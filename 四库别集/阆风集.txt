　　钦定四库全书　　　　　集部四
　　提要
　　阆风集十二巻　　　　别集类三【宋】
　　【臣】等谨案阆风集十二巻宋舒岳祥撰岳祥字舜侯宁海人寳祐四年进士官奉化尉终承直郎宋亡不仕教授乡里以终两浙名贤録载所着有史述汉砭补史家録荪墅稿避地稿篆畦稿蝶轩稿梧竹里稿三史纂言谈藂藂续藂残藂传藂肄昔逰録深衣图説凡二百二十巻今诸书多佚不见焦竑国史经籍志载岳祥阆风集二十巻世亦无传检永乐大典中所载岳祥诗文间题篆畦蝶轩荪墅诸集名而题为阆风集者居十之八九似当时诸稿本分帙编次而阆风集乃其总名今原书巻第已为永乐大典所乱无可辨别谨依类裒缉厘为诗九巻杂文三巻仍其总名以阆风集名之又集中有百一老诗序盖即所赋老渔老猎之类似原本亦别有一集然所阙已多不成巻帙故亦不分析焉岳祥少时以文见呉子良即称其异秉灵识如汉终贾晩逢鼎革遯迹终身乃益覃思于著作其诗文类皆称臆而谈不事雕缋集中有诗诀一首云欲自栁州参靖节将邀东野适卢仝又云平原骏马开黄雾下水轻舟遇快风其宗防所在可以想见矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校官【臣】陆　费　墀




　　原序
　　舒先生既捐馆舍之十年遗书有梦蝶轩槀篆畦诗已锓梓行世独号阆风集者最为大全板本既烖于兵子叔献将复刋之家窭甚力不能任且以三百年来诸公诗文论之梅圣俞宛陵苏子美呉中欧阳永叔庐陵苏明允父子成都建安九江王介甫临川曽子固旴江陈同父婺郡叶正则海陵岂其家子弟为之哉古儒先生也门人父子传其书转相教授及后来摹印简便之説【原阙】则乡党朋从与异世慕用之士相与出资货以给费阆风集是三人者尽将刋之先生负竒气固伯仲诸葛孔明王景略其视龊龌琐碎虽达官贵人若遗涕唾不肯一回顾少年已擢巍科同时流辈往往涉足要津已独凝立却行不能以分寸为进其文凌张文潜秦太虚而出其上其诗韩子苍陆务观不足髙也至大四年龙集辛亥三月永康胡长孺序之于海上仙源观
　　读虞书赓歌可以见诗之雅正读夏书五子之歌可以见诗之变风变雅世道之隆污不同而诗之正变亦异然天典民彛之正万古一心也士生斯世岂不欲以和平之声鸣国家之盛时不虞氏也遇合不陶也于是离骚兴焉佹诗作焉曰指九天以为正曰弟子勉学天不忘也不求人知而求天知一心之唐虞岂与世变俱化哉此陶靖节杜少陵所以卓然为诗人冠冕而谢灵运王维之流不足数也论诗者观其大节而已余少时已闻舒景薛言语妙天下景薛更字舜侯擢丙辰第与余弟仲仪为同年进士然自重难进阅羣飞之刺天而无竞心不得歌生民清庙之章荐之郊庙又不得防金匮石室书续左马班氏之笔晩嵗涉坎险歴蹇难萍流蓬转有陶杜所未尝气益劲思益深胷中之书不烬方寸之广居浩乎其独存弄云月于嵁岩之下友渔樵于寂寞之濵固穷守道皜皜乎白璧之全其文如泉出山达乎大川而放诸海有本者如是何谓本大节之特立也余与舜侯别二十余年时得见其诗文一日书来以碎地篆畦蝶轩三藁惠教读之如朱防越之音一唱三叹年进而学日进学进而文日进述酒之微婉同谷之悲壮友陶杜于千载徳业之进亦未艾也三史纂言考订精确惜不令作宋一经以垂无穷尝以晚易名斋探索三陈九卦之蕴以处忧患颠沛流离不能诎其志阨穷顦顇不能更其守在贲之初九舍车而徒此贲之所以为文岂椠人墨客所能识哉舜侯赠余诗曰从来明月无今古此坡老所云浮云世事改孤月此心明余不足以当之而教我之意厚矣凡百君子各敬尔身盖朋友相勉之诗也愿相与切磋焉旃防协洽嵗圉阳月既望浚仪遗民王应麟序





　　阆风集原序考证
　　第一页前六行　案建安九江四字上下当有脱文又下文是三人者句文义亦未明疑有误













　　钦定四库全书
　　阆风集巻一　　　　　　宋　舒岳祥　撰四言诗
　　雨后月明起坐戱成
　　雨后月明如醉而醒不见其形但见其影我梦初回非曙非暝道人无言起舞弄景水鸟无声一鹤自警清风南来露坠炯炯我病不饮酌此清冷超然顿悟九万俄顷
　　伯夷
　　士如圭璋自然廉隅一日无耻不可以居上帝降衷毁败是虞迁史作传爰首饿夫
　　管鲍
　　为管则易为鲍则难相马失瘦相士失寒管贫鲍富坦然相安于利不疚于义斯完
　　鲁二儒
　　叔孙事秦以防蔽愚至于归汉荐进狡夫灭我王道甚于焚书是以二儒确乎其居
　　停云诗【并序】
　　刘正仲和渊明停云以贶予此诗予昔尝和之以贻景韩泳道者也二子不可复作矣抚巻怅然复和之以荅正仲四海衣冠遭时艰虞至于暴骨原草者多矣予与正仲偷生岩谷稍寻笔墨倡酬以见志斯又不幸之幸欤
　　我怀同人如暵望雨天地崩裂干戈间阻陈编孤哦槁梧自抚思而不见援桂延伫
　　千山月白露气蒙蒙四顾戃慌素霭成江飞萝扫屋悬泉挂窻之子不至世孰吾从
　　小园宛宛水木鲜荣子念及此我宁忘情曩嵗中都我归子征以子出处用观我生
　　俯仰换世昨梦蚁柯故交零落屈指无多孔时尹任夷清惠和各言尔志夫也如何
　　五言古诗
　　寓言
　　妾家有髙楼髙髙入青天欲作万丈梯倚空无攀援良人在万里一去几经年长路与天接举足蹑星躔妾欲寻夫壻解甲投戈鋋擕手上云霓真到天河壖牵牛与织女不知妾相怜姮娥惠神药燕婉成天仙
　　昔有贵公子闻鹤九臯禽其先本胎化栖止必瑶林遣使三徃聘致之千黄金清唳复善舞节奏合瑶琴日给费鱼米延之如玳簪衔杯为主夀千嵗无遐心有客为主谋禽荒可倾国此物非洁清其志本贪冒遗矢玉阶隂吞腥金塘侧当以禽养禽毋令食人食主人颔其言从此成捐斥萧条风雨晨蹭蹬霜雪夕鹤将辞主去顾视亦凄恻谓客君少留行当蹈吾迹客亦惨不乐相看泪霑臆
　　十虫吟【并序】
　　予旧读卢栁南诗因作黑蜘蛛葫芦揖二首跋其后观者絶倒今曹季辩示予诗一编名山中性情其中有诡异似栁南者至于竒不失正则几于元次山孟东野矣不止栁南也为作十虫吟以拟之观者又当絶倒也
　　虫有促织儿忧人不忧已华身有龙鸾不出工女指瓦砾为堂奥青莎作衣被一身可自了刺刺不能已白露夜庭空凄其行去矣金屋白玉床贵人呼不起
　　虫有织绢娘轧轧鸣窻纸山翁卧中闻谓是机上婢瓠花日萧疎豆叶行披靡青灯照夜阑胡为苦如此虫有络纬婆如缫复如纺豆篱秋雨余秉烛不须网置之银丝笼因而入罗幌偏资儿女玩终夜奏繁响虫有捣米叔善跳如舂谷偶与屋上尘堕地岂好触儿童仰置之反弓奋腰腹欲行复遭抑屡作不能伏非汝懒于舂其力有不足
　　虫有卖油公什伍处隂湿长脚如蟏蛸胫细走不及儿童反接之邀其吐微汁所挟虽不多坐此遭攟拾倾资仅有此微生何以给
　　虫有避债夫缉蠒枝间缀窃食柽松毛负之以为盖首防开两端见人深拒闭想汝作债初已作逃匿计小儿不汝赦推寻见根柢计穷挺身走终日失其竁
　　虫有转丸蜣双角牛怒张生子牛矢中转圜技所长两两如推车千百满路旁弹丸有不若累累圆且光污秽不自羞敢比苏合香惜哉尔之智不善择其良
　　虫有蛀地牛曲吻利如钩趯取尾作首倒行腹为头燥土作陷沙露喙伺其幽小虫误过之一入出无由小儿嫉其然取彼众中酋防置它穴口其类亦相仇一引两得之尽置清溪流
　　虫有撺梭子头腹俱鋭长縁衣而绛里飞跃低踉蹡名我固甚善所愧无筐箱维天有南箕不可以扬微虫人强名此岂彼窃攘秋田蚱蜢横暗野如飞蝗索索浅草中不倚两股强类中最善类霜露死其常
　　虫有蠧书鱼白腻铅粉如岐尾细而长所嗜惟食书我老书乆废儿曹复相疎经年不启椟冝尔穴以居蚀纸兼齧字古篆成纡余腹中有经传顾我何空虚
　　续十虫吟
　　虫有搏蝇虎似蟢无网罟羣蝇争嘬时潜身入其聚蝇初玩其小突然能攫取生擒加面缚不辨头翅股蝇为人所憎同欲畀兹虎其奈彼实繁日食能几许
　　虫有白蚁虎食蚁功有取大厦初落成白蚁郛其础日繁实有徒嵗乆仆梁梠闻尔能食之徃求数十许纵之穴窍中种育成生聚食蚁既无余虎自縁庭戸亦复生几按徃徃入筐筥主人反厌憎拥篲务屏去客谓主勿然前劳冝论叙
　　虫有齧桑羊两钳如角怒甲类蛣蜣亦如背负我有十畆桑苦为渠所蠧食必食其心树死又飞去不知从何来钻凿不到处上下开两牕隠匿巧多路嗟哉啄木鸟刚吐柔不茹
　　虫有齧菊羊齧脑脑则死人谓食且尽细察理不尔微躯细于蝇甲而利嘴顶上一粟红鲜明大如虮方当四五月苖盛新怒起上下截其茎于中寄生子脑瘁子乃成分枝从此始种菊须摘脑不摘分披靡理有损而益未用分愠喜
　　虫有土中狗翼短身则长行地如狗子两臂健擘张纵横成穴道堀堁身蔽藏握之人手中排抉力甚强夜飞能打人有物慿为殃收之入药録防蛭同其良君看医师术可谓宰相方
　　虫有水走马八脚成四蹄映日如薸叶防防水中开得食时争嘬忽然各东西天牛非觳觫水马非駃騠形容贵其似瓮舞为醯鸡
　　虫有天水牛两臂徒甚修长尾其类背鳖与俦细评无甚似大槩勿深求终身混沮洳亦与虾蛭防或云能羽化为蝉槐树头清髙乃如许亦足掩前羞
　　虫有蝌蚪子初化厠羣鱼鱍鱍穿緑藻洋洋泳深蒲俄然生臂股去尾登泥涂回首谓羣鱼幸来相就居神鲤为鱼长不肯受辱污荅云我龙种岂与尔为徒
　　虫有报雨蛙竹树能攀援青褐随所处肤如凝脂鲜长颈而方颔頋盻升髙颠久晴初得雨清声满林园红蕉映白日碧苇覆清泉幽居乐清净饮露如风蝉俯视虾蟆辈逈然异凡仙能鸣复善晦所贵身名全
　　虫有摇橹郎楚楚緑衣裳怒目秖自躁奋臂倚枝长附桑寄螵蛸亦入秘术方折之挿屋壁经时子穰穰竹篱疎复宻牵牛花低昻迎风新意气顾盻何昻藏如逢大车辙毅然亦敢当不如捕鸣蝉脆美不尔伤
　　十二月二十七日病起行花下闻春禽有感
　　昨日立春节今晨春鸟鸣前峯宿苍霭风声和且平南翁病来乆起绕花枝行花枝向人笑婉娈感幽情摩挲朂小男何时看汝成童稚引我前老至不觉惊艰难亦已极须汝见休明望望替官役不顾日月征
　　放言
　　寒暑一大疟天地一病躯古来几寒暑元气朘削余人物生其中短小一侏儒神农乏药草黄帝无医书坐令豺虎横咬嚼为膏腴顽疾乆不治脏腑生虫蛆愿借大雷斧磔此害物徒八荒既清廓万古无忧虞
　　题王徳渊水西藁
　　子有婉微句藏之平淡间想子无愠色熈熈好容顔吉人罕暴戾详缓心自闲吾知子用意欲挽陶韦还欲以静息竞欲以柔镌顽坐使听者心悠然和且安子来索我语我与子无言评茶及品水此事在舌端还有分别否归鸿没逺天
　　稻花桑花
　　稻花花中王桑花花中后余花皆嫔妃以色媚左右稻花吹早香风露千万亩上以奉玉食粢盛及醴酒下以饱苍生亿兆餔其口桑花虽无华红葚映纎手皇后首亲蚕六宫承傅姆天生众裸虫无羽毛飞走匪此皆冻死性命安得有予谓二花者斯民之父母昔予赋麦花适当来牟未及歌二花三花谁可后请续时夏诗以为风化首
　　春日新浴
　　白发美青阳新年试新浴小窻洁而明板阁宻以燠帘垂风絶蹊汤暖云升屋探手酌温凉微微浇背腹上盆颒吾面下盆濯吾足初如马释鞿渐觉蝉蜕殻周浃更融怡味如书熟读澡身当去尘洗心当脱俗湛然清净源不遣生恶浊振衣聊出门篝烟度修竹
　　七月十七日夜翫月
　　迟月呼不出海气红碧嘘何人捧椭璧上处青松疎松间着不得飞彻万里衢散作千山雪芦花摇江湖冰轮虽渐侧老桂斫不枯清光已非昨来日更可吁徘徊情所结有酒且歌呼
　　借居喜杉棚成
　　夏炎已云极秋暑方自兹借居面西日午后如烹炊主人爱敬客架杉覆青枝赫日辟三舍鲜飚泛沦漪髙蝉亦好吟振响流笙篪夜静明月出疎影复陆离欹枕寝桃竹露坐冠笋皮凡此暑中事施之无不宜念我逃世难过用恐祸随昔时半山老畏热架条枚不知公相贵清俭谅可思我本无家客禄尽夀有遗得此已厚忝衔感以成诗
　　赠医博士范心斋
　　疾病之所生风寒燥湿毒浸淫侵脏腑脉络起丝粟有药所不攻鍼砭功始録有如龙潜见岩穴通隠伏又如善用兵洞窟皆驱逐毛皮与腠理一二数可烛刺俞已及髓投穴不中肉春回九地底氷崖芽众緑范子故书生于此见也独十年从良师神秘巻箧椟我疑秦卢扁垣墙能外瞩又疑华佗子披脏先剖腹范生何大竒方书可无读我老目已昏烦君为濯涤更阅十年书细字蝇头黑与子作佳传当与太史续
　　幽疥
　　性不耐喧防况遭疥痒牵此物有朋党一搔千窍连幽阴及肘股烂漫罗胁肩城狐及社鼠不如汝穴坚虮虱犹外患尔独腠理穿百药既不醒取説聊自完闲邪自检束敛容如见贤彼亦畏天理亦有负其顽既不废谈笑亦不妨食眠万事贵隠忍此方老子传
　　将别棠谿遗仲素季厚昆仲
　　新交胜旧交生别犹死别饥魂散欲飞愁肠鬰以结去住诚两难主客新握别家山杳何许千丈髙嶻嶭试登黄甘望百里见积雪我甔无储粟我箧无重褐妻孥幸团栾忘此饥与渴倚君为大厦顾我顔色悦无家未易归无产难久歇乡校着我名免在编氓列麦田望有秋桑叶行可掇贯赀延余年空囊谁负窃不敢久累君去去春二月为我谢王戴徽音无断絶
　　食莲有感戱为古兴新体
　　青苹先知秋调遣入窻几荷花如六郎一笑忽堕水美人坐生愁揽衣中夜起繁华难久持零落自兹始所思在逺道千里复万里何处无芙蕖秋江总相似折取莲蓬看蜜房缀蜂子青蠒初脱衣瑶轸中含髓食莲须食心心中苦如此
　　冦攘之余谷五斗才易一鸡衰老多病资血味以为养求之弗可得畜二母鸡自春抱育至夏百翼不减子美生理喜而有作【四月初十日】
　　昔有尸乡翁养鸡盖阡陌累财千余万积微利自博子美居瀼西此物尚百翮作诗戒宗文墙东树笼栅我今山居中生理苦廹窄衰年资食治时有不速客海鱼不常储溪蟹碎难擘颇欲效两翁字鸡供口食买得双伏雌领以一赤帻户外听约束安能污案席剖坼五十引哺渐开拆从兹日生生向秋益繁息麦云行刈黄可得二十石已知饼臛具不假天边翼窃笑茅季伟割烹惟一只奉亲不及賔资生拙无策
　　古思二首
　　耿耿不可忍相思在东北花月以为姿风露以为食取我虞氏琴一弹三叹息泠然不可寻变为湘江瑟湘江深复深哀哀泪千尺
　　饥饿未必死甘腴能杀人惟悴未必殒逸乐能防身所以岩谷槁以俭全其真秉耒自耕野腰斧躬采薪亦复诵书史自负亨经纶兵冦幸无恙委蛇保天民
　　瞩物
　　灼灼日及华朝荣夕已坠牵牛碧露见晛歘憔悴拒霜舒晓红惟愁夕阴至蜻蛚庇其根亦复多愁思容色岂不佳浮脆何足贵念此令人嗟百年何流驶所以靖节翁把菊有深意
　　过字韵诗辱诸友联和方营度枯鄙以酬厚意偶报北兵自瓯闽回驱男女牛羊万计入蛟湖深畯出独山屯尚义由童公岭以北三日夜不休闻之惊心遂成阁笔是月十四夜对月感涕遂即前韵以纪时事奉呈诸友
　　麦倒桑折枝山外花门过牛亡主不归妇去蚕未卧在者哭空村吞声谁敢大盲晖隠空崖惊尘飞暗堁川逝痛陵迁春深悲国破可惜此良宵月轮升紫磨【荆公诗紫磨月轮升塞外】
　　十六夜月色佳甚对酒效乐天体招酒伴赏月
　　八月十六夜清凉明月天新酒虽未熟陈酒喜未干早稻有余饭轻衫未为寒傍人见我醉胷中故朗然有诗不自作但咏古人篇唤取故山甫醉即对牀眠
　　九月十四日夜枕不寐起视明月清寒着人泠然有欲仙之意
　　笋冠枕清冷胡床坐空阔鲜飚飞早霜活水瀁明月神逰十丈莲仰卧恣天阅挽取河东流黒我头上雪泥丸吐神光陟降在金阙湛然大圆镜一悟万想灭
　　十一日夜云月防缀山气如海羁雌暗嘷倐忽东西因诵王摩诘云夜登华子冈辋水沦涟与月上下寒山逺火明灭林外深巷寒犬吠声如豹村墟夜舂复与疎钟相间徃徃摩诘诗多描摸此境界余更掇拾遗余耳
　　孤舂出苫盖逺火翳层矶云月光涏涏露叶净辉辉此时正寂黙沙禽鸣且飞
　　琴防
　　重露洗丛菊长宇流哀鸿瞽月入九地哑木号太空老翁中夜起清坐寻丝桐两片干死木和合藏深衷七弦説妙义十指扬春风自古知音者舜文周孔公四圣洗忧患琴与易道通舜处嚚傲厄文居君臣穷二叔流防言陈蔡靡所容物外有变逆圣道当正中感此悟琴防了然古人胸置琴且勿弹待我读易终
　　送达善归玉塘
　　霜降水泉涸风草木枯柴扃常自闭淡泊守园庐晨有客来访裹饭如桑舆世事不欲论幽怀咏唐虞蚩尤作五兵轩辕力诛除战伐从此始祸患引八区兹事伤我心何由返古初我辈惜榆景来徃莫相疎
　　古意
　　客从南方来遗我薰风琴薰风未易致且奏易水吟髙浪忽起立四顾变愁阴征马立踟躇旁人泪沾襟壮士不畏死怒髪竪森森长揖辞四坐秦关无阻深燕客视秦王已若置中禽一朝事不成易水有悲音请君且勿弹此曲伤人心
　　十二月初六日藏夜坐有感
　　厉厉嵗于迈栗栗风向遒老骥倦长坡卧樵如罢牛时时一长吁惭与蝼蚁俦高鸿志万里矰缴非所忧胡为苦哀鸣失类中道休壮士今则已偃仰搔白头读书有分限眼暗志未酬转蓬从风起直上晴空逰流星下至地化石空山幽升沉亦何常念此涕泪流
　　子瞻在惠州以十月初吉作重九和渊明已酉九月九日韵余去年以此日奔避万山今日则有间矣有野人馈菊两丛对之叹息因继韵陶苏之后
　　去年十月吉四山戎马交携家走万壑惟恐草莽凋今日复此日回睇龙舒髙青黄杂逺树丹碧暧微霄黄华一斗酒慰此两足劳念兹一釡内触之成烂焦我穷天所怜杯水解鬰陶防心听回斡聊以永今朝
　　十月三十日晴暖而梅意殊冷也
　　良月今日尽始见小春天明日为子正阳复于此焉墙阴委宿莽已觉青姢娟坏壁出冻蝇亦解飞翾翾向来可憎物今者更堪怜梅梢太瘦生此意正绵窥园频挟策粒吐红豆鲜正须待一雪我岂资暄妍
　　次韵袁伯长寄赠之作
　　维时十月闰收获已登场朋旧喜我至殷勤置壶觞问我何方来忧墨见清扬答言辱君问欲报不成章忆昔盗起初坚氷由履霜妖民纵愚妄敢凌太阳光贱子久客鄞移家入新昌完璞保贞吉训猷谋善臧嵚岖逺荆棘瘏痡辟锋铓五男不挟册四妇废条桑长孙病风挛二孙鹤未昻三孙始周晬疡垢浴兰汤曽孙客中产敢拟门户当复有四女孙包裹针线装步涉青店谿伏莽突长枪性命幸完免翁媪扶笋将回首烟焰涨捜山发窖藏家林付瓦砾书籍罹咎殃赍粮中道絶万事慨以慷坟茔失洒扫祖祢废蒸尝瀼西非吾里浣花无草堂猛兽难与羣我亦思还乡又闻来屠剡玉石恐俱伤冒暑去雪村故里隔一冈棠溪吾故茇父老不相忘昔行梅未落今憇梅再芳皇皇一年余儿孙幸成行破屋涉寒暑旧隠相望越公之贤孙访我欲具航老我日已短公孙意何长悲歌寄赠什歌罢复徊徨
　　次达善送赵君理韵因寄畬斋陈贵白
　　杉棚已絶笔复得云锦书况当既望后一镜悬空虚恍然玉堂上乗鹤来须防君健胜我健我臞甚君臞人事有离合尺牍莫相疎老骥不忘骋老耕不忘畬笔砚易亁涩时时要喣濡井汲去泥鲋清冽用有余自君之徃矣我怀久不舒久闻畬斋君挿架富名都欲徃防防市读书借其居我曾见其文鼎脔出帅初何年澂斋老道我问其途
　　客好
　　薄田嵗罕收柴门客多好车辙自成趣蒿莱不须扫邻家知客到亦复馈梨枣酒尽当复沽言论自颠倒万事皆可谈慎勿谈世道
　　岩间宴坐
　　蛩泣草根露鹤鸣松顶风标格既有异音韵那能同我家水石村圆月出中峯樵子时徃还野客多仙踪杳杳林表磬防防岩下钟雾重时作雨衣翠湿重重孔窍明似藕肌骨通玲珑岩花时嗅馥掩冉纷青红万叶互戛击琴瑟间笙镛我当大闷时一啸来清风凤鸣相应和龙吟谐律筒窍竹去其节清响合商宫累黍以为律旋变为无穷仙人授刀尺度数合纎洪此诀留岩石千古苍苔封
　　村庄麦饭虀笋有怀达善正仲帅初因寄袁仲素季厚陈用之
　　麦风生晓寒梅潦蕴炎溽三日不出门新笋已成竹独酌固自佳对妇亦不俗黄鱼出海门餍饫及僮仆因思去年时煎牟作糜粥饥饿走荒山羣奴深两目今春幸完生一饱万事足薄蚕微有收条桑柔更縁百里无鸡豚虽老不食肉本是在家僧杀生岂吾欲颇恨在棠谿刍豢事屠戮归来卖笋翁烧煑拟果腹无奈军马嚣十百遭防束此君何不幸乃值汝辈辱今辰斑衣郎扣门求采録开奁粲纎指解苞剥寒玉释缚李左车拭面何平叔有此席上珍举筯诚不恶风味近瑶柱标格荐醽醁似怜老翁馋洗我尘一斛蜕脱成癯仙凌空驾黄鹄吐吭出新诗落纸欹醉墨王刘戴三君秦楚齐敌国乐县森笋簴箭锋值正鹄安得长相从大嚼筼筜谷二袁竹主人森森散林麓我来不问主竟造藏书屋主人不我苛终嵗取书读陈郎后来秀长瘦带岩壑挟册从我逰牛腰许成轴
　　雨余草树间羽虫乱鸣山斋晩酌朋辈已散听之不减孔稚圭两部鼔吹也既醉而卧卧而觉家人尚明灯事绩説向来鼻鼾雷鸣两山皆撼也戱作示之
　　秋虫不用喙动羽哀更清夜长不肯黙我眠渠自鸣我则异扵是鼻息为雷声止作不以力太音自天成鼻吼耳不知此乐尤难名
　　七月二日戏为纨扇新体
　　美人弄纨扇常恨无秋风待得秋风至弃置在箧中弃置不自惜物理有终穷反恐美人宠随手亦成空十五邯郸女玉指弄丝桐秀慧解歌舞艳彩敌芙蓉一朝登上国飞声凌后宫此日邢夫人正自难为容纨扇手所题主恵余其终
　　日食
　　十月初吉日四野闻惊呼停杯出门看日食将无余有如黒漆盘来掩白玉盂自午而及申磨荡未还初父老涕泗语便恐天眼枯前年六月吉昼日如煤涂众星争光怪淡月悬天衢已谓毕生世不复覩赤乌须防还旧观田野昭苏今胡久沦厄翳昧不可祛前时缙绅谓占度不属呉分野受其咎天道安可诬以日诿敌国不君良可吁兹辰为谁食无路摅臣愚太阳万万古少待收桑榆
　　丙子兵祸自有宇宙寜海所未见也予家二百指甔石将罄避地入剡贷粟而食解衣偿之不敢以渊明之主人望扵人也因读渊明乞食诗和韵书怀呈达善亦见达善烧痕藁中有陶公乞食顔公乞米二帖跋尾也
　　渊明不可及适意惟所之无食不免乞折腰乃竟辞主人必义士知心如子期厚馈既赒急复酌我以巵谈谐有真味斯人定能诗栁惠未失正鲁男岂可非学陶何必乞书此以自贻
　　次韵酬达善
　　昔有好名者举国让子之若或非其人箪食见色辞草木固同臭磁铁非有期主人解谈谐寓言防庄巵陶公岂真乞善谑淇澳诗仲尼不假盖将防子夏非贤哉此賔主不乞彼自贻
　　促织叹
　　刺刺重刺刺唧唧复唧唧只解促鬓丝岂能催妇织织亦何用催有丝愿成匹今夏蚕薄收巧手闲刀尺昨下急急符三日立税籍箧中无余丝红女涙双滴汝更催不休使我不得息汝因贪与嗔形化生股翼不特登我门又入牀下壁号我夜不眠墐户无计塞何时清霜来堀堁同一寂
　　十月五日风
　　十月五日风俗占端可验常年谁能记两嵗入程椠去年当此月初三月未艳暮下陈村庄夜投象原店道边人未眠山曲灯微闪时经兵火余惊问暗窥觇徃扣葛门炊糜聊属厌仲叔为猪肝不辞口腹玷回思万马惊心掉舌为舚恐恐如有追昧爽踏霜霰横山过西田恶风吹欲阽萧萧三两家逋流已先占怜我是官人枯薪许分防时囏无沽户麄粝得充歉我行仆忙追赵坑石排劒荒蹊陟崇冈奔湍啮深堑有坞当中心纸乡家自赡主人褐寛博黄泥补茨苫邀我劝我留铺床展伸欠少妇亦解事炉中添焰焰我意自多危岌岌急风缆蓐食入雪楼山深路犹防氷柱照层厓霜花滑断磡山家喜客来开门容弛担翁媪互行酌畦菜许分盐此日气颇舒愁新懽得暂文叔因饥寒豆粥懐一防劳薪与錬炭至此成鍼砭颇怪少陵妻粉黛未忘艳今辰复此日山庵私酒酽扫林三日风纸垂襜襜患难几人全生存吾已忝十月五日风艰难须在念
　　隂雨防月余三月初一日闻鸠鸣有作
　　春雨蒙蒙来花时昏昏过山深多悲风闭户只欲卧此村无杜鹃不知桑叶大滩声自不恶頼此洗尘堁晓闻晴鸠呼云隂似将破故园何时归麦饭出舂磨
　　闻鸠有作喜为晴兆也是日开霁又喜其占之有騐再赋之以贻达善季辨天色难保惟快作诗为应耳
　　雨乆成淫昏新晴如改过渐向东皋耕还思北卧昏眼喜天晴观书惊字大流泉无淈泥轻风不扬堁归途未须忙差谷聊避破小园迟能来早茶看落磨
　　十月初五日重赋菊
　　昔人十月菊已恨光景衰今兹十月菊瘦蘂未觉迟两年无官厯望占盈亏人言闰在子节固应违此物秉坚正未怕风霜欺寜同此身槁不与清香离香性自流传更过梅花枝
　　赠冯法师
　　我昔登巾山曽题翠微阁清诗照江月月落诗不落踏露沐长松辽东一只鹤千载还归来塔杪栖寥廓过我沧海东复作羽衣客问客何处来乃是巾山郭旧题雷巻去恐我有新作赠之锦绣段归哦耿林壑
　　初蝉
　　雨余山气凉髙林发清樾黄鹂百啭罢初蝉始幽咽独蠒曵长缲既续还又絶衰年感时节坐久心寸折梦归伊川上树深泉乱发倚杖听多时残阳满双阙
　　送陈用之逺逰
　　流水冩清音青山发令姿左右惟所取囊箧恒相随君逰且有日欲访燕赵竒此行犹在眼已作久别思君如生马驹腾踏不可羁王良施辔勒往献白玉墀胸中二三策和扁为国医南士方世用砭鍼贵适宜腰间黄金印季子何必归丈夫轻四海吾老不可期何以为君赠梅花千里枝何以为我报千首纪行诗
　　失题
　　山云如练静水云如鹤飞细观聚散间动静皆天机是物本无心出处不可期我亦尝出岫不雨竟空归师今恐云去宻宻关窻扉收巻成坐卧补缀为衲衣此中有深意宴坐添炉霏
　　效阮嗣宗一首
　　贫莫客千里富莫不出门廹隘多陵辱飘飖困风尘所以丈夫志奋翼凌清氛一举蹴四海载举登昆仑玉皇顾我笑众嫭粲以繁引酒酌北斗银河为飞翻天姿固如是龌龊何足云鄙哉贫贱者矫首望余芬鹏鷃各有分榆枋保终年
　　初九日夜月下闻蛙此物得水悦乐故鸣心事与农人相关也
　　平田展明湖宻林含宿雾整冠对明月天眼实汝顾那敢醉謼号袒跣纵箕踞清心听鸣蛙胜与俗子语青秧挿已齐决决沟底度忧乐在晴雨将非为私故斯言乃知音旁人自不喻余兹适无事泯然离好恶坐久天西倾汝鸣余睡去
　　五月初四日浴阁成
　　罢农亦易足麦黄秧已緑早蝉发髙林晚莺隔修竹壶觞休倦劬草阁一开浴翛然非吾故佳眠恣清熟
　　题萧照画巻
　　逺峯没空苍近树森立壁丛篁鬰长汀茅茨露半脊归舟何处家中流弄长笛或恐画师身留此黯淡迹徃时予有湖湘之防同年黄东发提举以清江楮衾赠别藏之四年矣山房夜寒覆之甚佳乱后不知东发避地何处作此拟寄
　　我昔向湘潭故人贻我别珍于锦鲸赠未数绨袍脱温如阳春曦白似腊天雪香收禅榻云光映书斋月政尔独眠佳毋使恶卧裂隂寒不内侵和气无外泄自从离乱来袍褞罄攘夺惟此寄僧房与书俱不灭我本生蠧鱼自爱纸中穴宛如蚕作茧蛾吐眉眼出夜来初肃霜子美衾如铁忽忆此青氊覆我俭且洁中有布衾铭此铭无冷热
　　谢达善见惠碧桃古体
　　碧桃有佳实方春开白花花悦悦花者实惠能诗家咏花不咏实未解写叹嗟水苍充朝佩天碧防露华空青珍莫采帝珠净无瑕水波逺涵竹霄影浮副春山净梳掠秋烟澹笼遮卵色未有别胆形图更加清酸笑金橘寒脆压银茄瑶池潄灵液萼緑防翠纱一食润燥吻再食思无邪三食换仙骨四食凌飞霞回首谢玉塘吾诗不妄夸
　　周梅所还谭山
　　柴门万物静秋色栖四山风篁自洒扫云鸟相徃还而有寂士泠然呜辔环此客不喜饮举瓢酌潺湲来既无所期去亦不可攀抱月入緑萝枕石秋菲间
　　石台纪游【案此诗原本未载今据宋诗纪事补入】
　　苍山面长溪势若饮奔马层台跨其脊万古絶萧洒登临惟兹时朋从未云寡迢迢厯榛莽靡靡眺原野白云与翠霞夐在履舄下穷秋向摇落霜菊摘盈把赏心孰与同幽抱欣已冩邈矣千载期名山俟来者







　　钦定四库全书
　　阆风集巻二　　　　　　宋　舒岳祥　撰七言古诗
　　梅花石吟
　　梅花树下梅花石花作玉痕石铁色黄筌粉本花光枝风吹数片尤竒特何年处士横斜句影落寒溪印苔碛又疑飞自罗浮来花僊谪堕投苍璧或是天星下陨时打着梅梢灭不得若非曾支织女机机上花纹相照射定是荆和泣玉时泪入璞间余防滴不然越女昔浣纱指痕印粉难揩拭荒唐诡幻不可穷我自稽经探根极傅岩人去实和羮花落空岩余此迹花开花落几春风弃捐墙角真堪惜携向檐前洗濯看相对无言三太息
　　蜡梅咏【已夘正月】
　　蜜蜂数日不出衙将谓冻蛰无生涯今朝起看后园树总将蜜蜡衔为花香作蜜香色蜡色花瓣分眀是蜂翼不是案头干死萤不是营营蝇止棘朝阳熠熠泛崇光黄露溶溶蜜满房柔梢不入婵娟鬓道韵偏宜冷淡装与梅同时唤作梅风味甚似枝葩非若将形色定品格何得江珧比荔枝
　　自夀
　　阆风老人五十九白头饥冻荒山走偶然脱命得生还闾里相看惊老丑今朝初度最可怜五子三孙在眼前老妻欲作无麪饼问讯鸡娘渠未肻海水潮小未登鱼霜后黄柑亦自踈穷人作事天不与只有红梅相媚妩为渠一笑买村酤老夫自歌稚子舞眀年六十更可歌大乱不死奈我何
　　十二月十七日归故园酌红梅花下【十六日立春】
　　今年剰有冬一月今冬先得半月春留春借冬皆乐事但苦世上无闲人平臯梅花如雪浪夜色晨光迷滉漾就中红香清且妍风流故在海棠上昨夜月眀天不寒梦中走马来花前旧时都下千金买翻弃草莽不值钱性情贵逺每厌近久不见之端可怜今朝起拣白髭须未能免俗为花娱小车駊騀溪石滑一竿挂酒悬长鱼无人对饮花为伴小奴亦觧吹长管花应怜我老而狂起舞踏影月凌乱老人更醉三十年不为酒僊即花僊平臯木芙蓉千株烂然云锦醉行其中如逰芙蓉城也作歌纪之
　　牡丹一名木芍药拒霜也号木芙蓉好花名尽多重叠不取枝同取貎同悲鸿一声天雨血落霞万顷江饮虹水花已尽岸花出千朶万朶能白红曽共鸳鸯登绣缛也随鸂鶒上屏风金钗欲挿嫌花重玉手髙攀与面重弄色合欢无限思九心千叶为谁容朝看花开红偏淡暮见花敛红转浓朝开夕敛如趋市眀日风光移别蘤平生爱花入骨髓白头出没与花似老我逢花六十秋花开花落水悠悠未吃太平一杯酒嵗嵗花开伴白头
　　老融墨戏词
　　寒木萧萧寒汀渺船尾挿竿童子闲船头推篷天欲晓鴈鴈斜飞起衰草颇记江湖独宿时一梦十年看未了
　　赠杨佳孙
　　作诗意得在句先下笔直冩意所到世间惟俗防难医剖石得玉加精巧初如面壁无所睹一防圆眀通万窍杨生杨生听我言老语谆谆毋乃耄生平十九未可量淘洗晶荧方入妙一再三见志愈坚嘉子至意为倾倒
　　七月十一日晓闻莺有感
　　秋晓秋莺鸣绿树我自徘徊不能去年年鸣值晚春时晓窻共听人何处莺莺少驻听我吟我吟未成泪双注来年啼上蠒头山为说老人题此句
　　题潘少白诗
　　海既过天泬寥瓦檠弄焰静自摇特山唫槀适在案读罢不知山月髙早从唐体入圆妥更向家事掀簸尽嚢六巻要我删子自得之何必我燕骑纷纷尘暗天少陵诗史在眼前我才衰退空茫然君能扵此更着力唐体家俱可捐
　　牡丹【有序】
　　三月二十一日归故园看牡丹草莽中才作数花似诉主人不顾省渠也余亦对之恻然
　　东风常带三分冷春日自有一种香百花合和不可拣中人如酒令人狂马塍卖花只贪早野翁自爱开迟好看花不可见花心烂熳开时春已老梢头蠒栗幻柈杅有许包藏费天巧自携尊酒醉花阴偃仰鹿皮听语少【余家旧藏画作长松临水波浪渺然渊眀曵杖防其下四子从之各奉杯盘壶觞以进其一子敷鹿皮于地上以待公卧也】
　　近作对江牡丹吟七章呈正仲正仲于拙吟无不亟和者独此七章未和携而归茭湖半月矣逓筒未至歌以趣之
　　邵子花开二十四吟诗惊动洛诸公我家两株三十枝欢喜亦与邵子同作诗七絶恼正仲过旬不见回邮筒正仲材髙气浩博鄙我细无豪雄文叔今见小敌怯八骏岂肯盘蚁封再三思索得其意笑我不知时节异洛阳城中天地中春色花光好天气此时髙韵一两篇流出胷中真乐事我生初见钱塘春歌舞西湖早已颦如今不见湖山面鸟歌似哭花为尘作诗告人谁为听当哀而乐非天真我谢正仲此意厚请不吟诗但饮酒次韵和正仲碧莲花【此以形色指名耳访之花工谓此即蘘荷未审其的】
　　好翁和了碧桃咏并欲尽赋园中花思迟才退句未吐髙篇已防老栢涂此花蔓生枝自劲天水碧染雪藕纱振鹭蝉联苍玉佩不比掘阅纷衣麻山阿幽人贞且吉城隅静女澹以华偶然种之近苍栢君比兎丝疑未嘉兎丝无根空托附结子滥充方药家小儿欲以凌霄拟一种麤俗堪叹嗟碧莲比拟最清切好向天苑凌青霞
　　分龙吟
　　五月二十分龙雨今日霏防如下土前日何日何防霪正是分龙乃如许有余不足相乗除天道人事元非踈何龙分得此乡雨问龙先日何处居我昔逰三江五湖江湖处处皆龙潴我老归农卧海曲与龙为隣无猜虞一盂饱饭龙所与一片闲云龙所嘘百年地主属老夫龙来龙去识我无神龙饮食与人异布席欲荐寒泉蔬我知雨从龙身落有时雨过堕虾鱼昔年海上亲眼见龙出沧溟腾碧虚蜿蜒百丈露爪尾黑水精灵光彻躯龙兮只在人头上人不语龙谁语乎我有一寸愚愿龙听区区一村南北异时雨天公用意何偏枯愿龙溥泽均八极东海苍生诚可吁
　　归至相见岭喜见紫海
　　相见岭头相见少北风吹却南翁倒短日荒荒白草枯顚狂乱叶如飞鸟前峯低处紫海出知是吾归里中道父兄问讯今何如只是相公言语好
　　潘少白前嵗恵予零陵石一片方不及尺而文理巧秀有山水烟云之状予以作砚屏始成因赋长吟以遗之庚辰二月十八日
　　白云际天隅峯峯争秀出浩浩水石滩归鸟时灭没我欲茅三间巢此重叠峰我欲舟一叶钓此苍茫中君从何处得此石千岩万壑在方尺李成范寛格深秀关仝荆浩骨峭特殆非一人之所能欲穷其源不可得君言此物出零陵逺近来去皆天成是中能着元次山刻诗勒颂留孱顔后来栁子曾作守铭记摹冩无遗闲二子去后精魄在文章散落水石间鬼神往往窃余巧戏弄笔墨留斑斑赠我以作书砚屏林风石月秋泠泠萧斋静对如有聆元子栁子突出也大竒今日之事我为之
　　乐神曲
　　污田稻子输官粮髙田豆角初上塲枫林沉沉谁打鼓农家报本兼祈禳打鼓打鼓急打鼓大巫邀神小巫舞绛衫绣帔朱冠裳手持铃剑道神语前年军过鸡栅空今年一母生十雄甽东种秫获颇厚大甑炊糍瓮成酒家机白布濶且长翁媪制作新衣裳再拜奠神重酌酒男耕女桑十倍强大妇小妇别有祝生养好男房计足巫公巫公告尔神产谷不如多产银驴载马驮车碌碌免斫柘条行棰扑
　　退之谓以鸟鸣春往往鸟以夏鸣耳古人麦黄韵鹂庚之句乃真知时山斋静听嘲哳羣萃有麦熟之鸣戏集鸟名而赋之
　　麦熟即快活汝不食麦空饶舌前时斗粟银百星【钱楮不用民间一切用银薄如纸而碎如金】老农无银色菜青此鸟年年啄草子今年草根救人死鸟无所食饥奈何见人食麦喜且歌催人鍜磨尤慇懃【其音若云黄鍜银磨】前身恐是老农身大麦炊糍先祭祖小麦作饼赛田神姊捉麦姊捉麦【竹鸡音也昔人云泥滑滑】姊娣相随筐有获田间滞穟纵复横伛偻东阡与西陌婆饼焦断消息而今麦熟婆当还莫忧饼焦儿不食脱布袴村村雨满田无路平生不惯着新衣两腿泥深逐牛步脱破袍与郎裁衫两髀髙田头赫日晒额焦脱衣挂树踏桔橰畵眉叫畵眉叫抹截梳趁炊早夫妇如賔有古风乌头白頬宜相好上堂问讯白头翁蚤晚寒温不同善事阿姑姑不恶麤茶淡饭是家风提葫芦沽美酒布帘书字隣家有沽来行馌望田头先酌甆瓯奉姑舅不学前村百舌儿説非説是摇花栁不学桑间鸠妇相勃磎天阴逐去晴归来大妇偷我弗偷辨説曲直令侬羞浅铺薄遍煮苋汁二升麦饼鹘突流爷飰飰奉亲约已渠非讪谁倚防干十二红鲜鲜翠碧乱芳丛烛烧花蜡夜嫌短词斵锦嚢尊不空此事有分求不得不如归去从耕农【煮苋汁鹘突流爷飰飰三禽言也乐天三月晦日闻鸟声诗遣脱破袍劳报暖催沽美酒敢辞贫则脱破袍是一禽非脱布袴也】
　　梅下洗盏酌台红感旧
　　天台红酒湏银杯清光妙色相发挥甆髹玉石岂不雅君第酌之应自知我有银杯何所宜恕斋恵我前朝得今朝把酒竟茫然梅花万里人南北【恕斋谢枢宻堂也】
　　赋山庵梅花
　　庭前梅花八九树长为春风导先路他山消息未曾真特与诗人映门戸无情有性悟色空将影和香作言语吴酥入酒鬬轻眀是雪是花并月咀折来烛下防横斜素屏淡墨无声句
　　生日仲素恵羊酒作此奉谢
　　去年蝶轩馈羊酒主人怜我空无有座上六客皆解吟一翁不吟开笑口今年病叟蚤还山烹鸡炰鳖翁对媪五男四妇六稚孙更有曾孙依乳姆往来两载总遭荒瓦瓶聊以挹酒浆山蔬满盘白雪白野橘堆饤黄金黄荒村得此已自足羣奴饥啄撑空膓忽闻棠谿有书至袁诗陈赋两辉煌一松正可枯蘖比五雏真与羣鸡争【来诗有一松五鳯雏之句】举家病疟涉三月一日计减一斗粮留储到此作素供问君何为特杀生脏神见梦羊踏菜便呼茗椀来祓禳君当戒屠我辟谷轻身与蝶同飞扬
　　田公姥词
　　田公布衣五尺长田姥角冠八寸强平生布施不造殃教养儿孙耕与桑田公姥生为农家夫与妇夀考百年作田祖嵗嵗田头管风雨春三秋九享鸡豚环珓神灵如对语田公姥听侬歌防侬舞使我仓有秔使我庾有稌使我囷有黍使我富牛羊千斯牸兮百斯牯田公姥侬肴芬芬兮侬酒湑湑官税既输兮公役不烦男不为人驱女不为伧妇读书识字应门戸
　　次韵和李寔父焰火行
　　山樵夏斩樗栎枝受尽日炙兼风吹天寒嵗晚见功用春透肝鬲连腰肢一室煗香胜桦烛破衲纫缝针线续牀头瓮子新篘成翁媪分虀小筵席山家此乐无厌时何须玉笋扶金巵我亦平生知此味今年此味竒更竒山中低厂编错薪不知山外飞氛尘一尘一窝榾柮老稚均此时痛快出苦辛
　　虞美人草【有序】
　　篆畦有花非草非木冬槁春生而夏花花粉红色穂如蓼叶如槐条如栁故老相传云刘允叔自江西携种归散植至此俗以鬓邉娇名之梅所周道士谓此即虞美人草也因为长歌以遗之
　　咸阳一火烧天红重瞳将军帝业空欲据彭城作盟主汉王随手定闗中垓下楚歌闻太晚帐前惊起途已穷当时楚士尽汉归只有虞兮心不离悲歌泣下计何短项王去后知属谁世传姬死横中道怨魄悲魂化青草年年摇曵舞春风枝似栁条花似蓼罗衣犹自作吴妆也似美人顔色好有人传曲入丝桐宛转吴音泣帐中试将此曲花前奏花能起舞腰肢弓但疑此事史无书项王溃去姬何如只应歌罢王自走不为虞兮一回首死耶禽耶两不知流传想像寄花枝人生变化那可料蜀王曾化为子规楚王剽悍骨肉叛项伯私汉无亲臣范增怒去黥布反生死相随一妇人吕雉前曾入楚军项羽还之亦有恩虞死不怜王土帝王岂为儿女仁道人能识此花名老人为造花枝曲我歌此曲花当舞更使今人泪相续
　　庵中有红山茶一株自臈月开至二月半为蘂尚无数也盖十霜十雪矣
　　山茶一株红胜烛旋落旋开相陆续朱霞散射晓霏晴熠熠林光映幽谷雪中见此朱砂杯道人无情还悦目端正浓妆不逞妖处女頩然在幽独有时脱蒂响苍苔不作他花飞片逐劔南樵叟设色时就掌调丹贵匀熟花容肉色两相宜肌理细腻端不俗画犹如此况天生谓花无韵评未足白茶虽白太清癯何惜深红着深緑
　　忆笻竹杖词【有序】
　　谢敬斋昌元所恵出入与俱五年矣丙子避地留致庵归访之已失所在
　　笻竹杖笻竹杖敬斋恵我侔璆璗万里岷江下峡船大竹一筒中贮两四眀直在海东头我得一条长在掌蛟龙已蜕脊骨全色如黄玉中心坚节围五寸茎似笔重如铁石声铿然杖兮杖兮吾与尔曾入千岩万壑里虎豹逺遁兮魑魅不逢走及狙公兮追及鹿子忽不见兮谁从宁入水兮为龙或以挝马兮其毁不逢日暮兮山空篁竹鬼歗兮雾雨其蒙
　　饯嵗行
　　嵗来沙上草头迎嵗去梅邉雪中送嵗去年来不自由我亦送迎何所用人情厌旧只懽新不道新来老却人喜为儿孙添一嵗可怜光景转成尘送君此去信悠哉不知眀日肻重来宇宙无穷迷道路追随不见上层台萧萧便恐逐风散茫茫尚想随潮回嵗去怱怱不复顾我犹留此君何处非縁故嵗去无情自是新年促君去送故迎新一百年不迎不送无新故
　　守嵗行
　　一年辛苦嵗终成夜杵相闻晓甑香缸面浮蛆初滃滃小槽压作春檐鸣东隣麦磨连日响饼料已具蒌牙长磨刀霍霍割红鲜银鬛翻光趁湖上嵗防无事且招邀隣曲披榛共来往为言今嵗胜去年来嵗应须更胜前去年除夜各走险荒村千里无人烟今年山舍一炉火妻子甥孙相对坐巷翁里媪在眼前共酌瓦盆行果蓏只怜旧嵗去无还惜此须臾未去间多情一宿尚难别况是相同一嵗阑固知无计得留驻只怕眠中不知去添灯续火甚慇懃起冩桃符覔诗句
　　浣纱妇
　　修竹柴门向山路晴日满溪春欲莫浣纱少妇不知寒两脚如霜下滩去少年闲倚青梅树
　　一蓑
　　蓬窻漏晚风蓑衣盖秋雨蒲白早潮来小儿事扶橹三尺鲤鱼飞上天渔翁醉卧不能举
　　六月十四夜久雨新霁见月极佳坐观万堂中収拾尘霓湛然不作久不见此趣因书之以寄正仲
　　久雨新霁如发防嫩月出海来屋东开轩静听百虫语清光入沼翻帘栊白日劳劳生万事不如淡月含防蒙收心展体且髙枕合眼不管东方红我縁居贫得清省晏起一粥黄昏钟更深一顿白汤饼坐送落月沉西峰眼昏灯下不防字与书相忘如不逢渐妆少年辟谷效养取眼力成方瞳自行此法颇简易有能修之神气充临役多忧刘正仲少忍一月毋怱怱
　　正仲次韵谢证眀亦翁之作此意佳甚不次韵为报
　　人言乍见易得好以我观君久更佳古来善友晏平仲顾沮孔子胡为哉不如寒拾两相遇抚掌吃吃笑口开虽然是中有机事笑人恶念自堕邪不如见恶亦弗笑恻然悯悟自叹嗟醉翁四十早自号君年五十衔始题好翁地位君须到除拜甚称何歉懐他衔叙爵此叙齿称位不以官髙低他年同入隠逸传何须羊马卧青苔
　　题余文叔山间四时之楼
　　轻财好事余文叔磊落襟期端不俗外方避地客来多我亦从君借书屋屋前曲径绕沦漪池上髙楼新结束一条碧涧贯虹飞几片青霞排闼宿四时自换景自留是中云月无春秋家家见山长在眼处处有山堪起楼不如此楼能着我磨墨题诗楼上头主人之贤乐复乐青山曾见此客不
　　杨白花【案此诗原本未妆今防宋诗纪事及宋艺圃集补入】
　　杨白花懊恼随风渡江水将心莫托少年郎少年一去轻万里杨条挿地便生根花性飃扬似梦尘恨不筑城髙万丈花飞莫放出重门珠帘绣柱香云防只有黄莺知去路
　　骑牛歌题厉归真骑牛图
　　人骑马我骑牛骑马行大道青丝为辔金络头胡衣北笠见者走扬鞭指顾矜朋俦骑牛入山谷不覊不勒无拘束我只骑牛犊自随母子相呼烟草绿骑马不若骑牛安牛自肥刍马伤谷我见骑马郎白金入手遭鞭朴何如骑牛儿树下髙眠无宠辱
　　乌盐角行
　　山中一种乌盐树剥皮为角开春路牧童把去上牛吹烟草茫茫没逺陂一声两声兮桑青柘绿三声四声兮麦绽秧肥山花如火遮眉目吹此田家太平曲三年不听此曲声卷却地皮人痛哭
　　碧桃
　　碧桃本是僊人花僊人花里饭胡麻初来此树向谁得翠眉婵娟萼绿华世间俗桃千百数溪谷往往蒸成霞纷纷见此欲羞死乱红吹落汚窻纱陈宫露唾天水碧粉黛欲学争咨嗟岂知僊妃作狡狯挼花染汁便尔嘉瑶池蟠桃即此种花飞不肻汚泥沙实成唯许方朔吃时时还戏王母家
　　山甫畵松
　　山甫作古松意造无定本枝枝藏太阴笔笔涵混沌气吞千尺崖犹作飞瀑滚肺肝生洞壑槎枒出隠嶙奋臂盘礴余墨渍笔不吮若人盖天机岂为寻丈窘胷中有磥砢欲出不可忍恐是城南树写形难自隠呜呼夹山自有真松图朝夕左右陈座隅伐薪架屋听笙竽好翁之计诚非踈
　　晓霜成花日色凄淡炙背南檐记所闻见
　　十月二十有二日霜凇成花泥淈淈黒旗一防飞过村居民缩头那敢出又闻鄞骑入连山捜捕乡兵火庐室台眀隔岭易张皇纷纷徙家藏谷实湏防又报兵首擒向来安民今未毕老夫开戸望前山且炙南檐半窻日
　　出入二岭行
　　出童公入童公一岭二水分西东前山万竹入新路新路苍海通方蓬入黄甘出黄甘一山二水分北南北南百谷防江海镇亭下注南山潭问君何事经二岭辟冦辟兵探絶境青山两路双阙开桑柘人烟在深井迢迢横过澄溪头水风激激流人影篮舆落日黄泥坂短策东风日将晚深竹人家少隣并麦苗翠被铺平田忍饥犹自念民饥饼饵风来一饱寛况今圣算穷幽遐检括丁口究阡陌或説更戍起南氓或议关防驱北客中原陇土少人耕何惜就寛因去窄自古先王订版图兵农合一如常式呜呼先王为民定军例后王为军定民籍呜呼老儒临风三叹息为国何如惜民力
　　春雪
　　去年臈雪已四白五白六白农夫愁麦苗冻熟锄不得菜心僵死何时抽常年梅花已烂漫今者干没如拘囚枯枝尚黏红豆绿细蘂初作苍蝇头纷纷黄雀狡于防穷阎有粟争呼取老鸢自作攫肉谋空屋狐貍夜相聚呜呼狐貍有屋尔得居室中居人今在无或言白骨如白雪雪亦有仁遮白骨
　　绿萼香梅十树咸淳间自内园买归乱后尚存对之感叹
　　缟衣黄里绿云跗僊家结束来天隅承平故态今尚尔流落空山成叹吁莫对此被渠恼惜花情重人先老多少当时似玉人埋没沙塲随塞草杳杳宫车去不回上林雁过无书到内园今更不堪防蝶废蜂休日夜昏玉砌无人寒兎入觚棱栖草野鸱蹲黍离麦秀今如此岂为梅花故断魂
　　诜十二弟以冬菊盆为余夀此花品金色而中心作葱管突起正如金荔子乃作雪中英一首谢之
　　弟以冬菊为兄夀临风多情为三嗅煌煌金椀覆金柈葱管玲珑眀艳透重阳曾见金佛头顶似旋螺踊泡沤别有一种金荔子心中簇簇髙堆起此时众菊争纷敷二品于中亦自殊况此千林骨立后何从得此金覆盂从来菊号霜下杰今当唤作雪中英雪中松栢不若汝刚贞孔云后凋特晩耳冬岭落毛乱横水仙山矾何足道此花便是梅花兄
　　桂台
　　神龙不知身变化犹认潜鳞为故我先生曾出雨八纮浪静波恬归海卧先生两处领桂台梦寐一生游学舍阿宜移扁就山牕铁画银钩金钮鏁绿阴闭戸不知春长日观书谁觉夏天上吹香遍逺山月中散影流清夜先生见扁如坐斋随行不用木上座攀枝踏影弄猿鹤万事不到桂丛下天下清芬是此花世间最俗惟檀麝后车还许乐天陪吟笔更须侯喜把几人名遂不知几一日仓皇方泪堕人知徳祐不出髙岂识咸淳归计果平生一瓣桂台香口诵翁诗几百过旧台何在桂凋零日暮哀禽自相和今台喜见桂婆娑往来不碍江鸥社旧台不见见今台依旧风流压江左他年人访桂台游旧名更复因今播月中桂树最乆长此树还如月轮大
　　十二月初一日醉歌
　　常年此日正月吉今年经闰腊月一嵗阑喜展一月期胜似戈挥鲁阳日搔头偶见鹜陈横曝背闲防蜂衙出一冬妍暖三月晴薄雪防雨麦垅青平臯十畞耡溉毕眀年拟取甔石赢归耕还有新权柄向时樵长今里正弟侄推尊不敢辞斗酒只鸡先自庆牧猪酿秫待诛求卖田买钞博性命北人自好南人恶人事纷纷天未定君不见唐任涛宋魏闲因诗放后逢寛令
　　九日敏求与侄璋九万载酒荪墅邀予与胡山甫潘少白及华顶周服之道士周若晦作客欲摘蘂浮杯丛委草间未有消息悯然赋之
　　五栁先生贫欠酒不说无花过重九杜陵野客酒可賖只恨青蕊成蹉跎如今风物尤凄恻绕丛覔蕊无消息寒螀相吊野水流病蝶来偎寒日夕不见金钱将翠羽惟有悲风吹蔓棘古人爱汝非无意志士仁人例憔悴楚国无人屈子伤陶杜凄凉唐晋季此日何日悲更悲聊嗅青枝记一时往时好事环辙迹建业钱塘华尽识就中内本碧玉杯欲买黄金惜不得两都风景今何如泪堕丛邉和露滴
　　孤雁【十一月初九日赋】
　　忧心悄悄睡未能开门看月一片冰窍木相磨作鬼语冻星入牖如萤青孤雁哀号向何处老夫掩耳不欲听尔从沙塲经万里昔时系书达天子如今若向上林过纵有书来谁取视阴山豁处狭如门结阵来时各有羣辛苦避鹰兼避弋前行半度后行分秋水江南无所畏老菰沉米芦揺穂鸥鳬善熟少惊猜饮啄不争逰且戏不知何事背羣飞欲宿无依去无疑天长路杳翅流血夜向霜凄声转防自倚能飞无与敌岂知天势有违机作书好报前征侣防取悲鸣落羽时
　　罪言
　　匪兕匪虎吾道非鸜之鹆之侯不归山南山北靡有定瀼东瀼西生计防頽墙宿莽露泥泥荒田野菊秋菲菲我止安息我行安之噫吁嘻过殷墟兮麦渐渐览周原兮黍离离黍麦之秀黍麦之有无麦无禾不耕胡取白骨兮成豀膏肉兮成泥已焉哉想自古之如彼匪斯今之可哀死莫惩于既往生胡保其将来东溟之濵相夺相攘杀人填海浩浩不盈轮回报复此死彼生天假手于王师使尽殪于秦坑痛临渊而一吊悲万古之茫茫
　　杂言
　　兮尾兮胡中露鸜之鹆之在干侯朝吟九叹复五噫暮赓七歌并四愁白日曀曀中林幽幽墐塞两版防茸一裘屋漏煤堕糜搅粕浮美人不来兮嵗暮谁谓霰雪滮滮落叶如雨
　　杜鹃花
　　杜陵野老拜杜鹃念渠蜀王身所变我今流涕杜鹃花为是此禽流血溅嗟哉杜宇何其愚万事成败皆斯湏一枰黒白翻覆手揖让放弑皆丘墟汝初一身今百亿凝滞结恋胡为乎尔生不能存社稷死怨谢豹何区区至今有子不自保寄巢生育非良图百亿禽分百亿花数若恒河沙复沙此花开时此鸟至青枫苦竹为其家锦官玉垒不可念翠华黄屋天之涯【俚语云谢豹劝杜宇逊位于其相开眀故怨之今杜鹃若呼谢豹云】不闻十月杜鹃鸟只见十月杜鹃花何必看花与听鸟老夫日日自思家
　　解梅嘲
　　昨夜鸺鹠声婉娈斗觉春随呼唤转今朝检厯知立春屋角梅花笑初冁向人带笑复含嗔嗔我今为异代民我语梅花勿嗔笑四海已非唐日照尔花也是易姓花憔悴荒园守空峤阆风自是可怜人六十年来逢立春安危治乱几畨见到此三年哭断魂我是先朝前进士贱无职守不得死难学夷齐饿首阳聊效陶潜书甲子星回世换市朝新头白空山与鬼邻更有横金拖紫客临危不死穏藏身
　　年根雨雪行
　　雾雨弊弊生穷嵗鸡寒入屋犬窦吠老衾破絮少温存湿薪吐汁无气势一冬已近四月晴残嵗垂垂防滴声人心无底难为徳一日不作将不食年头未有五日粮井花水满人闭仓









　　钦定四库全书
　　阆风集巻三　　　　　　宋　舒岳祥　撰五言律诗
　　槐花
　　尊贵三公府匆忙举子装周官那可见唐制自难忘夕照深宫里西风大道旁蝉鸣犹未悟但报早秋凉有田妇献水麦甚美不知滹沱玉食曾有此否感怅作诗
　　牟麦未全黄和灰熟煮香嚼来氷响齿咽下露生吭肉似鸡头韧形疑鲎子长食芹应配美吾欲献君王
　　喜食新麦
　　乱后归田好残生似可延余花恋余景新麦起新烟畎浍藏科斗园林带杜鹃妻孥共甘苦一醉慰饥年
　　春日懐帅初
　　夜雨流如涧春风响似雷千愁芳草逺一笑百花开白发痴贪酒昏眸上台懐人不可见应棹剡船回八月十九日得董正翁寺丞书兵疫后城中故旧十丧八九怆怀乆之顾我已多幸矣
　　黄菊一瓶酒青山四壁书吾年余几许天意复何如寒日沙禽并风霜野果踈山城询故旧十九是丘墟
　　溪上小憇
　　鹊立碧峯逺鸡啼清昼寛青苔留客醉白发借书看方枕藤花软一瓶丹井寒此时无二事藜杖共盘桓
　　种麦后栽补桑柘至田家憇息
　　桑柘踈时补篁茅宻处删水边黄叶路雨外夕阳山一鸟自啼足两牛相对闲山翁留壁记子丑话时艰
　　有懐寄二林
　　去矣两黄鹄归与一老翁秋虫隂雨里夕鸟水云中今古唯愁在乾坤总幻空诗成无寄处沙上竚来鸿
　　有懐寄正仲
　　往事沄沄逝新愁衮衮生风来看木末月上潮声偶鸟分枝泊邻蛩防穴鸣洗忧思学易闻尔著书成
　　百年
　　流水故人尽荒村落叶多空余老矍铄全是病维摩齿落不知味眼花应有魔百年聊尔尔千载欲如何
　　与正仲同游故园
　　向老工诗句残春尽树花君来相映发吾得减咨嗟着帽风前侧挥毫醉后斜避尘如避虎篱外便云遮
　　题正仲真游园
　　借问真游趣华胥路不賖青黄随涧栁红白任岩花适意弦歌鸟无私鼓吹蛙秋风榛子熟撒雹散林鸦
　　晓寒独立红茶花下
　　长物乌皮几宜人白防裘晓霜花口噤午雨栁绵收【栁絮正午时飞晴则放隂则收】毛髪匆匆变光隂冉冉休直须芡熟长枕卧清秋【予以六月初六日可替里役】
　　田家即事
　　饱暖无他事天心亦易回缫车翻急瀑麦磨响轻雷履辟行泥笋衣蒸过雨梅荒村防鱼肉随兴酌山杯
　　灯花
　　众花皆可喜最好是灯花好结无风屋偏生有庆家案头生瑞菌火里养丹砂清夜开樽看山人被诏加前咏诸花皆托物以赋者尔未若眼花乃吾身之花也率成一律
　　春去花亦去何如见此花青山飞霭合白日乱烟遮望月惟昏镜看书似隔纱潇湘闻夜雨此景属谁家己丑正月二十四日避地盐□入省坑存思庵和旧韵
　　到此于今四情深即故乡新松知改径旧竹不依行平施天犹病周回日载阳邻人餽鸡黍厚意未能偿雪蕻羊羔白菘芽栗肉黄【旧京有黄芽菜】为谁端有此正尔未能忘觉后心无愠修来面有光道人参妙趣一炷石鑪香
　　七月望日避地省坑存思庵留题时章林出白石可为水晶有旨差路县官同金玉提举差夫取凿又宿兵守之吏卒旁午指予为上户求鸡羊酒米油铁无以应其求且不堪其屡也来避于此予念自丁丑之乱至此凡三避矣僧旧屋更新怅然有感因赋之
　　去家无十里过岭即他乡避地身三到伤时泪数行髙檐齐古树新屋背斜阳我欲相邻住青山志未偿防计家酿得十石日饮三升可周一嵗是日一饮成醉
　　朱朱石榴树白白水栀花振鹭青溪客迁莺碧栁家衰年新旅食小雨梦京华贫有杯中物宾来未用賖
　　收心
　　山寒猨梦防地逺雁魂归猎火云中树渔榔月下矶官梅撩技痒池草见天机百嵗风前烛收心坐翠防
　　谢周拙翁惠万嵗藤杖
　　周老手中杖天封顶上藤战龙纷可解鬬虎毙堪乘险路扶胜仆深林肯伴僧山中行住坐赖此好交朋
　　嵗晚寄帅初
　　车鱼鄮城馆书画剡溪船饭颗诗应瘦灯花人未眠空林带氷月老屋架霜烟寂寞凰栖叟思君又一年
　　睡魔
　　睡魔如疟鬼日日应期来符篆烧难却茶枪战不开中宵翻醒去当昼又潜回应是五穷数留君共酌杯
　　白髪
　　新髪从渠白旧顔疑我非莫嫌冠易堕且喜虱无依镜里星星出梳来日日稀长惭老松树翠鬛沐烟霏
　　石莲花
　　石上原无藕林间自有莲开花髙似雪垂实软如绵不入江妃笑只令山鬼怜芙蓉生木末可证楚人篇
　　旱莲
　　紫玉炎天菊红芽陆地荷孤芳羣讪集一笑百忧多美味河豚虐妍姿鸩毒苛借渠存警戒何必辩真讹去年大兵入台仙居幸免今冬屠掠无噍类衣冠妇女相随俱北闻而伤之作俘妇词
　　初谓无兵祸那知酷至斯相看不敢哭有死未知期儿向草间没夫随剑口离琵琶犹带怨况是作俘累
　　次和杉棚
　　上伏清凉散家僮手自成日斜蛟弄影风过防行声解助藤床冷何妨棐几明风车卷氷雪得似此般清自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词
　　前垅摘茶妇顷筐带露收艰辛知有课歌笑似无愁照水眉谁画簪花面不羞人生重容貌那得不梳头田头车水妇挽水要流通乌帽掀炎日青裙鼓晚风翻翻循故步踏踏似虚空听取劳歌意生身莫嫁农江上提鱼妇朝朝入市闉守船留稚子换酒醉良人不着凌波袜长垂溅水裙浑家同泛客笑杀别离津溪头汲水妇力小憇中途奉佛澄斋鉢供姑洁饭盂煮甘胜肉洗布白于酥醸黍修时祀家篘不用沽欲识农家乐听予行馌词两家从结髪一饭亦齐眉世上恩多薄田间礼莫违不须言富贵头白镇相随闺中寄衣妇夫婿在辽阳夜静翦刀响天寒鍼线长自伤乖匹偶不肯绣鸳鸯早愿王师息我欢还故乡田家舂米妇隔宿办朝粮举臼红顔汗投舂玉腕扬鸡窥筛下米犬防簸前糠未奉翁姑食炊尘不敢尝种麦谁家妇青裙皂角冠从夫无燥湿自小习艰难窠浅愁鸦窃株成畏马残夜来新得雪浊盎慰初寒妇啼如此苦吏夺一何豪尺布不得着长年空自劳剥衣聊赎命覆体不生毛念欲全家去乾坤何处逃卖菜深村妇休嗟所获微芜菁胜乳滑莱菔似羔肥槖里腰钱去街头买肉归种蔬胜种稻得米不忧饥
　　蝶轩读易几
　　负薪收芋栗扪虱曝荆扉落日乌行乱清霜杏叶飞嵗穷终有复人老自知非兀兀窓西夜吾方理易几【先人遗文】
　　和正仲君子泉【泉乆潦不溢君子之徳也因以名之】
　　脉来层嶂逺影到片天清洗砚云根起归瓢乳味盈岩花防润泽水草见分明已遂投簪志何须起濯缨
　　二老亭
　　人与松俱老因名二老亭只惭吾髪白不及尔髯青佚史应同传幽图总写形把杯长与对我醉任渠醒
　　喜山甫相过
　　阆风有诗一落山房新思如春栁别来应更长相逢无可说不见自难忘此是空圆意雨余荷叶香梦回春草逺病起故人来耿耿孤灯话沈沈细雨杯千愁双鸟过一笑百花开世事烟水相携卧緑苔
　　食鹿肉谢正仲见餽
　　山寺曾闻叫悲哉失侣音能鸣终召祸善走竟成禽设罟须新雨寻踪恋旧林衰年资血味生杀亦何心
　　踏莎偶成三首【并序】
　　莎草即地韭也唐人多有种莎之説其根有实能散滞鬰药品之良也农人常厌其繁薙除惟恐不力余性爱之循径而行是常引余步柔软如茵褥也
　　坐避窓边瀑行便石上莎清池写癯貎空谷应悲歌暮色东西合虫声寤寐多离愁谁与洗举斗酌明河两山天一路孤石水分流多难身衰日新凉病有瘳侯封竹万个奴课橘千头生理能如此真堪隠去休玉宇浮丛雁黄槐带化蝉青山一长啸白日半欹眠机防虫虚织嚢空藓叠钱去年真可怕戎马暗山川
　　七夕
　　河似琉璃底水行空影中槎浮应恍惚星防恐朦胧七月初七夜一年须一逢经那有此吾欲问天公
　　闻鸡早起
　　钟扣星辰动鸡号天地开夜来新过雨行处旋生苔白日一窓转飞霜两鬓摧劳生何所恋只忆两三杯
　　十月初五日夜闻鸡
　　荒郊寒雁起深夜早鸡鸣木枕违安寝绳床遣不平风霜双鬓晚嵗月寸心惊牛具孤忠在鸥波万事轻登小山谷【叶丞相城中别业王梅关之故园也丙子冬兵火满地皆黄花耳】
　　亭榭随人事江山换劫灰邹裾前日盛谢屐几时来红树欹城坂黄花上石台欲寻观聚赋谁与刬蒿莱
　　茅屋
　　茅屋不称意清泠照此心白鸥波万顷黄鸟树千岑薝卜炎天雪蒲萄午日隂旧来须此物隘巷若为寻
　　纪事
　　盗贼自反覆干戈无是非上谋先劫掠善胜昧攻围礼乐成乌有诗书入翠微无银堪易米甘采首阳薇
　　咏海棠
　　一年春防滟二月锦阑干緑嫰难扶醉红轻最觉寒欲知花有恨来向雨中看泥饮须通晓千枝放烛残
　　自用韵再赋海棠
　　含羞沧海畔移种蜀江干对此花枝重不应诗语寒半开须与醉足睡更来看説与花神道当筵莫放残
　　樵童自故园来献海棠因赋二章
　　深蔓迷归路荒蹊未有家谁知寒雨里也作小春花菌紫松间茁菘黄涧底芽道人新破戒窓外种红茶只道娇春日谁知战朔风轻霜去人逺爱景入枝红依旧风情在难将艳冶同年年揺落后来恼白头翁
　　山斋排闷
　　耳聋便穏睡眼暗总迷云树湿直如沃花香不待焚燕归知旧主蜂坌有新君莫怪今非昔从他聚必分三月六日黄雾四塞涉三日不散木叶屋瓦积尘皆泥粉因记所见
　　故国乌头白太空鸡子黄蒲茸千顷麦筠粉万株桑错莫昏花眼朦胧尘土肠天河如可挽洗出太阳光
　　书事
　　倚徙白头杖哀伤赤子兵斜封今不用直指近方行商鞅何妨徇桑羊尽可烹击防须用此尺棰惜刑轻
　　即事
　　冬旱井泉竭霜清天宇空惊心严戍马极目览征鸿弓手徴中产船官及老农可怜时节在吾道自终穷
　　物化
　　扰扰孰分形纷纷谁与明蝼蛄擘地走蚯蚓上堦鸣随事皆天道因人见物情蝉吟兼蝶舞风韵喜轻清
　　初食栗
　　新凉喜见栗物色近重阳兔子成毫紫鹅儿脱殻黄寒宵蒸食暖饥晓嚼来香风味山家好蹲鸱得共尝秋晚随意行涧上值老农问劳去年避乱时事
　　书在心犹在时艰变易衰白云山半寺红叶水西祠农老言多善乌驯噪总慈谁于千载后见我苦吟时辋川踈旧业复望草堂归落叶无人径残阳向水扉井萤吹不灭堑鸟暗还飞豺虎方当道何时赋式微
　　初八夜遭缘林之祸因纪其事
　　夫子赋归与田园欲把鉏春风吹故国流水绕通衢防蝀吞沧海蟾蜍食太虚一灯深夜酒呼子了残书
　　游天王寺
　　客子倦行役闲寻古刹林双岩来势尽滙水去声沈经社千人防然灯七佛深松行喧万籁僧定不知音
　　寄子堂时子堂借居清莲寺
　　知君不寂寞禅脱只空房书巻依经藏吟声绕寺廊早霜貍面白新酒菊花黄共此山家景西峯隔夕阳正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也
　　篆畦今夜月先暝啓黄昏狐叫青峯迳僧归白石源分灯三户市打鼓七郎村莫管啼乌绕吾今已防魂篆畦今夜月涌海出初更溪寺鸣钟罢山城禁火明梅光初防滴鹤睡自凄清还念故人逺灯花结未成篆畦今夜月出峤二更初蓐食催鸣碓防头静著书清霜闻吠犬细火有归渔一盏解寒酒风炉煮雪蔬篆畦今夜月有待到三更水鸟隔烟叫山樵踏雪行诗成嫌烛短酒渴爱菹清此际谁为伴梅边送影横篆畦今夜月絶妙四更残欹枕清无寐推窓独起看流鸿曳稀宿跃鲤散微澜颇记倦游日孤舟宿雪滩篆畦今夜月初出五更头清旭辉相映余光淡未收烟消江树出霞弄市岚浮忆昔趋丹陛鸡人唱晓筹篆畦今夜月尊酒共论文冻茁沙中笋氷芽涧底芹人生半歌哭世事异传闻风宪分流品儒生免出军篆畦今夜月政自使人怜乆废登山屐愁催下瀬船衰年免黄帽旧习守青氊东浙承平地如今是近边篆畦今夜月特地向人明海驿催传箭荒鸡误报更平生大敌勇末暮小诗行老矣今安用深杯送此生篆畦今夜月故意照人衰一梦十年过千愁万里来只今安粤徼何日悔轮台吟罢四百字更倾三五杯
　　寄石泉策禅师【师住崇教寺】
　　不来三十载僧与寺俱非棕屦延苍藓蒲团坐翠微溪传松顶相风助竹谈机侍者能栽菊秋深重扣扉
　　少师丞相国公西磵先生挽歌二首
　　宰辅平生望儒酸贵日同诸贤亲盛徳末俗仰髙风道丧悲歌鳯时乖叹卧龙经纶兹日泯忧爱与身终咸淳无正史徳祐少完人他日修公传终身作宋臣渊明还死晋商皓本逃秦壮士元无泪西风自湿巾兼静黄坛杨君书室也取钱起柴门兼竹静之句名之邑里吟人题咏殆遍矣予为友作反骚不知者便谓子云与屈子异意非也
　　本自柴门静谁令种竹喧月来将画写风过引书翻黙坐雨偏响闲眠雪易繁动中还有静此意互为根余名宴居之室曰一枝巢赋诗以自遣
　　世事随流水年华逐北风雁横残笛外人老夕阳中听雪三间永催梅百榼空沿溪漉明月只在最髙峯
　　喜帅初归剡
　　吴客多流越君寻古剡归民贫官棰急嵗歉米船稀岭鹿三丫入溪鲈一尺肥榆林知可隠安得翅能飞
　　和亦翁韵
　　斜日照疲蹇茅茨葺未成觇梅天气好卧雪梦魂清叶脱悬星大谿长去火明诗翁如退将谁守五言城
　　小窓一首寄帅初
　　爱酒不嗜饮行藏一小窓斜阳屐樵磴细雨笠渔矼红树桥边独青禽石上双永懐草庐葛来访鹿门厐
　　为胡后山提干咏南麓古松
　　志在千寻上根蟠十里间不除当路树为作对门山田近龙常见枝低鹘可攀向来戎马入世故涉艰难【柴门正当偃松岸下即田丙子大兵入尚义里屯予宅此树繊柯不动疑有神物者防持之也】
　　中夜对月有省
　　风开半村雨月吐四更潮静处常参省从来本寂寥天机双鹤唳霜信一鸿飘短髪梳还痒寒釭凝不揺十月十三日嫩晴薄寒山房新构书阁去年此日北兵入是夜自中心徙独山
　　雾重月无色夜来寒有情墙根余宿莽木末弄初晴去嵗那知有新冬得此生拥炉谈往事鸜鹆报三更
　　早凉出邑
　　暑浊难为酒秋清易得诗出门残月在骑马晓风吹山厂藤萝构荒园枳棘篱新条闻快活归路不妨迟
　　海眺
　　自嫌林谷暗欲作海天游芦苇人家晓蒹葭国士秋树根生石上山影占江流载酒船头去风波几瓦瓯
　　送山甫还峡中
　　到处图松树何曾忘却山相携溪路防愁踏夕阳还田吟桑空山鸡饮石间所忧无可醉天上酒星闲
　　自次前韵詶马奥诸丈见和
　　得肉鸢归树无鱼鹤下田此中藏世界他处少人烟可怪衣偏裻何妨屐下穿乱离多少事史笔若为传乆别形容改相逢涕泪收少陵歌里哭元亮饮中忧岩瀑和氷下溪楂避石流故园春早动归计莫悠悠
　　岩云
　　岩云黏壁白瀑雨防帘斑诗句鸦初晓乡愁日半山故人来沼上好鸟韵窓间树近夜先到村空春未还
　　怅望雁山云
　　怅望雁山云柴门一欠伸笭箵潭底影袯襫雨中身红煮溟波日青回烧地春青城新祼奠余景付诗人
　　庚辰元旦试笔
　　数我初生嵗今为第二年光隂六十过行辈几人全试把新诗写闲将好梦圆儿孙扶出拜苏酒譲渠先
　　夜坐
　　黄昏风雨后清夜圣贤心松月生池底窓灯间竹林咽津芝术味洗耳石泉音早秫传消息清香慰暑襟
　　矮树
　　千年矮桃树从昔不教长静入仙人室低亲处女妆苔枝深渍雨秋实冷含霜蜂蝶谁知顾春风四畔香
　　杨栁清明近二首
　　杨栁清明近棠梨烟雨愁红来千树色白尽几人头歌哭同途去繁华转眼收铜駞千古恨只为一尊休杨栁清明近梨花气寒谁家争蹴踘客子泪阑干茇舍鳯栖小芹泥燕子寛西湖吾旧梦见説不堪防













　　钦定四库全书
　　阆风集巻四　　　　　　宋　舒岳祥　撰五言律诗
　　酬张常吉
　　慿谁诗寄我溪水接流瓢岛瘦神空泣韩豪骨未销闲眠重落叶久坐到归樵予亦逃名者何当共寂寥
　　次韵酬正仲见和并贻用之
　　世事多眉皱綀衣觉鼻酸老怀呼子冩瘦影引孙看尔徤心无事吾贫骨带寒一樽江上别露气夜来漙
　　次韵酬用之见和
　　秋晚如春早晨昏海气蒙霜嗥呼偶鹿雨哑破昏钟知命休行险吟诗不怨穷吾侪天所赐出入戴青松
　　十二月十三日晒药有感
　　卖药不二价买书甘一贫谁于旡妄世完此不赀身酒熟狂连月花香走四隣因思少年事黙黙自沾巾咏荳防花即词人所谓荳防梢头者也一名鱼袋牡丹以其叶相类也亦名含胎菊
　　春晚愁偏重垂头向下生牡丹怜与叶蕙草爱分茎悬袋双鱼意含胎少妇情幽姿如冷淡那敢拟倾城舌吐梅仁颗心含荳角花折来无处着留取爱名嘉脆紫深愁雨轻红落软沙虞兮成恨草姊娣共成家
　　水阁新成与潘胡二子小饮
　　小有藏意横陈燕息初一间规画舫数板束方渠隠几时听雨开牕即钓鱼天寒须共饮吾已久捐书
　　次韵荅潘宰见和送正仲多字韵诗
　　彊健近八十如君诚未多梦中思谒帝醉后纵悬河抚事遽如许流年奈若何相期成二老举斗酌纎阿
　　次韵荅达善季辩
　　眼暗书多误牙摇饭着沙山林消几屐天地总浮家故国帛书鴈荒园鼓吹蛙经年无驿使何处问京华次韵荅陈用之王奕世袁明复三子和篇
　　药留残焙火枕避近溪风意澹琴三叠人和酒一中自遭兵祸后已觉世縁空安得飘然去茅庐海上峯
　　避地李山
　　山居门早闭雪后树重青不为艰危廹谁能险阻登寒机与舂应村诵隔溪听絶顶观沧海海平峯上层
　　蹔山
　　薄暮悲欢意无家去住间三间临水屋半树夕阳山石雨疎成宻沙潮去未还数旬成卧病转老转多艰
　　将为鄞江之逰先寄正仲三首
　　相思不在逺道地一来难残月中峯见疎星半夜看江湖青草逺风雨小牕寒鄞水饶鱼米何由得共餐天地悲歌里江城战血余哀湍防坏道斜日照残书发秃因慵栉园荒亦懒锄旧来双紫燕随我到茅庐水涨苔梳发风晴麦漾须茶香度深竹灯影射平芜嵗月江流驶乾坤客枕孤鄞乡风物好莼菜出湘湖
　　灯花
　　火树知谁种灯花凝不销何人知此意有喜在明朝儿爱抄诗巻童欢进酒瓢纱笼添防惜莫要隙风揺
　　留山甫
　　新舂知麦味旧债了邻賖借榻无防处敲门有竹家韭苗香煑饼菊脑和烹茶少驻还山屐乌纱细雨斜
　　春晓
　　髙枕还慵起晴窻晓日明家贫从省事身老放徐行溪树藏村暗山花照市明园林有乐事桑下见雏成
　　静息
　　茅竹荒墟地菰蒲野水天故园长莽莽归兴自翩翩文字留身后瓶罂满眼前海棠知我意故作小春妍冬日过良坑冈东望沧海隠隠见渔村有感时避地者多浮海云
　　平陆人烟险渔舟家口肥青天围篛笠白雨澣蓑衣静钓鸥分石寒归雪满扉磻溪有恨事严瀬本忘机
　　篆畦春日有怀正仲
　　别来成隔嵗即是久相疎咏物追唐律名亭学史书荑柔春霰后花韵午晴初闲日有闲课人生无逸居
　　晓起观梅
　　玉气占虹贯珠光照夜阑凄凉兼水净的皪与星残欲折先呵手谁来独倚栏白螺晓露起向月中看
　　趋农
　　种浸清明后芽烹谷雨前未能饥守死何不力耕田溪草鳬毛滑山花雉颊鲜倦行聊少憇茅屋带晴烟
　　次和花字韵酬正仲实父少白三友
　　不读口生棘多愁眼易花江湖四闲客今古几诗家吟是蠲忧药功如解困茶艰难俱已歴好景夕阳斜
　　再次韵酬正仲
　　好翁须好客相映栁和花自是曹刘匹非分唐宋家书空因学草品水为知茶爱酒欣逢伴临风醉墨斜
　　放萤寄正仲
　　残编百读过年去放萤飞好带随身火休争秉烛辉夜凉辞竹庋风逆返书帏未是明经日何人拾汝归
　　萤
　　毎向坳塘照多从曲径烧无烟知有焰着草不曾焦杂燐因风乱随星没夜遥老来疏简册四散任渠飘
　　渔童
　　丫角长身者依然髪梳只将星子饵钓得尺来鱼险阻行来惯风波舞自如曽因潮岸塌收得古人书
　　春日山居好十首
　　春日山居好初春草色回小桥帘映栁野店烛簪梅箭茁穿沙出兰芽带雪开从今排日去连月覆樽罍春日山居好尤佳是仲春半开花有韵微醉酒全真尧帝衣裳日周公礼乐辰枝头百舌子播告太谆谆春日山居好春深自向归且看成茂实何必恋芳菲树合明湖隔蒿长逺径微风雩吾党事试浴振春衣春日山居好春来不问深栁能同燕舞莺解代花吟有酒家闲去无诗客莫寻卖田强免役何必苦劳心春日山居好闲思二月头麦青农作暇荑秀女工休布谷迟催种提壶早劝逰老夫同猎较陌上暖风柔春日山居好西湖乐事非青黄虽未接红紫自交辉酒在何忧死诗成可疗饥典书犹可醉何必有金挥春日山居好柴门爱客过连朝恣泥饮随意有山歌句小从人学才衰觉气和情怀依分足好景不须多春日山居好寻花急占先骑驴投酒市领鹤上渔船薄暖还挥扇轻寒未替绵清和时正丽日牡丹天春日山居好春园赏海棠风流思妙丽老大尚清狂暂拭伤时涙还逢絶世妆倾银并注瓦彼此一时芳春日山居好光风草上浮溟蒙晨霭散澹荡夕阳收发轫梅花报攀辕芍药留春来亦何好惟有白添头
　　夏日山居好十首
　　夏日山居好清风报断梅林深蚊却退山合鸟飞回一霎过云雨数声深水雷绕园寻蠧笋聊以荐山杯夏日山居好吟来亦自豪焚香诵周易痛饮读离骚莫讳无三甲吾今已二毛芜编三百卷空费一生劳夏日山居好还思童冠时汗流修举业浴罢间题诗边事廷绅奏朝除邸报驰槐花时节近新説合新知夏日山居好茅檐水饼香蕉衫身俭洁纱帽顶清凉润叶桑藏井新梢笋过墙莫言炎热苦胜处苦寒乡夏日山居好凉风树下生三茶还可瀹二韮尚堪烹永日闲言语平生实讲明半空飞赤电燕坐不须惊夏日山居好清溪一笛风瘦躯便褐短寡发爱梳松细雨明归鹭斜阳饮逺虹有时吟未穏饱步自书空夏日山居好鸡鸣桑柘烟笋揺知过草偃觉鹅眠休问田园计聊随饮食縁经营空自苦烦恼更谁怜夏日山居好虫鸣山更幽青鞋紫藤杖玉醴緑甆瓯飞露吹黄葛凉风洒白头已知时雨顺更有虎狼忧夏日山居好日长宜学文金门堪避世畎畆不忘君林宿三冬雪岩藏万里云屈伸吾道在何必杂人羣夏日山居好藤床面北林荷心风百顷秧底月千寻幽鸟珍毛羽流泉响磬琴此中多乐事客至亦能吟
　　秋日山居好十首
　　秋日山居好新凉读旧书黍馨秋社祭灯灿夜滩渔茄摘收花后尝脱蒂初早田三得雨一饱解忧虞秋日山居好园丁贡美蔬燃萁酥煮豆拗颈烂蒸壶菰首甜供茹姜芽嫩漉菹秋来风物美何必去吾庐秋日山居好吾居山海间意行逢酒住兴尽放歌还稻获归流水林疎缩逺山谁知僧快活饭饱即身闲秋日山居好星河顶上悬聊随儿女戏也设果筵欹枕看星渡开窻抱月眠溪田六十日接阙到红鲜秋日山居好新凉及早兴玉餐阳坞米冰嚼下洪菱海错来蒲港溪鲜出石屏欲从逋客逝为此未之能秋日山居好中秋兴莫违四腮鲈正脆一尺蟹初肥白露秔登馔清霜绢下机急舂输井税无事早言归秋日山居好重阳庶物穰剖菱红绽白剥栗紫含章黄雀绵披脊霜貍玉截肪登髙惟小圃何必上重冈秋日山居好清凉鴈过初鸡头消暑夕鸭脚待霜余草净防逺香蚤蚁除小园新雨过菜甲自删锄秋日山居好疎眀入画峯猎怜依寺鹿樵防倚祠松鴈起西风笛人居夕照舂东山久不到胜具一枝笻秋日山居好秋涛木末横龙藏寒水静鹘击广原平红叶茅茨露黄花麯蘖成西风轻步履随意得闲行
　　冬日山居好十首
　　冬日山居好茅茨不漏风山厨蒸芋栗野径扫风蓬嫰酒篘初白寒灰拨暂红编氓吾未免杜老屡囊空冬日山居好谁能倚市门从横鸦出郭寂寞鹳归村为念曲肱乐因耽曝背温此时新放饮招我苦吟魂冬日山居好随家丰俭宜果成猿种核薪落鹤巢枝梅见天机早菊知霜信迟读书年少事任汝眼昏眵冬日山居好幽斋羃纸窻温存檐鹊并暖热竹鸠双鹿下霜封堑樵归雪印矼从兹谢城府吾志鹿门厐冬日山居好尤于老叟便年衰催酿酒骨冷早装绵着帽来梅下扶舆到雪边兴来聊复尔微倦自髙眠冬日山居好农人告嵗功明朝输井税深夜动机舂木脱见山市霜清闻涧钟倘无饥冻廹何必羡侯封冬日山居好先生猎较时海陂寒网鴈岚市夜分麋酒熟隣相聚家贫盗不窥偷生前进士幸矣过耆颐冬日山居好能闲乐自全米丰平酒价蔬贱减鱼钱偶尔思前事依然是少年下帘髙枕卧门外北风颠冬日山居好不知年又穷老人六十七破衲两三重未要迎新嵗聊须驻旧冬明堂知未议安用聘申公冬日山居好能安始识闲渔归溪口港樵下屋头山竹蛎含梅蘂江鲈着玳斑人生何所事口腹最相关
　　山甫逰鄞访僧复归山房
　　麦熟归小隠诗名留逺方竹冠山霭重棕屦石苔香扫径怜新笋临池玩旧芳僧交非昔比吾党惧行藏
　　送胡山甫归山房
　　出峡复归寺身孤心更虚半瓢岩下水一豆雪中蔬自制乌罗帽闲将白发梳与君能几别此意重相于
　　八月十五夜月
　　此夜十分月年时中半秋华夷同一照今古几多愁颢气横空白天光际海浮儿时读书处桂子落岩幽
　　赠陈用之羡渠食笋也
　　食笋肥胜肉胷吞千亩寛汗青终日对水墨一窻寒吾子风流甚此君氷雪完每思参玉版莫作北伧看
　　山行
　　今日新晴好东风散麦须山泉中琴瑟岩鸟合笙竽总是太平曲何劳击壤图谁知花溅泪杜老独嗟吁
　　忆篆畦
　　流水人千里清风酒一尊乌头何日白鹤髪防人存石树根基壮秋虫羽股繁殷勤问来使元亮欲归园
　　送王奕世归玉塘
　　故人今有子过我乞铭文红树催年老青灯话夜分诗笺传父业笔张吾军万里青州路沂公几代坟
　　十二月初七日补缀旧诗寄正仲
　　嵗阑思饮酒人老且捐书春日将辉贲阴风为扫除花前看灯蟹雪后坐庵鱼有约君无负墙根摘露蔬
　　山居
　　雀饮梅心雪鱼吞水面云山居差有味世事不堪闻野烧穷狸穴晴霄转鴈羣溪寒春未着闰月压余分
　　借正仲韵赋牡丹
　　洛阳宫苑地幻出几花身艳色宜当午开时惜殿春管非旧国风雨易愁人同是多情客相逢説梦因
　　阪坑头上篮舆烟雨中赋此醒困
　　下眺黄泥阪蒙蒙晓雾漫岩泉时一滴松雨几曾干利倍盐为市耕劳石作田我来聊小憇前去路千难十三日即事【是日于松下闻鹃鸣此禽阴物至春暮感阳气而作夏至后则止今八月半而鸣书异也】
　　蒿欺菊藂瘦蔓压橘枝低应俗精神减伤时梦寐迷欹眠中夜鴈薄饭午时鸡咄咄真堪怪秋深杜宇啼春分偶饮成醉兀兀坐睡觉而残月在窻矣
　　酒熟还成饮花香忽过墙近灯人影大斜月树身长阴洞龙藏雨春苗麝养香闲吟谁与语醉倚一胡牀
　　阙题
　　潮分船出浦雪破马行沙去去三千里疎疎八九家矮壶分乳酪疏竹看梅花虎豹方充斥风林噪乱鸦
　　田舍偶忆菖蒲
　　山窻偶闲静无事忆菖蒲怪石磨劒脊西风拂虎须性贞偏爱洁节劲固应癯何日新书室清泉手自
　　渚宫秋思
　　石树表独立瓦蛩相与言双鸥定渔社一犬防柴门抱瓮非吾土浮家何处村枕边黄黍饭用此了乾坤
　　风
　　太虚无眹兆因物见形声入竹须抢地驱潮欲打城八方随气转万里扫尘清谁道鹏抟壮反从虎啸生
　　中秋与山甫登楼小酌
　　莫笑斯楼小因髙势自尊江山图万井烟树防千村斫却月中桂烹他海上鲲乗槎八月半与子探河源
　　观窻前月过有感
　　檐影倒垂地月髙窻更阴残蛩沉积叶悲鸟发遥岑易下伤时泪难平读史心胷中犹若此酒盏可辞深
　　闻有海船入鄞作诗附寄正仲
　　华馆多髯客深山短髪翁钟声更防外萤焰烧痕中春日同倾酒寒溪数过鸿天门通海路诗寄鄮城东
　　山甫还峡石有怀书寄
　　静者一为别谁将幽抱同行诗求谷友买纸嘱溪翁数防淡云树一行遥海鸿莫因寻薯蓣深入万山丛坐对兰菊有樵人献石轮囷如云亦铁中铮铮也喜而成咏
　　老入逺公社闲披贝叶文移梅兼得月买石看生云潭净知鱼数烟青别鹭羣平生有香癖兰菊胜炉薰
　　春深赠山甫
　　石枕空蝴蝶山窻足杜鹃春深方沃若人意自翛然衰老难为别留连未肯眠灯花知我意今夜大如钱
　　赠周此山
　　梅花台越路来徃此畨新风月三间屋乾坤六尺身枕中铅汞术笔下蕙兰春听説西江事庐山面目真春晚闻霰客思凄然两日不见达善季辩书懐奉寄
　　夜阑风薄树雨急水坍沙书在吾何恨春深自忆家髙花犹着雪浅草早鸣蛙同是离居客相逢吊嵗华
　　趋俗
　　残雪髙峯外孤猿细雨中看花心未老问事耳须聋时俗同伧父归休学塞翁相随携酒去猎较祭田公
　　葬沈氏墓
　　连夜频梦见那知是与非天髙难告诉佛近且皈依修竹坟三尺寒梅石四围有儿年十七他日望传衣哭谢尚书【尚书在南日与予厚有书云生死出处与足下同之予徃潭幕君以卭竹杖为赆兵后杖失所在】
　　翰林真学士吏部老尚书蓟北非吾土鄞江有旧庐死生今已矣出处竟何如卭竹先龙化人琴一恸余
　　哭王达善
　　一叟经年疟萧然强饭蔬残花清供后瘦竹苦吟余女授伏生业儿工阿买书曾无一纸别疑信问何如
　　哭李实甫
　　帝阍尝再叩龙颔竟难攀帙散萤千防诗留豹一斑人生防有极吾道几曾还藏我择轩记名垂天地间【萤千防一作灰千刼】
　　哭匊田诗老【君诗序自谓由翁巻徐照而渐趋唐人　翁徐永嘉人】
　　寻源自永嘉清响黜浮葩一字不犯古五言真到家思幽多掩抑情至重咨嗟欲拟徴君诔天寒日又斜本是攻文者其如癖在诗人皆尊岛佛我欲效宗师废圃营新屋寒花带短篱风流无此老遗藁访佳儿【一作灯续家今世友残藁自遗嵗辰贤所忌一梦验于斯】
　　哭陈伯求
　　早总淮西饷晚为刑部郎艰危身九陨漂泊泪千行天地孤忠在山河遗恨长寡妻随季女犹得在鄞乡














　　钦定四库全书
　　阆风集巻五　　　　　　宋　舒岳祥　撰五言律诗
　　灯下饮别
　　岁晩客思去天寒子肯来稽留须酒熟欢喜见梅开蜡屐匆匆驻箯舆故故廻嘉平犹未尽且欲举残杯
　　赠别山甫
　　劳君出南峡从我上东山辟恶香萸紫延年细菊斑看云独无语覆斗且徐还説到忘机处沙鸥也自闲
　　赠别君英
　　相去十五里不来几半年知君有农事踈我话诗篇置石桐阴涧开门海口天老人愁此别把酒菊丛边山甫游嵊拜戴安道墓而归新年过我凤栖作此赠别
　　尚谒死安道宁忘生阆风千岩几尊酒百岁一枝笻且可耽甜黑何须醉软红谢公高卧处明月在岩松
　　正仲过凤栖临行赠别
　　甲子春晴好凤栖理去鞌江湖一叶小风雨对床寒鼻鼾声何壮灯花夜未阑纷纷多盗日吾党敢求安
　　赠正仲别
　　一年三过我此去定经年雪压登鱼渚云生落鴈田壮游今已矣老别自澘然心事有难説斯文属子传
　　再赠
　　不惜此时别毋忘别后音相随溪上影共息树边阴水落行田蟹霜晴出谷禽何须拘改岁有兴即相寻四月六日絶粮用银盏易谷作诗别之
　　从此与君别临行更一倾纵令愁作海谁送酒如渑已悟兴亡理空留物我情不知陶靖节何物了平生
　　十六夜月蚀既
　　虾蟇新食月金饼曲如钩天道终还旧书生自隠忧星辰秋后烂河汉夜深流我欲骑鹏背乘风阅九州
　　八月二十五日闻布新条
　　民命无防鹿烹庖几日休纷纷浑未悟炯炯为深忧并和隣舂相分渔步网收【近海民以小网行捕浅港谓之步罾】聊为目前计甆椀汲新篘
　　过刘允叔故居先生宅前有老桧甚钜芗岩乃里中名山藏书其上
　　流水孤村里先生此故居风流今已矣天道竟何如古屋前朝桧芗岩万巻书苍苔封瓦砾野燐出丘墟
　　安住寺松声
　　晴日千竿籁春风万鼓鼙清和兼怨适细大杂高低释子聆眠石行人听过溪曾于天竺寺为尔驻游藜
　　闻鄞兵入仙居二首
　　独岭斜阳笠深溪夜雨灯多忧未归客万事不言僧兵甲今如此台明昔未曾欲言征敛数天逺有谁能细雨残阳外孤村乱水中饥年才半菽白髪听踈舂世事何曾了吾生防有穷深衣敛形日嗟我一枝笻
　　悲来
　　竹简千年梦楸枰万古争推敲浑细事著述亦虚名春艳无长好秋吟恨短生乃知天壤内各以一时鸣仆有书五千巻藏明恩山房乱后幸存胡山甫寄一榻为吟所闻已迁入作唐律寄题
　　岁久残僧屋吾书故不尘持经入深竹分韵与闲人花气闻慈像松凉施四隣细思贫最好懐璧毎戕身
　　雪后喜晴和正仲近诗
　　今朝天气好寒减暖初增微醉无灰酒闲居有髪僧芳情花下月艳眼雪中灯久废赓酬事新诗忽启縢云开青镜晓病起白头人阳洞林光动晴檐鸟语真黄花修故事新酒接比隣火急输官米寒舂连夜频
　　十一月初三日夜有兴寻梅
　　树下春来往间月死生寻梅何处好随意自溪行酒债应无数灯花各有情明朝江上路风雪一诗成
　　送潘少白游桐柏宫
　　桐柏旧题句方瀛新记文因君重拂拭为我致殷勤仙过峰停鹤龙藏井閟云金丹如可錬此去访方闻曝书庭中即事有作因思正仲在鴈苍山南为我作小楷杂以和篇当大有可观因以寄之
　　稍觉干戈定聊寛旦夕忧黍黄鸡应喌草逺犊呼年匣画乘阳展庭书值雨收漳滨想公干小楷作银钩
　　贱生之日邀正伸子堂小酌
　　开岁恰七十吾衰病已频从今数正旦一月有三晨甲子添新志乾坤寄老身晩年方学易此意为谁陈
　　次正仲访山中留别韵
　　及此真知老吾初不谓然相期无别事不朽要千年过我论新句留君订旧篇胡为趋归骑忙似趁潮船
　　挽董知镇
　　曽行栲源路相访竹溪频事帝清心旦于人笑面春升堂惊挂影下榻忆延宾风雪深尊夜梅花满座茵
　　花鸟
　　色与声俱妙鸟啼花乱开此时无事恼有酒待谁来漂泊迷归路昏花恣覆杯已闻雷迸笋不怕雹惊梅
　　四月二十四日雨中分酒饷山友
　　欲言林下趣思共涧边行细雨枇杷熟空江杜若生离居非逺道向夕自含情偶此开松酒分将一榼倾
　　楝花
　　蒸入黄梅雨寒收苦楝风团团羽葆盖叠叠绣熏笼文锦财堪用金铃实有功小畦留一树斤斧幸相容
　　山斋夜坐
　　新岁才三日春风便不同花前双鬓白雪后一灯红老去心无术愁来佛亦空吾儒真实在千古获麟翁
　　用正仲茅字韵
　　月白溪头石霜清屋上茅岁行天自运人老志还劳冬菊忘年友寒梅耐久交向来金椀醉今日对陶匏
　　次张幼学见寄韵
　　何必羡商顔幽奇出崄艰归舟天际树宿鸟屋头山畏虎长危坐寻僧更不闲酬诗无好句奚锦得空还
　　九月朔晨起忆故园晩易【晩易书斋名也】
　　晩易图书烬篆畦花木新承平三世积防乱一朝贫清晓凭栏意空山袖手人平生欲学杜漂泊始成真
　　赋山庵梅花
　　水石生来瘦乾坤孕此情寒谿千尺照残雪数枝横光射霜髯逼酥浮玉面争何人夜吹笛故作断肠声
　　简胡山甫【山甫新有病起百花开之句】
　　门外月谁敲花开醉逺郊自寻幽寺宿不耐俗人交裘替疏泉洗诗添续纸抄一身舟不系万事柱难胶腊月朔第二孙绳祖弥月喜其与翁同十一月而又皆乙亥时也因赋以祝之
　　绳祖初弥月清晨抱见翁颇怜头额大兼爱月时同句法何时就家声待汝洪吾年八十二方见汝成童
　　送潘少白赴连山馆【其先有古桐者受菊田诗学】
　　桐木深坑岭菊田髙弟家闻渠能馆致去我使人嗟箬长潜沙笋兰开傍石花古琴留挂壁此意澹无邪
　　还龙舒旧隠
　　今朝归小隠隣里喜还悲亡国谁修史遗民自采诗鼠营新穴壤鹤理旧巢枝见説寅年泰防心待运移【民謡有虎啸太平年之句】
　　怀昔
　　淮海新封国东南望止戈纱衣秋意早石枕雨声多白露皱红枣西风摆老荷昔年游万里今日兴如何
　　暮春山居呈山甫正仲
　　迳盘如缪篆石净可横琴好鸟连朝在苍苔一寸深拨泥寻笋脉扫地引蕉阴三客谁家有风流压晋林
　　十七日夜村市
　　今岁梅谁待因迟却未残新泉生暗谷逺烧照前滩圆景终难久残灯未肻阑沉吟思往事犹自倚阑干
　　喜见早梅花
　　朔雪吹吟屋春风驻酒家野塘氷上鴈官柳月中鸦玉馔寒沙笋金虀夜雨芽开牎有新事喜见早梅花
　　戏作
　　莫笑山居僻山居号令明芭蕉工报雨鸲鹆解知更樵长专封拜诗坛拥甲兵开一壶酒新句赏新晴
　　秋夕寄周錬师
　　虫声叠哀思树影弄清辉休恨催年老私惭昧昨非倦童眠自语惊鹤定还飞逺念周髙志华颠坐翠微
　　易庵道人归鴈苍两月矣作诗趣之
　　一入鴈苍山山苍鴈落湾石螀鸣杼下沙鸟宿牕间吾子动多悔老夫今稍闲密云踈雨里心事极相关甲申正月二十日游盘谷道院赠石涧錬师
　　沧海连云族青山逺驿尘回旋成小隠想像着幽人桃树偏临水梅花讳説春扶舆穿荦确空翠湿衣巾
　　过明智寺
　　毎过明智寺小寺在山前老衲分云坐山猿抱子眠岩花红杂雨野水緑平田火后伤心处青山响杜鹃
　　春晩寄二林
　　谷雨秧芽动楝风花信来蠏奔沙上火笋长地中雷燕子巢重定主人门早开二林诗敌手先着一篇催
　　辛卯正月二日蝶轩蚤作
　　鸦背闪晴天轻明紫翠烟年将人老大形与影周旋鸟语催晨枕梅花照夜编池塘春草句此意有谁传
　　吾道
　　闻恶休三唾懐贤赋七哀衰年催白髪细雨足红梅江海归诗巻乾坤换刼灰老儒何所用吾道自须回八月二十八日与潘少白刘君英草酌耕养堂时刘正仲以求免役入城予亦为羣小见厄者也
　　二子论秋夜秋蛩是四隣叶黄狐下陇灯暗鼠欺人借誉门多客临危俗少亲平生刘正仲于此见情真
　　约诸友九日游东山
　　语石双蛩碎鸣轩一叶锵黄花无旧客白髪又重阳日月双飞翼乾坤几战塲人生一百岁不饮自堪伤
　　山甫病中归峡作此问之
　　山甫病归峡僧言药有廖自怜三岁长多白几分头水鸟工吟夜阴蛩苦话秋诗人多病疟彊饭更何忧
　　送帅初游浙西
　　吴下吾游地因君思又飘水花香外雨沙鸟梦边潮载酒浮官舫吟诗上驿桥三高祠下过为赋楚辞招
　　松花
　　偃蹇不入俗随春也作花高攀许樵子轻扫落僧家功用虽非药风标正似茶秋风收子食辟谷胜胡麻
　　消忧
　　鳯栖塘上路春草思悠悠绿树双黄鸟青山一白头诗书自有厄盗贼本非仇天道知难问吾贫不肻忧
　　宿石寺
　　朅来谁主我野寺得闲行借屋安书庋就岩搘饭铛山晴分鴈转水暖见鱼生无事人情好相逢总笑迎
　　游石寺
　　旧説为石今知石化溪分剡溪秀亭近镇亭遗沙鸟穿青樾岩花覆碧漪逢僧如雅素防看古廊碑
　　重游石寺
　　一先过水更有一寻鸟出石潭底笋穿沙树心平桥连断岸古佛坐乔林竹里何人住时闻啸咏音
　　晓凉
　　秋风万里清客子最含情山路残星在柴门野水鸣平田闻鴈起落月有人行破箧无书册何须眼复明
　　题汪日宾西楼附山甫达之
　　不忘西来意开牕西复西柳悬鱼怒颊蒲缚蟹团脐县近更传信寺围钟到齐山翁出山处放杖得新题
　　山牕即事思正仲有寄
　　相怜不相见不见自情亲野水僧无影斜阳树半身嬾蜂偷柏饥雀啄牕尘吟就懐人杳书成访驿频
　　独坐遣兴
　　昏眼迷烟雨修眉隠树林杜鹃知夜半蟋蟀俟秋吟静悟平生事闲思万古心蹉跎七十五既往莫追寻
　　十月初七日山中感兴
　　日暮空归里时艰未到家稼收迁野鼠柿熟乱慈鸦冬暖生芦笋人闲对菊花亡书何处补无用自咨嗟
　　二月初二日山中感兴
　　山合风多急江寒潮易残艰虞浑未息漂泊若为安脱叶投沙井吹花防石防故园归梦切雪潦几时干
　　赠星翁
　　星翁言我夀更夀复何求老病花生眼愁吟雪满头髀消经万险面皱积千忧十载不看镜今朝见自羞春日与正仲坐山斋余隠几就睡既觉而正仲端坐诵书未已此意似更胜渊明卿且去之语也
　　坐睡吾知味观书客更嘉柴门桑旧曲石迳笋新斜花饱蜂归国巢成燕着家此中真有意高柳两三鸦
　　昼睡
　　生平慕睡乡逃暑最为良渴爱煎茶响饥闻煮粥香百年依白社一枕熟黄梁童嬾呼难动贪眠到夕阳
　　别银瓶
　　年凶人卖子吾亦卖银瓶送老无留物因贫总割情捐躯资我饱覆斗饯君行正是花香日凭谁细细倾
　　临水送将归
　　落叶秋江外孤镫逺树中片帆天上下明月水西东岐渚潮来白晴霞暝更红一尊临水驿莫忘寄诗筒
　　送俞宜民归马耳峯
　　晴雪集林薄朝阳熙陇苗青天堪数雁白路自通樵愁我未归客别君还过桥何时烧短烛软语更终宵十月初三日追记丙子岁以此日风雪中度平坑岭入马耳峯
　　岁穷常鲜裕人老更多悲白日无闲客青山有了时乾坤马迹满风雨鹤巢危去岁来坑岭移家度崄巇
　　古渔父词二首
　　烟雨一叶小江湖大厦寛全家足风月高枕恣波澜白雪披蓑立青山揭笠看莫将文叔事溷我钓鱼竿是店皆赊酒无家只有船烧鱼岩下火吹笛水中天枫叶霜铺地芦花月满川风波何处静收钓即安眠
　　衰至和王达善
　　衰来知已渐老去不容迟居长常先导徐行且逺期相看飘鹤髪乆坐绽乌皮百岁休嫌短修名千载垂
　　咏頳桐花【此花徽庙赐名瑚林】
　　朱草文明瑞兹花上品朱巧瑳红象珥阔制紫云襦丽夺炎精盛名霑御赐殊且贪顔色好鹤顶似他无
　　因黄甘人便问讯帅初
　　茇舍干戈后班荆荐莽余何人骑有鹤顾我食无鱼孤愤向谁説倦游休上书时时问甘岭戴子近何如七月初四日赋紫薇花俗名怕痒树皮薄枝弱人以手搔之无风自动又名稻熟花开时早稻熟也僧寺多喜种之亦名宝相
　　蹙罗红线镕防粉须黄野寺花开日平畴稻熟香曽陪红药省相对紫薇郎尚忆丝纶閤新秋雨露凉
　　谢刘文伯惠好翁牋
　　春膏夸莹净云母鬬轻明吾子诚不俗老夫安用名虽非时态尚犹见故人情雅兴因君动新吟凭几成
　　秋日书事贻潘少白
　　树色已非昨虫声不忍闻乱鸦投急景老树淰长云百顷青黄半一村晴雨分凭阑新得句书赠特山君
　　贻正仲
　　月生鲸海上人在鴈苍中一巘环村转双溪到海同百年能几见七十有三翁为此当心恻诗成走递筒
　　贻山甫
　　多病空余老劳生为苦思偶然新得句长是不眠时鼠搅歉无肉佣逃怨食糜此懐谁可诉只恐则山知
　　梅所将别夜坐叙懐
　　相见岂无期前年亦此时青山吾有约白髪子能医石室谁看鼎岩泉似散丝老人偏重别去路渺相思去春帅初尝约为榆林游欲烹羊酿酒为小孟尝既而仆归鳯栖后帅初亦往西浙遂不果今帅初已归当践前言但同游之客达善已下世矣因黄甘便作诗以叙其懐
　　戴子游西浙藕花香满船因思今日日又是去年年杨果珍闽荔榆林下剡川烹羊曽有约已失碧桃仙
　　记梦
　　春梦是耶非终慙恋禄微整冠骑马出欹枕听鸡回食蘗风霜入还丹志愿违未能忘习气安得寸心灰
　　又
　　梅花清入梦诗骨定非常半树原遮藓无风也自香篮舆冲暮雪茅舍带晨霜傍竹依松处无心肻向阳
　　八月初三日五更梦觉追记
　　林下青衫卸尊前白髪欹少年行乐事暮景感伤时链药嫌长嬾观书悔已迟惜花心性在时复一唫诗【梦行故都天街上往访一旧识路甚迢遥至其馆则所识不在有二女子从楼上亟道致其主偶出之意请余少俟因出酒肴酌余歌词有惜花心性之语梦觉不能全记故追赋之】
　　梦回
　　月上芙蓉浦船依杜若洲岁行人冉冉川永梦悠悠天地回青眼江山养白头老生如朽木安识有悲秋
　　题存思庵壁
　　香饭炊鱼白新醅擘蟹黄秋风元不恶乡思自难忘田水闲无用山云薄有光篆畦消息好一路木樨香
　　巾山题客舍壁
　　晓行风露清夹径草虫鸣虎近常行市鸡啼早出城路长终是到世险自难平学得王阳术黄金可立成四月初四日正仲子堂可大及梅所周链师会耕养堂
　　白月一家好青山四坐迎短笻看虎迹髙枕听蛙声草具枇杷足瓜庐熠燿行相逢总佳士更喜着弥明
　　含笑花
　　半面羞藏袂回头嬾向人清凉生夜气冷淡见天真此物悭开口他花怯效颦莫嫌容易落笑罢总成尘【花头皆向下才放口即落】
　　五言长律
　　咏竹拂子谢潘可大
　　天封竹拂子赠我意何勤白马惟余鬛苍蝇合避人柄双疑共产身粉止留筋可鄙防毛贱堪同尘尾珍书斋添道气入室许嘉宾
　　壬辰正月胡子持孙平叔刘正仲诸友于鴈苍建赤城先生祠赋唐律一十韵以纪其事
　　句读从朱老【先生始从朱叟学】经书本释翁【后与僧惟贤游假其书得五经始通大义】于蓝青所出他石玉堪攻文启吾乡秀心知百代崇【先生从东坡学有诗上之】推尊非苟合议论自难同【先生因议开五丈河坡公异意】名节道乡峻词章淮海雄诸公交赞誉此老定磨礲旧祀儒宫侧新祠佛寺东开山犹别子传鉢许宗风俎豆干戈后诗书煨烬中千年期勿壊印印此心通
　　评花
　　我欣牟莟重君喜菜花黄露浥虀菹味风摇饼饵香均为资食品乍可少羮汤若论充冬蓄何如续夏粮书生有定禄百罋亦湏甞












　　钦定四库全书
　　阆风集巻六　　　　　　宋　舒岳祥　撰七言律诗
　　咏紫荆花
　　自古惟闻棠棣咏后人多感紫荆囘固知天理随机触亦本诗人起兴来枯条谁缀桃花米嫩蕊初挼撒酒媒野老门前栽一树才开桐角此花开
　　登楼
　　千年日月藏丹鼎万里乾坤着白头落木断虹天闲云倦鸟日悠悠开门白海通诸岛极目青山是别州我欲便骑黄鹤去囘头还有故乡愁
　　和正仲送达善归钱塘韵
　　二客论交自有时篆畦相防不相期家如元亮贫更好学扺申公老未衰好诗甚似无声画昏眼羞同没字碑买地近来闻辟圃樊侯种防未为迟
　　水金莲
　　波心隠隠金椎出只道冯夷先导来笑口渐开黄玉罋丹心初见小莲胎步花想见江妃佩烧烛那从水殿囘传记无闻今始着莫嫌闲客少诗才
　　题巾山翠防
　　逆水游鲲去不回两鬐挿背尚崔嵬月将塔影和峯转风作潮花入寺来星斗四垂双阙壮乾坤一览八牕开山僧高卧还知否人世如今换刼灰
　　梨花
　　新叶轻柔宜与借芳心疎散不须茸象床骨冷惊春梦雾阁神清怯晓风雨里多情危有泪月中澄莹望如空清明寒食人何处金谷昭阳事不同
　　牵牛花
　　卉中深碧斯为最绣蝶红蜻宿近枝巧补疎篱阴漠漠善缘高竹实累累满承秋露瑶杯莹半敛朝阳翠袖欹入药性寒君莫弃良医疎滞用随宜
　　石上种劔蒲其脊成矣非陶隠居所谓溪荪者耶
　　昆山片玉天生润鴈荡移来手自栽禅客久亲清少病山童勤拂净无埃叶端洒洒通心露根畔疎疎引水苔必有事焉还勿助此方端自养原来
　　菖蒲最难养置而弗省则弗滋勤勤拂拭则病矣余性甚嗜之往往不特人病苗而苗亦病人矣讲求其法至备尝为之作谱书留南郭杨建处建摄令黄岩死于兵无从问矣端午日寻石菖蒲偶成一律
　　多忘昏昏久废书闲来石上采菖蒲瘦鞭走石蛟龙窟细叶穿苔虎豹须阴洞容光明复晦乳泉盈坎润难枯试拈九节风前嗅已觉登仙不用扶
　　六月十一日山窗散愁
　　平生志大孔文举牢落依然不可羁茨阖小窓巢燕子菰蒲新雨试鹅儿胷襟大闷书不读口吻防吟人未知安得一簔江海去持螯作鲙卧鸱夷
　　赋眼昏
　　不为吟哦苦苦频老逢忧患损精神见人依约近方省认字防茫久未真漠漠江山浑水墨冥冥草树隔烟尘何人解呪扬枝水洗净从前业障因
　　次韵正仲秋晚感兴【有序】
　　每得正仲秋篇必先铺叙所见闻不必左史倚相之读坟典也葢古事已有传之者而新闻就泯吾惧无述焉傥因此而增长之则咸淳徳祐故老所传犹可一二不没也十月十九日
　　举头无路见长安十月江南有朔寒岩瀑飞来云影湿溪霜着处叶声干相思一夜心先醉欲话前冬鼻已酸爱尔和诗添记事愁来时解锦囊防
　　次韵荅胡山甫避地述怀时予有结茅马奥之意
　　兔迒鹿町便为家不怕飞腾万仞崖此日披榛寻细路他年买地卜幽斋山风索索鸣林箨野水洄洄泛槮柴到此冥心齐物理借茅枕石氏无怀
　　有感
　　风雨翛翛花事阑余寒迤逦麦秋天一春不见飞蝴蝶几夜初闻叫杜防林外画眉谁妩媚花间绣眼自便翾上林还有嘤鸣否此日春归一黯然
　　玉毬花
　　花开压迳枝堪挽花落铺堦雪不飘蠒老蛾成投绿水香干蝶散离长条满地月明浓不扫无人梅落怨难销老人别有心中事愧尔投瓜乏报瑶
　　问信
　　鳯栖老子近何如骨格崚嶒久病余新酒得时招近局小楼无事忆亡书眼昏长道青灯暗头痒空将短髪梳昨夜西风吹海动磨刀准拟脍鲈鱼
　　蜜蜂
　　官课有严投急影公衙未退沸繁声香材聚敛千家圃兵卫森凝百雉城额上粉轻春尚早股间金重日初晴百虫未敢梅花近唯有渠来蹴雪英
　　题刘君英石屏
　　天碑万古閟嶙峋自我来追此日新旭日小村鸠唤妇寒霜疎木鴈来宾路长桥断谁家店天逺舟行何处人万顷黄芦秋色里是中着我坐垂缗
　　次韵记马耳峯旧游
　　牙轴珠聨秘籥縢晓窓开巻见诗朋曲渠荷苇鸣新雨深院茶梅响落氷山市雪晴邀试酒溪桥月好近烧灯玉不放花流出闻有潜鱼解避罾【游玉涧日俞泽民说潭有潜鲢长数尺隠见不测樵者见之而钓者莫获也】
　　次韵酬正仲
　　丝窠防迹锁书縢老去斯文属友朋冻芋共煨须熟火寒葅对嚼欲生氷山深有客传诗藁庵小无僧上佛灯西去芗嵓才半里有蛟寒蛰得沉罾
　　周梅所携正仲再和借书韵见示次韵报之
　　少日从军辉绿縢如今一室与云朋低眉深闭车中妇背俗空悬木上罾何幸传衣归六祖莫忘受记出燃灯相期何止诗篇事大节无亏誓饮氷
　　七月十五日竞传有铁骑八百来屠宁海人惧罹仙居祸僦船入海从鸱夷子游余在龙舒精舎事定而后闻之幸免奔窜深有羡于渔家之乐也作渔父一首
　　年来避世羡渔郎全载妻儿云水乡隔苇鸣榔分细火带苔收网晒斜阳一丝寒雨鲈腮紫半箔归潮蟹斗黄欲逐鸱夷江海去西风无奈稻花香
　　次和杨中斋读阆风菊谱因覔本植斋前韵
　　为爱寒花晚节香故栽松迳与茅堂寿思园绮眠商岭清想夷齐遁首阳俗眼只贪金带紫【一种黄色而带紫俗号北紫绡金】丹心惟喜御袍黄先生逺覔陶潜种急作山书寄孟光
　　端午感怀
　　曽饮昌阳七十三老来大布当轻衫豫储当采三年艾缓计空寻六日蟾楚俗旧时沉黍恨唐宫此日赐衣霑栀香满院人如玉尚想薰风半卷帘
　　正仲入鄞叙怀送别二首
　　遇事无心心自放如今心事放尤难酒开愁绪汤浇雪书润枯肠火养丹欹枕啼鸦分晓色把杯归鴈破春寒君来访我连朝雨三日新晴理去鞍
　　此别未知长与短一春风雨助凄然欲随流水入城去更系扁舟话栁边芳草斜阳新住蝶落花飞絮乱啼鹃鴈苍山好须囘首便见秋风在眼前
　　正仲有诗因次和再别
　　好客分明为我来不嫌茅舎似鸡栖归云古树如新画久雨苍崖失旧题别我此行正月尽怀君老眼两行啼丈夫出处有常度不为黄金顔色低
　　梦笑
　　过尽江山十万鸿梅花昨夜笑东风客行草树绵绵外梦觉乌鵶渺渺中天道难知龟不信人生有恨水无穷今年厄闰有如此万事绳牀俯仰空
　　十二月初八日晓梦归故园
　　红藤枕上到家园花木萧疎可若干陋巷夕阳人悄悄旧墙新雨竹娟娟数声啼鸟春愁破几防残星夜话阑世事旋消还旋积只留青史得千年
　　野老
　　野老巢居江上成相亲幽事逺浮名近村饮酒携孙去逺寺寻兰领犬行麦老秧高关念虑花开果熟有将迎旧时风俗今谁有见尔令人忆太平
　　有怀正仲还鴈峯诗
　　松声夜半如倾瀑忆坐西斋共不眠一皷轻雷惊蛰后细筛防雨落梅天临流欲渡还休笑送客归来始惘然掩卷有谁知此意一窓新緑待啼鹃
　　戱述任翻诗句酬储梅癯见和之作
　　我爱巾山去复回城中平地起崔嵬前村清景何人占絶顶新凉几夜来鹤起露翻松磴响僧吟月上竹房开任翻链得清新字想见斯人百念灰
　　四月初一日积雨新霁偶成
　　渺然清兴忆江湖缚住此心安破庐新緑池塘鱼散子落红园径鸟将雏青梅成后少佳果苦荬出来无好蔬老疾已艰登陟具谁能为作卧游图
　　挽爱山李徳夫
　　不为时新刺绣纹鹄袍鹤髪自相亲襄阳须有汉耆旧彭泽终为晋隠沦往往名场跻后辈时时相衮问斯人如今天道平如槩得失荣枯一幻尘
　　即事
　　麦熟南风挂衲畦山禽快活晓来啼中分草色柴车路半压藤花石步谿茅屋数家深避马竹林三里逺闻鸡荒村得句将谁赠墙壁还随即事题
　　次韵和正仲南风
　　有客披襟曰快哉岂知元自舜弦来但令酷吏暑先去足想苍生愠自开树影纵横流院落荷香来往防池台公权只赋生凉句不道闾阎正苦哀
　　十月十八日闻鴈
　　一声空杳分千响万里荒凉月正明共说江南旧来处还思沙漠逺行程如哀如怨知何事相应相呼也有情惊起芦花不成梦江城应是报严更
　　新厯未颁遗民感怆二首贻王达善曹季辩胡山甫戴帅初诸君皆避地客也
　　故国山河成断絶孤臣江海自飘零牕间取月离离白树下窥天碎碎青一鴈不来山驿静千梅欲动客愁醒新来未赐王春厯三尺尧阶自有蓂
　　寒气着人身似病世涂多故鬓如银刼灰今信胡僧说野燐多应战鬼新兵甲纵横满天地衣冠颠倒走风尘古今厯数归仁义河洛图书属圣神
　　自和前韵答达善
　　一字不轻王达善忽看唾玉落钩银共评中说跻尊魏谁草经饰美新大泽深山容避地蓬莱弱水叹扬尘与君同勘丹经诀长饭青精养谷神
　　幽幽丛薄无尘到渺渺菅茅有露零松曲似腰元自直潭澄如眼向谁青千愁淟涊那能浣万事凄迷不欲醒阴晦终逢开霁日宫槐移影度阶蓂
　　再和前韵答达善季辩
　　屝屦送人征影逺布裘知我涕痕零初愁冻雪无狐白忽喜晴霄现卵青欲向华山成穏睡不禁楚泽自长醒桃源自昔无秦厯草木荣枯是瑞蓂
　　北固漫夸城立铁钱塘休说浪翻银江山不改英雄泯宇宙无穷战伐新过眼烟花空似锦到头富贵总成尘旧时都下逢除夕果食花饧祭灶神
　　绿阴
　　野色蒙茸翠羽葢山光澹荡碧油幢午烟时引煎茶灶晓雾还霑读易窓隠映掷金莺防防分明借玉鹭双双莫疑蛇动杯中影一笑开襟钓大江
　　咏鸂防
　　双双游戱水仙宫着锦衣裳舞镜空晴浴桃花红影里雨眠莲叶翠香中文禽自是风情别野鹭休将品格同寄语虞罗须并取莫令失侣各西东
　　谢御史王素行免里正之役
　　绣衣御史当霄立星次周流到上台万里东隅观出日十年幽蛰听惊雷顿令絶学知书贵解使贪官觉贿灾恩及老生何以报只将颂语献行台
　　感怀
　　时事传来日日新信疑相半向谁询一寒一暑成吾老多雨多愁过却春酒畔暂休无限事花前难买自由身百年犹有四十在须见升平作幸民
　　对红药有感
　　牡丹过后卖芍药清晓天街频叫时传世园林莺自占有名花草蝶先知百年富贵一塲梦千古英雄几局碁世上兴亡总如此我今叹老复嗟衰
　　百合
　　收拾千红不上枝绿茎丹萼称施为灯笼翠干从高揭火繖流苏直下垂文豹畨身腾防仗赤龙奋爪摆朱旗莫疑衰老多夸语渍蜜蒸根润上池
　　栀子花
　　六出台成一寸心银盘里许贮金簪月中不着蝇防璧春过翻疑蝶满林陆地水光山院静炎天氷片石坛深扬州只说琼花好漠漠风沙何处寻
　　和王达善碧桃诗【有序】
　　正仲赋碧桃旧矣杂之书册间失其所在偶阅书见之次和奉呈闻仙桃一实三千年和诗不妨迟也
　　石阶无罅谁衔子烧地成焦岂复芽千嵗分根染天水单台五出异朝霞朝绅济济水苍佩仙袂盈盈萼绿华作记不嫌人事晩来年润笔到山家
　　同正仲赋赪桐彩蝶
　　守着赪桐不为香翩如鳯子往来忙徘徊最爱真红色摇曵偏垂五彩裳宁号孟蝉随鬓袅莫为鬼蝶幻身藏惜花却似诗人性日舞中间夜宿房
　　一叶
　　欲排江渚千鸿阵先舞庭皋一叶秋细路桑麻高下屋平湖风雨往来舟人间酒熟花为客梦觉残灯月上楼故旧凋零我老矣少年安肯与同游
　　枕上闻蛩有感
　　桑鸟催耕缘底事草虫促织竟何成春风秋月祗垂泪北斗南箕空得名有客悲歌持筑击何时至治以韶鸣吾侪吟咏还如此哀乐不知何处生
　　小阁省心
　　避地逃名花里居春风何事转桑枢退藏小阁收心静闲下危阶放步徐身到衰时方学道眼当昏处始观书一生日力悠悠度总悔从前作计疎
　　咏蝶
　　前身曾学昭仪舞时様工为京兆眉拣尽好枝无可意倦寻芳草歇多时晓畦雾重狂须减风槛花飞悮与随不但蛛丝深着避更知红袖亦堪疑
　　春日即事
　　灯夕花朝都已过石泉槐火又将新故乡失业荆榛满客子长饥雨雪频底处桃源堪避世何人橘里得藏身朝家细核丁黄籍食指虽多无绢银
　　次正仲赋桃花韵
　　红红白白好容顔笑日临风锦裹山且引防云来洞口莫随流水去人间忆游梦得嗟重到访异驎之拟不还自是刘郎有缘防一千年后重来攀
　　咏篆畦垂丝海棠【此花最早开未有叶长条下垂花宻似锦带也】
　　夺胎锦带仍添丽借面芙蓉特太癯睡去不禁春露压醉来谁倩晓风扶长条莫恨无新叶纎瓣还能着细须火急提鱼花下饮明朝千防乱青芜
　　正月十四日小园偶坐
　　天地元从雪后新开帘闲坐看囘春谢公梦觉池生草杜老羮成涧有芹正是泰和嘉气象好调寒暖养精神花前不着多忧客百舌何妨报事频
　　次韵答达善
　　道不能鸣假物鸣数篇诗见故人情重经丧乱成南北多谢交游访死生我始欲愁将老至公须少忍待时平古来毁弃连城壁不恨沈埋百世英
　　试杨日新笔次韵荅戴帅初
　　闻尔又归青嶂住四明西畔越东头山当篱外偏环屋水到门前总合流得句苦迟难附置怀人不见更登楼扫除儿女相思话好作阆风十日游【置传书邮舎也阆平声】
　　寄慈林交讲师
　　有意西林寻小隠无田东瀼可隣家闻师投谒不入巷知我无人能防茶山色一谿连雨色雪花十里糁松花秋声正与公相似相对忘言定不差【交师病聋故云】
　　咏宻囿花
　　繁枝宻宻宜樊圃以此能当宻囿名不信嫩茎藏劲刺试将纎手触红英毛身秦女自正色鸟爪麻姑无俗情方朔窃桃何处入只应列子御风行
　　揽秋
　　读书瞪视眼花乱力穑作劳足蠒休尊俎风流容鸭脚语言滋味许鸿头芦根系艇谁敲火木末开扉独揽秋壮日貂裘无恙不浩歌聊为解牢愁
　　咏佛见笑【一名锦堂春】
　　锦堂得此添春色金屋从他着丽人老佛见之怜且笑少年休以妄为真梵天寳相宜方驾海岛金沙合效颦可是好花多刺手汉濵游女礼防身
　　蓼花
　　曾向江湖久钓游极怜红蓼满汀洲清秋欲近先开眼小雨才鸣急防头翡翠忽来机事动蜻蜓不定晚风遒拒霜未放菡萏谢防缀中间一段愁
　　约平叔高秋泛海
　　乘桴欲看日生东借子门前一席风白石凿余云补穴青峯开处月浮宫持螯斫鲙万事足踞殻食蜊千刼空剰欲作诗招酒社恐君户小趣难同
　　冬至前一日小史自溪上献梅四枝寘之书案竒奇怪怪为赋长句志喜也
　　中有黄金白玉姝莫欺红粒缀茱茰晓风吹面成氷脑夜雪流脂结玉酥冻蘂未期春鸟啄寒香不上暖蜂须一生欲压孤山句囊锦空垂气浪麤
　　木芙蓉
　　溪山潇洒最宜秋缓步何须百尺楼乱后见花如故旧老来得酒更风流幽荪暗折谁知处好鸟一啼人举头欲对黄花开口笑茫然消息也堪愁





　　钦定四库全书
　　阆风集巻七　　　　　　宋　舒岳祥　撰七言律诗
　　赠敏求
　　抄书满架笔无尘自是餐霞洞里人性癖贪吟如好色话终更仆尚留賔爱花更缩栽蔬地开径还通指竹邻不是不贫贫得雅如今金坞搃输贫
　　戏赠牛女
　　掷果乆怜潘岳好投梭不放幼舆痴彩云似扇羞郎面新月如弓学妇眉喜鹊成桥终有别阳乌出海且教迟如何自古占天者不説经躔有动移
　　三月二十三日效乐天体
　　习习东风白苎裘余寒未尽滞清愁栁疑楚舞腰偏细莺学吴音舌更柔好景良辰千古在骚人墨客防时休一年佳致惟春莫可惜花飞人白头
　　小酌送春
　　春风元逐土牛来欲去金钱买不回莫道鸎花抛白髪且将蚕豆伴青梅落花流水辞梁苑芳草斜阳上楚防老子不嫌闲寂坐緑隂如屋两三杯
　　次韵答孙平叔感春之作
　　从教凿石置官场不怕沧溟地脉伤薜荔斸开山鬼泣莓苔迸出水精凉东周以后一春梦西晋于今防夕阳自有青天开豁处髙秋买棹泛苍茫【徃时平叔所居樟林山出白石如水晶有防遣官凿之】
　　五陵三辅少年场徃事懽娱緫不伤阅世莺花见兴废随时蜂蝶有炎凉原甞馆寂生春草田窦门荒掩夕阳汉殿唐宫亦如此由来天道本茫茫
　　江湖处处寻春去每到芳时醉不归帘幙生香花欲语池塘细雨燕交飞闲思此事真难得或恐他生愿不违欲作三门终老计买山囊罄值年饥
　　寄王真人
　　象简银冠觐冕旒一清沆瀣九天秋西湖处士梅花屋太乙真人莲叶舟闻道辽东来白鹤不知函谷度青牛人间天上无拘束且驾长螭赋逺逰
　　梅花二首遗正仲少见折赠之意
　　晴暖不妨临石瀬清寒多是傍柴关香须蜂咬应知苦斜影僧眠得占闲数防稀星枝上下一防残雪树中间入冬冷落愁眉结见尔鲜明故展顔
　　三月十七日食樱桃豆知麦熟日至矣示家人为我进一杯也
　　清明已自断百果樱豆从头次第甞青山四面欲春晚白髪千丈照溪长偶然坐石云离次乆不窥园竹乱行甔石屡空惟食粥平臯闻道麦须黄
　　郭似山道士寄恵竹笔两束啓缄乃羊毫也作诗戏之
　　似山恵我笋丝笔乃是长须公子毫竹简固应同祓涤琅函宁肯近腥臊若非月里霜防颖恐是仙家云鹿毛润笔定须三百束为君滴露注荘骚
　　赋素馨花【此花自正仲宅移植于此】
　　小蕊清香真有韵柔条纎叶不胜春承平时节移新主离乱风尘见故人泪重防干添婀娜香残笃耨驻絪緼旧恩深浅君自防莫问谁家时与亲
　　赋橘花次正仲韵
　　璘娥琢月剪氷花着叶团团更不斜只把青葱争玉树不将夭冶鬬金沙吹香自满骚人国成实还宜野叟家老我真成被花恼尊前坐叹复行嗟
　　逰潘岙魏都冶墓庵
　　弄日防隂驾笋舆柴桑五子共擕扶云门钟鼓先朝赐丞相门庭近日殊緑树两行溪贯串青峦百折路萦纡惟余守冢鹰窠在采捕令严无牧刍【墓道有角鹰产子有司禁民樵采】
　　萤
　　熠熠孤光阖复开黄金一防亦防哉凌风欲作炎云助入屋翻疑夜雨来本为防明生腐草谁知残照落莓苔暗飞只合藏形影罗扇収来却是灾
　　正仲过我一宿蓐食而行叙懐追饯之
　　又见王师下海夷书生笔砚自非宜风尘宇内成百战花坞山中自四时故旧凋零今已矣江山寂寞子何之篮舆载雨怱怱去一饭无因话别离
　　杨花
　　断茸冉冉青楼外浮影悠悠紫陌间晴日暖风真得所逰丝野马与俱闲舞经林苑莺衔去飞去帘栊燕掠还莫把芦花来比拟秋深客子更愁顔
　　三月之朔邑庠请仆升讲席说诗泮水正仲用前韵纪之因次其韵
　　春服初成冠与童聚观王式一衰翁圆冠方屦还吾道续衽钩邉见古风投戈犹待汉符赤藏壁不随秦火红宁可短衣充博士莫令城旦属司空
　　次和正仲咏荷花月露二景
　　天香夜气两交加艇子歌眠宿妙花谁展银泥铺水色更调汞粉拂霜华即空是色非二景有象无声别一家此际含羞花正敛明朝一片落惊嗟
　　风清月白天垂碧有恨如羞半敛花红袖粉痕晨带湿翠盘珠影夜生华杨枝洒润菩提雨薇水流香仙子家防度晓风过麴院七年不见使人嗟
　　谢弥大恵万嵗藤杖
　　青山节节皆龙冢蜕骨崚嶒幻此藤栗楖生来呼上座猕猴拾得奉胡僧子能致此须牙具我试携之气力增欲上泰山賔出日便须着脚共猱升
　　又咏万嵗藤杖酬正仲并谢元恵主人潘少白
　　不求海上千金药且覔山中万嵗藤潘子入林亲拣得舒翁履险力扶能乞君瘦硬苍龙节伴我清羸病鹤形莫向潭邉令照影忽然变化老谁凭
　　正仲访余棠溪帅初来防正仲时余欲归阆风未能决书呈三友
　　晴云髙举雪云低日日占天不齐菘白僵成茭白笋麦黄淹作韭黄虀江湖吐日鼋晞甲山路成泥兽印蹄老去欲休官不许夜来魂梦旧山谿
　　暮春书懐寄董正翁寺正
　　寻春曾作太平民説着花时泪湿巾风雨差池桃杏过山林牢落鸟乌亲书中闷见伤心事画里思逢避世人霄汉故交今隠遁有山堪买愿为邻
　　赋水仙花
　　冷淡不生桃李径只将素艳伴红梅冰清玉润檀心炯日暮天寒翠袖廻似倚兰舟并桂楫羞称金盏共银防谁将六出天花种移向人间妙夺胎
　　同正仲赋凤仙花【其子名急性不耐人触也】
　　本爱真红一种竒后来紫白自繁滋青冠轻举真仙子彩羽来仪瑞凤儿石竹通家分异様园葵附谱亦多姿莫嫌性急难撄触我以为规胜佩韦
　　七夕呈正仲
　　金风璧月清凉境红蓼青苹迤逦秋漠漠蛛丝穿露重防微萤火学星流何年才子诬躔象防度佳人女牛一局烂柯经数代人间隔嵗未悠悠
　　剪春罗
　　谁裁婺女轻罗段我有并州快剪刀色似山丹殊少肉形如石竹亦多毫胭脂初褪黄先露蝴蝶才成翅未髙欲向小窻成扇面世无陶缜倩谁描
　　又戏和正仲赋剪春罗
　　昔时剪防聊为假今见裁罗却是真叶底防窠本机户花邉线草是鍼人独客书斋思拆补静姝绣阁学缝纫晚花开遍幽畦草石竹山丹及丽春
　　示儿
　　蜕蝶将舒魄尚凝如痴如梦复如醒风吹海水飞成雪月入梅花胶作冰有口勿言唯饮酒无家可着不如僧眼前喜见行王政已有添丁充践更【时州县抄具丁口】
　　九日与正仲子堂君英举酒于篆畦璋万二侄男庭坚仲容仲堪叔献季临与焉
　　登髙胜具何人有重九佳名此日临老眼已昏空怅望壮心犹在惜销沉天真呈露青山瘦世故流离白髪侵汉水沈碑今出否古来贤逹共沾襟
　　九日观万堂小酌懐正仲及梅所链师
　　极目冥鸿颢气初人生快意食鲈鱼剪来茰菊觞新酒麾去蚊蝇俯旧书骚雅刘郎今健否清修周老近何如篆畦雨里青蒿长寂寞无人过草庐
　　新凉
　　慙愧秋风慰白须夜凉早已入籧篨白莲社里防人在黄菊尊前万事防老妇自欣瓶有粟儿童休恨食无鱼故园红桂通消息定有新诗一起予
　　六月甲申雨后凉气如秋
　　苹花消息入踈櫺六月何曾有此清晚饭出门新雨过深衣临水早蝉鸣月西人影如鸿影风里松声带鹤声此意寂寥谁防得沉沉黙黙自含情
　　鬓邉娇
　　天工施巧亦无穷开尽枝头入草中先借豆花来作様旋将槐蘂缀成丛淡匀弄色蔷薇紫深蒂含胎荳蔻红可是夏英无胜汝鬓云一朶爱珑松
　　免役后登山园小饮书懐
　　深凭歌酒送流红岸帻披襟万顷风一斗白鸥苍霭上数篇黄鸟緑隂中不辞老疾余年在已付懽哀万事空新荷使家除户役安居从此异征鸿
　　辛巳自夀
　　六十三翁自荷天乱余骨肉防家全不材幸度龙蛇嵗多病休催犬马年我老思亲空有恨人生不饮更堪怜差池九子森童冠屡舞交酬且眼前
　　咏芭蕉
　　虚明旱藕千丝透清冷寒泉百脉来緑烛怕烧先自障青牋欲寄倩谁裁正怜夜雨敲篷响只恐秋风裂扇开月下徘徊清影动却疑翠凤下瑶防
　　诗诀
　　蒉桴土鼓为声始天球河图非琢工欲自栁州参靖节将邀东野适卢仝平原骏马开黄雾下水轻舟遇快风歴厯瑶琴怨遥夜泠泠玉佩度秋空
　　寒食书懐二首
　　晓寒飒飒侵駞褐山色盈盈入酒杯人物风流随逝水故都文宪没苍苔黄鹂杜宇怱忙过卢橘杨梅次第来气运总随时节变人逢寒食自须哀
　　天机妙处莫形容难把丹青冩太空万古碧山留色在千江皓月此心同乌纱燕子开门雨白髪杨妃掠面风欲问清明休检厯杜鹘啼血滴岩红
　　和正仲月季花【此花以四时季月开亦名长春一种白色又名月桂陈简斋诗所谓人间趺宕简斋老天下风流月桂花一壶独向丛邉尽细雨霏霏湿暮鸦者是也】
　　风流天下真难似惜向篱邉砌下栽依旧风情三月在斩新花叶四时开莫嫌緑刺伤人手自有妍姿劝客杯不拟折来轻落去坐防顔色总尘埃
　　咏凌霄花
　　凌空千尺走龙蛇隠映柴门野老家把长缨縻落月乱飘丹粉染晴霞猿猴升惯能收药蝴蝶低飞不到花最爱豹林种处士紫英香里岸乌纱
　　卜居
　　丹青不用画吾庐小小茅茨住近湖欲探春风先挿栁要看雪景更栽芦野船揺处沙成叠海鴈眠来草似铺妆防个中新景致藤冠布褐老癯儒
　　田家纪事
　　蒙蒙土雾连三日父老傅经十七年蚕月人家多忌讳麦秋时候好安眠桑鸠逐妇应嫌雨社燕依人不避烟短防緑隂新似沃顷筐朱实写来圆
　　山斋观物
　　自古诗人皆格物山斋观物意如何额涂金粉蜂归穴腹吐银丝蟢布罗鸡母载雏行啄黍雀羣欺燕坐争窠纷纷扰扰为形役闲补涪翁演雅歌
　　次韵和正仲种菜种麦二首
　　賸欲栽蔬抵食鱼蠧繁骨立谩长吁畦丁伛背挥丛篲鸡母将鶵啄浅芜菜字元修须雨长菁名诸葛待霜腴闭门欲吃无忧饭已戒譍门早了租
　　稻畦已改翻泥细麦陇初分趁势斜觳觫倦耕眠树下毕逋得食下天涯嫩晴防雨调时序臈雪春风润土砂避地山村成保社倚需汤饼及隣家
　　赋苇
　　山居种苇意如何相见沧江渺渺波牕外近移秋色早夜来偏觉雨声多防风动叶蜻蜓立暗浪冲根郭索过谁解冩成团扇面萧萧残雪卧渔蓑
　　三月三日欲过小园闻海棠未开翦韭独酌有懐
　　寻芳自是少闲身世故纷纷更咈人一筯小园初韭脆三杯荒舍晚醅新云藏栁叶裁难断月入梨花辨不真每嵗海棠时候近今年寒重殿余春
　　九日懐故人留燕京者
　　青山淡伫半帘雨碧树婵娟一院隂醉舞狂歌前日事防吟浅酌此时心菊花尽晚秋有味枫叶尚彊霜着林万里故人闗塞隔賔鸿应有寄来音
　　苦牙动诗【并序】
　　予与正仲小酌西偶苦牙动戏有句云病牙臲卼活书板盖是日偶读宋类苑见有活书板是也正仲因以短髪防茸退笔头为对足成八句予亦用此句聨为和篇斯诗人之善谑也
　　身心自防似芭蕉安得凌风厯九霄闲户人随春去老倚阑花向雨中消病牙臲卼活书板童顶羸垂倒药瓢善谑偶然成句子丛谈聊以永今朝
　　八月初十日疟起行园
　　疟鬼自与诗人谑小儿狡狯弄炎凉蔬肥夜雨园丁逸果熟秋风稚子忙枕臂闲思新药灶扶头欲起茶枪故园青桂华如水归泛天风浩荡香【枪借韵陈简斋谓之诗家便冝】
　　喜闻隣家食早麦
　　七十三翁饮上池始知糠籺也生肥麦须似笔山雌下荷叶如钱海鳦飞天运无穷人自老川流不返志多违旧时此日尝新日蚤笋窻前一尺围
　　正月十日新晴观正仲所写篆畦藁
　　乱离又活十年身帝闵吾徒已甚仁近厚施为回世运至和涵养合天真花间醉客能骑马栁外鸣禽似唤人酬唱小编情性好伊祁留得一分春
　　寳相花
　　春风不到上林花流落民间日又斜曾向玉堂承雨露可堪金屋委尘沙生来富贵由天分到底风流出内家莫讶緑繁伤手刺幽贞难犯可吁嗟
　　儿曹请赋草间黄花
　　树头緑叶无花看树下黄花带叶开火化新钱忘铸字金成小盏欠施台贵人亭馆何曾识野客园林不用栽鬬草儿曹求入咏苍苔留坐独徘徊
　　赋杜若花
　　汀州春晚乐忘归野草幽花兴趣防翠叶参差舒凤翮斑心防缀戏儿衣掌中玉燕翩将舞钗上银蛾乱欲飞便想此身为钓叟沧江烟雨白鸥矶
　　喻客
　　踏雪相过客定嘉瓦灯何事冻成花捕螳者雀雀忧弹甘带为且且畏蟆寒拾相逢成一笑触蛮互胜足长嗟人生只是争名利名利看来细似麻
　　晚晴
　　九十日春长雨雪喜君今日咏新晴緑隂四面招人坐芳草前头试我行少驻飞花终有别爱听啼鸟忽无声东坡已作秋阳赋欲赋春阳恨未成
　　归故园并序
　　余辟难明越五迁至版坑棠谿袁仲素兄弟邀馆其家已丑六月十六日始就之明年三月归阆风寓于凤栖塘田舍行视篆畦故物无一存者惟咸平古松及瑶池无恙耳作归故园二首遗正仲
　　千家桑梓兵余痛十世松楸火后悲瓦砾成滩无鸟雀荆蒿如杖有狐狸咸平树在枝柯损晚易书亡目録遗半树瑶花防雨里向谁寂寞泪将垂【晚易旧斋名也】
　　辟兵辟冦走他方六遍移家路转长百醉与君同出处五穷随我共行藏栁花暗度谁家竹燕子寒归何处梁最羡刘家好男女穏抛家事客原甞【百醉见楼攻媿集】
　　四月一日霖潦新霁痼疾稍瘳乍归故园拂剔丛莽
　　衰翁病起头初裹拄杖穿林探笋生悄悄菰蒲防鸟下踈踈杨栁见人行一春长雨花全瘦半日佳晴蝶便轻小立緑隂青子下秾华洗尽总幽情
　　和正仲咏荷【并序】
　　一叶一花此冩生冯家之画法耳必如此花叶乃无踈宻之嫌真花未必然也画笔作荷止有风晴老嫩之本月露精神有不能尽
　　曾闻画史传真诀一叶旁邉定一花莫把风晴拘格范好于月露冩精华耶溪舴艋花间屋苕水鸳鸯叶底家浙水东西江路絶坐吟濓説自咨嗟
　　夜读达善烧防漫抄次来韵奉谢
　　桓桓松栢嵗寒知白髪相逢也自竒犹记小儒曾共勘絶怜后藁未全窥斯文定价何必我自古趋名存者谁惟有立言差不朽夫君此计未应痴
　　次韵山甫松石
　　浮荣流潦一盈科独此坚贞嵗月多入土同时成琥珀为槎何日到天河英灵真是随星陨磥砢谁能把劒磨今日尚疑龙蜕骨当年曾见鹤成窠
　　次正仲别后见寄韵
　　同听精舍对牀雨忆着西湖一舸天何必钱神能使鬼只须酒圣与逃禅作文自昔少称意种学何时大有年冻饿一生秪百嵗声名须在后来传
　　庚辰冬帅初与正仲约过阆风既而予坐病二友亦不果至辛巳四月帅初特来访予时尚在病中为予留山庵一宿而去似不欲劳予应酬耳归至中涂有诗见寄予次韵因贻正仲也
　　杜宇啼时多是雨酴醿开后便无春惜花底学千金子对酒还思两玉人良药草中闲长叶幽禽花里巧藏身青山百里通来徃衰病何曾厌客频
　　正仲次帅初前韵见示数日相访再次韵酬之
　　絶怜幽谷此相亲屋角来禽作小春梅笑故知情熟客犬迎不是眼生人青灯知子别来意乌几扶吾病后身莫怪柴门长日掩俗交正复厌频频【旧时邉阃城门两邉设板榜大书云眼生人随后盖防异色也】
　　次韵
　　儿时人道是竒童末路翻成眊矂翁燕去燕来催嵗月花开花落共春风有金斑鬓难重緑无酒衰顔肯更红梦境如今亲厯过何须学佛更谈空
　　七言长律
　　金线草叶圆如锦葵芝草青紫色有脉如荷叶夏间作花如蜂蛾蜻蜓之属宜植阶砌隂湿处花心有红紫细斑不生子于其根茎之侧四散垂条如莼丝杪如蕨菜芽条所着防輙生根成茎叶以其条似线故得名有一种花叶条茎则同而叶上有毛无纹亦以有条名龙须以其叶圆故名虎掌二种皆有之小民取之以治蕴热
　　金线比方浑未尽玉函収録尚多遗盈盈蜂蝶菩提叶褭褭蜻蜓菡萏枝【旧时都下花工作翠花名菩提叶缀以蛾蝉之属作小荷叶名满池娇则缀以蜻蜓茄叶之类浮动其上金线草之花叶正似之】寒女有针缝不得山人无衮补何为芝茎底事生庭砌莼叶胡为上井湄剪防不香难作实垂丝着石便生儿莫轻小草防幽僻也有凌霜傲雪姿



　　钦定四库全书
　　阆风集巻八　　　　　　宋　舒岳祥　撰五言絶句
　　绿隂
　　穉绿借老红政尔有余姸万虑不作时清朗见尧天
　　荷亭
　　影浸苍凉月香随澹荡风露华初泛泛秋思莫匆匆丙子兵祸台温为烈宁海虽经焚掠然耕者不废丁丑粗为有秋但种秫者少以醉人为瑞物吾亦似陶靖节时或无酒雅咏不辍也八月初九日连日雷雨溪路阻絶山房岑寂此夕初霁浊酒新漉数酌竟歩秋树隂潭鱼可数望前峯老枫数十株已无色白鸟飞翻去来是中有惠崇大年笔家人遣两力来迎因倒坐篮舆而归人或问之戯答曰吾日莫途逺故倒行也记以三絶
　　事过清眠足心寛缓歩宜古人无限事烟蹙几修眉去鸟仍囘白残阳更借红伤今兵乱后人醉不如枫白秋毫绽青虫树色并兴亡谁与吊聊复快新晴
　　花下
　　扫石坐花隂花隂复满襟此时真昼锦富贵亦何心八月初十日夜露坐场圃新月半破前溪夜舂俛仰寥泬小儿子周在侧忽引翁袖曰月照山重也聊记其语
　　露叶堕清响隔烟闻暝舂夕岚那可拨月照山重重
　　柘溪道中有感时入城求免役
　　得势茅欺蕙安居爵笑鸿吾年已如此役役又西东
　　即事
　　菜花随麦长田水入池平此景寻常有何人自在行
　　题李唐松月
　　眀月青松枝幽人岩下歩劝君早归来草头已多露
　　懒出
　　飞雾不成雨幽人懒出谿落红双雉过新绿一鹃啼
　　宿龟石寺
　　山深无横吏客至气和平野寺鸣钟罢安眠到五更
　　齿酬舌赠
　　子任调和逸吾当噬嗑劳生年虽后子未老得先焦
　　齿酬唇赠
　　刚柔君不吐冷热我须当铁石还销毁吾今已久长
　　白雪词四首
　　一雪林屋浄二雪臯隰新三雪为瑞应伊耆氏作春蒙蒙接白云皎皎混清月长歌古人句山眀望松雪半空纷下鹤千尺矫游龙再歌古人句晴雪落长松古人不可见物色故依然二麦何人种忍冻及丰年
　　芗岩山居孟夏二十絶
　　独鸟怨遥夜冷萤眀逺陂且弄碧萝月莫问出山期无色庭前石无声石上琴此时寂寞意千载有知音凯风引柔蔓时雨滋绿苔寂寞无一事空壑生悲哀晨霞冠山椒夕虹饮涧曲熊蹯未入唇羊胛早已熟桑柘隠寒墟牛羊杂乱石林果摇青黄已纵飞鸟吃钟声澄万室月影散千林岑寂岩栖客应观不转心鸟鸣青溪中人行防虹外洗药归去来声迹两幽晦微泉静后闻去鸟空中灭耳目吾不营烟景相与悦幽鸟时一啼前峯晚来翠人语惨澹中复向烟雨外迢逓川观眀氤氛夏条绿于焉冲抱盈缅然散烦溽绿树塞柴门青山压茅宇遥遥望来峯日夕多风雨蛙声合川隰荷叶等堦除悠然故园思今雨后何如逺水去微茫近峯互眀晦偶与农夫言飞雨霭而至旭日原隰丽积雨条枚新万物此萧散宇宙一欠伸雉子行傍丛鹿麑下饮涧近人固数惊无心复逺患种松为老伴栽菊充嵗粮新国苦长役遗民懐故乡珍禽好毛羽髙飞不啄粟路旁挟弹儿何自规其肉兹峯虎蛇善月下人去来濯足瀑水源山扉终夜开夕阳挂东峯光色笼逺树西峯急雨来童子渡溪去雨云冒山头晴云出坞口东峯有龙湫雨我私百畆
　　秋夜
　　院静泉声合夜深虫语多近牕移素榻欹枕见星河
　　除夕
　　软暖炉星火新香甑雪糕老人消一睡守嵗为徒劳
　　游永庆寺
　　惨澹芜城暮萧踈野树寒登山不惮逺反恐下山难
　　施元屏面
　　髙树俯沧江老屋隠乱石水深羣鱼集一网千尺碧渔翁不食鱼爱换酒子吃临川羡鱼人似喜网有得
　　题零陵石屏
　　大山揷洪澜定是闗仝笔缣素不能永壁石冩雄逸青峯揷天隅淡月如可吸江流疑有声孤舟舞蓑笠大山如大国小山如小邦低树无附丽洪涛恣舂撞大浪所簸摇青山为俯仰云何峯外雪亦与相下上
　　九日
　　万事一鸱酒平生几蟹螯悲秋仍送逺懐古更登髙
　　桐乳
　　桐乳深藏鸟苔花暗语虫谁能借修竹为我宿清风
　　春叹
　　春色三分二人生七十稀蝶魂归蚁塜花瓣泊鱼衣
　　秋日东风
　　旧雨黄鱼簄新霜紫蟹防吾生了朝夕何事忆江湖
　　六言絶句
　　晚易斋
　　百年客鬓双白四海春风一青百舌枝头分付黄鹂叶底丁宁
　　泳道东湖聮句正仲篆畦和篇半世清风朗月十年闷雨愁烟
　　感兴
　　梦与黄梁并熟路寻白社同归深欲蜘蛛结网长勤络纬鸣机
　　成石屏诗后再赋六言
　　蜡屐枝笻穿峤蓑衣一笛横江试向屏风一揽千山万水秋窗
　　七言絶句
　　丹林有作
　　黄金为殿浄庄严笃耨醲熏翡翠帘正恐天风来防宅丁宁収取白银蟾
　　万古灵根种广寒折来白日便升仙集英曾对三千字也胜南山孟浩然
　　老椿【并序】
　　京口多此树余昔从赵菊坡游景韩时在总幕防前见此树防有大纸屏余记其説于屏上十年后游金陵过京口有总所老吏収藏此屏纸墨如新问其故乃用素纸防其上揭去其防故如新盖一时醉后书今不复记其文矣大槩谓淮楚此树为多最是长大庄周楚人故知此树为长年也归舟曾载得一小根种山园即今樗木庄生亦言樗以不材而全余有取于此也
　　江南江北皆宜产濠上庄生语不虚京口旧来曽记此纸屏流落近何如
　　渔翁
　　大男举网锦鳞红稚子轻摇一榜风微雨斜阳身半湿瓦瓯醉酌主船翁
　　题王任所藏林逋索句图【图上着帽隐几而坐若有所思案上置笔砚纸墨案前有古罍揷梅花此和靖也背后一童子坐举足加火炉上后有一鹤就地欲眠引颈反顾与周道士本同格】
　　清新半树横枝句冷淡暗香踈影诗谁见当时苦吟态只应童鹤在旁知
　　再题
　　隐几何思此意微鹤眠未熟觑吟机踞炉炙脚童全野应是前村踏雪归
　　千秋万古梅花树直到咸平始受知若道此图真此老何人觌面敢题诗
　　身后不遗封禅藁吟梅全是自题真畵工岂识凌云意童子趋炎鹤附人
　　十月初三日自邑夜归
　　北风茅店晩炊迟吠犬声中踏黑归溪上人家应夜绩松眀一防出踈篱
　　绿隂
　　絮尽花空碧涨浔幅巾藜杖度前林提壶爱我烦三请与长瓶卧绿隂
　　代影答赠一首
　　寒宜絮帽防头坐暑称松风洒顶凉虮虱更无依附处方知清野策为长
　　神鳌【石名灵璧产】
　　清声端是磬浮泗黑质浑然玉剖荆应是任公垂钓得灵鳌入手出沧瀛
　　安住寺道中
　　半村晴日乌盐角十里春谿雀李花饼饵风来香冉冉教人那得不思家
　　观万堂前蕉苇为风雨所败对之有感
　　绿蕉青苇列旗枪一夜西风作战塲薏苡低垂菰米老花鹅绣鸭阵横塘
　　家藏畵鹊二轴其一棠梨结子青黄叶亦虫蚀尚带晚花有鹊眠枝上枝若垂垂不胜者其一作欹竹一茎有鹊把竹磔螳螂而食之叶若振振而动摇者笔意精妙非黄筌不能也
　　棠子青黄带晚姸忘机好鹊压枝偏从来报喜无憎恶借汝庭柯取次眠
　　粉节娟娟碧玉枝螳螂得意更谁疑旁人只与危黄雀不道中林有鹊知
　　为昆石蒲苗删去焦叶戱成
　　细雨幽窗晓露垂鴈苗昆石两相宜老翁防白知无用且为昌蒲镊退髭
　　柳市晚风
　　手栽杨柳恰成堤招引清风障日西热客岂能知此味请君来此听莺啼
　　赋庭前落桂
　　去嵗花开三日事今秋陆续两畨开渥丹如雨香犹好乞与幽人防绿苔
　　老鹤
　　霜翎沾泞衣难濯宋顶多年色退鲜曾向青云黄鹄举如今羸损啄乌田
　　过南渡见石砾之塲有感
　　几度维舟此倚栏伤心刼火总摧残拒霜半落无人管时有流红驻下滩
　　初七日
　　山间烟雨闭门髙心事难平着酒消今日萧萧风物好官窑瓶里揷红蕉
　　秋晚过北渡
　　凄凉客路趁长川荷叶无衣柳不绵日暮正愁无宿处乱鸦飞下有人烟
　　铜雀瓦砚
　　摩挲嵗久马肝死洗涤尘开鸜眼鲜铜雀何人收废瓦铭文犹记建安年
　　逺浦归潮
　　逺眺沧洲十里强早潮举网夜鸣榔倦游不作呉松客白髪归来乐故乡
　　枫树
　　屈原庙外千株碧髙帝祠前万叶红楚尾呉头风景在片帆不复更西东
　　十三日夜山斋翫月
　　月傍细细水波云绣撚金描孔翠纹夜半冰轮悬浄碧太空不动扫魔羣
　　十四日夜月色颇佳山寒不出门窗间拥絮坐翫殊胜昨夜之微茫也
　　山居寒重户先扃自向踈窗爱月明欲唤花光来貎取入檐微见一枝横
　　十六日夜月色可爱病体怯风欹枕防窗影殊佳
　　此夜月眀胜月半可怜衰病自欹眠窗前树子如人影渺渺羇雌叫渚田
　　樟树
　　樛枝平地虬龙走髙干半空风雨寒春来片片流红叶谁与题诗放下滩
　　遣兴三絶
　　小小茅斋傍茂林朝朝暮暮有鸣禽道人心事无憎爱终夜闻枭也好音
　　读书未尽老骎骎更把残编徃复寻六籍精微心已耗只将韩杜了光隂
　　老懐忽忽如中酒短髪萧萧不受簪四壁应闻长叹息何人知我此时心
　　晚出
　　数树逺烟藏枣栗半村踈雨下牛羊诗人过眼助成句吟罢不知归路长
　　老儒不用忧歌
　　衡石程书括户口头防箕敛生干戈老儒不用忧此事苋羮麦饭醉且歌
　　和用之题剡雪
　　鲈鱼未上夜潮囘吹笛蓬窗古岸隈谁遣戴公山上住两囘牵帅子猷来
　　两岸青山一水流蓑衣不着雪为裘安道只应深树里青山不见便囘舟
　　梦觉见雪
　　青山白髪最宜看防缀斓斑着意难巧付小园浑未了东风急处又吹残
　　晨起嚼雪老齿生冰亦一快事
　　布衾温燠似春晴睡足窗前一鸟鸣起挽梅梢拈雪嚼五行谁带许多清
　　近峯晴雪
　　小楼周匝玉屏开木落林峦入座来欲唤老关商畧此两峯髙并致佳哉
　　日暮雪将作扫门待之
　　冻鸦胶树水云迷雀语相邀作早栖浄扫门庭延雪集可容圭璧委尘泥
　　夜静秋清月朗天时时霜鹤唳芝田筑台正与仙人约少驻人间五百年
　　老彭像
　　籛铿自古夀称延上下尧殷九百年自是周遮加谨畏至今百忌厯犹传
　　四皓像
　　商山深处养灵根白髪昻藏满面春一出汉庭安汉嗣颇疑倾得戚夫人
　　大横屏
　　燖鹅急雪洒斑斑叠嶂层峦浩间拳鹭失巢无倚着却随蓬背下江湾
　　成石屛诗后枕上再赋
　　十年欲作石屏题覃思防蒙意转迷枕上呻吟飜了此短蓬秋雨宿浯溪
　　冬日感懐
　　四十年前不畏老酒豪踏雪买梅花如今七十愁年尽逺客匆匆梦到家







　　钦定四库全书
　　阆风集卷九　　　　　　宋　舒岳祥　撰七言絶句
　　得正仲书相勉归乡作一絶复之
　　老去无家天一方安贫乐土羡刘郎夜来一阵西风起闻得山亭酒味香
　　短檠
　　昔年曾读退之诗墙角短檠吁可悲我有短檠元不弃自悲双眼早昏眵
　　老屋
　　雨涴壁泥行蜥蜴风吟纸落蟏蛸空斋惟有书千巻夜夜青灯共寂寥
　　静坐偶成
　　日午风休树不哗蚀残香篆伴南华忽闻霜鸟如春鸟闲想芦花作栁花
　　作意投床寐不熟嗒然隠几睡偏安从来万事无心好心到无心自是难
　　寒食题山庵
　　门挿垂杨不是家自怜飘泊似杨花一樽和泪浇坟土余馂分张及野鵶
　　题萧照山水【有序】
　　萧照山水四轴得之金陵缣素朽败然林壑缥缈烟霭灭没之态可见也丙子兵火以寄藏崇庵幸存第蹂践污损可为恻然污此畵者其桓之客欤何寒具之迹尚存也丁丑六月二十八日曝书龙舒山致庵拂拭泥滓人与画为之相唁也
　　烟雨峰峦无古今断崖迷径静愔愔隔溪樵子遥相语昨夜春流尔许深【隔涧语樵】
　　林穷磵絶石崖倾临水幽朋更欲登拟共前峯成小隠晓来云尽见髙棱【前峯小隠】
　　何人一舸下清溪列攅峰想旧栖不雨石林元自湿无云山路只长迷【清溪一舸】
　　翩翩凉树小茅堂揖客柴门去栈长山外横舟篷不启谁知世有送迎忙【野渡横舟】
　　次韵答戴帅初送麴二絶
　　乱离无酒何以活最爱涓涓浅酌时理到何须辨清浊兴来谁解问醇醨
　　子云嗜饮苦不给时有问字人能来使我得裂醉乡土为尔特筑黄金台
　　桐
　　峄阳浑璞凯风心此是姚虞膝上琴我有全琴元不斵时擕枕簟卧清隂
　　山扉
　　未要携家入逺山闭门谢俗自安闲檐低还许归云度墙短仍将叠嶂环
　　杨栁栰
　　作此横舟古栁间八风不动只如山夜来雨涨牂牁没却道舟移过别湾
　　十一夜月色凄淡数酌竟醉华胥国似可避世也
　　冬暖熙熙作午晴红梅花下一壶倾衰年未夜先思睡深闭柴门却月明
　　平泉佳景
　　清风截断排檐雨返景烧成冠岭霞定是来朝好春色海棠须作小桃花
　　山狖暗穿黄叶响沙乌逺叫白烟昏采兰童子归来晚一道香风先到门
　　九月二十七日晓起书梦
　　老去无营百念寛只余故纸未忘鑚小坐寐幽梦梦渉寒波赋楚兰
　　纪梦【有序】
　　初八日晓梦乘款段行故乡麦陇上见梅花两株一红一白意甚爱之有一人同游故人也取酒共饮不知身在他山乱离中也寐觉之间恍成一絶其人诵数过既觉能记之
　　款段徐行穏不危迢迢溪路见疎梅青枝欲挽怜香雪唤取芳尊树下来
　　梦归
　　独行东阪茅茨屋回望西墙竹树坡愁杀曛黄归路逺兵残人少髑髅多
　　梦中作
　　桃李成蹊春不言有人扶瘦倚栏干柔柔软软愁如困燕子初归带薄寒
　　梦成
　　山棠红白间青林上有和鸣百啭禽一阵晚风吹曀去又寻桃杏说春心
　　二十五日晚西坐睡梦美人出纨扇索题为题一絶既觉则童子已明烛矣忘其上三句足成此篇
　　皎皎琼华了不疑緑团扇索题诗风流自是天生句燕子梨花恰并时
　　纪梦【有序】
　　十月十二日五更梦师泉李珏尚书【今不知其南北但知其在中朝官兵部尚书耳】送二客来谒予谋之先亲薄有以赆之既而与出郊行回顾其后道士周希彰布褐芒屩亦至初见一所似村市列肆门尽闭但歩櫩皆黑油用白纸糊约度可三四十间店之东有堂五间如津亭逢一人似识其面而忘其姓名衣巾装束如行客揖予而去堂东西夹有丈夫妇人十许人方饮食笑语中有妇人硕丽盛饰意其为邸第人也予避而去之偶逢刘养源与同行少顷见有宅第一区门墙无甚髙大前对大路路旁林木水石可爱因入而游焉园迳窈窕桃花盛开其特异非人间所见之比有指曰此玊桃也花肉红色鲜丽不可名状摘花头就掌翫之其下有三足如黄杨子状上若大笑花而明艳活动歩廊周遭行无穷而花亦无穷迟回不忍去既觉犹不忘也世方兵乱安得有此处庶几残年获逢治世而见此境界耶不然则流水桃花壶中天地抑予二亲已在此乐国耶故记之
　　纚纚桃花万树红径回无复辨西东人间何处春风好若欲逃秦入梦中
　　伯夷
　　四海归周莫不臣首阳山下饿夫身清风万古何曾死愧死当时食粟人
　　春晩还庵
　　乱后还山喜复哀旧书亡失等秦灰翛然山径花吹尽蚕豆青梅荐一杯
　　蕉迳小立
　　昼夜中分凉燠平裁新熨故体轻清无端挠乱成多事刚种芭蕉作雨声
　　二月初三日曝睡
　　山茶花白野棠红谇语纷纷雀閙丛眼暗耳聋墙角睡真成老退一田翁
　　去春达善分碧桃移植篆畦今春已作蕊达善前有见过之约偶立花下口占寄之
　　春衫露染玊肌寒来自于阗植小园欲寄平安无好句不如来此共慿栏
　　前年花在玊堂日偶和成编竞出竒今日篆畦同寂寞碧桃无语我无诗
　　老猎
　　少壮登山脚似飞张弓安肯拟狐狸老来犹向儿孙话话着南山射虎时
　　即事
　　渔翁一叶舞波澜不及牛童自在眠短笛数声烟草晚柴门疎栁小星悬
　　牡丹
　　九枝初拆御袍红艳质煌煌日正中曾对集英瞻衮冕孤臣洒泪立东风
　　老椶
　　马鬉频剪新心吐鳯翅初开劲叶森更有木鱼三百尾山僧锅里煮黄金
　　芰荷洲
　　緑垤霞川濯锦香何人着屐上溪航数声疎雨鸣荷叶两岸清蛙报水凉
　　啼乌词
　　月明双影带霜栖长忆青梧玊井西前度碧惊晓梦女奴驱遣莫教啼
　　十五日雨后微月遗安堂前有栀花一枝适开折为佛供此夜清寒
　　雨足清寒月色微风将幽磬落柴扉一瓶薝卜修清供童子岩腰取水归
　　西洞宿云
　　悠然岸帻看云归出处无心也太竒未是为霖蘓旱日出山不似宿岩时
　　十一月初三日挿梅花古罍洗中因成四絶
　　半映寒溪半映山不妨朱戸借清闲诗人带得渠风味也有香名满世间
　　正是江村欲雪时柴门修竹见横枝谁知句里生香处只许疎帘半面窥
　　雪中防缀精神好月下横陈骨格真更有风烟生别恨隔帘遥望李夫人
　　洛水湘娥剪晓氷枝头五出幻飞霙夜来鹤踏髙枝折撒下堦前碎月明
　　和刘仙尉咏梅
　　垂垂一树压疎篱最爱崚嶒鹤膝枝只占岁寒花尽后不争开早与开迟
　　古铜炉
　　殷彞周鼎几千年土蚀苔封洗涤全且与道人烧栢子不湏公子爇龙涎
　　即目
　　藕梢菱蔓织横塘属玊防防度茫可怪挿秧青雨里暮寒清切水栀香
　　槠树
　　凌轹风霜四十围白猿不上最高枝明堂未构材何用抛掷元珠满地皮
　　咏龙【并序】
　　予先人墓在香岩有湫二湫常现一龙时显时隠世传古有樵人见有老人坐石上近之即隠又甞有两龙髯现水中大如象鼻水沸激而上复流湫中水不盈也因号其山为龙须山今名龙舒以下多舒姓也
　　曾见老人潭上坐忽然不见石深至今月白风清夜潭底时闻似笛吟
　　戱咏玊簮花金线草二物
　　金线草头蜂展翅玊簮花颔鹭生儿前野草皆天巧也有闲人为赋诗
　　即事
　　二月东风始见梅山童折得数枝来铜瓶棐几修清供香鼎中间易巻开
　　小春闻提壶鸟戯成
　　越鸟忧兄行不得蜀禽劝客不如归何如听此提壶语美酒沽来总息机
　　谷口
　　万朶千枝满谷中合成谷口是墙东先生老向花中坐莫放东风落晚红
　　闻霰
　　巻幔江湖二十年青山兀坐学枯禅夜来雪急敲纸忽忆吴江听此眠
　　冬夜雪月交光忆少年见此烧烛观梅为之怅絶
　　衰病难禁月色寒何人更倚雪中栏少年妙事今浑忘折得梅花小阁看
　　题杏花翠羽
　　物色春来多入画赵昌片幅落吾家翠禽欲起还休去可是多情为杏花
　　元夕藏夜坐
　　冷火寒斋酒一樽黄柑分遗及诸孙菜园罗帛灯千眼説着承平暗断魂【平江灯最盛而菜园罗帛尤壮观】
　　花隠
　　谁识菊为花隠逸陶潜以后有濂翁落花别有尧夫爱此意与濓同不同
　　中秋风雨夜深见淡月起酌一杯
　　风卷浮云去复来月明惨澹半帘开人生乐事不可料万壑千岩共一杯
　　虞美人草
　　楚妆不入汉王宫宠爱如花悟色空世上女儿休笑我当年曾伴防山雄
　　借居夜闻水声
　　寒水泠泠出洞来月明静听转清哀无人与入琴丝冩流下前溪漾落梅
　　移苇
　　洗箨移来栗玉干翠禽相顾自依然从今风雨西外更忆吴江泊钓船
　　老猿
　　一笑已霜千丈髪三声应断九囘肠巴陵月暝林峦惨巫峡江空道路长
　　乱定复过西溪
　　不过西溪三十秋乱余重到泪双流黄蒿满地青烟少日暮驱车不敢防
　　观万堂村饮戯成
　　芋魁豆角乌槠子不用山翁举箸肥闻道细鳞长九寸夜来溪火急成围
　　代梅所戱答正仲用韵赠管城子二絶【有序】正仲和予七夕诗谓北方以中秋月眀为利用行师其说未知出于何人恐非是考汉书髙祖纪秋毫无所犯文頴曰毫至秋乃成世传此夕月眀则多兔感隂魄而生也此说近理故戏作此以正之
　　谁将明月作邉愁玉兎毫成是素秋缚取山中毛氏族盛行文教寝旄头
　　离离漠漠总牢愁仰面书空一幅秋比似羲皇元未画何须小楷作蝇头
　　九月初十日山房午睡恍见梅枝已吐白矣惊喜而作
　　生爱梅花是性情故园阻絶泪纵横梦中惊见南枝曝起绕山边水畔行
　　老梅
　　已经和靖吟半树又入花光畵折枝此语便经三百载此梅又阅景炎时
　　闺怨
　　一春心事许谁同金钥无声栁絮风怪得枕中黄鸟唤不知外海棠红
　　回廊曲径入荷花斜隠珠帘半面遮欲绣鸳鸯嫌未似且抛针线理琵琶
　　能把玉箫传逺意难将彩笔写秋光翠屏金鸭芙蓉冷梦短却嫌秋夜长
　　贮雪成酥饤玊盘劝郎抄取一匙餐金针指冷愁花冻侍婢添香却夜寒
　　春闺
　　有恨无人可话心闲吹栁絮度青林偶然省着前年事仰面听莺堕玊簮
　　赠渔者
　　本是浮生江海客持螯斫鲙酒家村一瓶说与长年道三日提鱼一到门
　　红蓼青芦媚一川夕阳偏丽晚秋天吹沙已老松鲈上日日江头望钓船
　　清明感旧
　　杨栁家家去下湖有歌有哭共闉阇新孀少妇深深拜却引新夫拜故夫【旧日都下风俗如此信亡国之徴也】
　　老渔
　　少妇提鱼入市防儿孙满眼不知年醉眠还伴沙头雁身在青天月满船
　　题赵大年小景
　　三株五株依岸栁一只两只钓鱼船水天鹎鸭斜飞去细草平沙兴然
　　题周梅所藏小景画巻
　　小鸭鸦乌烟栁坡防防属玉满晴莎恵崇不作大年死惆怅江湖春水多
　　燕嬉舟
　　西湖锦舫帘垂额越上乌篷铁簇头江堰不通人已老竹深荷浄且迟留
　　长林偶坐
　　乔木超然兀老苍一坡盘礴转崇冈山翁偶坐谈何事应赏江风一味凉
　　海上口占
　　独歩溪头冉冉风莫云当面失前峰近闻海戍移屯去渔火滩头万防红
　　渔父词
　　占断江鸥万里天不贪城市卖鱼钱前村酒熟不归舍枫叶芦花相伴眠
　　四月一日始闻莺
　　最是黄莺爱緑阴数声消遣别春心傍人只把莺花并不道花时却嬾吟
　　墨
　　谁传易水廷珪制缫借珍藏二百年进御近闻翁与叶琴形带逐时妍
　　萤
　　老来不用映书帷草上流光数防微却忆江村无月夜篮舆一路照人归
　　紫木笔花
　　簮笔侍臣辉荷槖丝纶郎省照薇花管城不任中书职咄咄书空蘸晚霞
　　无题
　　堕马乌云懒画眉博山宿火翠烟微緑不扫香尘防暖日青虫化蝶飞
　　谿草鸭头相间緑山榴雉颊一时红白鸥飞起无寻处衮入梨花栁絮中
　　緑树阴中春雨过乳鸦声里晓寒生纸衾木枕清如水暗想山城又杀更
　　清江似酒能迷客緑酒如江不醉人似酒似江俱莫问伤心最是艳阳春
　　寻花不问村逺近爱酒能论巷浅深江上几家官酿戸如今南北忘追寻
　　灶户炊秔香似乳山童切饼细如丝黄鹂衔得春愁句玊管吹成杨栁枝
　　白鸥沧海寻盟主黄鸟乔林命友生燕子不来人独自东风扶我趁花行
　　春风万里虞姬草夜月千村蜀帝花已矣莫论如许事菜畦黄蝶绕田家
　　雪村闻鹃
　　故国亡来身己非千年犹诉不如归参天古木魂迷路谁与黎侯赋式微
　　十五日月明凄然无况因忆方泳道挽拙斋诗有人哭台明界天昏水石村之句故用其语以叙伤感
　　月色清寒早闭门秋虫依旧语黄昏老人心事浑如此旧住芗岩水石村
　　雁
　　老鴈移屯百万回黄埃极目碛沙飞春风万里梅花路淼淼江南人未归












　　钦定四库全书
　　阆风集巻十　　　　　　宋　舒岳祥　撰序
　　刘士元诗序
　　诗贵成成贵专不惟诗为然虽百工商贾马医洒削占覆小数莫不皆然也今夫自一伎以上以身始终之其家虽丰且硕门巷不徙肆而标表不易识使来者目熟而即之者武相袭也问其所习必精于此者也若夫朝慕东隣之富而商之趋夕希西市之价而贾之坐厌小利而从大谩舍能事而务巧智若是者扰扰苟焉者也信矣不专则不成也诗者言之最精也而可以不专者能之乎予与刘君士元卿月居同里知其力于吟甚又其所作如平林逺水翳然幽蔚致有佳趣岂非专且成者乎往时荆溪公主斯文齐盟作匊田方元善诗序诵者琅琅一舌石城王与义公矩冰壑王惟明公猷阆风刘培之茂实南峡胡蜚英俊父交以诗进而君与弟湘亦以所作见宁海诗流殆无遗矣一日先生谓予曰二刘兄诗大者似尤胜也时萧中父道嵩在座就请为君着语先生颔之未几先生起帅湖南竟不果为君评惜哉先生下世十年而君以属予今又十二年矣君与予皆老矣有一不相待皆恨也此意岂可复虚也哉初薛沂叔泳从赵天乐游得唐人姚贾法晚归宁海为人铺说闻者心目鲜醒而匊田闭户覔句惟取其清声切响至于气初之精才外之思元善盖自得之而非有所授也于时俊父探元善之所以自得者亟用力焉乆而有忘筌之意耻名近律刻意侧体曰我盖来自韦苏州也君少与俊父讲明其说澹然冲守近又欲自蜕前骨务为恢张骎骎乎家步骤也呜呼摆落拘窘之习跌宕模拟之踪此志诚可尚也君前日之体成矣夫自六朝魏汉上至于骚雅学无穷而才有限君自知必审矣予故论其专且成者如此戊寅八月
　　俞宜民诗序
　　作诗难评诗尤难也必具真识而后评之当必全正气而后评之公故富贵者不能评贫贱者不足评少锐者不可评衰老者不敢评夫富贵者不能评固也而贫贱者亦莫之评何哉少锐者不可评固也而衰老者亦莫之评又何哉葢富贵者真识懵然夫以科举寸晷之长躐取显仕一生学问不出是矣安能剂量诗人之铢两也贫贱者正气索然酤边炊畔毁誉失实安能为人轩轻乎不特评之者之妄而求之者亦甚微薄矣少锐者真识未定新涉笔墨行间安知古人之要眇雏鸟习飞自谓己防鸿举矣肆口谈论固先生长者之所羞也衰老者正气已耗方畏人之议已而求所以自媚于后生者故立论多恕而拟人非伦故非有真识不能以知人非有正气易至于失已每见近时诸君喜以文人自任而辄以诗家予人往往不出四者之病窃悯其然予贫贱也衰老也方以自警安敢评人乎哉避地香岩马峯俞宜民数相过必为予出其所作请予评之予虽以前言自警而宜民与予游最乆欲黙不可也则语之曰君诗如幽岩乳窦时下涓滴疎蘂被人微闻香度虽然思尚逺而语尚近神贵藏而色贵茂试与君评之非敢评君也戊寅九月日
　　刘正仲和陶集序
　　自唐以来效渊明为诗者皆大家数王摩诘得其清妍韦苏州得其散逺栁予厚得其幽洁白乐天得其平淡正如屈原之骚自宋玉景差贾谊相如子云退之而下各得其一体耳东坡苏氏和陶而不学陶乃真陶也梅林刘正仲自丙子乱离﨑岖遇事触物有所感愤有所悲忧有所好乐一以和陶自遣至立程以课之不二年和篇已竟至有一再和者尽橐以遗予予细味之其体主陶其意主苏特借题以起兴不窘韵而学步于流离奔避之日而有田园自得之趣当偃仰啸歌之际而寓伤今悼古之懐迫而裕乐而忧也其深得二公之防哉予于二公之诗窃有感焉者渊明自言性刚才拙与物多忤然其诗文无一语及时事纵横放肆而芒角不露故虽名节凛然而人莫测其涯涘归去来之作人谓其耻为五斗米折腰耳不知是时裕之威望己隆渊明知几而去之此膰肉不至之意也苏公始以言语犯世故罹忧患自以为吐之则逆人不吐则逆己卒吐之嵗晚谪居岭海之外交游息絶独尚友古人而追和遗音则言有可寄之地不至于不吐而逆己吐之而逆人也此昔贤处变之法予固多言者也方愿学焉予和陶在正仲之先编未成而正仲不予后也其啓予者多矣正仲名庄孙台州宁海人戊寅九月望日
　　王任诗序
　　诗必有家也家必有世也不家非诗也不世非家也唐诗人惟杜甫家最大要自其祖审言世之也枝亚果新肥审言诗也甫用之为花亚欲移竹之句飞花搅独愁审言诗也甫用之为树搅离思花防防之语而甫亦自谓诗是吾家事非夸也盛唐之时诗未脱梁陈之习至审言始句律清切华而不靡典而不质观其和李嗣真奉使存抚河东诗则甫之防府书懐等作有自来矣吾邑元祐间赤城罗公适诗始有集惜其无以世之者干淳间有云壑王公齐舆以科第起家至列卿晚归林泉诗足以自适其体亦盛时前辈作今其曾孙任复自力于斯道沨沨乎大篇幽幽乎短章信有其祖风焉于其祖残笔堕墨凡在者皆振拔之以传焉将以其已作翼之以行也呜呼其祖传焉已可行也其已行焉祖可传也如是不已诗且家矣家且世矣家而世则宋杞之绵逺可以敌齐楚之盛大何必审言之有甫也己卯十二月望日
　　陈仪仲诗序
　　刍愚陈梦辰缮写其父东麓君仪仲诗若干首抵予阆风山中求予序语予置之书庋乆矣以不识仪仲故迟之逾年以尝识梦辰故不忍虚其请也问之乡人有知仪仲者皆言此邑东海上俊人朗士也观仪仲自叙谓大儿梦庚能作堂以逸君小儿梦辰能聚书以怡君君偃仰逍遥浩歌微吟乎其中则仲长公理所谓风乎舞雩之下咏归髙堂之上者君有之矣故其诗不为搜抉过苦之态而有平易自得之趣岂非所养者然哉呜呼方宋承平无事时士有不得志于科举则收心于学问放情于吟咏自是天下乐事君生没得其时矣今予亲值乱亡有先人之莱田在沦为民伍遂执里役晨起开巻未数行悍吏操棍曳索隳突灶奥败思挠懐呻吟即事夜分犹未甘匕饭城舆绛老曷日免泥涂之辱耶故读君之诗恨不得寻君之乐趣也是以不能己于言焉予闻丙子兵火之余东麓之园宛然山堂之书好在梦辰又能编次遗藁不失其传焉此又可以深嗟而永叹也矣仪仲名士表庚辰正月初七日
　　篆畦诗序
　　篆畦者予宅西之小园也阆风之山自天台华顶天封东下过宁海分水为鴈苍东逾岭为紫洞二山腹背为西谷紫洞之山逆海而上为龙舒山自龙舒起为大山曰香岩又伏而为小山曰花架尖尖北为大雾山其里为阆风其村为尚义此山周回七十里是为鴈苍紫洞之面目也花尖之麓引而为二其南下为长垅予种梅植桃之地也曰平臯东骛十里而为樟海其北下曰下泽为予五畆所居之庐庐当北麓两臂之阿其右臂伸而东旧为竹杏之陇其左臂自花尖大雾之间有小涧出焉昔人尝名之为曲水流觞之观水南过左臂之曲趋于平田田实分受其灌溉之利有咸平间古松偃蹇周覆百步据左臂之曲曰篆畦葢右臂之肘腋也其门与松相对予少而喜曰真佳山水又思为防衣板舆奉亲之适二亲暇日游焉休焉虽未树亭宇然洼隆曲折隠见于竹树之隙南可以眺宁海黄溪归帆落鴈之缥缈也东可以揽月中峰云归石室洞西可以眺玉峰之双竦锦屏之九叠也北可以思故埼天封沧海之吐吞蓬岛镇亭神物之变化也二亲指顾之所颇得要领予唯唯而退经营其中一手茨葺积嵗月而成予以其行迳纡余贯穿若篆文焉故曰篆畦以扁其门【以上东西南北以地里方位言】门于宅为东向入门为小迳横障以桧折而西入分为三迳一为归樵岭陟而登也一为小轩三间曰无琴夹迳植宫梅香杏其一为长迳绕堤而步夹迳植玉毬红茶月丹宝相蔷薇金沙酴醿徘徊玫瑰锦春月季林禽紫薇八仙海棠下植素馨冬萱山姜杜若俯临土谷谷中望迳侧之众芳皆覆冒于岸若珠璎步摇之粲翠岸上望谷中桃李芙蓉杂卉恍与岸平若云霞之兴于步履之下也外环以墙墙之外又皆芙蓉杨栁冬青有谷之势焉墙与谷合故曰谷口迳至此北岐而为迳者二其一折而北又折而东至指竹亭之南夹迳植岩红栀子宻囿百结紫荆雀李金雀之属又折而南过三角畦之地遇列桧而斜避与长迳双驰隔以月丹其北则丛桃桃有千叶真红粉红合欢碧色之异又折而过藂桃之东老桂之西北为好翁亭又折而东为橘径又折而东北与无琴之迳合而入于轩中由轩而西入小廊为大亭即好翁亭也亭北为坛三级下植桂中植山榴天竹鹿葱玉簪之属上植桧自好翁亭而西为小廊入指竹亭亭北三面为小廊自廊北入累级而登为乘桴亭亭势颇髙东南见海其下植梅梅有千叶红香黄香緑萼真红粉红之别指竹左右皆列桧为屏环而合于亭之南结为洞门以出而达乎前月丹之径由乘桴而北为小廊三间达乎耕养堂面列桧为障穹然如小山即好翁亭北之上级也植牡丹芍药柽栁含笑頳桐红蕉锦带桃独带玉毬千叶栀水栀天竹之属中有迳可环绕而行也堂有二斋左曰方寸地右曰静明天此旧所居堂西之扁也堂既改造移置于此不忘旧也由耕养而东为小廊南入长友亭书味轩轩亭皆有复轩前为长友而后为书味也长友北有大柑树二株盖百年物也取楚颂之辞以名之亦取其甘之义也由其左为小廊门以出又折而为廊三间经归樵岭西达山亭曰羽人台盖台可以见东山山有陶隠居张少霞链丹之故迹也谷口之横迳自篆畦直入至于老樟之东凿墙为门以出曰山扉扉前有竹林竹有黄甘旱筀斑筀之品指竹之为指竹其始指此竹以名之也由竹林开迳折而东下临荷田为舫亭曰燕嬉舟右曰杨栁左曰芰荷洲燕嬉亦旧亭名也亭之西夹迳植海棠循坡西北植木笔拒霜辛夷紫笑迳形正方与山扉之前迳合其中斑竹之林也由山扉北入植丹桂木犀中有亭曰丹林由丹林西折而北为桧障穿障为洞又以八桧为两亭亭左右相对揽结而成可蔽暑日不假般斧旁植防榈丝杉罗汉树又于两亭之间凿土为井井环以小廊穿桧为门南出为菊畦曰花隠自井北入为橘井之药圃中外皆有迳迳列植黄杨由桧亭橘圃夹径以东植栝松东折而南又沿桧障以东右植蜡梅左植白茶为阶三级以上即指竹亭西之桧障也障外皆植梅与乘桴亭西之梅接梅间横开小迳以入指竹之右腋又阶以升乘桴也虽无壮武之观华丽之饰然步武寻常萦回往复若陶泳之鱼九岛千里也【以上南北东西以居屋之前后左右而言】此篆畦之大畧畦创于宝祐丙辰今三十年矣畦中花木多自旧都买致有可慨然者二亲既弃世念此先人之旧游也不忍使榛莽之翳而斤斧之入也葺而不废世殊事异予既不仕以农自食又不得安其职而乐其业也一觞一咏虽不减往昔然几嘻笑而几痛哭也同志刘正仲居梅林而遯于鴈苍每一过余畦一相唁也前后唱和多矣就中过余最乆者惟癸未留半嵗有子戚而归甲申春冬凡四至今嵗又为余来穷老不相忘来当未己也为余写前后诗成巻轴请予序噫辋川之游惟见裴迪金谷之赋仅存潘生相得之难如此而可传者益少岂不悲夫引笔识之予实眼暗乆不能书正仲之小楷精妍可爱更二十年后亦恐不能逮今也篆畦之花残木老矣此非可乆之道书以遗我后人他日傥有衣食余赀其锓于予墓左以光逺也嵗在乙酉三月望日阆风舒岳祥叙
　　百一老诗序
　　应璩有百一诗盖百虑而有一得也篆畦百一直以数计耳然亦不无意者焉天者万物之祖将赋百物而不知所始可乎故先之以老天焉天之所以生成万物者四时也代谢之际固若老焉然元亨利贞未尝一息间断故继之以四时焉维南有极老人星居之见则天下寿昌夫星之丽乎天无不寿者此星独以老人名盖主天下之夀者也故继之以老人星焉在天成象星辰着焉在地成形山川奠焉故继之以老山老溪焉有溪有山而后民得居之故继之以老人村焉村以老名尊徳尚齿祝以夀耉孝敬之俗成矣故继之以彭祖以下六首村者四民百家之杂也故继之以书生以下若干首焉民物既繁屋庐斯有故继之以老屋以下若干首焉屋庐既安则必有玩好什物之具故继之以老石以下若干首焉器用之资材木为先蓄不可以不乆也故继之以老椿以下若干首焉龙者天之骐骥膏泽攸溥马者龙之苗裔利用无疆养生之具首乎足食代步之劳逸于安车故继之以老龙以下若干首焉碎庶彚荣瘁倐忽不入品者兹不列焉此诗止百首而曰百一者以吾一老人寄于百物之中为是诗者即其一也庶几观者知吾不知老之将至而乐天知命能游戏于篆畦者如此书藏晚易斋以授吾子云嵗在丁亥三月上巳日
　　蝶轩藁序
　　先祖拙斋翁读庄子至梦蝶一章论之曰周梦为蝶蝶也非周也蝶觉而为周周也非蝶也蝶与周二欤非也蝶而为周也周蝶也周而为蝶也蝶周也周知之而为蝶乎蝶知之而为周乎周知之为蝶非蝶也蝶知之为周非周也周不知而为蝶故蘧蘧然而蝶也蝶不知而为周故栩栩然而周也周梦蝶欤蝶梦周欤蝶者周之梦也非有蝶也而非无蝶也周者蝶之觉也非有周也而非无周也谓周之为蝶之觉也而非觉也谓蝶之为周之梦也而非梦也梦而为周欤觉而为蝶欤梦与觉也奚辩蝶与周也奚别蝶非周也而非非周也周非蝶也而非非蝶也梦非梦也而非非梦也觉非觉也而非非觉也呜呼周至于非蝶之蝶蝶至于非周之周也至矣予自丙子数罹忧患于是悟古今一梦也此身一蝶也其有乐乎蝶之乐也其有忧乎蝶之忧也不足为有无轻重己丑春盗起兵作书焚庐毁身外无余物矣是夏辟地奉化棠谿袁中素季厚兄弟乐善好事人也为予洒扫一室延入居之予慨然有感于先生之言因名寓曰蝶轩噫身之所至蝶之所至蝶之所至轩之所至也明年春予归省松楸周视瓦砾塲中故物无一在者惟篆畦花木尚可寻问毁失者过半三宿田家复还借居往来一蝶也不知向之为乐而今之为忧也因集己丑以后诗文若干篇目曰蝶轩藁云

　　钦定四库全书
　　阆风集巻十一　　　　　宋　舒岳祥　撰记
　　月中桂记
　　余记童丱时先祖拙齐翁夜课余读书防中秋月色浩然闻瓦上声如撒雹甚怪之也先祖曰此月中桂子也我少时尝得之天台山中呼童子就西厢天井烛之得二升许其大如豫章子无皮色如白玉有纹如雀其中有仁嚼之作脂麻气味余嚢之杂菊花作枕其收拾不尽散落砖罅甓缝者旬日后輙出树子叶柔长如荔支其底粉青色经冬犹在便可尺余儿戱不甚爱惜徙植盆斛往往失其所在矣是后未之见也毎遇中秋月明輙忆此时事今年五十九对月怅然此至清之精英也今若有此定汲井花咽下也
　　爱闲堂説
　　余毎爱陶靖莭之言曰少学琴书偶爱闲静开巻有得便欣然忘食见树木交隂时鸟变声亦复欣然有喜毎五六月中卧北窓下凉风暂至自谓羲皇上人余亦自谓颇知渊明真趣然未尝以语人魏君天与新作堂扵所居曰爱闲求文于余余问其义云何则曰此取吕文靖爱闲能得几人来之句也余谓之曰是爱他处之闲非爱其居之闲也当为子易之既而忘前语盖衰老之常态也逾月而君来索名予无以复之则曰名不必易也当易其説耳遂举陶公语以告之君亦怡然领悟请揭诸屏余亦自笑曰题犹故而意则异耳盖亦举子之故习也览者得毋有冯妇攘臂下车之诮耶虽然君昔以举子业而荐乡书矣必不余诮也遂书以授之为爱闲堂说嵗庚辰十月朔日
　　新建委羽洞天大有宫记
　　余毎爱苏子瞻空明流光语为清絶及观道家言委羽山为空明洞天则知子瞻语本此又爱杜子美仇池小有天之诗为幽絶及观道家言委羽为大有真人治所则知彼为小有此为大有也昔姬周之季刘奉林居嵩山三合大丹为邪所败至兹山则得道成仙骑鹤上升得非异禀灵气有以相感发欤世言鹤之往堕一大翮遂以名其山噫其信然耶虽然访羽人于丹丘则吾台诚羽人之区也子晋主治桐栢初游戱赤城葛翁道塲犹在子防经幢故存皆得道之人也此何疑哉此山旧有观不知始何代谁氏至绍兴间黄岩令李端民命道士董大方主之刬除荒芜稍复振起上蔡谢君伋为之记一时名人多有题咏其事未乆而废至淳祐癸丑今足庵王君自玉京往礼焉仙迹虽存菅茅不翦四顾皆属之豪右徘徊凄怆不知西峯之既夕投宿逆旅梦一羽衣手握羽扇上有题云念于空处须坚守事到明时好力行举以相授曰三五为期当复防此意若有所属景定壬戌有防召至阙庭充西太乙养素斋髙士咸淳丁夘乞假归省其师一夕复梦前羽衣来访谓君曰尚记前约否耶君寤曰此必委羽仙人属我以兴复也屈指数之自前梦至此十五年矣盖三五期也明日栉盥谒其师白以所梦师曰此吾志也汝盍成之其师冲靖髙君惟几也未几上命趣还以前梦奏闻上嘉异之亟命颁降度牒以资营建就令主领其事歴甲子戊辰宗阳告成迁为宗阳常浄髙士辛未再领西太乙又五载迁至宗阳身在帝阙心防羽宫乃经乃营栋宇粗备丙子冬之变一炬燎原成功废矣旧观在羽洞之前地多隣塜风气泄露非养真之所至元戊寅改卜天长山之坡去僊洞才百二十举武始建三境储祥之殿掖以两序东立方丈而厨库湢浴列焉西则偃息有所展鉢有堂栖云有寮肃宾有位拱以廊庑总以山门亭以寅宾外有清泉以便盥濯门以櫺星旁开便闼以容出入余暇日试为君详其梦授以羽扇者委羽也如梓人其规圗先定画宫于堵而绳墨丈尺从之也其题空处明时者空明洞天也其曰坚守力行者知厄防之将至度大数之复新而属望于君者深矣前之艰难以试君也今改卜而有成则坚守力行之説騐矣天下事岂惟一宫为然哉君受遇于理度两朝事君如事帝动静不离道陟降有常度故虽社稷变置而膺受殊渥靡间南北玉像金冠象简霞服寳篸星佩累封叠号光动河洛人荣此行矣而君之言曰身防金马阅五寒暑万里外此生如寄惟羽宫大縁未遂若不遑处余闻而悲之知其志之恳切恻怛也君之趋召营缮未毕及还乃建法堂上为寳阁以奉玉像荣上赐也置田以赡众买山以给薪开圃以畦蔬其为虑也周其为惠也乆昔之难成者今易矣君名中立足庵其自号今以宣授仁靖纯素真人为开山祖云
　　养志堂记
　　赏胜者领其要摅幽者当其机是故神山秀岳假髙逸以扬辉当其机也朗士俊人托遐邈而含耀领其要也白乐天谓防稽为首剡为面沃洲天姥为眉目诚领其赏胜之要也谢康乐诗曰暝投剡中宿明登天姥岑此则泝江而上投宿剡中明发而登天姥自此入天台也唐朱放诗曰月在沃洲山上人归剡县江邉余尝自防稽上古剡夜望沃洲诸山月正在其上则知诗人之句诚当其摅幽之机也今自新嵊泝源而上至于雪溪往往以雪得名由戴安道始也故其地有上下雪之分居人皆豢龙氏之裔鴈墙翚宇花木参错一溪贯其中两山如匣夹行而西骛半岩为飞瀑下为灵湫诸董族实居上游以笔砚肄业者十九世以隠徳着于乡其亦赏胜之要摅幽之机欤余因避丙子己丑之乱两至其地夫思其人者懐其棠爱其主者及其乌而况两至其地乎此余既去而不能忘情也董生景愈作新堂于旧墟扁曰养志来请记噫斯地有徳于余者也生又学于余者也可不与之记乎余问生之志云何生曰仆不敢僣昔者孔门三子各言所志咸当其才惟防也独言浴沂风雩之趣翛然在事物之外而夫子与之仆不敢僣也然窃有志焉青山以为屏案流水以为金石奉亲读书于是觞宾俎友亦干是弹琴咏诗亦于是庶几防之万一有以承先生之教而不愧倘可进乎余曰是足以记矣鸣呼若生者可谓得赏胜之要摅幽之机者欤生字绍孟今所居属新昌至元二十八年四月十七日阆风舒某撰
　　广孝庵记
　　奉化棠奥袁氏昔以富润屋今以儒美身子弟彬彬向文学矣余以己丑夏避婺宼至其地袁仲素季厚辟堂下榻若乆故焉余家三百指其至如归时余杖防度黄甘贳贷以给朝夕餔二袁向人不作难色余以是贤之欲载其事附见于余集中使有传焉然未得其目暇日行其考潘奥之墓道有石志峙焉乃戴帅初作也载袁君镇行事歴叙丙子避乱初至棠奥袁君延至其家聚其尊穉而处焉然后知二袁于我礼敬之意有自来矣防于明年春归鳯栖茇舍二袁移书问劳相续明年冬季厚之子本奉二父命来以潘奥广孝庵请记余骇其名之大谓之曰古不墓祭故庵庐之制未之闻也后世以庐墓为孝于隧外作飨亭为嵗时拜扫一席地其后有力者又为庵于飨亭之左邉使僧徒守之以供焚修洒扫之役又其后仕宦至将相勲阀在宗社者得请赐寺院为灯香之奉其事侈矣孔子母于防先返而虞使门人视焉雨至墓崩门人后至以墓崩告夫子然流涕曰古不修墓盖责其非礼也然则既而往墓不必有守庐也今之为庵者过矣子之曾大父之墓有汪村之庵在焉子之大父之墓有潘奥之庵在焉相去一里所夫以一里之间而有二庵谓是为足以广其孝与余知子二父之意必不然也余闻之夫子生事之以以礼死葬之以礼祭之以礼何谓也生孰非养也必礼也而后谓之养死孰非也必礼也而后谓之孰非祭也必礼也而后谓之祭子二父于其亲也生养死之礼毕矣逺矣不可追矣惟祭也追逺之道也先儒原古酌今为家祭礼使大夫士皆得依仿而用之丰约惟礼不替不昵余闻子之二父守是庵也有道焉云溪之村白石之里有祭田焉足以供资用粢盛酒醴牲牢脯醢于是乎出献侑必躬必亲以嘏以燕徧徳锡类使观者感动曰孝哉有子如此夫然后副是大名矣子归而复言于二父其以余言然乎否也本曰唯唯谨奉教至元二十九年二月既望
　　寜海县学记
　　皇帝既一南北郡百蛮乃尊孔氏隆儒术阐文治也京师立太学郡置学教授县设学教谕凡有籍于学者皆得免徭役士无科举之累而务问学之实郡嵗贡一士庶几乡举里选之意天下之士幸矣台郡士尤幸也比年诸路县长佐多值好文敦学之彦加意作成又幸上置肃政亷访一司分命马公训监临于台首以学校为重既新郡学又欲新五邑学此非台之士尤幸者欤人谓台学固幸矣寜海学尤幸也初寜海学之在宋东都日与孔子庙各奠一所髙述之颂李庆孙之记可考己今学与庙合在县治之南嵗乆摧压县丞周侯汝弼尝修治之有绪矣己丑延燎于婺防之变县丞孙侯天锡实提学事盗平民定决意兴建是嵗七月作讲堂直舍朔望行礼于其中讲説亦不废画宫于堵次第修举矣明年十月判官张侯谦以督海租至明年七月治中王侯英以虑囚至皆悯丞之劳相与劝助于是孔子殿成塑圣哲坐像位列有序拱以仪门櫺星翼以两庑八斋游息有亭后土有祠下至庖溷莫不新整明年十月防车行部至邑入学奠谒礼成顾瞻斋序周视门庑一物不备公以为慊谕诸籍儒亟完治之此岂非寜海县学尤幸者欤嗟夫大矣哉皇帝一念之仁恕流行变化故海隅逺邑能建立如此于是前教谕沈桂见教谕朱安宅孙均后教谕李洧孙缉续劝率而成之职事诸生谋树碑纪绩而请岳祥为之记岳祥不敢辞乃谂于众曰自古一统天下之主未有不尊孔氏隆儒术者也汉髙提三尺劒诛秦灭项干戈甫定过鲁祠孔子秦灰既冷之后孔壁未发之前有此伟特可为万世法东都建武有唐贞观亦一统之时也皆用此道立太学幸国子监命名儒折衷众説集成防义使学者有所趋向岂不韪欤是故自古一统天下之主必尊孔氏而隆儒术也夫一统之主必若是者何也六经者理义之统也理义者人心之统也人心者天下之统也崇经术所以眀义理理义眀所以正人心人心正则天下之统定矣统者何惟精惟一允执厥中尧舜禹汤文武心相授受之统也孔子心得尧舜之统者也格物致知诚意正心修身此孔子家传之统也防其有极归其有极极者一统之所也是以歴代帝王必得此心之统而后一天下之统也孔子之徒儒家者流博学审问以求其説慎思明辨以究其归终于笃行以践其道不杂于异端不惑于小知有天下国家者用其説则治且安不用则危且亡古之圣贤无六经外之人物善乎儒者之用心也其为学一出于孔子其用心亦若孔子而已居无一畆之宫而区区欲为有天下国家者治其天下国家抑何迂也然而安四海之民而不以为泰建万载之业而不以为功此帝王所以尊其师而隆其术也皇帝盖深得统天下之要矣此则天下之士之幸也岂惟一郡一县之士幸哉鸣呼一雨之云四海皆均也一叶之春八荒皆仁也以一郡一县之学之幸可以知天下之学之幸也佥曰唯唯是为记至元二十九年十一月望日前集英殿进士舒岳祥撰
　　重建台州东掖山白莲寺记
　　余童冠以应乡举过临海寜川两界之岭曰桐岩日晏而息宿于白莲庄至此过岭可半矣地势稍盘礴有民庐田舍设馆扫庭以延纳举子其倚山临路乃白莲寺之庄宇也炊黍未熟举子亦得而逰息焉其主庄僧颇好事设为书肆凡举业之所资用学者之所宜有者皆籖揭而庋列之或就取而观之无拒色亦不为二价涧穷絶见此小佳余尝记之在心目也问之居人延袤三十里大半白莲之所有余故友方沂毎与余约防东掖惜泳道先约而长逝余苦无仆马之资不能一往至今为恨事庚寅秋余目暗耳瞆方欲弃笔砚习禅观有盖仓真逸道士叶龙起持白莲住持景荃书致殷勤于余其徒众又状其寺之本末请记其伟观夫东掖江南之名山其山有白莲能仁二寺白莲又其著者也昔智者师唱法于天台佛陇经论行于天下庆厯初有神照法师本如诛茅结草椎轮而建庵绵蕝而行道讲誉风驰座下云集有众五百遂大兹刹声闻天朝锡号白莲嵗乆材腐殆不能芘风雨淳熈间有法英师誓新旧观道足以化人信足以服众仰者如山从者若水白莲之誉复盛于东南学者比之国之上庠自经口讲指画之余者出游诸方自有一种风范人咸识之曰此必自白莲来也丙子兵火及之殆刼防之有终与嵗庚辰荃师来莅兹山天以法师恵兹山其意深矣师道行平实讲演着明精义入神四众推服顾瞻砾塲若疚在已一念奋发天人悲涕隂相阳賛不十年一寺表里规制如旧而髙广有加上方防节耆宿叶和衣鉢之倾倒不吝帑廪之出入无私以溥容众以裕后人盖愿力所至故成此不难也或曰白莲不火也或曰法英不死也或曰英法师生长于台受业于禅林住白莲十二年去而主天竺之席荃师生长亦于台受业亦于禅林来主白莲又将十二年矣其建兹寺又同也其殆前后身乎寺成而谋记笔于叶君叶君曰我盖仓之观新得记于阆风先生吾观可以不毁矣上刹东南之望也记毋轻属吾试为公请之于先生先生乐道人之善冝必得方盛暑余亦火后寓凤栖茇舍道士之请如为己请也道士又余故考胄子补闱时所取信公子弟也不知诺之吐于余口昔韩退之以不得至南昌滕王阁为恨而以得载名记石为荣余于白莲也亦若是矣遂摭其事实而书之且歴叙愿见而不得至之曲折嗟夫余之所欲访而不得偿其志者如天台之石桥寒岩亦吾州之竒观也皆有所未暇岂兹事分量亦有所限哉嗟夫释老二氏之并行于世也乆矣今荃师不疑叶君之异己而托之以请记叶君亦不以荃师为不同道而为之请余又不以二氏之非吾道而慨然为之记皆世俗所不能解也知此则可与言道矣












　　钦定四库全书
　　阆风集巻十二　　　　　宋　舒岳祥　撰防
　　防王达善梅畧附辩后
　　诗毛氏于摽有梅之梅无释于终南之有条有梅释曰梅柟达善谓若梅有柟名者毛氏当注于摽梅之下不当于终南发之误后学者毛氏也余谓毛氏初不误摽有梅之梅直梅杏之梅别无柟名其实七兮其实三兮是其实大故可以枚数则其为梅杏之梅无疑此毛郑所以无释终南之有梅大山之所有当是大木可以为梅柟之梅也梅乃柟之别名其子繁多不可以数记非召南之梅明矣故毛曰梅柟郑曰名山髙大冝有茂材其説得之是则柟有梅之别名而梅无柟之别名也若白石钱氏诗话谓柟有而占反者乃梅之别名陆玑草木疏谓似杏实而酢者也【酢仓故反】柟有那含反者即楠字陆玑谓似豫章而木理细致者也按字书此二音并释梅柟盖那含反者是柟之正音而占反者柟之别音同是一木非有二物且其木旁从冉以冉字平声反之即而占反也故别有此音非梅杏之梅也窃意柟之所以名梅乃字形之相类转柟为梅耳柟字之所以作楠者亦以字形之相类转柟为楠耳柟正文也楠俗言也故柟木之柟可以为梅而梅实之梅不可为柟也钱氏谓终南何有有条有梅梅当作枚字声之误枝小曰条干小曰枚与汝坟之伐其条枚旱麓之施于条枚音义正同予谓此説似新而实疎以文势观之谓终南之木有条有枚则可谓终南所有有条有枚则不可条枚之细何地无之必以此为终南之盛耶今浙江有苦条木其木条长而叶可以磨洗鱼枕安知秦地无此木耶不可谓木无以条名者而改梅作枚以从其説也毛氏曰条槄也案字书槄榎也榎楸也楸文梓也如其説是亦木之美大者也
　　防僧日损诗
　　曩有向予举人渔父词二絶者甚爱其手中一片栏江纲只待风平浪静时蓑衣亦有安危虑水面无波是太平两聫特不知谁氏作耳今春避地雁苍有损师者归自白岩袖编诗相访二絶在也嗟乎人患无可知者耳防须有见时也视其编首予友匊田方元善序文也匊田负一世诗名横絶湖海往时峻峙特甚不轻以一字许人迩来此道响沈元善危唐人之脉遂尔不续殷勤收拾以为己任序人之诗者接踵数家予皆能知其人而见其作矣所未识者日损耳日损盖能当其序者也欧阳子序秘演惟俨之作乃为石曼卿发也予是以于损也不能已于言焉师气貌杰然谈论激昂疑有用才也顾隠泯汩没于浮屠氏之学是编乃露其晶荧芒末者耶呜呼﨑岖乱离相与悲慨欷歔如此相逢岂易事哉使见损续编之成则幸矣丙子闰三月初二日书
　　防王榘孙诗
　　自京国倾覆笔墨道絶举子无所用其巧往往于极海之涯穷山之巅用其素所对偶声韵者变为诗歌聊以写悲辛叙危苦耳非其志也予乆逃空谷嵗且再易归检故畦花残药堕己为樵牧之场猿狙之径矣王叔范馆于其旁课童子不废暇则穿防宻入窈窕又自课以诗出小编示予此所谓用其素所对偶声韵变为诗歌者耶噫方科举盛行之时士之资质秀敏者皆自力于时文幸取一第则为身荣为时用自负逺甚惟窘于笔下无以争万人之长者乃自附于诗人之列举子盖鄙之也今科举既废而前日所自负者反求工于其所鄙斯又可叹也已叔范于举业甚工今当弃其所已工得不痛惜之乎丁丑十一月十六日
　　防陈茝自画梅作诗
　　见梅山此轴忽忆承平盛时行孤山之麓防马塍之隅朝触雪而往暮踏月而还所见梅往徃聫跗叠袂拗枝折干嫣然入宫苑标律非三家市上篱落间物也又移百梅于平臯之上桥断岸絶蹇驴防风戟防吹面翛然独往香低影压自有一种瘦硬风格迩来避地芗岩石磴数梅出于潇风晦雨摧剥之余泯黙相唁意趣惨淡非前时比矣今与君共坐于绿隂之下披画阅诗其清妍如旧都所见其老劲如平臯所植其凄絶如芗岩所对也平生神交尽在是矣画然诗亦然君盖进于技怅然有感于予心者因书其卷后戊寅五月十九日
　　防王达善烧痕藁
　　予作尉奉州日王达善出所作相示目曰不切小编是后奔走东西不知是编何在丙子乱后还山偶整旧箧是编在焉欣然如见其面然未知达善寓吾里之马坡也适然相遇于坡中数相别之日盖十八年矣计其续编当倍蓰于前也问之则愀然曰皆燬于五月之兵火矣出其残藁数纸题曰烧痕者示予自以追忆不全为恨予解之曰张武之诗才数十篇人脍炙不絶口是在多乎哉君出语散朗绵丽简短而舂容是不亦珍乎毋庸与俗子较多寡也君不见都市列肆者乎其门巷落落终日垂帘啄其扃漠然不以为意主人徐出盥手发函鏁借而陈之其直动百千万计盖所有乃珠玉瑰异也其东家陈其所有拄庐充栋摽于衢号于市又左右顾而罔诸涂然视其内则妻子不免饥色盖其所售者康瓠窭薮之具刍灵茅马之类而已其直之相去固不待较然则火后仅存尤可珍也君博学浸灌精思沈郁所作未艾时雨至矣烧防复青非所病也
　　防刘正仲作潘君石林记
　　丙子春夏间予尝行所谓石林之境矣自阆风西行二十里渉深甽縁蛟湖由支径上峭壁下临峻壑戴履皆石与肩相摩荦确百折过者无憇息之所目胆掉不暇以为观又南五里东入为雁苍山石路豁然夹以长松宛转如螺盘盘囷囷跻为幽谷有僧院据石上寺前后皆石无穷其戴土者輙产茶竹下有良田百畆其居人皆寺之也山顶有石屋唅呀容数十人昔有一僧膜拜趺坐其间今其旁惟茨阖一二家焉斧条枚剪椔翳而后能入箕踞夷犹众峯岫仰闯其下由寺门之前遡溪而东行二里得髙岩穹然常有宿云其上皆与紫洞龙湫通一脉水行其趾又以石为底其凸水面者盘礴余五十歩童子以石扣击有大声起如鼔是谓石鼓山予尝与之铭矣出鴈苍口又南五里东入谭山以昔有隠者谭姓居之故以名焉山上流泉至半山劈大岩以出其势不得纵丝丝如马尾值天雨新霁如雪崩练曵而聨鹤积鹭下于千仞也水烟溅扑飞雨袭人羣鱼瀺灂驾湍欲上为岩所遏口喁喁迎受飞沫有嗛然意潭旁有岩穴如蜗牛庐虽浅而明可三四人环坐去穴十余歩有亭三间宜小憇以观瀑也出谭山望前峰窈窕处漫为坡麓林薄郁苍人烟出没霞鹜断续亦台剡间一通道也有指以示予曰此其下潘君所居也时予避地鴈苍孤絶无邻虽未识君意甚羡之今观正仲为君记石林正予昔所经行之地也故因潘君而识之且以补地志之阙文也庚辰五月二十二日
　　铭
　　鴈苍山石鼓铭
　　阆风之西华顶之东山曰鴈苍与荡埒崇线蹊初入盘谷有容花流涧户云涌梵宫两僧欵予更跻其峯循萝援蔓稚子肯从翠斗旋转防溜溅淙引物扣之如鼓逢逢非雷非霆可警羣聋孰知其然水满石中此腹空洞寂感则通顾无坡僊穷辩石钟我来避地坐防长松以不説説万籁号空
　　墓志铭
　　故豸峯应君墓志铭
　　寜海以浮溪为屏几梅林为茵席自提树趋而至于清泉山是为邑之右臂自法昌冒尖趋而至于岳祠白峤是为邑之左臂梅林居其中寛平沃衍可容万家为通驿大道旁引两臂支分港别逹于大海有舟航网罟之利其隅隩深窈环以文溪峙以茶山有椅桐桧栢梗楠竹箭笋茗之产钱氏有国以来善事上都无甲兵之扰时有议増赋者邑之陈长官力争之以去官自誓得不加敛故民以阜安梅林应氏为着姓歴宋东都二百余年涵养生植族聚滋茂靖康之变金人之师至明而退祸不及寜邑梅林倚郛负郭赀用不伤干淳以后礼乐文物被焉彬彬焉多士矣先是吾邑自罗公适以科第起家为时名臣梅林二李继之而应族隣焉其秀者相与磨砺浸灌质剖而文蔚矣应之宗姓其先有着籍于昌国者至葺芷公乃致身参预故梅林之应以胄牒中举者数人君其一也鸣呼以三百余年之族聚而又风之以累叶之诗书宜世其家也君少敏鋭志气轩昂处事如成人而长老反取咨焉丙子归附之初路府倚之以定宼从权处变捣其巢穴获彼渠魁路府欲奏官之君力辞以免己丑玉山之宼洊及寜海军帅咨之招集流散分剔淑慝而全活者甚众路府欲以其功再闻于上君以劳致疾归卧湖桥荏苒不起矣呜呼道固多方权非一法天实为之可为浩叹数有必穷虽天亦不能亨其施也君讳瑞孙字季玘自号豸峯曾祖筌祖自得考初蚤世君娶杨氏故文林郎相如之女有子四鍓之为伯父后庄早卒安之宓之女三长适故国学生陈材应次适故承议郎平江府长洲县舒斗祥之子子普次适俞可翁孙男十山立山京髙延建壵淼鑫防嵱建为庄后君生于绍定辛夘二月甲戌卒于至元己丑十月乙未以某年某月某日于湖桥之原君所自卜也君事祖母以孝周乡党以义与交友以信凡人道之常不书余独书其处坎陷而不失其正者所以纪世变悲天道也铭曰麟之彬彬兮以不触为仁兮众正有隣兮豸之毅毅兮以触邪为义兮羣纎投畀兮愤世疾时形于色兮有志无位空太息兮至元三十一年正月望日
　　故孺人王氏墓志铭
　　孺人王氏王氏台寜海之王耆奥儒家子也其里隣西洲之郑东苍之叶郑由发运公霖尚书公发叶由丞相太傅公梦鼎以读书科第起家为台盛大之族王耆诸王有渭翁与孺人之父处士昺与郑叶诸公以读书应举相往来有闻于乡不幸以病废而书声不絶吟经治相授受也自此羣从子弟彬彬然以贡于乡入于学者由公渐摩始也然其温恭醇慎之徳月旦评所推重三聚族多科目之士往往捷钤交驰人皆曰王耆奥今当名黄旗奥也孺人年二十二而后归于我蚤防母父病末疾孺人一意顺奉扶翊卧起汤药饘粥必亲必躬初不忍嫁誓老于亲旁既而考疾稍能自支不欲遂其不字之志乃迟之以归我予亦蚤有弃去塲屋之兴是时乡长上殿撰王公定勉予就举其书在几格孺人取读之谓予曰此君分内事宜聴公言己酉予始勉出应进士举偶滥乡赋首荐既而就省闱鹢退而反予自悔此出林壑改操矣孺人曰君但张弮再进四十不成名为梁鸿之偕隠未晚也既而再中乙夘举遂忝丙辰科进士鸣呼孺人之言不为无补于我矣孺人事舅姑恭顺先君中年多病晩亦患风弱一日五饭坐起非人不支中夜或索饭啜孺人烹炊调胹无倦色先妣安人深嘉之抚之曰愿汝多男长夀也孺人性多容少妬姬侍生子抚育如已出寒暑燥湿一皆共之家虽贫薄处之裕如勤俭自饬一衣十年澣濯纫缉至老不废女工中年从予宦湖浙稍有登览之胜自谓得林下风致逸乐不在多取也晩归东浙歴诸名山殆有神游之意矣世变稍烈予与孺人同归故山徐入鄞剡山深林寂处虽不能无登陟艰阻然目不见兵马盗贼之畏无病而卒于先考妣墓庐舆归家庭以毕棺敛葬于县西境新宁玺山婺防作台剡邻境民生茶毒三尺之坟无不椎埋暴露独孺人遗命子妇勿用簮珥金珠为饰一用女冠衣帔为敛具邻里人皆疑其太薄既瘗不为马鬛佳城之观至今拳然块土苍苔丛篠蔽其上过者莫能指其处此皆孺人先识明见善縁乐趣相与合吉有以致此与始予欲与孺人合于此防丁酉夏六月穴之左右遭融风煽焰燎为焦土呜呼能免于强兵大盗之毒手而不免于刍童牧防之遗烬使人痛伤也初予卜是穴也自坎其旁期他日翁媪合于此今罹此变欲开隧而观之故役人有尚存者启予曰穿圹之时其深三仞四面皆石脂气如蒸炊见底而止燎及浮土何伤其内若启而观之既惊于火又重伤之也予允其言而已之孺人长予五嵗生于宋嘉定壬申二月二十八日卒于至元甲申七月二十七日有子五人庭坚仲容仲堪叔献季临有女一人适故直敷文阁方宗卿猷之孙应孙男六人延祖早夭绳叟长叟扬叟叟頥叟曾孙光孙孙女八人鸣呼先太夫人之言其亦有稽于此矣前之也予已濡泪为志藏于家祠己丑兵火失之今续为之志其词曰山之蜿蜒兮自狮岩腾跃偃仰直下而东驰防而融结于传岭而委蛇卓三峯其如笔兮峙万松之崔嵬有拳斯土兮若蛹而茧之溪谷囬环而并兮俨堂隍而屏帷合三道而东注兮滙于沧江之湄凝青防碧隠约乎几案之外兮若骑吏宾賛旁聨而拱扈駪駪而有仪筮恊吉兮君冝其归既而安兮孙息蕃滋其中无藏兮大盗莫窥胡燎延于冈兮松薄烟飞尚乔木之无戕兮毋震毋危北鄞西剡人过其下兮叹息嗟咨兹阆风先生之室之藏兮千秋万古神物其防持
　　祭文
　　祭董正翁文
　　呜呼正翁学有源委行有法程施之政事又有器能时论所许月旦共评兹不复叙直写交情癸夘之秋仆逰霞城荆溪座中识君弟兄论虽罕同心自此倾丁未进士华翁先登吾季与焉为同年生君于丙辰赐第集英仆厠榜下又为齐盟他人有一好及云仍而况伯仲世契叠并仆过苕霅君督公田道旧契濶对榻分氊我理归楫君张祖筵小饮碧澜大饮赵园鲂鲤出罟橘柚夹舷时有同集请即命翰君曰毋然陵骋难妍深造此道故知其难自此一别时徂嵗迁材有利钝势有泝防仆日沉痼君日翥鶱京城重防襟期朗宣扣钥启箧珍玩且千河豚怒頬亟命烹鲜察君眉宇视我甚怜仆自方拙匪君可镌君漕湖湘仆滞鄞川公车上辟剡荐亟聫心之懐矣欲往莫前世事已矣哽咽何言君归故乡转侧间关得书及诗悲喜汍澜台城祸钜性命孰全庐焚书燬独君幸完结茅江浦料理残编柴桑非乐浣花岂安道路罕通书尺莫传尚期握手话此辛酸胡疾之革去离尘寰仆亦何乐与世周旋君先仆后谁满百年有酒盈樽浇泪抽肝相以苦词其哀可尚飨
　　祭舅氏文
　　北山之下有善人兮心平气和言恂恂兮有璞无琢玉斯完兮彼藻借者匪其天兮有蔡藏穴何必灼兮保其元身不以赫兮既夀而康顺以归兮世变﨑岖公则夷兮我为时戚匪公悲兮公则逝矣世愈唏兮我为公甥年既耆兮不视窆筋力衰兮是以为媿胡以文兮遡风缄臆覆罍尊兮
　　祭妻父王公文
　　呜呼晴月暖风写公徳容滙泽春浸壮公心胷不亨其施而善厥躬亦既亨止令闻孰防维时不获有啬其逢早纒末疾几杖一室翛然瘦鹤风骨崒嵂我来拜公载色载笑酌以玉彛祝我逺到我醻公饫祝以难老嵗时问谓复见之十年不见往已莫追呜呼我年十七为公之婿年三十二哭公之逝今既六十公始即竁身居子列义当分过白头幸存滴泪冩些









