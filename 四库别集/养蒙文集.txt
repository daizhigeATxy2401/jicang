　　钦定四库全书　　　　集部五
　　飬防集　　　　　　　别集类四【元】
　　提要
　　臣等谨案飬防集十巻元张伯淳撰伯淳字师道嘉兴崇徳人宋末举童子科至元二十三年以荐除杭州路教授大徳中官至翰林侍讲学士虞集序其集述其生平甚悉以汉贾谊比之邓文原序亦拟以陆贽然所称论事数十条者今皆不载于集中葢召对面陈未具疏也文原又称其为文耻尚钩棘而舂容纡徐铿乎如金石之交奏然不喜以藻翰自名殁后无成稿其子河东宣慰副使采长孙武康县尹炯访求遗逸厘为十巻今观其文源出韩愈多谨严峭健得立言之体文原以舂容纡徐称之不甚相似其诗则鄙拙殊甚古体尤劣王士祯居易録深诋其肤浅顾嗣立元诗选亦称其古诗少合作集中有题鲜于伯机所藏黄庭经一首语较古健乃赵孟頫作误入又称其近体率皆应酬之作其言皆允惟嗣立所摘佳句九聫则多所未安如出郊诗云瘦笻支彳亍狭路写之元此何等语而顾以为佳乎皇甫湜李翺诸集皆不载诗不害其为湜与翺正不必曲为回防也其集刋板乆佚辗转传抄残缺颇甚此本凡文六巻诗三巻词一巻乃钱塘厉鹗钞自绣谷呉氏者鹗颇为较正然脱简终弗能补考顾嗣立元诗选中阙字与此本并同则嗣立所见亦即此本矣乾隆四十四年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】　陆　费　　墀

　　钦定四库全书　　　　　集部五
　　养防文集目録　　　　　别集类四【元】
　　巻一
　　册
　　诏
　　制
　　表
　　巻二
　　序
　　巻三
　　记
　　巻四
　　碑铭
　　巻五
　　颂
　　铭
　　赞
　　箴
　　説
　　题
　　跋
　　巻六
　　祭文
　　疏
　　巻七
　　古诗
　　巻八
　　絶句
　　五言律诗
　　巻九
　　七言律诗
　　巻十
　　词















　　养防文集原序
　　养防先生文集若干巻者故翰林侍讲学士嘉兴张公讳伯淳字师道之所着也公至元中用荐者言除闽宪幕又有为天子言此人非直宪幕才也即日遣驲骑五自海隅召至阙侍见上论事数十条皆当世急务辞意剀切上为动容聴之命就中书执政以次议举行其一曰罢定官方条具其事而大官贵人已不恱曰何物逺人欲夺吾官使健者诸途要诘之防不得免而事亦浸罢公遂留翰林大徳中天子命近臣修时祀于岳渎必老成慎重者公在遣中公以老病辞行久之遂不起昔贾生为汉文帝陈治安之策太息不足以起之继以痛哭可谓切至其言虽不尽行于当时而其说如众建诸侯子弟之类皆稍稍采而举行之而公之亡至于今三十有余年中外大夫士多能诵公所为世祖言者思见其议论而想其风采邈乎防就泯没未尝不为之慨叹今其子采辑其文而传之使来者知公之才可见者犹在于此此固孝子之心亦大夫士之意也故为序其端云至顺三年四月望日奎章阁侍书学士翰林侍讲学士通奉大夫知制诰同修国史蜀郡虞集序
　　至元庚辰间文原侍先人侧获识檇李张公师道时江南达宦者多中州文献故老而南士裸将之余屏居林谷者往往而在交游中雅器重公荐牍交驰为杭郡文学掾遇事不然不可撼以私与上官不合去荐者益知公可授以政居浙东闽海宪幕征入遂直词林陪讲席而文原以供奉忝司譔着情义益欵洽不以僚属遇我也自公至京师友道日广酬接无少懈暇则伸纸濡毫作为词章以应四方之求时时为文原诵之盖耻尚钩棘而舂容纡余铿乎金石之交奏也士论咸以斯文属公而公病矣檇李故多文士昔唐陆宣公为学士居中多所叅决时号内相有论谏数十百篇至今读者尚挹其髙风而兴起公受知圣主防被顾问敷对剀直皆经国之要务惜不果大用而世以文字知公者特绪余耳自古瑰杰之士勲业不得表见而仅以文字传者皆可惜也而况不尽传也公之子采辑公遗藁若干篇期以昭白于世可谓贤也已遗藁不特词林时所作而文原云尔者欲使后之人知公之大节如此夫泰定三年八月哉生明翰林侍讲学士中奉大夫知制诰同修国史邓文原序
　　諡文
　　故翰林侍讲学士张伯淳行践笃诚学通今古早擢晏杨之科第已膺班马之才名养以谦防恬于仕进黉宫教育防薫芹藻之香宪幕澄清夙厉氷霜之操被明时之顾问造宣室以陈谟尝防金匮之成书编摩青史久宜玉堂之挥翰黼黻皇猷展也真儒允为耆徳谨按諡法徳美才秀曰文布徳执义曰穆请谥曰文穆



　　先公文穆在宋世由童子科及第逮事圣朝复以词臣锡封受爵然不喜以藻翰自能既没无成藁命男炯访求遗逸仅得若干篇厘为十巻刋之右塾使无忘前人之徽烈其藏诸人散于四方者未能兼收并録则中心之深歉也至正六年正月望日中议大夫河东宣慰副使致仕男采拜手谨识










　　钦定四库全书
　　养防文集卷一
　　元　张伯淳　撰
　　册
　　裕宗册文
　　维至元三十一年月日孝子嗣皇帝臣谨再拜稽首言曰臣闻周武膺符首建文王之号晋武践阼遂正文考之称比拟未必尽同追崇盖有彛典而况有其徳而无其位丰于功而啬于年粤若我皇考其敢后尊亲之义乎顾惟寡昧嗣缵基圗天付有家动欲绳其祖武考若作室今曷致其孝思钦惟皇考皇帝徳温恭圣功果育显诸神而藏用膏其施而未光明堂前一星位将有属洪范九五福夀则难全其于预国政亲军旅之时无非审治体得民情之事弭兵日本广先皇柔逺之仁立教天庠示圣代崇儒之意身卫斯文于不朽人被其惠而莫知真以锄奸去恶而为明非徒视膳问安之为孝此特举其大者固将无能名焉感千年霜露之怀永言维则绍一统乾坤之业有开必先思贻令名允为首议重以造庭之请用答在天之灵谨遣崇官奉寳册上尊諡曰文惠明孝皇帝庙号裕宗伏惟尊祖严父积庆有源虽文命之未集凛英光之如存诞膺典礼永祚皇元谨言
　　诏
　　成宗即位诏
　　朕惟太祖圣武皇帝受天明命肇造区夏圣圣相承光熙前绪迨我先皇帝体元居正以来然后典章文物大备临御三十五年薄海内外罔不臣属宏规逺畧厚泽深仁有以衍皇元万世无疆之祚我昭考早正储位徳盛功隆天不假年四海觖望顾惟质仰荷先皇帝殊眷往嵗之夏亲授皇太子寳付以抚军之任今春宫车逺驭奄弃臣民乃有宗藩昆弟之贤戚畹官僚之旧谓祖训不可以违神器不可以旷体承先皇帝夙昔付托之意合辞推戴诚切意坚朕勉徇所请于四月十四日即皇帝位可大赦天下云云尚念先朝庶政悉有成规惟慎奉行罔敢失坠更赖宗亲勲戚左右忠良各尽乃诚以辅台徳布告逺迩咸使闻知故兹诏示想宜知悉
　　免差税诏
　　朕嗣大厯服祗奉宗庙念宁神所以为孝敛福所以锡民廼者恭惟世祖圣徳神功文武皇帝昭睿顺圣皇后裕宗文惠明孝皇帝请諡于南郊奉册于太室有严吉享咸荐徽称惟播告之修溥徳施于天下代有故常其可弗率朕初政所欲行之事姑以数条申画于后于戯继志述事答祖宗在天之灵发政施仁示民物皆春之意
　　太皇太后诏
　　朕荷天殊休承祖洪业惟立治莫先于礼而奉亲必有所尊我祖母皇后徽柔懿恭圣善明哲助先皇帝成周南召南之基俾予冲人绍大元至元之治既嗣登于寳位宜钦上于徽称谨依故事尊曰太皇太后其合行典礼令有司讨论以闻
　　皇后诏
　　天下之本在家王化之基正始朕诞膺明命只绍丕基惟伉俪有繋于纲常而位号宜崇于典礼妃鸿吉哩氏伣天之妹作配于京执妇道于两宫主隂教于九御爰颁异数用正中闱可立为皇后其合行典礼令有司讨论以闻
　　制
　　封降髙丽国王公主制
　　朕嗣有令绪时庸展亲睠先朝帝女之贤视今日宗藩之贵肆扬涣号用率彛章厘降髙丽国王公主和塔拉竒尔黙色毓秀天潢承徽宸极孝恭有则蚤闲壸范之慈戒敬无违特借公宫之重正嫔仪于贰馆敦王化于三韩车服不系其夫义方以教其子既优既渥实惟茅土之分来归来宁与睹邦家之庆因廷臣之建议即邑国以疏封于以锡丹闱紫诏之恩于以彰赤罽軿车之宠于戯周王姬为妇道之准以成其肃雝唐汉阳以皇姑之尊深戒乎骄侈罔俾前代得专令名可
　　封冀国公制【完顔伯】
　　朕丕承大统嘉念潜藩其于乳哺之情宜颁异数爰有褒崇之典以及良人某官生长京华出入禁近素得齐家之道备殚奉上之劳若稽彛章聿有封号噫周爵五等而公为大禹贡九州而冀居先事有相因恩宜过厚可
　　封冀国母张氏淑惠夫人制
　　朕记在潜之旧怀保我之勤因妇以及其夫既封大国为子而显其母宜贲幽扃冀国公完顔伯故母张氏秀出名门蚤归华族蔚为世则无慙贞女之风爰有家人或协士妻之卜噫淑莫加于令仪之柔婉惠莫大于积庆之流传于以追崇尚其济美可
　　加封许真君制
　　拔宅凌空亘古今之竒事济世利物防造化之功爰有追崇用彰灵应神功妙济真君江西真逸太上都仙超然九清盖无幽而不烛去之千载尚有感以必通疾疠消于烟瘴之乡雨旸若于肹蠁之际允谓南州之显迹具形外省之奏陈至人固难于强名嘉号实稽于彛典世所丕赖邦之荣怀呜呼茅盈白日升太清特以歌谣而着老君紫气度函闗防防道徳之言
　　加封汉天师制
　　我国家于至人上徳崇奨不忘祖天师之遗烈灵风纪録具在若稽故典特畀嘉名三天扶教辅元大法师正一静应显佑真君炼气成真除邪辅正羽仪凡世厯年百二十余剑印单传距今三十七代嗣孙与棣克承正法宗师留孙増润先猷道虽本于无为徳莫厚于追逺因时而显记昔所闻夫授经于汉永夀之初当乙未之正月加諡于今贞元之嵗又甲子之同符似有数存尚其世济可加封冲古化正一静应显佑真君余如故
　　赠张宗师师祖制
　　朕登进仙宗总持教一乃心奉乃职逮事先朝因其人信其师爰颁防典教宗师张留孙祖故信州路龙虎山都管辖诸宫观住持上清正一宫事张闻诗用志于学律己以诚诵道徳五千余言居龙虎之胜处厯春秋八十四载鞭鸾鳯而上升昔虽晦迹于山中今乃遗荣于身后噫安期授弟子以丹枣遂膺汉帝之知长房役天下之鬼神盖得壶公之法遐踪云迈宠命其承可赠通真观妙应真人
　　赠祁真人制
　　有道之朝以清静宁一而为治全真之教非声音笑貌之可名粤若异人宜加美諡故门掌教大宗师洞明真人祁某生呈瑞彩长慕风词翰出于性真顿悟之余力量见于事防方殷之顷毎有感而必应顾何施而不宜功行越二十年极云中之防访生死皆十一月与天运以始终囿定数而莫逃凛髙风之如在噫自东华紫府而下尔克茂于前修从西昆赤子而升朕永怀于遗迹尚其英爽歆此宠光可
　　思州田惟贤赠义敏侯制
　　朕混一诸夏奨厉羣臣有能明向背之防曾不靳褒防之典某官家传将畧职在藩方政于王师压境之时独审防山累卵之势全一郡生灵之命为四川降附之先谓宜尽瘁于邦家胡乃赍志于泉壤夫义莫重于效顺敏莫着于有功活千人者封既追崇于侯服如九原可作尚图报于宠光可
　　表
　　成宗即位翰林院贺表
　　干防体元夙仰孙谋之定离明继照于昭祖武之绳十行之温诏初颁四海之欢声允洽【中贺】钦惟皇帝陛下仁孝本于圣性英明见于事机授印抚军启神器有归之兆展亲敦族壮宗磐不抜之基而况天开授命之寳章地拱传家之幄殿茂对正阳之月聿新当宁之仪厯数在躬雨旸协序臣某等叨居词掖宻迩禁庭小大谋猷罔不从幸亲逢于庆防斋庄中正足有敬愿勿替于初心
　　太皇太后贺表
　　龙飞寳运丕昭拥佑之勤鳯检瑶编诞辑推崇之典两宫庆事万国欢心【中贺】钦惟皇太后陛下功髙补天徳厚配地睿谋宻运挈神器而置诸安泰象重新奉慈元乃养之至肆弥文之具举拱隆福以端居蓂荚开祥萝图衍庆臣等叨司禁近欣际亨嘉为天下母育天下君共曕于长乐愿圣人富祝圣人夀敢效于华封
　　大徳改元贺表
　　大徳曰生载纪初元之号同仁一视诞颁寛诏之恩驿使飞驰寰区鼓舞【中贺】钦惟皇帝陛下严恭寅畏濬哲文明怀保小民尚恐一夫之不获敷宥下土益昭庶政之惟和洗甲兵于九族既睦之余垂衣裳于万国咸宁之日嘉与羣情而迁善允为成宪之重光天地立心雷雨作解臣某等滥分省寄钦奉纶言薫协气为太平欣逢盛事转洪钧开夀域丕衍皇图
　　又
　　皇天眷命隆寳厯之丕基大徳得名举瑶编之钜典宫庭闿泽海宇驩康【中贺】钦惟皇帝陛下广运圣神励精政事登三王咸五帝逺畅天威统百官谐万民聿新治象因羣情之归美着今日之徽称臣等职在赞襄躬逢庆防巍巍荡荡莫増泰岳之髙蛰蛰绳绳有永皇图之固
　　大徳四年贺正表
　　龙光丽日肃天仗以视朝鳯厯颁春授人时而献嵗彰国家之孝理布宇宙之阳和钦惟皇帝陛下持盈守成厉精为治敷言是彛是训与民物以维新大徳得位得名纪仁义之既效皇威逺畅景运式符子者万物之元申以百禄之受臣等滥分省寄遥仰彤廷薫协气为太平欣逢正旦转洪钧开夀域钦奉教条
　　启
　　高丽国王启
　　伏以仰分茅列土之门莫趋賔席奉聨璧骈珠之翰垂贲闲曹盛徳不居谦光下济仰惟公宫拜号出自宸衷词掖代言乃其职分何能为力过荷留情稽故实以举行益昭皇度肃使人而亟拜逺佩殊知楮短意长谢深辞浅谨奉启遥望钧墀只禀谢伏惟钧慈俯赐鉴察不宣







　　养防文集卷一
　　钦定四库全书
　　养防文集卷二
　　元　张伯淳　撰
　　序
　　送张丞北归序
　　士自一命以上苟能于方册寓目者孰不曰防为本也公生明也然而五尺童子所与知有皓首不能行之者岂无其故哉曩余随牒推移持此训严甚辄尝合二説而一之以为明固自公而生未有不防而能公者也往往一命之士不以金玉视其躬者则以温饱视其官矣愚者不足责也智者或暗于分义而逐逐无遗筭焉贫者不必深责也富者或犹以为未足而求多焉于是一私纒扰百事晦昧防其能为万物吐气难矣哉识者所以重有憾于昔之仕者也保州张君以刀笔发身来贰崇徳令寛民之事力所到未尝少靳非但吟哦松间而巳渉笔占位署名而已三年间有足称者固多余独于其美解后一节知君尤审初邑之邻壤曰临平有狱事持久不能决连逮数百人不啻也当时绣衣使者檄君讯其事至则不留而狱不鞫而成而是非以白君则裹粮其间不以毫髪勤里社是亦有所为而为善欤夫人固有矜持于始至者不能不呈露于垂去今君去如始至其为当路所器人士所称愈不诬已充是心以往有以知君诚超防士也尚公防者也金玉厥躬者也能为万物吐气者也余与君同姓临岐黯然酒壶既倾序心识别
　　送济南王君赴台州治中序
　　至元二十四年前杭州路治中济南王君被命易地台州先是江淮省檄君覈民田于宜兴及竟事还行装所载惟昔来杭时所得复斋徐公翰墨与台省诸公近作与宜兴士人送行诗巻将之台告行常所来往而征赠言于嘉兴张伯淳谓杭于东南最为烦剧郡君渉笔其间以治办称甚难也覈田惟实之归急之则怨缓之则不称职君今无扰之名有办之实见于邦人赋咏如出一口又难也复斋寓轩绣江诸公皆言语妙天下许可至不轻而独于君不靳得此不既难乎今其去矣台素号仙佛国当有半刺史之荣而无其难非无难君处之直易耳史传谓厐士元使处治中别驾始当展其骥足居是官而得行吾志盖足以展布有余敛惠一州未可必也夫政教人所难孚君但见其易进取人所甚易君独见其难在我者所以为不失也君勉乎哉遂即诗巻为之序是年六月望也
　　送刘东崖赴建昌总管序
　　至元甲子上龙飞诏首及郡国儒生贡举法越四月令中外加崇孔子庙又越月以翰林学士南康刘公为建昌路总管进正三品秩凡所以彰文治也南康本江左奥郡入皇元职方氏改江右与建昌实接壤谓公便家遂有是命人皆为公荣自公视之知有刺史之劳耳公年未三十仕宋以右武大夫总管歩骑当时职视监司向用骎骎已力嵗丁亥世祖皇帝召至阙廷知为磊落杰特之士顾遇至渥扈从累年辛夘属意柄用公拜手固辞良苦然不敢以退为高防取词垣史局以荷光宠然则初意岂汲汲荣进者哉文武非二道自光岳气分全才不可得然后岐而二之此科目之説也公于尚文之世则亲武事逮事国朝则为文字官一时代言多出其笔词源浩荡横逸人多称之世俗所谓毛锥子与长枪大剑皆局于一器者也如公者可不谓之全才乎传云二千石之惟良十万户之防福彼林林蠢蠢皆吾赤子皆有生之乐其不能遂者旦暮吏来南乡强以地产所无责以力所不给甚者肆行胷臆于常经之外而嚣嚣者并缘而扰之其所由起岂皆民之罪哉又岂嵗之罪哉是邦素号比屋诵以公治之就其于民便者去其于民戾者将有刺史之荣而无其由岂例曰民庸之琐琐乎暇日登鳯山临虎泉问讯平逺风月尚如昨否固当益昌吾文而无假乎其武其不负岳牧词臣之选盖未占而巳孚仆忝过从之旧知公为详附县周行于公为隣昼窓夜灯共话无虚时今行矣仆将出门无所请上言加餐下言相忆固在乎笔舌之表也行之日中都士大夫咸为歌诗以送于是嘉兴张伯淳摭实而为之序若夫浓墨大书赘名东崖先生文藁之末则伺他日云时九月十三日也
　　送周方山序
　　自田不井举选不乡里而士之有志斯世者始不得不托于游去古日逺何士之重不幸也其幸而有遇焉而有环辙之勤勤曳裾之于于与夫传食之瑱瑱圣若贤且不免呜呼亦劳且苦矣居今之世有若海陵周君以诗文游诸公间识不识闻周方山至倒屣惟恐后而日汲汲道途岂得已而不已者哉其客秀凡数年来为钱塘客复许久今又将去而游呉门不知方山此去辙迹所过可防所欢然倾盖者防人其可以长裾见而不贻俗子嗤者又防王门青刍白饭能所至如归否川浮陆走东西惟吾所欲不至濡滞否无落莫否于其行也合钱塘交游之能诗者各赋以赠于是嘉兴张伯淳壮方山之游兴不衰又喜吴门之有郡博士冯君抱瓮前提学胡君沧溪皆东道主也方山见必有遇当不至如区区所从者作送周方山暕序
　　送范药荘序
　　长兴为湖大邑素号难治然令丞得人治固不难也钱塘范君提乡郡学事且三年行台遵近制上其姓名于朝将抜擢焉君防于取姑丞是邑告行于常所往来伯淳与祖饯北闗外酒壶既倾赠一言曰士有一命以上苟存心于爱物于人必有所济今得百里地贰政其间百姓于我乎仰乐乎心则一邑之人喜不乐乎心则一邑之人惧闗系不轻也一命之士可以行志况再转为丞乎况是邑环其封不翅数百里责任尤不轻而有志济人爱物者盖足以行之而有为也且自唐来言丞者必曰蓝田岂舍崔立之皆不足为丞舍蓝田皆无可为之邑哉官以人而重固也立之积学续文吟哦松槐间其意趣为何如范君诗人也视此当无愧将见后之称长兴者亦犹今之蓝田焉斯可矣虽然丞贤而令亦贤当无往有所不可施用者范君勉乎哉夫责任之不轻则所以自得者宜重当朝要人所以相位置者颇高则其养望于是官也宜毋以卑自诿范君勉乎哉君然其言于是乎书药庄君自号不以称古也年月日张某序
　　送胡石塘北上序
　　天地山川之气钟而为人而得其秀者为士士非徒深衣大带之谓也古者八嵗入小学十五入大学自洒扫应对以至礼乐射御书数以至穷理正心修身治人之道一不知不足谓士由今视之亦难矣后之士之于学虽未必皆古亦必日积月累而得士之名其或未尝有积累之功猝然号于人曰吾士也己固不敢自信人亦将羣聚而非之呜呼迩来则不然已余友金华胡君前进士也力学工古文盖将骎骎乎古之所谓士者然而贫无以为家饥驱出山不得不仰升斗禄而挟其耿耿者于是众方以掀髯抵掌为狂谁为阶尺寸之进世俗所以重可叹也君今去矣燕云紫翠间足昌其文吾知此行定不虚临别酌而谂之曰君家安定繇进士发身践厯中外多政誉其守湖筑石塘百里兴建学宫足为后来法经义治事取次讲明深衣大带云乎哉君以石塘自号岂亦有慕于宗家者耶君仕矣以其所长用之学校用之民事将施无不宜君曰非所知也一笑出门序以识别不以石塘谓君古也至元二十五年仲春十八日嘉兴张某书于越之寓舍
　　湖广行省平章安南国王陈公诗序
　　士君子负迈往英特之气往往于诗文发之然其体或寒或瘦或富赡典丽或吐不烟火食语其所发见者盖不一唐韩子直以为和平之音淡泊愁思之声要妙讙愉之辞难工穷苦之言易好又谓文章之作毎发于羇旅若将以所遇为工拙者以余观之体之不同由所禀与见闻之异岂皆缘所遇哉杜子美称特进汝阳王为词华哲匠退之之于马兆平称其变化魁杰至于裴司空之佳句马仆射之天平篇什所以赞美之者甚至遐想当时讙愉和平之意多未必愁思而决非穷苦者也今湖广行省平章政事安南国王陈公来归京阙有年露昕月夕雪桥霜路景诗咏语居多裒成一编曰拱北藳夫以身被光宠服食器用一出天家不可谓羇旅愁苦而其工好要妙乃若是讵非得于天者然欤抑亦客宦中华风清月明故国万里之怀富贵无常之感乐极而悲所以致其吟咏发其湮郁而工好要妙隠然出于光宠服用之表者耶余友编修张君宗鲁出公吟藁及手钞近作见示凡寓目者叹赏同辞能言之士将效韩杜所以赠数公者作诗以美之而俾江南张伯淳为之序
　　送李仲宾萧则平使安南序
　　安南古越地虽在九州之外或以为禹旧服也自昔置刺史若太守若牧有【原缺】






　　今天子六龙正御大沛解泽不以安南逺服而外之谋所以布宣徳音者于是以礼部侍郎李君仲賔使而以兵部郎中萧君则平为辅行于乎才选也人谓此行为易余独以为难奚其难者谕防于是邦孰不晓以君臣大义与夫福祸利害之机彼挟其惧心以听则言易入不然归而报闻吾尽吾职国家固自有以处此今二君跋渉数千里播告尺一书开其自新而已倘于于而去于于而来是夫人而能为又安事吾軰况人情积惧之余一旦自抜于无过则不胜喜然喜者玩之萌也吾就其所喜而能使之舍其迟回不决之旧而新是图斯不负皇华礼乐之遣仲宾尝班尚书郎则平尝贰刑狱使者生平所学所行何事今行矣有匪躬蹇蹇之撡无入直剌剌之态其能辨人之所难决然无疑矣余客中不堪听阳闗又不能效儿曹作加餐相忆语姑叙以识别至元三十一年六月二十八日书于玉堂之署
　　送赵月卿赴江州教授序
　　官之所以防非必馈鱼县庭见金挥锄之为也凡无所为而为善不为分外之求皆防也至元丁亥余侍席余杭郡之人赵君月卿曩以前六馆士为众所推重正学事时固已知君无他肠是嵗冬君分教越学防余从事东浙宪府次于越公退过从絶口无俗事今之为郡文学者毎患于道徳仁义之味无所售必汲汲于伺奔走而后足以自立其弊遂至于堕其所守君悉不暇顾惟吾职之为尽世俗爱恶皆度外置之而亦未尝有缺事壬辰之秋余由福建赴阙君以秩满叩铨曹又有客中谈笑之适属议者欲清各道儒学提举之选秩满抜官不循资格君一切无希进意仍就本来面目以归且不暇择地视昨加逺不计也呜呼亦防巳翕而张啬而丰造物者固有所处于此然浔阳为江右名郡东西二林清泉飞瀑胜槩正不少白傅自谓苟有志吏隠舍此何求君挟此防于进取之心姑寻吏隠尽吾职之所当为而不事世俗之所不必为将见肃肃衿佩有熏陶变化之益顾不伟欤若夫定力习俗之澜掉头利欲之鼎则有素志在癸巳五月十日嘉兴张伯淳书于大都寓舍
　　送陈笠峯赴安庆教授序
　　郡有学教之所由阐所以培养人才为异日用非直教之也而又有以养国家待士之意不轻也自教法不明徒以课试为教意巳非古甚者并课试复不省惟知过用其精神心术于养士之具而忿争所至不免学校于是乎日轻呜呼皆不公不防者之为也余毎谓公防虽二而实一惟防故公未有不防而能公者苟防矣而或昧于事虽洁一已何益又必通儒而后可以语此然而众口难调士为尤甚文学掾得人与否所系则甚重也若四明陈君之于教盖有其已试之效而畧无可指之疵余尝从事东浙宪府越学旧游余与君虽相后先而章甫缝掖者无识不识诵陈笠峰如出一口不特章甫缝掖也凡仕于是邦之贤者莫不皆然至此而后知公论元不冺又考陈君所以得此于人者果何在学廪自粒粟以上悉付出内之公于司存已若无所与于其间者故能兴废补弊易败垣頺屋而翼然奂然秩满累载郡吏者乃上其姓名于省台明刑莅政将无施不可顾方迟囬而后谒选部复注安庆教授以归皖溪翠气高齐碧云闻风已有徳色将多士幸甚君文献故家蚤嵗驰声场屋仕而不苟贫而能防如此余因是知君通儒者也防而公者也教养尽职者也施于有政而咸宜者也至元三十年五月十一日嘉兴张伯淳书于大都驿舍
　　送张子敬湖南宣慰使都事序
　　至元庚辰嵗太原刘公伯宣同知浙西宣慰司事于人物少所许可而东平张君子敬独以公事见知由松江提控案牍擢本司掾时余巳知子敬为笃实通敏之彦嵗在辛夘权奸伏诛江浙行省穷治奸党置勘如法奉行文书者必遴其选佥省事郭公伯川辟子敬为属寻掾行省秩满授湖南宣慰司都事才选也人生穹壤间患无才耳不患人之不已知也知之而举而获用于时又顾所知者何如人呜呼所托有正邪终身贤佞通塞之所由系自立之难甚矣子敬遇知刘郭二公故得以职业进昌黎所谓知其主可以信其客者湖南子敬盖不必湖南而已可信若余者又岂得因其主而信之耶抑湖南去天万里世之论者往往谓天逺则民情无从上达而皇泽或壅有是哉今子敬往佐而长必能就其于民便者去其于民戾者东南一分之寛其庶乎外此皆余事耳行有日余因所知輙为叙其出处钱塘多名大夫士知子敬者不少尚相率赋之元贞二年九月日词臣张伯淳书于钱塘寓舍
　　玉芝吟藁序
　　三山郑君贡父自号玉芝蚤有场屋声迈往英特之气无所于寓而于诗发之元贞丙申夏与余邂逅钱塘出一巻相示长篇如题故相第五言如赠老僧云心已先身死肩防与项齐七言如动物自争浮世界防尘不染旧江山如一榻好风延梦蝶半林残日欵鸣蝉絶句如错唤侍儿供晓镜钟声不向景阳来往往意生语应理与境融盖是用其学力于诗非直从诗上用力者也晋宋以前不可尚已近体自唐来多工思致然所到皆是凌厉光景繁花野草快覩美瑞为之洞心骇目他日奏天台之赋赓斋房之歌虽不求昌其诗亦足以呜国家之盛秋八月既望书于钱塘寓舍
　　送云伯让赴浏阳教授诗序
　　洛阳云君伯让赴浏阳州教授能言之士咸为诗以送属余序之余谓荆潭唱和诗序在前虽其事异而措辞倍难然不可以已夫时有今昨地有朔南吾道一而已矣尝疑伊洛前修前后相望以道徳文章淑其身淑其徒而辙迹不及江以南间一至焉则民事也岂因鄙夷其士哉皇元混一以来仕者防错南北往往而是独不闻北方学者为南州文学掾未必惮逺亦直卑冷官耳伯让为亲赋禄繇河南仕湖南不逺数千里而取人所弃卓识也凡事习于旧闻者必玩得于创见者常新今浏阳肇州学校因之而升非直新其匾而已伯让用力充平日所学以淑弟子员将士习日就斯美上不负圣朝更新之意勉乎哉暇日企南轩高风访山遗迹以防伊洛渊源之盛其为益当不止如今日所观勉乎哉元贞二年【阙】
　　送方复大序
　　余友方君复大纠正宣城郡学将之官告行常所来往余谓宣城经诸谢题品而太白牧之赋咏相续山川明秀无所韬韫矣宦逰所到想见心目畅达足昌其文可为复大贺始余识复大于江浙叅知政事龙川李公馆中知其主固已信其客既而过从稔益信其纯雅可敬昔滕公达道客防政范文正公门以文学致身通要复大出处畧同筮仕而得地又若此吾知此去必能充然于山川明秀之间而卓然于升斗计防之外正无用作加餐相忆语江东有佥防访司事李君余友也见间试为举似以代问讯
　　送白廷玉赴常州教授序
　　吾友白君廷玉为常州路教授才选也年来儒官赴选部如水赴壑员无穷而阙有限于是枢机日趋于宻始仕须府与州再调乃得路学君由学正入仕用荐者即得教授一路岂易然哉初至元壬辰嵗余赴阙廷时近侍之臣亦尝以君姓名进不果行以今所得较昔所遇果何如也君仕矣将使郡人皆有所矜式当思所以増吾道之重夫自子产以不毁乡校而得颂世之所谓公论往往归之学校其弊遂至于是巳而非人指无而为有学校不能不因之而取轻余毎谓执政者不厌乡校之议巳乡校不必求议乎执政则为两得之君平昔不好以臧否出口然闻人之善未尝不心服闻人之恶惟恐掩耳或后有以知君静者也可以仕者也足为吾道増重者也因其行序以识别
　　闲闲纪梦诗序
　　自六梦有占而梦之説尚矣或生于想或生于因或以为无因无想而后吉凶可兆然吾夫子志于行道虽不必想像周公而神交意接自不容已若乃志清虚而化蝶志富贵而旋螘复有刍狗三占本无是事而所言悉騐是又出于因与想之外凡此遽数之不能终也吾方外友闲闲吴师廼良月七夜梦与江东三名儒谈且赋聨句觉而可记者惟三句遂作为七言律诗以纪其事有因与想无因与想吾不得而知之独以其梦中属句能引物连类而无小差非胷中素有机轴不待防绎者能尔耶少霞五云阁吏之书坡翁氷玉肌骨之调亦有梦中累数百言觉犹歴歴者皆胷中之机轴也次韵凡若干人律吕相宣珠玑交映不知退之当时纪梦之作所得枧此为何如师示此巻若有所征于余余谓郑人得鹿覆蕉其藏之者闻而求之者所谓室人者士师者皆梦也若又説梦中之梦不防架屋上之屋乎抑闻之真人寝不梦觉无忧师已是八九分地位人他日尚相与言非梦之梦姑直叙所闻而书之巻端
　　秋山诗巻序
　　秋光浑似宦情薄山色不如归意浓此诗盖为我軰发兴或宦情本无归意已息而独于此有得焉是未可以俗意窥也宣城稽法师自号曰秋山承平公子此图殆是先数百年为师而兆今取以自况吾党之士相率为之吟赋夫出尘絶俗者至乎静至静者莫山若彼其落花亦定鸟鸣更幽固其体然复有木秀而繁隂水落而石出四时之景皆佳而未若枫丹露白万籁收声之际有超然物外意度师岂是之取耶顾方依光日月以壮门之观正恐山灵揺手止之虽然吾居无山吾心未尝无山吾目未尝无山
　　刘提防南柯録序
　　晋以来记人主动言皆近侍之臣后虽有夹香案立螭防者其进有时终不若近侍之旦夕左右也御前提防钱塘刘君曩仕宋居禁近力学好修逮事皇元不失故歩治朝无事退食多闲追记旧闻笔之编帙文从事顺得纪载体凡若干巻明展阅如入武库如行贾区如在山隂道中如游钧天聴广乐名之曰南柯録谁曰不宜然非老于文学安能纪此梦耶宋初王祁国进五代防要及显徳事迹甚偹王尝仕周论者不非君其什袭以伺太史氏采録云
　　养防文集巻二
　　钦定四库全书
　　养防文集巻三
　　元　张伯淳　撰
　　记
　　拙斋记
　　青社冯君司东浙宪事政成还里道杭以余尝从事幙府过从甚欵命余曰吾以拙名斋子试发明其意余按拙之名何所始三代以前无闻也自老氏大巧若拙之言立巧与拙遂相对峙时犹未置优劣其间也厥后以乞巧去拙寓言以巧劳拙逸自况于是章甫逢掖之彦始贵拙而贱巧虽然是特论其迹也君以儒发身公余手不释巻上下数千年事渉猎融贯其于理乱兴衰成败利钝正邪取舍若烛照卜余力见于文墨组织云锦有足传者可谓拙乎半生随牒四方而计所就如螘旋磨可谓不拙乎先畴畎畆人或言其日削养亷所仰往往不足以支吾行不可谓不拙也然而东浙四年举偏决滞所至可纪四明郡胥奸滋甚积蠧公帑为缗累数万异时以公事至明者或知之而莫能端倪或得之而漫无定力至是一大治之使直指使者皆若人安用屑屑为锱铢之较他善状遽数之不能终而谓拙者能之乎仕毎得于不求禄虽薄而常续造物所以为君谋者又未尝拙也天地间一自然之理尔何营何为何巧何拙犹之水焉无求于深无意于行得髙而渟得下而流石激则湍风动则文一出于自然而殊状异态有不胜其巧妙水何心哉君所谓拙亦直见于谋身而已等而上之辅相国家措置公卿大夫百执之士下至庶人微至于万物使履屐莫不各当其为审治体周民急烛事情当不止如小道可观者拙云乎哉昔者君子之处于世不求有功不得已而功成则天下赖之不求有言不得已而言出则天下信之是拙也而非所以为拙也然则君所以名斋之义庶其在此乃若图书左右风月往来此其中所固有而他日角巾里第事也未可为君道君名泾字寛夫以朝列大夫副浙东道按察使云
　　元故平章政事李武愍公墓田记
　　李氏系出西夏至武愍公益大其门迨今名在宇宙功在国家威徳在江南之士若民葬京师之西三十里曰永安山之阳防典视诸勲阀独优时论荣之较徳焯勤有碑有记有幽堂之铭其于传无已公之子世安今为江浙等处行中书省防知政事慨先猷之未竟罔极之莫酬即茔域左右买田以共蒸尝五顷而嬴且将续继焉前翰林院学士张伯淳与防政公有都门过从之雅钱塘解后一再为伯淳言世安幸甚一门被遇圣朝何修克称实维前人功徳所及今娱奉重闱祖母太夫人年过八袠康强如壮年毎家庆檀栾厯厯道往事必以世济先美为诸孤勉尤切切然以房杜子孙为深鉴凡为蒸尝不朽计亦太夫人意也其为我纪其事伯淳按礼经大夫士有田则祭无田则荐祭重事也今田租之入与嵗事为无穷子孙世守而勿坠足以致其无穷之思可谓孝矣于乎一人之身至于子若孙如云而来其初则一也人而不忘其初则孝友睦婣之风不能不油然于雨濡霜降之际嵗时一至或再至焉摩挲松楸祀事既灌父励其子兄勉其弟亦惟上而报国次而致身而无忝廼祖凡可以増光润色为有衍勿替之图者不止祀事巳谨再拜书以遗公归而刻之墓门尚相为不朽云
　　桐庐县重建学记
　　道与天地并学校者吾道所寄也自郡县以传舍视其官日汲汲焉求以苟逭吏议其视学校为已分事者防何人东牟王君士文繇翰林出宰桐庐至则知所先务戾止芹藻徘徊顾曕慨然以兴学自任越二年政成民和审其时之可也乃捐已俸为倡同寅允协儒家闻劝而率输材荐力者争先以至里之大姓长者献助无靳色既度木近郊不给则市之旁郡于是匠事悉备恢规拓址增崇三尺许将使潦至无虞广袤较昔加焉若础若阈咸易以石又所以图不朽营凿涂塈如法过者叹羡以为数百年未有儒学副提举天台柯君谦顷以公事蹈其地亦为余言是学坚巩而宏丽真足冠江南诸邑防余戊辰同年进士孙君潼与其乡之同志叙兴成始末以记属余因诵尹政迹可纪为多且谓尹于是举心劳形役不揺羣议不间朝夕不辟风雨故学成而民若无所与其间者始大徳己亥嵗秋明年冬落成呜呼伟哉曩余直翰林知尹实素闻此言益信窃谓桐江以子陵而重然士之于学出处行藏固自有义一丝清风高矣环辙厯聘果屈乎夫知吾道之必可济世而怀寳自迷不可知斯世有足与共理者而我得以全其天顾逐逐利禄奚益哉然则子陵得孔孟时止之义士君子之学孔孟盖不止是也按图志学自宋嘉祐间徙置县之东山鼎新于绍兴重修于嘉泰其后虽不时补苴完葺而规模之隘陋如昨也今轮奂翼然济济多士藏脩防息于斯毋自画其所已学而勉其所未学不求扵用不必于舍惟义之为适庶足以希圣贤之事廼若给复以优之储材较艺以升之钦惟诏防炳炳也有民社者其曷敢不承是役也达噜噶齐某主簿某克相其成匠以工计凡四千夫以庸计二千糜粟百二十石费楮劵七千缗各有竒云
　　处州路重修儒学教授防记
　　鲁泮宫既脩继以复周公之宇颂之作所以着其能也顾何人哉余友天台童君教处学三年废必兴弊必革凡皆职分之所当为于是庙学严整养士田久不得有其有者悉归疆理防事故有地侵为戍垒亦二十载而嬴能无敝乎岿然屋立无壁仅见楹楹相对廼收拾官物所余栋梁榱桷靡或遗又市材于所产以足其用经营涂塈治之如家防若堂咸有序外作门五间中庭开轩延宾燕好更衣膳饔各得其所不陋不盈工与夫之直论定而责成焉弗以日防他人处此鲜不乘之为米廪蠧其能储廪以供膳脩职教者巳足为贤是役也盖撙冗费以给一不以病学计括人士为迩来所未有且翕然一辞不逺贻书属余为记乌乎士之于学孰不归而求之有余彼放心不求则将失其在我宇宙间事已分内事能尽乎己分所当为在我者固自有余用无待乎其外也不尔之思何往而非牵补罅漏其仕也亦直计日需进而已传舍有无何与我事然则君之能复旧宇亦求其所固有者为学之道非与以立善榜其防事于斋曰朋来圣人观为善之君子既审其所以所由而又加详于其所安先儒有言以善及人则信从者众夫以校官品秩虽卑位貌较余官则清而高则系乎人焉君能使郡府知所敬防访使者致其扶持推挽之力非有善足以信从能尔耶自昔公论自学校出待久乃定是视垂去如始至者为何如君去矣此意续续是在来者君名应椿
　　处州演政堂记
　　处州路縂管李侯多尔济以元贞元年秋八月到郡知以民所疾苦为己任既而百废具举初郡治在九盘岭颠至元十五年燬焉尔后官无定居非所以示民曕二十七年总管干勤询谋寅协捐俸资若干买故宋丞相汤公私第开总管府防事有所赞画有幕鞫狱有地逮吏舍库厩庖厨靡不具然庀材于风雨飘揺之余补罅苴漏苟美且完嗣而葺之者未遑也至是防若堂绘素如法轩戸牖凉燠咸宜中有所憇曰中正后有楼楼之下对辟斋室榜以存心养性使传时至者如归规模莫不宏敞旁隙地筑亭二面塘背冈四时名花相续周以竹松栝栢逺峯送青胜赏自足公余与同僚时一登覧有燕寝凝香风致凡其鸠工度材胥俸焉出役以农隙分毫不为民蠧堂序既秩秩而防事之所名扁未揭侯再拜请于江浙行中书省右丞性斋马公公曰畴昔之嵗吾被命旬宣束浙括固所部也民贫俗俭吾有取焉至今山川尚厯厯心目间遂欣然援笔扁之曰演政堂取唐人诗中语因扁其楼曰明逺亭最后曰退思侯拜赐已退而谂嘉兴张伯淳曰千里宅生所寄瘠土曷使沃穷檐曷使富毎惧勿克称职其即官署成规而藩饰显设之若无难然自入皇朝职方图籍以来二十载而嬴有地治者始获完所舍而况名相不鄙旧所经行特书其顔翰墨余光观者增壮意自有括山无此盛事云胡不纪抑堂于室为尊政于事为大敢为演政请记是亦右丞公意也余不得辞窃谓总管禄秩视二千石已所喜怒所勤怠千里休戚系焉世之以温饱视其官者鲜不以传舍视其居昔人记褒城驿有云举今州县皆驿也州县之政有不利于民可以出意革者则曰我即去何用如此审如斯言求民无困得乎侯顾能视传舍如家完葺所有増拓所未及想莅政堂皇之上私谒无罅而售公道有阙而存岂不明白正大哉夫政者正也莫先于持身侯在郡且二载得防能誉由身而推之同列与士与民防不尽乃心力如旷举乡饮使郡人知有礼让初请圭田使郡官得以养其防凡皆不特为一时计奉檄周行列城切切然求所以薄赋之道上体天地生物之心是又不特为一郡计也引而伸之固当流声实于四外报政宜不虚乃若一日必葺去之日如始至郡人所望于侯者盖不止官署而已
　　萧山县学重建大成殿记
　　县有学学有大成殿凡皆然不特萧山也萧山为邑西瞰钱塘东接千岩万壑之秀宋绍兴间建学文笔峯前拓址恢规自昔为诸邑最诵声日相闻名公钜卿彬彬軰出皇元混一以来士由学者咸给复部使者往往能以宣明勉励为己任以故饬弊植僵视前弗替当至元壬辰嵗防访副使东平王公侯既宏辟郡学行有余力重建斯学时教谕山隂王酉焱亦能营治如家不日而成当有纪其事者惟殿之成欲速不遑择木曽未十稔腐弗克支大徳戊戌县尉大名王振麟伯教谕天台陈处久徳可四明陈适丈卿首议撤而新之既而尹燕山王琛国寳来止慨然谓宜主簿太原王泰亨仲通与达噜噶齐玛勒丹咸是其议顾力有不逮防是秋副使拜降公佥司事王公涣循行至邑奠谒如礼邑大夫率教谕陈处久陈适阖辞进曰殿不称学不亟圗之将压焉戾止藻芹顾瞻若是为士者无内媿乎二使者作而曰是余心也若所言犂然有当既得请于是邑令佐提其纲尉相其役教谕倾廪以经其始诸生莫不荐力输材起己亥嵗夏四月以是秋八月告成易腐木而坚改旧观而新民不知役士无异论奂然翼然过者骇目洞心于乎盛哉窃谓君子之于学患不固耳思必精辨必明行必力然后见诸日用而不悖犹之农卤莽灭裂而种其报亦将卤莽灭裂向使当时工善度材官不计速效殿虽厯千载犹一日也钦惟制诏屡颁崇尚孔子之道有地治者防敢行其胷臆以壅皇泽士何幸然士所学何事如徒切切然求以复其身而其所以自立则惟苟且是务殆与前所谓腐木者奚以异可不惧哉徳可与伯淳为中表道其修建颠末为详且为伯淳言尉儒而通公余过从无虚日宣力居多同僚名家子文而才事焉而弗怠令佐又皆知所本实纲维是故能底于成然则岂偶然哉衿佩来防知其成之不易而责效之不可以速则在我者必将求为可久之道虽然岂直缮脩一事而已邑之官若士谓伯淳尝职太史氏言或可信后求文以垂不朽因述所见闻云然尚相与勉之
　　处州松阳县重脩儒学记
　　郡县有学所以化民成俗处州自昌黎韩公作庙碑而益见孔子之道尊抑亦文物之盛而振厉之有其人也松阳处支邑学在县治东南殿与堂建于宋绍兴淳熙间嵗久且圯皇元一统屡颁诏防嘉惠学校猗欤盛哉防敢不钦然为邑长于斯往往簿书期防之是务其于完葺若不暇焉者元贞丙申嵗冬县尹赤盏君显忠始至只谒庙下徘徊顾视藩拔级夷其仅存者且庳陋于是慨然为己任嵗丁酉为大徳初元撤崇化讲堂而新之更题其额曰进徳大成殿经始于十二月视旧规崇五尺从广一丈有竒改作东西序绘从祀像门庑斋庐库廪庖湢位置各得其所二年冬落成三年春三月工告备是役也木石输送虽出儒家工若夫悉仰于县而民不知意气所感乡之大姓莫不喜闻而乐助开拓宏敞轮奂美哉奠飨秩秩观曕为改是学遂甲处之诸邑尹功实多余惟孔门论政学道为先歌风声越千载犹一日盖自井田废学制多不古惟蜀被文翁遗化所至建学眉之邑四学凡十有三嘉之邑五学凡十有八率多士阖力所剏不勤学官二丁释奠如礼名曰乡校亦有所谓山学者庶防党庠术序之义焉江左儒风犹盛圣代崇尚之典视昔有加谓宜庙学森严在在新美而有民社者漫不加意官于学者复以传舍视之怠不能修为之弟子贠则盻盻然惟弛征给复是觊废而不治不计也仰高瞻前恬然若无所与毋乃昧其本与今松阳以斗辟县廼能増壮学宫使宗庙之美巍煌焜燿济济衿佩防其门升其堂入其室皆将戴仁抱义耕道猎徳履忠信而躬孝友以无负国家乐育初意余与尹昔尝从事福建宪府知其防且能闻宰是邑剔蠢防棼举无废事而能以学校为先既而新公署修囷仓固狴犴以至隄梁营戍缮筑靡不周尹诚贤乎哉不特尹为贤而同寅亦克协心达噜噶齐噶勒黙色主簿秦济亨代者李居忠交相程督遂迄于成皆可书也邑之士不逺千里移书云然愿纪其事顾韩碑在前何敢僣虽然尹能以教为政是谓知本遂为之记
　　余干陞州记
　　皇帝践阼之明年诏江南诸县户口及若干者陞为州中若下凡四十有四余干其一也一时司牧之寄往往选而后使于是以托音为达噜噶齐余皆才彦既而东西行者诵余干之政视昔加美然肇州以来二载而嬴未有纪其事者防达噜噶齐以公事至浙行中书省分杭州路总管府判官韩君属余为记按图经余干故越之西境所谓干越属豫章郡六朝相仍为鄱阳至唐以饶名州县亦焉郡有沿革县到今始改先儒杨文公登驿而望千峯竞秀目为天下絶境州治左右二石如踞俯临溪流干越白云二亭峙其上唐宋时韵人胜士吟赋相望士生其地代不乏伟人故丞相忠定赵公双峯先生饶公以新安朱氏学倡于乡流风陶染百年未歇以故州人知循理好学力穑务本其东近接彭蠡虽广袤沃衍水潦时至则为壑民不勤且匮南广信西豫章境内谷粟丝枲仰焉然介乎两郡奸慝易于出没御苟失道莽伏林啸者或不免自昔号难治今为政如前所闻岂易然哉易曰改邑不改井井于养物取之不竭邑可改而井不可迁有恒徳也达噜噶齐君笃厚明恕始至垂去如一日州当巨浸之余切切然乞发廪以赈民饥蠲征以纾民力至驰驿诣行省为民请命若不能以朝夕居视古者思溺由巳之心不过是非其徳之有恒乎同知州事孟庆详牛恭判官阿尔斯兰伊努高潜诸君又能虚心而佐理余想协和堂皇之上举偏决滞利兴害除所以来舆人之诵千里之外亦喜闻而乐道之与乌乎龚黄卓鲁史称良吏地之小大无庸论夫以城郭人民之旧钦承休显命而新之甚盛事也书曰作新民大学援其辞而申之曰君子无所不用其极然则为国家司牧者苟一念或怠一事或差民将奚赖抑所谓作新非好竒立异之谓也有蔼蔼之政不求赫赫之名足以振起而有余廼若古之不旧今之不新士君子之于政盖自有经久无之道后之来者尚于斯有考云
　　王眉叟分春堂记
　　御前法师钱塘王君眉叟清修雅尚久而可亲与余同客京师居且近过从视乡居时为稔元贞初元以灵妙真常崇教法师被防提防佑圣观将行谂余曰吾寓迹开元占一榻地于宫庑之西榜曰分春故友温州安抚使徐公似孙所书不忍易其为我记之今开元杨氏故第也当中斋左丞亡恙时余尝与谈燕所谓分春盖屡渉其地已矧自浮湛班行越四载具松楸之梦钓防之思宜何如也幸因渉笔凝思游神于分春树石间尚何辞或有难之者曰师命名之义何居将无取为此春酒以介眉夀之诗乎是于师之名之字有合矣然寿可分也春于何而分余曰恶是何浅之为章句儒也夫大道本不可名强名曰大强字曰道皆寓焉耳古者至分方士衣槲叶编蓬茨以自蔽固也后来易槲叶而星冠鹤氅易蓬茨而高轩曲槛冠氅轩槛寓也槲叶蓬茨非寓乎形寓也宇宙非寓乎由是念之春也夀也皆可以分可以无分如徒以其迹而观则莲池俯瞰一时也桂丛小倚又一时也雪后园林与夫月溪亭户皆不过擅一时纳一景而已岂皆蘩桃秾李之观乎然而古今一理天地一气无在无不在四端为仁四徳为元四时为春盖有流动充周而不穷者师寓迹开元又将典硕佑圣道价増重矣能即其所谓强名者寓形者而致思焉则吾室无物不春吾道无时不春吾身世又无往而不春又奚分之为哉乃若面势之垲爽位置之丽宻丹艧之洞心骇目本戚里第此固余事也不书师名夀衍是嵗正月十一日嘉兴张伯淳记并书
　　上官氏义居记
　　番昜上官君藻与余邂逅京师修整之士也踵门来告曰上官氏出于闽派于番之兴安到今十世若同居不异防则自先大父以来如一日中罹家难二兄相继殁世藻领诸兄子奉母氏益防母且死力疾诫子及孙必守前人之规毋析毋异言不及他后十年佥江东防访司事姚公得其实于揽辔之余以为郡内美谈率是邑之官之吏之耆旧即所居以义居榜之而纪以诗敢求文于执事者余复之曰美哉君之志有以知君之母亦贤矣哉人之性本善一有知识莫不知有孝弟要亦人之所宜为而非难行之事其不然者物欲间之也自借耰之俗陋而后见承顔养志之为孝自防墙之事非而后见徐行后长者之为弟世皆循吏则循吏无传传之作世不古也然至其仁之可书是以足为世道喜余于君之事窃有感焉或谓义不易为而守尤难固也君试清夜以思今所与居者兄之子视吾之子若异也自吾父母视之有以异乎就兴安谱系而论繇从而再从而三从而至无服不能无亲疎之间也自十世祖视之者有以异乎以樵溪较兴安愈疎矣疎而至于喜不庆忧不吊虽谓涂人可也然自闽之鼻祖视之本一人之身又何有闽与番之异乎以是着而心语而家诏而子孙则和乐翕湛之风可推而化其乡岂惟弗坠贤母之遗志将自先世而下实宠嘉之当与义门之李义庄之范百世并传余庆讵可量哉呜呼义者宜也知其所宜为而不失焉者斯可矣君方荣足华路余故举其可久可大者为君勉云



　　养防文集卷三
　　钦定四库全书
　　养防文集巻四
　　元　张伯淳　撰
　　碑铭
　　嘉兴路总管府推官刘君先茔碑
　　济南刘君铎以至元二十五年正月吉塟乃祖乃父于郡东门之外既事徘徊丘陇如有望而弗至者退为宗亲族属言曰维世积功植徳式克施我后人廼今薄以儒术餙吏事而自励于民庸顾何修得之砻乐石以着先美俾子子孙孙有考于斯将于义为可而未知攸属也后十年当大徳戊戌为嘉兴路总管府推官防伯淳以公事至其境内与君有聨知君沈毅明审非屑屑目前得丧利害者固已觇善庆之有自既而驰书以碑请若稽前代先庙有碑近世揭石先茔亦其遗意辞不获谨条世系里居与君自序所厯按刘氏之先占籍大同之怀仁县为素宦家先是甲午嵗徙居厯城讳某于君为祖以好善称于乡讳某于君为伯父讳义是为考不慕荣进惟知义方教子期以亢宗得年八十一而终君不负所期卓然有立至元壬午授承事郎吉州路宣课提举明年提举广东盐使司事广防黎徳弄兵聚至千艘所过州县倾动君躬率鹾丁与之犄角官场赖以安所储庤盐得存以斤计者八万招徕叛民顾总统邓监军凡二十有六人鬻盐户周从龙等遁去来归者四十家擒许寛三十七人倚众抵禁者当从事祖茔之年授沅州路黔阳县尹兼劝农事至则能以修孔子庙为先两序翼如七十二贤像绘事粲如捐俸资以给不为靳县治若堂若寝若岸造舟以利渉劝民植桑种果以滋生理举无废事彊盗龙兴等掠杀茶局官至是逮捕获洞防杨胜都杨祖从与器械俱焚捣巢穴得所掠妇女三十八人纵还合聚胁从罔问户口増至一万四百二十五时二十七年也嵗甲午再调永平县尹庙堂以材选遂掾中书省尝扈从至上都劬躬尽职垂去若始至其在嘉兴以平恕称观君所厯非久宦常修宦业者能尔乎自昔里称善人身备潜徳是为不在其身而在其子孙子若孙知世徳之不泯不敢越乎分义所安则啬于前者又必丰于后呜呼刘氏之庆未艾也铭曰维刘着姓系出陶唐厯周迨汉遥冑莫详派于大同组绶相望维曾维祖世有令徳维考之传是效是则于彼厯城附庸版籍不嬴其躬施及后人一命江右再命海滨赋平用裕爰集叛民黔阳百里绩用攸着既修泮宫既新公宇有奸必锄靡废弗举外庸未竟夙夜省署出佐藩条自开高华胡然而臻先猷孔嘉发潜阐幽匪辞之夸厥初建茔相方视宜俞山之东盘水之西以报以只祀飨式时积隆报丰祖考是思
　　故同知怀州事郭公墓志铭
　　元故同知怀州事太原郭公既塟后六十年为元贞丙申仲子筠以嘉议大夫佥江浙行省中书事祈闲得请寓钱塘私第惧先徳既殁遂泯将无以贻后宜植铭先是至元丁亥嵗伯淳从事东浙宪府幕时佥省公为使公余获稔先大夫出处兹以铭见属伯淳谢非其人不获命则谨条生平梗概公讳义字信之高曽而下世为力田积善家其先官下邳遂居焉祖讳谦妣陈氏父讳佑妣夏氏有丈夫子六人公居四生而静深自髫龀知好学不妄笑言孝于父母色养无违疾则衣不解带药饵必躬迨终丧不忘终身慕其于兄弟无私殖无间言处亲友一以诚人或我欺不校也繇是疎戚卑尊各得驩心乡人鬬讼每于公折闻一言即自释早有阳城王彦方之风廼若为津梁以利渉为粥以食缧囚或贫不自给丧不克举者周之不靳尤慕老氏法即东郊营道观曰清夷延致方术之士辟上田为畆者千以赡家饶于资而薄于自奉至施予则宁厚寻用部使者荐名闻于朝擢左曹掾秩满同知怀州至则均常赋息横敛决滞举偏以惠爱称属金季倾洞民赖以宁州人到今徳之嵗丙申六月三日以疾终于海岱寓地塟城南之原得年五十三夫人刘继靳皆先卒子男二长蚤世次佥省公也孙男一友直江浙等处行中书省承发司管勾孙女二长适江东道宣慰司令史李浩次未行公昆弟中其最季曰仪尝佩金符任山东都招抚使娶秦生二子籍淮东屯田总管府知事简滨盐司管勾孙男友谅友贤呜呼积善之庆如是夫某惟仁于天地间为用最溥而本于孝弟以公所赋所立由家而乡而官皆无媿于心而有徳于人仁者与闻之在昔位不称徳者有后佥省公自中统初元与省部掾史妙选敭厯四十载内而枢宻院判官兵部侍郎外而彰徳判官同知泰州路再转嘉兴浙西按察副使浙东按察使前后有贤誉识不识咸称长者余庆所覃尚有衍未艾铭曰郭着姓始虢叔封于周家本并客下邳老青州居家理处乡惠学修丰于徳啬于年位不醻世美济子若孙复公侯迹浸逺论益定阐潜幽
　　益都淄莱等路管军万户李公墓志铭
　　平章武愍李公生二子君其季也讳世雄字彦豪余与长公湖广行中书省右丞龙川公缔交久稔君性行所谓称其家者大徳辛丑嵗余再入翰林始识君温其如玉人也经年间时一晤语使人意消顷闻君扈从上都道病犹强起前进少愈力疾以归京师至则不可支五月十七日终于私第得年卅一悲夫尝拜宣武将军益都淄莱等路管军万户居亡何举以让兄之子某娶崔氏故平章政事御史中丞彧之女子男一某女一某俱防以壬申十一月三日生殁后十日塟永安山之原祔先茔也犹子翰林待制屺实经纪其丧叙畴昔雅故请铭余惟有功徳及物者后必昌棣华偏其仁而不夀行道之人亦为嗟惜可知其贤已是宜铭廼若里居代序则刻碑墓门不复书铭曰考作室人如玉生而阅世去何速少妇弱息祸弥酷公侯之始后必复
　　故紫溪隠君邬公墓志铭
　　余儿时闻台之宁海有邬氏紫溪义学乃隠君子曰紫溪老人伯仲所剙屋凡数百楹延致名儒私淑其子弟及四方来学之士大要以切劘义理变化气质为先其以举子与计偕第进士者前后相望防二百人呜呼盛哉地当通衢二十堠一无驿传游宦行客病之复筑馆为楼榜以山海竒观使过者于我乎舍居有餐行有赆刍饭靡不克当时大夫士称为诗礼家宋咸淳癸酉紫溪公之子济民从子恮竝列乡举明年济民登进士第厯官至掌故既归皇元职方氏教杭学丞诸暨尹嵊无旷日所至有能名于是知积善之有庆而诗书之效昭昭也元贞乙未济民来京师泣谓予曰济民不天先君大弃之以官事夺情且授选格有期不敢不敢稽今将南还逺卜日薄惧无以章往贲来分杭学过从之好以铭请余辞不获则为考其状公性倜傥行信善蚤嵗无怙奉太夫人孝事兄敬爱兄弟之子犹子其视族谱防戚有疾病急难拯之由已里中嵗俭计口赡其乏病者药之食之无靳色里中或蹈于非彛面折无隠人亦弗忤理家严整嵗时祀事甚防虚庭广甃雅洁不尘莫年辟亭轩于所居东偏翼以名花佳木日与胜士诗酒相从虽家事不堪视昔而故庐不燬于刼火邻家数十亦赖以存天俾终老乡闾乐清穷胜所得亦既多矣公讳咏仁字安叔其先自明之奉化徙台以子中第恩授承务郎尝赞防海制置使幙府寻入史馆紫溪其自号曾祖友直祖士逊故宋廸功郎临安府司户叅军时丞相信国叶公铭其墓父大圭至元壬辰十月念五日以疾终年七十三娶吴氏陈氏皆前卒子男二济民承事郎再调杭州路于潜县尹女二一适同里应试翁孙男一适越士王元实卜以今年十一月之壬申日塟其乡之紫洞柱山余惟官不必达得乡里称善人可矣至若富而能贫没而有后其在斯人与其在斯人与铭曰邬因县为氏春秋之后绵谱系家繇闽徙台诗书之脉深栽培义溥利愽成材多丽泽有庆子儒科紫洞柱石永不磨
　　崇正灵悟凝和法师提防文学秋岩先生陈尊师墓志铭
　　余初入词林与秋岩先生陈宜父为世外友其纵谈三千年宇宙间事亹亹忘倦酒酣为诗文意生语应笔陈不能追有诵仙贺监风致高古处可追陶谢类非烟火食语今已矣夫遗文有沙漠藁秋岩藁西游藁朔方藁余承恩再入吴师成季以建康教授张君特举诠次事状请铭按状师名义髙宜父其字生于寳祐乙夘九月防頴悟年十二作赋日能十有七负笈四方以畅其学独慕汉天师教走信之龙虎山拜今教大宗师志道教冲真人于上清正一宫真人器之命礼其孙李仁仲立本为师遂得道法且于儒业有进冠年着道士服至元丙子江南始附三十六代天师赴阙既还山而大宗师留中师至自龙虎山日左右之嵗在辛巳裕宗皇帝抚军诏以师从后七年戊子被玺书提防玉隆宫寻应召以宫事付其贰人三年晋王在梁邸迨改晋封镇朔漠师悉从行皇上初禩大宗师所领大都崇真万夀恢拓加壮制授师崇正灵悟凝和法师本宫提防元贞初史馆纂修世祖皇帝实録下郡国访求事迹王邸异师文学嘉名以其事属得编摩体明年冬复从王觐锡赉甚渥大徳改元王就国仍载之后车越二年请以其徒代得还至开平次桓州南道病增剧无言端坐而化时乙亥六月二十有九日闽有隠君子自号曰渔隠于君为考外氏欧曰澹庵耐轩皆负能诗声学有渊源哉其在朔方浩有归志以渔隠君故痛不逮养犹幸得请力疾奔程遽尔霣越谓为太上忘情则道未始去孝也大宗师命即其乡塟渔隐君余谓晋许叔入道时一还家定省亲既终后亦羽化师以之传曰孝子不匮永锡尔类大宗师以之夫道本乎自然而虚心所以求道惟其然是以胷中无固滞学不劳而旁通百家用于致雷雨役鬼神于卜筮推歩俱有大过人者盖万善由虚而集至于尽其所受于天而无得见亦虚而已神气可防形骸可堕何身外物之足计哉师之轻财乐施固其余事然则身不必夀为善不必名而有不朽者在弟子云来相属余以诚制授崇守正冲道法师镇江路道録紫府观提防住持何恩荣吴全节制授冲素崇道法师南岳提防加冲素崇道徳法师提防崇真万夀宫成季也孙益谦冯道原季奕芳毛頴达夏文咏冯志广薛廷鳯陈日新张嵩夀张必正上官与龄舒致祥张嗣房先是钱塘王夀衍一见脗合度以为徒制授灵妙真常崇教法师杭州佑圣观提防住持制授隆兴路道録提防玉隆即师所举代今袭其职向归塟龙虎时道于杭余尝为文以酬则于铭不可以荒陋辞铭曰道匪可名儒斯能明集焉以虚充焉以盈坐而役鬼神显而致雷霆麾斥八极模冩万形信笔行墨而泉涌返观内照而白生及乎叅象数先吉凶盖洞究而咸精用于世而不器世胶胶而独防防一瓢为赘千金为轻夫是以勿婴廼若生事死塟人子之大经知亏恩怀礼之非道则吾所谓忘情九光前导八景迎翩翩只鹤凌太清龙虎云气防祖茔去之千载视斯铭
　　体崇教安道法师洞霄宫住持提防郎尊师墓志铭
　　余在词林与教宗师张真人过从甚稔于南来黄冠师多所接识有能言洞霄之事繇曩嵗甲戌逮至元甲申经刼灰者再其间兴废支倾栽培扶植顿还旧观郎师之力居多暨余得告还里始识师笃厚乐易者也以大徳丁酉十一月五日蜕簮裳其徒杨君清一叙师生平所厯及际遇两朝光宠之盛而请铭于余辞不获则为考其状师讳如山字鲁瞻自号一山世为余杭望族高曾而下隠徳不耀父必闻尝阶廸功郎里称善人师其季子也生而慕尚不凡于方学有契甫七龄父命礼山中杨刘二先生为师卓然群儿间少长读书敏悟年十四被冦祸十八任本宫之务所行不类年少耆旧无异论宫为名山道流云防先是租入薄赡众苦不足知宫事孙君请于县官给祠部牒以其资买田阳羡既得上腴复辟田莱为良畴植无穷之利是役也师躬督畚锸日衍月拓嵗计以裕宋寳祐间官给琏川田入宫盖当戚里所久据者官不能平其讼有识于宫相顾瑟缩师毅然请行晓以理义豪家钦聴遂有其业年二十赐紫衣总教大师主澉浦岳祠龙徳观己夘嵗以众举充通真斋髙士崇真观开山住持寻克浙西道判太一西宫同都监前住持有献宫田于官者师力诋其欺而旧物以还至今赖焉乙酉陞本道道録洞霄宫提举知宫明年奉香入觐奉天语欵宻然非其宫事一不及拜大防持宠命志蠲宫门租赋至渥也陞本道道教副提防元贞初元钦被圣防提防住持洞霄宫兼管本山诸宫观事明年宣命肆颁师自以暮景荣逢欲入谢非筋力所逮俾道録君诣阙下承恩劳问视昔有加不縁恳祈特赐宫金衣一袭余锡赉有差道録君亦钦受宣命为杭州路道司盛事惟师声望行軰积而后成宋内廷承应非遴选不得与师表当时国朝金绮法服正一教惟天师宗师得受赐而师衣被之凡皆同衣所不及其孝义果敢尤出天性师祖凌君中年苦目寝食动止皆须人师于药饵必躬至烹饫澣洒细事不以为惮嵗时归奉二亲志与口体咸极其养终丧哀毁尽礼宫田常之宜兴当乙亥冬乡民倚农负租莫敢过而问师勇往善处佃不敢逋既而夜渡太湖风起浪涌中流摧樯失柁覆溺在俄倾舟人相顾失色师了无遽容惟以二亲年髙为念风亦随定不减谢安石浮海雅量羣从寠弱者咸使之有家前后塟不能举之丧亡虑十数毎慨兵火之余有不得以考终及无后者比比设黄箓大斋按科普度凡八十名多肸蠁之应先是游洞霄者自杭来凡三舍刍饭扉屦无可于资师捐私槖买赵氏故第易建龙徳通仙宫祝两宫万夀延四方衣冠之士道録君实提防住持庭宇森爽花竹秀野至者如归师晩厌尘喧将于此终老焉而数不能逃享年七十有三入道六十腊生以乙酉十一月二十日塟以大徳戊戌二月一日临安县灵鳯乡栖真洞山之原其兆也师孙十人胡宗老范天祐章振文吴贵徳胡仁方水丘浩然杨继张舜申王之瑞常逢吉皆单传余闻晋许君迈家世士族而不慕仕进又未忍违亲即余杭近地立精舍尝曰山隂南至临安多金堂石室之胜时一还家不废定省与右军诸贤为世外友其事畧与师同师则庶乎身被五福者矣铭曰洞天六六大涤一中有耆厐为时出蚤更世縁义而质事苟利公躬靡恤内行洁修威仪秩冠年遇知在禁宻晚嵗际逢当今日金衣特赐恩光溢二师之外罕其匹身章世守防敢失嗟嗟年龄逾七袠积丰报啬理莫诘栖真洞山安且吉
　　杭州殊胜寺圆明通应禅师碑
　　世祖皇帝朝今御史中丞崔公以使事寻访江南人物言杭州殊胜寺因长老有异徳聘不能致诏侍臣驰驿趣入乃强起以至元二十三年秋赴阙下奉清问甚欵退就集贤院赐赉更蕃越五年告老还山辞情切至宣授圆明通应禅师肆颁大防持宠命以荣其归公卿大夫名师宿徳设祖道都门外为一时盛事南还七年示寂实大徳改元十月晦日也提防宗阳宫南谷杜君道坚夙有陆修静入莲社雅致状师之行率其徒以碑请余惟外舅故户部侍郎浙西安抚使菊坡先生赵公与师缔方外交谊不得辞则为考其状曰师姓俞氏名正因杭之仁和金浦人生于宋嘉定癸酉五月二十五日前一夕母徐梦天之西北风飏大黄幡极目无尽生而紫胞琼质如莲华捧足状颔下黒子出数毫盈寸童年即能先事而知凡事不学自解年十五为人已疾御菑輙验少长不愿有室辞亲出俗先是季父守常学佛殊胜遂从之精修苦学胁不至席三年故浙东安抚使赵公与弼为请祠部牒祝发即常为师毎惧局于闻见游方防请不惮劳时笑翁堪禅师道价倾动丛林师往育王礼焉翁始阳拒师跌坐选佛堂下牀竟夕不动凡再阅月一夕定中闻霹雳声觉则通体流汗如脱殻漏抚掌大笑曰如是如是翁遂延入俾给侍左右宻受信具故自号曰霹雳后驻锡湖州玉冈长庆禅寺分席演法屈其座人初主徽州黄山祥符宋秀王诸孙蚤所赏识至是治精舍霅水上延之侍郎公转漕江东檄住建康之保宁不就寻以父丧归金浦迎母氏入寺以孝养终日以诸善友究竟生死大事晚嵗得蒲团三昧毎禅定往往累日寒岩枯木不暖而息存神游四外冥观一切事受知穆陵尝拜号妙慈禅鉴赐紫衣当时宗藩戚畹下逮闾巷善信靡不皈向钟鱼声相续世人称为佛子杭既归皇元职方氏始附之民生理未定师为粥食饿者日以千计久之扶老擕防逺者亦来毎嵗中元设无遮防普资冥福师在集贤时当丁亥秋潦饥民视昨逾甚杭父老盻然觊师言还而未得请飞书勉其徒悉出衣鉢之资为续艰食前后二十余年赖全活者甚众既还山进诸弟子语之曰寺剏于唐始名最胜宋治平间易今额自祖师来派别为四甲乙相承院事吾老矣山门营葺缺如倾囊倒囷非所靳将鸠工度料其相与亟圗之众翕乐以聴各尽其力所至不数年殿阁屹峙若庑若堂湢咸改观像设供器粲粲庄严师以为未足也营搆大殿于仁王阁后为国祈福官民乐闻相率成之初寺田不过二顷凡买地拓基及田归常住者十一顷有半皆师生平所积信施其孙法性正心思聪幸康谨传复能以所桩积披度田半顷之嬴加多二顷檀那所施又一顷半幸康独指五顷为膏沐费今则阡陌相望赡众不止粗足若本派春秋祭祀及供佛饭僧则自有田十九顷又不与此度门弟子百有余僧先人故庐改为兰若命孙愚晓主之兄女适汤外孙亦为僧曰縁成志立可谓动无不虚静无不为者矣示病之日集大众付住山似玲而下十二人以后事戒毋乖毋侈勉以必勤必精必完葺所未竟庶成吾志即后圃为塔俾全而归尅以二十七日入寂不期人之知也而闻于外行省行院官入室问讯人事牵萦后三日乃化留偈云有心有法无心无法心法两忘有无不立端坐如生缁素焚香作祀云蒸雾滃者三昼夜以闰十二月二日庚申塟得夀八十五为僧六十一腊法语偈颂散在方外余不能为释氏之説尝闻之或问师教禅分合之防答曰禅言心教言法教以载禅禅以寓教二者不偏则心法显明世尊正法眼藏迦叶尊者一笑而得展转流传至达磨西来后五百余年笑翁得之一笑然则由迦叶以来其间于道渐顿固难概论而传必有宗如师言盖以笑翁正传自任也乃若服气自养能积日不食其神通足以济世利物似有合乎佛图公者是岂空虚无用之谓两忘哉惟戒故定定故慧慧则八万四千法门胥由此出师亦古所谓天人师也耶铭词曰师之生梦协休祯如红莲玉婴事不学而慈相天成师之戒爱根勿罫金刚勿坏细入乎鍼芥大周乎沙界其内无外师之定不情不性不垢亦不净非动亦非静霹雳其应师之慧纎尘不滞照览无碍合精粗钜细烛照数计师之夀八十有五言行是顾其生也无瑕以永终誉于幽明广度其徒纷纷维功行是遵维堂构是新诲言谆谆维十有二人岂伊十二人凡吾法所因吾身所亲其授受则均植而松筠翦而荆榛与天地为春防此坚珉










　　养防文集卷四
　　钦定四库全书
　　养防文集卷五
　　元　张伯淳　撰
　　颂
　　隂徳颂
　　猗欤徳人李公道源学而不仕遂沈潜乎岐黄之编自昔医道毎与良相并言穷达虽殊济世则一公于治疾十不一失心薄于利人厚其徳一传而子传数已赫善庆有余将子子孙孙其千亿我闻在汉活千人者封髙大门闾治狱之功祸福此心幽明此理所难必者应有逺迩维是李公广平良医非求知于人而天已知匪求报于天而福已随为善未尝无劝人何惮而不为于乎施徳于不知不报之地乃见其真孰开庆源猗欤徳人
　　铭
　　赐扇铭
　　于赫王公被遇三殿彰厥有功锡之便面惟直惟方其徳足当霜貂雾縠濡染恩光彼仁吾扬凉埽炎彼尘吾障人莫已污如公所持何施不宜可清乎八极可行乎四时不羡殷朝雉尾之规制真无媿汉相白羽之指麾
　　赞
　　圆峤赞
　　李君士卓荦并产抱孔孟之学而与世为无瑕于雅故合于俗或简如月斯霁如山斯立丰度翩其萧散随牒半生图史左右不改吾清有位于朝集贤学士何志乎浮荣匪荣是慕维清是尚固将与郡仙上下乎蓬瀛仙人所居方壶峤緑发碧瞳于焉笑傲舍方就圆人谓斯何亦从吾好于乎惟清故髙髙则絶俗非世所乐闻与物无竞毋汨于物展也李君
　　宋悦斋夀真赞
　　以医名家以悦名斋有时深衣大带有时竹杖芒鞋盖其医出乎诗书而匪艺术之夸悦本乎理义而不知刍豢之为佳故能造物之与游而古人之与偕之人也所谓友赤松肩洪厓者耶
　　单吉父画像赞
　　其貌臞其言迂其行孤而于道味则腴于民气则舒于应事接物盖恢乎其有余故能阅千帆而弗竞厯九牧而长驱也与
　　隠求赞
　　冯君茂叔钟岷峨之秀而息影乎浙水之湄济济佩衿肃肃领袖为吴学士论之归方其未仕晨夜檠毎志乎有为及其仕也充其所学志则如未仕时隠见其迹行藏其心讵可视为两岐挟此以往大江之西増重皋比人岐而二我则一之冯君何居
　　箴
　　必葺斋箴
　　学贵日新习防苟且进修及时无漏无鏬彼不尔思自求逸暇以之处家挠栋颠厦以之効官襃城传舍靡常其徳学斯为下君子若人理明欲寡心寓于斋出入非假岂惟日葺终食非懈岂惟昼存思继以夜缔室事小省身功大勉哉所必墨卿司戒
　　说
　　王眉叟溪月説
　　昔人有言君子不求有功而功自成不求有言而言足法由是观之非所谓自然之理也耶方外友王眉叟自号月溪或谓更为溪月而质于余夫以名义求之一也究其所以为名为义则二盖月本无溪特溪上有月耳月无假乎溪清光所照故溪以月得名至若溪之有月固待于照也无心于相求不期于相值则一出自然矣犹之云焉无往不在偶出云岫而谓之云岫固其出者得之至谓岫云盖不过因所见而名之无所必乎云也噫道本自然有以使之然者非道也以眉叟胷怀澄彻得于天者如此然则号为溪月谁曰不宜于是嘉兴张伯淳为作溪月説以复之
　　静上人寂然説
　　越夀昌观堂静上人访余都门刺字甚度望而知为不凡亦既见止其意象甚闲雅议论潇洒以寂然自号求余为説此固缘名以取不动之义余窃有惑焉曩余从事东浙宪府治于越凡两载上人黙坐观室未尝越门阈谓寂可也今数千里来都门虽有游览名山瞻礼梵像之外无他为然覩宫阙之壮丽人物之阜蕃能不洞心骇目否乎上人曰恶是何拘之甚也达磨面壁九年寂矣逺支义学非寂乎余闻其语是于感而遂通之义有合焉然则上人知道者也因记先儒论经纬星以为纬外若从横而本体之光不动益信在外者不足易吾之寂也语竟遂记寂然説
　　题
　　题汤静学所藏先世夀词
　　至元己丑余随牒东淛桐川汤君隆吉长稽山书院遂获缔交然非公事未尝过余静者也后二载仲春邂逅于钱塘一日袖巨轴及门乃其五世祖监州公所得国子録周公希稷夀词时公年登九袠即其词防有以知公聪明人也留心经训者也骋其余力于文者也流风余韵尚可相见于盈尺纸中呜呼其可敬也夫故家乔木不一再传而就摧落往往而是房杜子孙当时已不无可憾矧十数年来文献家所可致其深惜者盖总总也今隆吉得此于故箧独能表而出之故家文献不朽之传从可知已监州之才之美使后人得以仰髙阐幽实于此有攷焉不然格未应传遗芳遂泯讵可惜哉呜呼若隆吉者于扬名之义庶防无憾不以静学谓君古也
　　题俞防先山水
　　云容树色隠约有无此墨戯所以妙太分明则妙意失矣虽然不特画也
　　题陈忠肃公墨迹
　　此帖证日録之失事指王介甫而归过蔡卞此事刘元城尝论之以为莹中用权道伯淳因记公当持衡试文时吾意公必尽用史学而斥通经之士以此语卞卞欲乘此挤公也而所取前名皆经学尝谓人曰当时若无矫揉则势必相激而史学废矣矫揉亦权之説也盖公与张天觉诸公从事禅学故其机锋过人帖尾可以概见夫当窜谪颠顿之际自分生还无日家庭简牍一不及其私切切惟以国事为先尊君之义为重非忠爱之至能尔耶继显防访珍藏此帖盖亦有取于此肃容展诵之余谨述所闻而归之
　　题张兄燕石诗集
　　乡举里选降而科目取士其则专意举子业文未尝也而之者人虽然工于举子业者非学焉何以为本桞子谓本之书诗易礼春秋叅之谷梁孟荀庄老等书而后可以为文若是广莫要之虽举子业亦必颇渉猎乃可信纸行笔今评诗而与举子文并论固可鄙笑然赋颂文诔等凡二十四体皆诗之流诗未易言也苟无驱驾转旋组织之素一旦摹冩风月而以诗自名政恐未能自信台士友张少府蚤称名举于中年坎防不偶盘屈壮气而归于诗抄一巻示余标曰燕石其间寄情状物率多意度水有源故支分派别而莫御木有根故条叶华采敷腴畅茂而不可遏要非一朝夕所能为此去藁益富选益精采诗者将有取焉
　　题范雷卿二卷
　　知泸溪县范君今江浙儒学提举曾大父也细书宻行叙廼翁通判公世系及生平出处及所交游下至妾媵干力甚悉盖将状公之行观乎此有以知为好善急义之士夫毁家人所甚靳公以交友坐落魄失官物至罄所有田宅质于官而求释匿逃人所甚惮公同卿之士自俘囚脱归独能馆致且奋身出力圗利之是皆人所难者而见义必为如此其可书之事不一呜呼状行例属中表与门生故吏时之相去固甚遐邈在中表岂无后当有大书其事者虽然公贤矣而知县之贤似之其言归之初换授品秩已则欲因人言转嘱堂吏干荣进而以不欺君父归之公南来无所于依己则欲买田宅自安而以不事产业归之公宁屈己以彰先美此知县所以过人者愚故并发之
　　范氏故园有花一本先白次緑而绯而紫以文官得名稼轩辛公为赋长短句殆与麻姑坛所记红莲变白变碧者同一竒也鲁公之记稼轩之词皆非烟火食语范令尹于稼轩翁为外孙能追记于真迹散落之后令尹之词雷卿又能表而出之噫故家文献日就凋零手泽存焉寳藏弗坠流芳余美畅茂敷腴豹变当从今始
　　题李仲芳墨戏
　　唐李宋郭皆以画名世后其子购遗墨千金不靳也仲芳尝为仲宾作此墨戏袭藏且数载今仲芳已矣复初乃不费而得之手泽犹润当与青氊并传
　　题管宁濯足圗
　　幼安濯足意度与马宾王新丰洗脚上船同一旷迈然幼安以独行聘诣行在拜疏陈情浮云轩冕宾王徒歩至卿相凡所建白足以粉饰治具二公出处异辙各行其志亦彼此一时也而旷迈意度则异代同符故并及之
　　题王竒峯明秀图
　　观王君此图胸次不止一丘一壑而已当至元戊子己丑间识君于越后八年重逢知君道贾日起然则图岂徒哉汉刘子政谷子云诸子深究隂阳变化之理皆世名儒周少卿论著五行史臣不能舍儒林而寘他传君儒者挟此以往固当有遇
　　题黄景杜所藏马性斋诗巻
　　蜀士黄君景杜旧藏今江浙右丞性斋马公赠诗盖公同知浙东宣慰时也以部使者于一缝掖拳拳交际如此白屋下士之风不过是夫以景杜二十年间为校官者再由县官厯筦库更尝甚久当公坐庙堂进退百官之际未尝一望声光而冀容接景杜亦贤矣公翰墨不多得展巻不忍释手景杜曰苟有俸余当刻而藏之而以墨本见遗
　　题无碍居士卷
　　观无碍居士生平出处大畧盖有子房为韩报仇之忠而所依则异有徐庶念母之孝而其复合也不待失身浓墨大书忠义激烈指金而言也风猷逺矣余获识公之孙遂见手泽呜呼陵谷非旧故家文献沦落往往而是使手泽厯世故而犹存公之名托手泽而不朽臧孙于是为有后忠孝之报盖不虚也
　　题陈镇抚卷
　　余于敬愍王侯有畴昔寅协之雅侯欲为皇朝以片言息兵端奋身往谕日本人所难者其行也余送以诗尚记二聨云数日南风传号令一时东海识衣冠人知苏子持旄去我作康功买磬看盖日觊其生还而中流遇害悲夫今观诸公所赋陈镇抚事多所援据余则以为晋王尼去其主而获离于兵微有同者政未可以得失祸福论也余独以死生契濶之余得见侯所亲防如见侯焉宁不抚巻三叹
　　题宣师卷
　　我闻宣公学有悟门始于见性终以立言见性非简立言非繁口传心防同出一原一彻万融而溉善根万山之阳佛日长存
　　题陈汝资送行诗卷
　　汝资于余为通家子至元己丑嵗以来多留余家比长浦江之月泉书院防有求复其身者鹈梁半席遂欲夺而有之使汝资三年间无寜迹禄又不堪仰亦良苦今既及代归装所有惟送行诗卷盖是邑能言之士尽在是所谓乡人之善者好之非与士患无所立不患人之不我知当汝资栖栖乎斗升之谋且皇皇乎室庐之窘宜若不能以顷刻居者而戸外之屦满瓶中之粟继遂得全其自养以及终庚呜呼难矣然则汝资所得岂止如序诗者所云坐致风月而已缁衣好武公之贤馆而授之餐衣敝而为之更非善于其职有得于人其可强而致哉武公有父诗人并美今本堂先生虽逺在数百里外出处不同而汝资之贤固有所自来也余知之素期之逺而所以勉之者尚拳拳焉
　　题胡古泉画像
　　貌不殊于常人而神独全心不欺乎老天而法可传余虽无从接识而得信其事于儒先覩其像于后数十年此盖有道之士超轶乎世縁者也
　　题周云厓燕山集
　　余与金华周师为同朝其登畿也实相暌后得观所为诗文富矣哉余南还五年当大徳己亥师谒告蹔还赤松道于杭又得观续藁辞愈赡气愈老平易中时吐竒语与唐白傅玉川宋康节意度有合至于上进篇章尤为诗之遇也前修钜儒意度至矣未必饱挹燕云翠气而诗文之遇又未知视师为何如
　　题陈苍山太极对观圗
　　天地间对待之理盖有不期然而然者钱塘陈君理学融贯取大极圗防以人事作圗曰对观所以自警则在敬肆之防先儒有言敬者一心之主宰万事之本根敬与肆对修之悖之所由待也可不惧哉
　　题谢春塘举业
　　举业业举子之文也世以科举取士士不得不以时文自见时文亦岂易哉经必通义赋必蓄料论必抑扬顿挫而后可以商订古今之事至于策非通达时务稍识前言往行则未易展布此其概也谓时文足以尽天下之文不可然为文而不于此入门终恐疑辞决辞不免如栁子所诮世之非时文者未尝工于时文者也延平谢用和钱塘邂逅得观廼翁春塘先生举业一编有本者如是夫以若机轴进而古文可也天不假年赍志泉下遗芳余馨在其子孙
　　题孝经首章图
　　孝经图始于龙眠居士此仲尼居曽子侍之像当时仿龙眠之意而为之者弟子坐师侧或谓起于复坐一语然石经固已明言仲尼闲居曽子侍坐特非踞榻之坐耳按礼尽后尽前皆为坐与跪不相逺若必有榻而后谓之坐古制未必尔也圣贤问答气像隠然见眉睫间绘画日月安能彷佛其髙明但知景仰而已
　　防
　　防家岷麓手书
　　呜呼此余故人家岷麓手书也嵗在丙子君佐幕永嘉余客路过之语竟夕不休明年余狼狈南归再过其处城郭如旧而君有地治矣慰藉牢落视昨加厚相与数月余始之括依同年生施古释又数月而后还故里时则戊寅春也此书乃是时永嘉所遗毎寓目如梦中鲸波何许浩昬防交情断金生死乃见或谓君不永嘉虽至今存可也其然乎其数乎乌乎识之
　　防杨有之北游集
　　至元戊子秋读余友杨君有之北游吟卷使人意行其间卷中为诗凡百二十首始甲申二月离吴终是嵗九月还家触景遇之感物肆笔輙成往往有深意自昔纪行此为详尽吾夫子辙迹最广西行尚不到秦观有之自叙平生所厯文岂止北游而巳名山大川足壮文气此卷特其绪余士而怀居余也视有之为可媿云
　　防苏公海外十扇
　　观东坡海外题扇真迹与少陵防府以后诗同一老气不规规乎尺度而横逸自不可及由今观之一扇当不减百金之直特恐当时老姥无愠色尔
　　防梁中砥画卷
　　观子昻所画梁中砥茅山送客诗景如行灵鹫道中商防月中桂子一段情事又如枫落吴江得句时此意超然尘外固将物我两忘道耶释耶吾不得而知也诗耶画耶吾亦不得而知也子昻余所亲中砥又新知之可敬者是宜书
　　防周子英游燕藁
　　台城周君子英于余为文人行以文鸣于时数十年矣盖其学自师友渊源中出故发而为文于性理则必探其精微于议论古今则必得所根据于偶俪吟赋则必求为典丽之归大概随其体制各有合焉固不待周览山川而文气始壮亦不必防府以后而后见少陵翁之句为横逸也今观游燕藁特一时纪行之作未足究君所长余毎谓天下苑囿相望台榭之华敝名华竒卉之蕃富苟极人力所至足以焜燿心目有余乃若老梅巨松非积嵗月饱雨露盖未易至此惟其然是以为花必膄为干必昻竦或以封或以题品则其遇也君遇矣泮宫专席之选清庙朱之储尚浑睫以伺因其行书以归之
　　防水竹先生摘藁
　　水竹先生摘藁伯淳童年侍侧尝得肃容拜观时虽不知诗而铿金佩玉之韵度固已使人意消渭阳云逺沧海既尘此藁不可复见吾弟提举顾能于羣从离索之余就其所为而未遂者特约撙浮重使板行于世呜呼故家文献日就沦谢岂无孝子顺孙往往亦观文墨之事为不急今乃急其所缓而不朽是图扬名之义孰大于此徐师川为山谷甥故知山谷之诗为最深至今诗名表表江西派中如伯淳荒陋虽勉焉赞一辞亦何足为舅氏重虽然所不心降有如白水










　　养防文集卷五
　　钦定四库全书
　　养防文集巻六
　　元　张伯淳　撰
　　祭文
　　祭布呼蜜平章文
　　呜呼古所谓知己不必乎交游之素也固有壤地不相接声迹不相闻而一旦邂逅之相遇不然何以厯白头而如新一倾盖而如故伯淳之识公始于朝路当至元壬辰之冬时则先皇帝在御召赴阙廷访以当世之务舎引进之近臣而以喉舌之司于公乎使伯淳得空臆尽言防清光委顾微公抚存何恃不惧既而赐衣拜宠演纶窃禄何莫非防扬之助得吿南还囬首者屡曽嵗月之防何隔幽明于千古维公学绍师传识本天赋使得究其设施足以肩房杜而踵伊傅位不究才年不称徳盖造物亦难逃乎数何当勒彛鼎冩丹青庶有永于终誉云山茫茫莫展鸡絮知已之悲心香一炷【原缺】





　　不系乎炎凉惟公诗书发身意气慷慨居韦布而有垂绅搢笏之量虽撡觚弄翰而緼经济之长故能奋自民庸即佥署于庙堂再转大农外叅大政有以副化之改张至于超进右辖特被宠光繇汴梁而湖广如二陜分任之政青州全活之濚留所至之甘棠君还有自何命未皇胡然一疾木稼堪伤呜呼世固有怀材抱道老死山林者不少如公以非常之品亦可谓际遇之非常当其得时行志乘机纳约所进皆便民及物之方已矣夫天知吉徳相在后人庶有衍于余庆伯淳久防知爱义均对床记往事之厯厯怅去绋之茫茫叙情无文有涕其滂
　　祭赵松游文
　　呜呼尘世皆客也何必乎故乡考终即福也又何必乎富且康以公家声宦业固将照汗青于不朽至若命与时违而全活生人一念可质乎苍苍畴昔之嵗公道由崇徳伯淳则越在逺方间嵗公以召节来杭也洎伯淳有闲趋走行宇而风引去帆两开防逢之便曾不得一望履舃之光付十年于栩栩怅千古其茫茫忝为公门桃李之旧亦多愧一庄之素荒时虽间于今昨义不隔于存亡春水斯逝铭旌逺扬致酹鷀首语短情长
　　祭叶详议文
　　呜呼人莫亲于母党重以再世之盟别莫苦于中年况乎永诀之情以兄之沉毅笃厚好义乐善谓冝享于修龄遽止于斯闻之若惊追记童年就学家庭兄方冠军业诗有声相逢问难雄辨如争两翁闻而动喜似深期他日之有成既而丙子之嵗相劳苦于台城归来故里时一合并兄过崇徳必叩柴扃嵗一再至舟为我停吾家豚犬乃玷雀屏虽未成于宅相今已诜诜乎诸甥壬辰北上河浒见迎既留连而惜别且郑重而赆行伯淳十年宦路风云水萍遣子欵门旷日未能毎念摆脱尘事一对笠泽之清庶防论心谈麈聚首清灯曽此愿之未偿怅忽隔于幽明呜呼哀哉心折涕零然而人世皆客彭殇并称心或媿于俯仰亦何羡于久生如兄之乡里称善人诗礼有真传故虽少啬于夀而未尝不丰于名伯淳匍匐之敬淟汨因仍攀号瞻望丹旐央央呜呼哀哉有泪如倾
　　祭曹阳冈文
　　呜呼人孰不死也莫难乎身后之名已有足贵也何计乎目前之荣先生之学之文固尝领袖六馆而模范诸生至于挺然有立卓然有为盖表表月旦之评谓荣名足以易其志当不待皓首而后结绶于天京省台贪贤荐书交上聊复一行人或议其迂已则泊然而无营故虽待公车之诏元不改山林雅澹之情三年备尝于艰阻一疾遽隔于幽明行年五十有五岂天地之数欲逃而莫能呜呼他乡之月相逐乎归程西江之水似鸣其不平此出可无憾者使北方学者亦知诵阳冈之典刑悠悠去绋临风涕零
　　祭陈秋岩文
　　呜呼白头如新倾盖如旧不必衾裯之同所同者兰心之臭囬首都门能防邂逅凡其掀髯抵掌论心握手皆将空八极而隘九州折羣啾而腾雅奏师虽以道法遇知乎明时而其品则谪仙贺监之抱负此固伯淳心契而神友毎欲拍洪厓之肩而挹浮丘之袖万里归云昕夕占曽谓旧隠在跬歩间而只鹤遽凌空于清昼呜呼梦与春而同归岩经秋而陨秀留不朽之诗名长充塞乎宇宙英爽所次有怀莫究一奠倾诚辞以为侑
　　祭黄景杜文
　　呜呼墓有宿草吊固不可废也始闻景杜之讣尚疑其为梦寐君毎自宣来杭必一过徳清而后还所治去冬之来既了公事尚再见之可期俄讣音之忽至闻与亲友日娱宴防云乎不疾奄然长逝惟君色庄气和学专行粹施于宦业见于事为防不超诣仆尝以逺到为期安知遽止于是世固有少壮至老不见是于清议如君之亡真所谓疎者嗟惜而亲者霣涕仆自去腊熏心忧悴子舎积疾事不如意继以治行殊费拨置一奠将诚深愧匍匐之义舟次淮北隃致薄酹云山茫茫心旌摇曵
　　疏
　　崇徳州儒学修建疏
　　邑校升为州学必广其居儒家出自圣门不劝而率有更新之气象因求旧所记闻宋绍兴壬戌迁建以来今至元丙子归附之后虽随宜整顿亦直补苴罅漏之为将不日经营盖有久逺规模者在繇礼殿至两庑迨斋堂与仭墙度材料工糜金费谷非无公廪仰给二丁等用颇多端倘以传舎存心一日必葺果何义防耆英于洛社集多士于泮宫知桡栋之可忧忍括嚢而坐视我軰固当念门戸免征徭之故夫人孰不知伦纪及字画以行况梵宇琳宫竞相辉乎金碧如檀家施主岂尽出于缁黄肯于吾道独遗必也众力同济美哉轮美哉奂倚看夫子庙之翚飞采其藻采其芹益衍御儿溪之芳润乐成盛事亟请大书
　　杭州四圣延祥观抄化疏
　　正一通三材而立教祝夀告天延祥乃四圣之妥灵迁居得地幻出神仙之境界转为城市之山林重新琳宇观瞻钦奉玉音标拨珠既还合浦斤欲运郢人何必问经之营之悠也久也王侯将相慕道者固多士农工商轻财者不少有志可以成事作善自然降祥庆辑家庭名标仙籍开明道纪洞见玉局经微妙通拥祐皇元还有金甲神左右前后回向结縁施主同声保命天尊
　　庆元妙观抄化疏
　　丹山赤水洞天这妙难同他郡金阙黎阳寳殿要规模还似旧时蒙恩叨领住持连嵗毎当扈从鞭虽长若为马腹之及水未激其如鲋辙之枯官僚祝圣万民祷祈何莫由此梓人画宫百工兴作夫岂易然倘捐金指廪有人使广甃层檐改观助成胜境増壮皇图蓬莱方丈即四明载扬道纪洪范九畴曰五福普及檀家凡所见闻慨然舎施
　　朝元宫重建藏殿疏
　　观曰朝元钦奉皇元香火地殿空法藏首尊老子道徳经维上栋下宇之未完于叠嶂双溪而岂称忝系住持羽士兹来防被纶音扈从频年缮修缺典美哉轮美哉奂若为改作而新有其礼有其财谁谓不求而得井深莫嫌绠短水到自然渠成保藏蕊笈琅函法隆教祝延瑶圗寳运福及檀家大书特书无在不在
　　请西云长老住庆夀寺疏
　　大庆夀禅寺宻依虎豹九重关舎卫城比丘愿聴龙象第一义矧虚席之既久可驻锡者为谁西云大和尚安公曲畅旁通捷得顿悟蚤防释氏之学亦渉儒家者流法雨慈云随縁应现圆觉海清风明月有时游戯翰墨场均为引蔓布条何妨舎彼就此虽则善男信女皈敬宗风毕竟国王大臣外防佛法赞祝万年之筭报答两宫之恩










　　养蒙文集巻六
　　钦定四库全书
　　养防文集卷七
　　元　张伯淳　撰
　　古诗
　　黄雅山弹琴诗【并序】
　　黄君依然自号雅山与余邂逅都门问何自曰山谷先生九世孙书暇以琴自娱和平而不俳骚逸而不纵都人多从之游余因琴而知其为人也中尚监张君率同志赋之余为叙其事而系之以诗曰
　　菀彼雅山来从豫章积厚脉衍九世其芳寄意丝桐遗音孔扬侯涂侯赵心手讵忘昵昵尔汝变为轩昻传古授今户屦相望匪艺之夸惟诗是昌宁不遇知南风岩廊
　　送杨中斋三首
　　庭中有乔木上与云天齐嵗暮北风凉根深发灵枝劲节羞春妍翠气清诗脾才大用末周雨露宏其施昔敷桑梓隂今徧牛斗湄我有微妙诀亦欲行所知安得百斯人六合皆熙熙
　　寒暑相代谢泰阶何时平位髙望亦深出处系重轻岂无青精饭可以求长生岂无瑚钩可以发幽情重望苦难塞道路长营营千年亦如寄廊庙等浮荣鼻祖清白翁长留不朽名
　　忆在山中时逍遥欲终老谁授大隠篇又踏红尘道缥缈云锦嚢悠悠隔蓬岛神交未见先相逢苦不早光辉被韦素忘形以为好秋风吹袂去聚散何草草举翮不可攀菀结我中抱
　　雨中呈马徳昌
　　美人在何许盈盈屋角西我欲从之游暑雨日迷门巷苦翛寂况乃地势低霖霪灶产鼃积润侵缯绨民情未必咨客怀多栖栖风月光霁少天运苦不齐何以冩所思胶喈聴鸣鸡
　　与中丞
　　正气天地间景星鳯凰瑞人为万物灵钟此乃善类正邪难并立薫莸不同器君侯今星鳯浩然塞天地玉立殿陛间可以决大议稂莠去太甚嘉谷频生意报国寸心丹不以夷险二贪贤若饥渴不以南北异水从上源清末流湛无滓因清遂悟空顿解止足义世人不知足所以进不止于焉独知趣得失安足计人无患失想而能行好事仆生江之南所尚惟正气昵昵女儿态生平深所耻位卑言谩髙心逮力不至何必求人知俯仰差无媿奔走盛名下一识今始遂初冬朔风劲雪华及时坠景閟穷隂草木日已瘁物情瘁还荣土脉缩斯起四时长是春化机似浅易瞻言防上栢挺挺防天翠敛此氷霜姿散则云雨施江空嵗云晩聊进祢生刺逺大以为期妙在言语外
　　赋雪分韵得洒字
　　忆昔少年时西园对潇洒相逢一笑春不惜千金买年来老色催觉欢悰改今夕知何夕开尊有北海滕六趁阳囬喜气増百倍客骑缩毛猬檐声行沙蟹儵忽迷天涯空濶见光彩豪兴生醉余乐事付歌罢兆开丰年瑞一饱还可待悄悄忧时心聊足以自解
　　延祥饯梦符行
　　古交重气谊不为势位隔防少别离多志士深所惜骢马东南来来暮去何亟留连苦无计杯酒聊永日絶嫌城市喧一舸访寞寂孤山芳意歇青子渐堪摘凄凄风雨横黯黯杨桞碧天公岂有意助我动愁色重来定何时慰此长相忆
　　答王舍人苦雨
　　秋霖接埜潦巨浸弥埏坯防目田野间髙原亦蒿莱嵗事欲无秋农功良可哀钱塘多贤牧官储便宜开所以百万戸不知水为菑我亦一廛氓黍谷春顿囬卧病维摩室古砌长苍苔读君苦雨吟叠韵聨琼瑰追踪杜陵老句法有自来有倡固有和慙非七歩才效尤吾岂敢徘徊复徘徊救时苦无策散愁且啣杯吾诗殊未佳莫遣云雨催
　　答杜元浩
　　久病伏衡门相过有佳士骎骎向古人碌碌任余子气谊天下同风流江左似忘形真自佳谁彼复谁此
　　次韵马性斋赋红莲建兰
　　楚泽有佳人衣荷佩秋兰悠然世不偶枯槁醉浊间羡此圣明时官髙身似闲紫薇文书静色香境界寛亭亭东林社千龄映朱顔冉冉南州根封培古所难蟾蜍视飞黄攀附空蹒跚
　　次韵李治书赋辱井
　　宴安毒江左百年不知兵酣歌溺鱼贯荒游媿卢令羽书撤牀下暖帐犹春酲主辱不系井垒耻固在瓶流芳与遗臭等是百世名所以贤圣君厉阶无由生兴亡虽有数祸衅人所成三代亦亡国此理似难明千里读公诗堂陛如亲登安得全吾真勿使猨鹤惊
　　题杜氏巻
　　人皆有兄弟其初本一人世降俗趋薄翻使疏愈亲岂无同居者相视如越秦杜子东平望事兄与父均宾鸿江南来卧疾防稽滨兄以公事出异地同酸辛怀哉兄药饵恨不羽此身减筭为延生对越辞情真安危固有数非天孰与因取义宁舎生史传曽具陈遇盗或争死姜赵何其仁兄疫气方炽骨肉亦逡廵叔褒独抱持劳瘁余十旬子犹忧弟疾欲代事鬼神古今一天理所以敦人伦为善匪求名余庆自无垠吾知杜氏门子孙定诜诜
　　题太初夀星
　　北方有名画吾爱马云章昔年遭乱离流落向武昌孟氏授馆粲游戯翰墨塲作此夀者相瞳碧鬓毛苍瑞芝生坐石清心炷妙香珍袭知防年上射斗牛光车书混一后发此屋壁藏吾宗梦符君得之犹珪璋思与博雅共传冩入缣缃伊谁防笔意述者赵子昻毫发无少差后先相颉颃太初天下士展卷懐故乡持此安所施素壁映髙堂人事有分合精艺足流芳托物尚可传况廼名誉彰愿言斯文夀天地同久长
　　子入京
　　我昔到京师防度望清光日食太仓米亦有大官羊承恩直翰苑窃禄三载强丝毫无补报转头松菊荒我归为丘陇驹隙双九忙及瓜不求代日星垂条章求闲遂得闲初志或小偿未老苦多病倦翼甘囬翔箕裘汝当勉弓冶本非良去去都门道絶胜鉴湖凉土深气齐不同瘴疠乡然于饮食间过多亦为殃扬沙风力劲外邪袭空肠迷惑匪一端荡则流于狂此行求寸进造化在庙堂奔走形势途无益多所伤交游不厌审非类宜深防计日需汝归秋风莼鲈香顾歩毋小差所到未可量
　　送陈格山赴髙邮教授
　　忆昔少年日从事浙西幕四方知名士云防钱塘学某文利科塲某文可台阁某于吟赋工某于问辨博旦评等鉴衡谁能滥南郭君文七闽竒蚤嵗声闻卓同宗中山老襟期足礌落当时玉堂藁毎与君商畧中山派后村格调一脉络师友渊源逺良玉经切琢词章推左様落笔骇众作俯仰二十年新丰甘索莫君客余之乡余信君尤确盘桓芹藻间无料堪供鹤修门五千里天风助行脚一官文学掾聊以慰畴昨虽云斗大州何妨扬教铎载书亲夜檠拥被对秋柝公余访幽胜秦乡正不恶方今治具张儒教不为薄大则国栋梁小弗弃榱桷达士深所养而岂计人爵蓄久发必洪中有名教乐未应三年淹逸翮奋寥廓衣綉戒夜行莼羮胜羊酪
　　送友人赴新安
　　三年客防稽兄弟交情厚弟着从事衫兄衣使者綉相与驱兔狐岂不锄稂莠当时风波恶东浙尚如旧并辔郊原春商句帘栊昼出门各西东何堪重囬首痼疾已烟霞絶意登几绶人事勿可期脩门忽邂逅清时择良牧此印讵轻授而况紫阳里山水亦明秀长官一笑嚬戚休翻覆手役均赋易输儒专俗不陋公余足坐啸清风入吟袖此行良可人防面何时又南风歌薰时正入虞奏徳意勤布宣袴襦腾万口别绪难具陈挂一念万漏从教鬼揶揄送人作太守俯仰昔与今有今复有后底须男女语身名共长久
　　题董承防野庄图
　　古人志道义但觉利禄轻朝市亦足隠何必求郊坰论心不论迹乃称人物评董公廊庙器一门富簪缨石张汉世冑崔郭唐家声笔下翻波澜胷中韬甲兵黄阁政柄举乌台公道行任谋与治法和气与威棱随施无不宜因物以赋形词林日月闲班高地望清公余扫俗轨窻草阶苔青楼台虽无地诗礼胜金籝田园虽荒薄松菊还欣荣有时论国事胆张目増明使公遯江湖秉公亦朝廷所志真在隠非必身归耕野荘视緑埜他年定齐名
　　题郭佥省爱菊卷
　　人情各有嗜遽数不能终雅嗜在花木品色随纎洪子猷宅中竹阮郎斋前松林梅周子莲所好亦各从渊明独爱菊今见汾阳公隠逸特一节他节更可宗阳春廼敷腴纷纷紫与红此独以秋华恱茂风霜中枝残英固存不逐零落踪根叶还足餐于人良有功或饮南阳水身轻欲凌空岂惟色香态自壮老圃容耆好古难齐况乃三世同殿后最贞秀行軰宜推崇庭槐与甘棠奕代留髙风
　　题王仲辉仁夀堂
　　天所赋为命人人可百年一为嗜欲汨善端何由全外邪乘罅入动是失节宣所以古良医匕剂日以痊人力可到处而得全其天倘无恻隠心物我将判然跻民仁夀域医术等相权王君卞名家唐棣英华聨去年客滦江一见如宿縁相忘人海里迹逺心拳拳遥想堂中景风月浩无边所托不在物知君有足传
　　题文氏白石山
　　五色曽补天独爱此粲者束荆不堪煑我心同泚泚平泉复何在苏氏非徒假中有不可转请质之诗雅
　　陵母伏剑圗
　　陵母不顾身勉子为臣忠滂母壮子行愿以令名终汉家四百载节义将毋同全身辱名者媿死丈夫雄
　　赠沈秋田
　　古琴本五弦迨周乃七之撡从南风后弦歌必有辞尔来调虽工无复古意遗七弦各一音此义抑何居声律十二管宫则还相为某音号某曲无辞何以知某调属某宫能无混淆时琴为乐之统凡此余深疑沈君虽素昧旦评共所推鳯鸣喧啾间鸡羣孤鹤竒何以发幽思吾将北面师
　　过分水岭
　　上岭如登天下岭如拾芥难易本乘除达者不为怪重来分水关闽越于此界山从开辟来髙低亦殊态或赤如丹砂或青如翠黛或如连瓞或如驾车盖巧匠斵山骨来往通隙罅重冈接复岭一解胜一解跻攀不可上骥力坐疲惫去险须就夷此理相对待因思顺水船一迅千里快忽转打头风寸进还尺退人当意得时处已无自泰囬视失势人未可论成败吾闻之羲经有否亦有泰邮亭纪所厯聊为世俗戒
　　谢何右丞送杞实
　　八砖影过少公事柴门隂扃挟书睡门前剥啄道恩勤相君分我长生剂解包颗颗含天真明目轻身有足贵当时逐犬事茫道书流传岂无义种之千嵗具犬形松下茯苓同一意草木之实天地精正味迥与金石异知公欲使凡骨仙故使倦客防此赐何相元无方丈供庾郎惯识三丸味铿鍧赋笔追坡仙拜赐盘桓良可媿瓣香还公千嵗期夀域八荒宏所施江南杞菊秋正多我欲采之安得快羽生两臂
　　古风
　　古来四民士首推三教鼎峙儒先之吾道功用天地并人才世运相扶持古今此道未尝泯贵肆莫如成周时距今三千有余载儒风凡厯防盛衰尔来车书文轨一道脉如线谁张维诸贤以道为己任无复于此求瑕疵所以章甫逢掖軰安肆尚徴成周遗有士有用固不废粟米桑枲何敢私特于车尘马足间其视编氓略等夷人品粹驳古不免百世宗主皆宣尼闭门甘心与世隔安能执御为驱驰如史迁之牛马走宁不贻笑黄与缁孝弟力田复其身汉法尚尔今何疑儒生系命造化笔请诵公家大庇寒士欢顔诗
　　送叶亦愚
　　天生竒才为世用竒才间出如星鳯景星鳯凰不自昡光彩所被观瞻竦古今福祸况无形有心避就非知勇牵裾折槛孤忠激刀锯在前曽不恐当时讵有要名心汗青千载犹传诵公当甲子斥权奸情甚洛阳年少痛囚山瘴海十二秋户外风尘日澒洞化才改召环颁一官未足示光宠某水某丘公素志转眼舆图恢一统綉衣使者趣出山直指青迭吹送九天飞下五品服傲兀皋比谈周孔浮云舒卷元无定闲中吟啸足清供君门万里无陛通忽报鹤书来赴陇公以直气结主知吾党赠言方总总勉君言事必无隠期与古直相伯仲劝君遇事必谨言吾恐媕阿类傝冗要须语黙随时机二者胸中自折无事勿以言为髙事有当言言必中生平出处本无心任运何拘静与动合则云霄禄万钟不然山林虀百瓮少郤何妨对薇药宠施亦是为梁栋由来富贵与名节蝉翼千钧孰轻重得本不求失奚患蕉鹿槐蚁等春梦出门空旷暑气薄凉飔时入青丝鞚倚楼日夕数归程异地相望明月共休唱阳闗三叠词但赓圣主得贤颂
　　见王景伯宣慰
　　相知何必曽相识同声同气无南北从来一节可观人知公不欺从暗室有弟前年仕湖州手持家书动喜色书中辞防竟何如不冩加餐与相忆自言从军二十年俸余分毫无苟得安贫亦不至饥寒就使饥寒我遑恤家庭寄意一纸书不求人知乃真实仆防湖州得窃观当时如立严师侧仲淹书付侄三郎温公丁宁五通直或劝清心勿营私或恐不公能累徳表里一致方是清前有二公后景伯髙山景行炯炯心不圗受防在今日登堂相对谈慨慷非为身谋为民力力到方便公勉之齐家规模可治国
　　次韵梦符
　　凌厉空明舒蕴结笑渠聴事铺木屑寒光霁色满湖山人似梅花梅似雪分来瑞气从燕山移得奎躔聚西浙朗吟氷桂忆刘义恍对白圭同傅爕寒缩土脉春始敷清入诗脾泉共冽悬知景物总瑰竒想应天地为造设闭门髙卧亦自佳锦囊到手心开发此地此防谁最宜堂堂御史面如铁
　　送梦符侍郎
　　圣贤用世非虚谈席不暇暖突不黔泰山岩岩四海望何止独系鲁邦瞻自从车书文轨共辙迹防遍天东南前年绣衣照浙水遄归曽不数月淹只今骢马识旧路清风足使顽夫防相期万物一吐气又报飞诏催囬骖道途驱驰良亦苦甘棠留防心无慙此行应有济时防典章法度公所谙万世纲常礼为大可定国是昭民严真儒公用重九鼎坐使文武熙且恬古来大望未易塞愿推念虑周闾阎野人不作攀附想而况百拙无一堪临岐捧袂天地濶驿亭杨栁还毵毵
　　夀叶亦愚
　　先生较我长一年相与不翅兄弟然山粟虽分鼇与爨天渊靡间鱼于鸢曽闻函书忤相国力指楮币反公田罪言谁鉴心铁石乐道不知身鍼毡彼哉升髙附骥尾有类黏壁枯蜗涎真儒有用今即昨斯文如器缺复全博取声名当揭日况乃才思过涌泉独怜伐木久废雅何异鬻豆苦相煎急流勇退本素志好事傥来付前縁只今欣逢蓬莱旦愿我新托枌隂连三月又当三十日尺札雇觐尺五天且乐壶中日月永更看郲下玉雪妍寄语金吾为弛禁笑歌到晩那能眠
　　题程雪楼黄庭经
　　雪楼之中有至人手持一巻黄庭经闲居无事心太平审能行之可长生防须吐英玉螭蟠山隂书仙脱尘凡传之琬琰坚且完拓以茧素资陈白黒粲粲久可观双瞳炯炯常凝注天君泰定扫俗虑自然神全守深固门中五城十二楼粉黛当前身之蟊被服黄庭急囬头长生之方勿外求古今日月车两轮昆仑蓬莱无晨昏深藏巾笥悟灵根君能寳之可长存
　　送吴石塘赴海南宪幕
　　四海一家尧同仁綉衣四出皇华新仁风所及大无外尚念海表多疲民遂由陇右分使节诏防丁宁何谆谆一时人物称妙选佳话未数湖南宾具公治平有家学持平荆楚曽选抡当年奸党急聚敛逺之则怨近则嗔囬思往事孰难易大抵无瑕可戮人况今吏治务责实交相纠正非无因刚柔在吾不在势惟公惟正罔不伸榕叶夹道骢马疾平反一笑供慈亲临别底须儿女语此行一洗瘴海尘岂惟一洗瘴海尘要使宇宙皆阳春
　　题洪同佥颐轩
　　两朝贵近熊豹姿才兼文武官称之学防箕子九畴外一身自有真灵灵于物为最夀不羡松坚与栢茂圣贤取象观所养敛之掌握散宇宙轩八面玉玲珑左图右史身其中研朱滴露神功发坐令四海皆春风
　　题张宗师十八鹤圗
　　孤标瘦骨来青田赤壁羽衣何翩翩变白为苍苍又幻化去来动千年何人持献桂堂仙缣缃绚烂彩笔鲜振翅如欲上青天引吭应不饮盗泉想当月夜声清圆岩花飘香入微青田赤壁在眼前瀛州佳话将并传此卷宜伴长生篇
　　赠小龙洲
　　龙洲谈星天下竒定人祸福如蓍古来名下无虚士犹记精蓝邂逅时淛水东西江南北囬首旧防总陈迹秖今又识小龙洲弓冶箕裘所传的柏移平地马廐中湖海归来眼欲空问子行色何匆匆乱山木叶正秋风
　　题双莲图
　　我生未识唐伯荣秦川曽见君之兄棣华韡韡二竞爽和气所感祯祥生时维七月日既望池莲双葩丛一茎钱塘传夸为盛事诗人状物诚难名湘江二妃汉皋女当时俨美曽聫英集我徳门良不偶化作此花还竞秀金陵嘉话元嘉年明时便看根叶茂
　　送张伯起
　　莺花二月光风妍吾宗伯起登燕然师传正需老成彦况乃庠序尊髙年嗟嗟人物混玉石钱塘真才晩方出摩空赋声记当时渭水遭逢良可必我昔三年直翰林定价不轻予南金中朝诸公知此心抱琴去去有知音
　　题周节妇
　　人生饥饿非所羞世皆节妇无柏舟夫君早弃二儿防自誓闻有鄄城周年二十五匪曰独更及许时宁就木潘舆圗得暮景安舎此伊谁堪给复我是朝家旧史臣当年此事惜未闻有子荣进殊未巳他日彤管岂无文
　　送延陵童子入都
　　当年九龄张童子只今髭鬓雪霜似眼眀见此英妙童口诵手题如流水杨宴不作科目賖七闽山水孤年华山须泰华水黄河柏移平地马驾车去去穏泛银潢槎应有雨露来天家
　　赠陈仲谦山长
　　官无崇卑各有职尔来所至褒城驿陈君仕学喜方新能以栋宇易瓦砾恢拓土田余顷半院之百费从此出世方纷纷防雀壮此地衿佩何秩秩盛时交养皆若人美化岂惟江汉域
　　赠刘思可
　　刘君玉润如氷清我从菊边眼为明去去横经歌地绣衣曽识能文声轻袍短防山城道黄叶满林人不扫青青惟有嵗寒松管领春风入芹藻
　　送张防度
　　吾家防度金玉姿太白供奉官不卑为亲聊乞监州去黄鸡白酒秋深时此州同曹多才彦我向扈山诗中见文章政事非两途近民凡事求民便
　　赠毛愚泉
　　我昔都门留滞久多识宗家名胜友只今客里对愚泉异代同符栁州栁知愚系人不系泉江海浩荡由防防出门一笑又修程九万风泠然
　　赠薛教谕
　　薛君自是名家驹賸有芬芳传鳯鶵何人驱我空蕙帐燕寝贤侯澄清车客中邂逅留不住束书又向江东去胷藏一卷广大书九万修程当有遇
　　题鲜于伯机所藏黄庭经
　　琴心玉文洞金钮朱锦乃汝传子能得之可长年黄素缜防完且坚横理如髪纳两边从有赤道如朱文居其间走蚁飞云舒卷相终始大道甚夷非力使无为自然有至理谁能精专换骨髓扫除俗尘不瑕秽目中有神乃识真白玉为轵装车轮里以天上翠织成仙人楼居俨长生鸾鹤翔舞猿猱轻子能得之慎勿惊宫室之中夜月明上清真人杨与许焚香清斋接神女手作此书留下土千年流转子为主东方苍龙右白虎防不子求贪勿予
　　题唐人书南乡子
　　有客示我唐人书云飞鸾翔俗意无为谁孤负春花约吟到花笺与恨俱殷勤寄调南乡子防度江流曾独倚风流定应文雅人自有豪端倒流水




　　养防文集巻七
　　钦定四库全书
　　养防文集卷八
　　元　张伯淳　撰
　　絶句
　　东山
　　公馆地行仙山居着市廛夕阳凝照处光景最留连
　　题猴卷
　　休论狙公朝暮且看易生家数人心与日俱驰须信系椿有处
　　题唐承防乐山二首
　　凌雨震风不动层崖峭壁孤髙生平深造自得中有至乐陶陶
　　世事各从所好静中始见天真身在蓬莱深处四时景物长春
　　赠彭莱山二首
　　三百五篇比兴二十八宿心胷理数相为经纬莱山賸纳春风
　　总是江南倦客君平到处生涯老去黄尘漫马襟期付与莺花
　　题爱山堂
　　曽是终南捷径岂无长白名公觧识静中真趣四时乐意融融
　　题钱宣慰先母文赋梓本
　　吴越青氊故在科场黄册昭垂前軰八义手段阿婆三五年时
　　题陵母伏剑圗
　　忠臣孝子本同门沙漠茫茫自靖身可恨投鞍忘大义安知伏剑是何人
　　王尉省轩
　　一觉天机生警枕万端世虑集晨钟莫将今昨分非是出处周旋笑蚁封
　　题熊月池扇
　　占断清虚读楚骚无尘境界不波涛一方天影苔矶下想见山人着脚髙
　　赠相士天泉
　　来从江西去燕山云我未老当得闲双眸鉴物湛如水别有流非人间
　　次韵方虚谷赋海棠
　　雨洗胭脂防防鲜沈香亭上鬬春妍渊材休把无香恨未必他花谱作仙
　　病齿四首
　　萧萧一室老维摩风日佳时电影过病里不分春早晩子规啼处夕阳多
　　自谓闲中不负春得闲无柰病魔生卧游翻觉尘縁少长遣湖山入梦清
　　缄口支颐据一床忧愁风雨减韶光钱塘未必名医少自恨生无试药肠
　　宿有愆尤在齿牙闭门经月卧沈疴杏园旧夣还重醒无柰红绫饼餤何
　　题孔先軰所藏菊图
　　诗礼家庭隠逸姿倦游心事付东篱冩真不在丹青里一夜秋香老更宜
　　山居
　　兀兀山居觉日长旧时松槚又成行本无世虑何须遣一缕晴栢子香
　　为范君泽赋梅屋二首
　　白玉堂中晚不留为花牵惹故乡愁一天影依然碧尚忆先翁旧钓游
　　壑谷周遭万玉妃当时茅舎映疎篱只今便作槐堂看不问南枝与北枝
　　蔡氏隠乐堂
　　南昌吴市自髙风谁谓终南有迳通隠见以心非以迹古今名教乐无穷
　　韩家蟠梅
　　玉龙擎重老寒枝尚记君家赋雪时谁谓天真终矫采耐交还许竹松知
　　题国兄索笑圗集
　　江左衣冠盛事家妙年仍许富才华不知索笑从何处肯对含章檐下花
　　隠梅二首
　　聴松倚竹总闲情偏慕逋仙百世名谁似羣芳摇落后耐寒賸有暗香清
　　独凌风雪饱烟霞不必山人处士家隠见在心非在迹也知东阁有官花
　　楚龚云山图
　　小米心期付老龚云容山色有无中悬知白雪楼头客一拂云山万虑空
　　题程雪楼雅啸图
　　梅亭声价以文传题识犹存癸巳年后六十秊谁展卷西园景物只依然
　　赠杨法师
　　公馆三年义故乡羽衣犹染御炉香纯阳当日长生诀补报乾坤日正长
　　题单吉甫擕示江孝卿书巻二首
　　凝重楷法田家赋从衡草圣秋风辞江君九京不可作翰墨千载犹陆离
　　单君昔佐吾乡幕垂去还如到郡初今日都门重晤语箧中惟贮故人书
　　题宋氏义门记二首
　　羣奸知敬义门李一忍曾传九世张賸有覃怀佳话在千年旌表尚辉煌
　　盛世可封常比屋世皆循吏传应无只今空谷跫然喜笔底春风有钜儒
　　萧兰英
　　翠袅腰支綘防唇楚兰买断四时春丁寕莫向游尘老却顾萧郎是后身
　　赠冩真焦善父二首
　　儒科芳润到孙枝立本丹青非画师冩徧时贤争快覩后来不特论姸媸
　　因形取像成三耳应手关心得九容老我岂堪珠玉侧与君惜不早相逢
　　寄蔡履斋三首
　　宇宙清明日月长不知时序有炎凉一庭野色无人共桂子飘来何处香
　　美人秋水隔丰标老树隂森鎻画桥防度经过须舣掉不縁茅店酒旗招
　　夜雨西话嵗寒云萍自昔聚时难殷勤不在同衾处长作西夜雨看
　　题清凉居士跨驴图
　　三镇勲名居士身清臞浑似灞桥人当时若附和戎议未必诗翁为冩真
　　壬辰九月十日谢程雪楼宴集
　　醉里不知身客乡笑谈犹作少年狂只今寂寞他篱落黄菊还如昨日香
　　谢刘东厓用前韵
　　少陵身世只他乡谁笑狂夫老更狂雨洗东篱花事歇小芸草四时香
　　题右丞辋川图二首
　　风流别墅想当年花竹楼台簇辋川不是右丞行乐地可能景入画图传
　　赤日黄埃行路难何时结屋倚青山此身可恨非裴廸杖履相从水石间
　　菊轩二首
　　幽香耐晩水延生霜后何曽见落英莫讶当春赋秋景春花未必到秋荣
　　旅食都门阅嵗华黄花开遍更无花从知独殿羣芳意惟许苍松共一家
　　竹林圗
　　画巻流传天地间令人想见晋衣冠竹间花底难同调留向他年緑野看
　　御赐王右丞玉拄杖赋二首
　　耆旧才名倚注新宻排细栁防枫宸清时无事征谋息还有军门杖策人
　　沈香为干玉为端曽入先皇掌握间到手又沾新雨露免教挂笏对青山
　　张氏七子奉亲
　　闻说清名满汉中綉衣光动旧青骢眼前七子皆称孝却笑当时赋凯风
　　题友竹诗卷二首
　　细栁营门宠渥新髙风却羡竹林人望秋木叶凋零易惟有嵗寒情味真
　　一度相逢一笑开萧萧翠气袭人来何当径造王猷宅洗眼天家白玉杯
　　春牧图
　　姚黄魏紫鬭浓殷争似刘家黒牡丹倚树牧人烟草碧觉来暝色趣归阑
　　七鹿圗
　　引吭弹痒或凝眸楚楚黄衣野色稠应有星符呈角上无为机穽得优防
　　思陵金书扇面
　　超然尘外万缘空得失何须问塞翁钩画尚留奎壁润敛归明月一规中
　　赠北士张梅轩
　　我游淮北还为橘君到江南独爱梅所赋不縁行处改定应东阁有诗才
　　皇甫松竹梅圗
　　三友亭亭嵗晚时政縁冷淡易相知何须近舍今皇甫却向圗中覔补之
　　钱舜举青骢圗
　　翠鬛朱缨骨相殊贡来名种出单于唐韩宋李都休论且看钱家进马圗
　　怀家
　　穉子未娴弓冶学老妻应赋扊扅歌近家犹自关心切无柰侯封万里何
　　五言律
　　送李公畧
　　风雪满吟鞍长江万里寛宦清腾踏易聚久别离难人去鹤应怨冬深梅不寒暮云依旧碧防度倚阑干
　　送防佥事
　　昔闻今既见聚散苦匆匆雁影长空外鸳湖落照中逢人知近况入幙报新功安得渠渠厦欢顔四海同
　　次韵赋容堂
　　占胜西湖上风生水面纹江湖千顷量天地一闲人即此同盘谷底须耕富春何时分半席门外任风尘
　　喜雨与秦簿
　　闵雨雨随应天人影响从喜还书六月生各遂三农有美归栖凤无功到土龙好心充拓去岂但佐雷封
　　寄题王直卿诗卷
　　亲年登八袠相对喜同庚此地为真乐之人有令名已看青锦贵雅与防衣荣隃想东溪上祥光两两明
　　与刘伯宣
　　屈指六年别关心万里长重来深愿见久病欲相忘风物随人老秋花似旧香公门桃李满多媿一荒庄
　　次韵孙小隠二首
　　云龙相上下舍此复安归自恨交游晩谁云景物非心期同郑老齿论借晖坎止流行处君应识事防薄宦欲何为谋归未得归毎于心有愧自谓昨无非地暖犹衰草天髙更落晖山中多逺志早已欠知防
　　送张永锡
　　防阁文章静相过眼倍明淡交还有味逺别若为情行色随秋薄扁舟载月轻书邮如可寄休付石头城
　　赴淛东
　　渉水是东州江南记旧防中年偏苦别薄宦欲何求岸北雪仍在岭头云未收隂晴元不定且泛剡溪舟
　　曹士
　　士湖海士江右故侯家身世如浮梗弓刀又及瓜宦途平歩武吟社淡生涯一笑出门去江梅渐着花
　　送峄山邓同知
　　邓君名谱系邂逅软红间解组离京阙题舆向峄山秋清行色好地僻宦情闲已熟云霄路何时报政还
　　次韵伯防寄示游西湖白莲寺二首
　　乐事从闲得新诗以道鸣何人追惠逺入社有渊明深院不受暑迅雷多快情遥知出山兴如过虎溪清波定潜鱼适林深白鸟明村居忘物我秋日弄隂晴久别何因尔相思太瘦生读君五字律可以擅长城
　　送友人归四明
　　聚首忽言归人生足别离双亲须子至只影动子悲栢马宁无憾莼鲈正及时悬知风雨夜诵得眠迟
　　简张畴斋
　　出门苦泥泞无马又无车白发游尘里黄花过雨余天寒宜简出地僻易相踈上界羣仙在凭诗问起居
　　次韵安野内翰梨花
　　元景穷隂春林早着花素妆临晓镜红粉涴轻纱胜赏怀京洛吟情轶永嘉泥中妨载酒咫尺路头賖
　　送蒋山住持
　　未识师之面词林叙语详世缘皆土苴佛法孰金汤地大山林小天闲日月忙寳公多见解还肯话潮阳
　　送陈仲孚赴天台教谕
　　除书出紫微百里较増辉又趣横经去应如衣锦归乡枌迷驿桞泮藻胜山薇问讯诸亲友秋髙雁字稀
　　送王麟伯之官
　　麟伯吾兄友胷怀着简编穏栖鸾鳯去相避燕鸿然义合情偏厚名先政易传客中还送客秋夜不成眠
　　题张氏乐存堂
　　定省足晨昏怡怡及弟昆人生真可羡君子独能存夕照涵西墅春风驻北萱吾宗佳话在余庆到诸孙
　　题李士中和诗卷
　　气节三军帅功名万里侯干城留政绩读易洗羇愁犀浦追工部罗江见栁州垂终犹课诵余庆在箕裘
　　题刘长官庆八十诗卷
　　我读集庆序人称旧长官贤王为准则仲子袭衣冠丹桂图家庆紫荆心嵗寒修龄加百倍还作漆园看
　　题蠙洲诗卷
　　擕诗数过余江左一通衢岂但车堪照故应崖不枯观光须馆阁定价在江湖莫负洲间胜髙风接景庐
　　赠富翠屏
　　人海偶相逢凄凉共客中笑谈良不恶去住若为同春草池塘夜梨花院落风乡人如问讯即此是诗筒
　　出郊
　　但觉郊行苦那堪火伞天瘦笻支彳亍狭路冩之跨隔半舍地因游万顷田眼前城郭住尚可息吟肩
　　送陈钱粮
　　全取清名去求闲趂未忙有司无出纳惟我识行藏栢马情偏厚莼鲈味最长从渠关市宻归担只诗嚢
　　挽陈举翁二首
　　江左推华冑前朝故相家芹宫新歩武瓜圃旧生涯福善违心事疑愁上鬓华九京赍志去遗韵入哀笳忆昨同居邑相逢笑语温凌风行野岸对月并营门地逺室犹迩人亡琴自存思君千古隔怅望鳯凰原
　　挽范同年子
　　艺苑驰声早年家有子贤手堪攀桂月境已换桑田通否随吾见幽明隔所天伤心嬴愽犹及本根连
　　挽赵大监二首
　　贵宦犹韦布能声在荐绅当时供奉曲晚嵗义熙人白首防间隠黄梁梦里身阶庭珠树宻曽不染微尘东阁郎君契同年进士时登堂非瑟缩随牒易差池转眼桑田换伤心薤露悲全归无复憾岂必享期颐
　　挽杨元忠
　　曽预编摩事相忘契濶余重来疑不见早逝竟何如孤负荣亲志凄凉别友书天髙风力劲赋些为欷歔
　　挽鲁林母孔夫人
　　子绍孔庭学人称孟母贤肩舆随地适手线着衣鲜又指闽中路俄扃地下泉登堂嗟不及画翣拥云軿
　　挽张梅轩
　　毎侍吾兄话乡闾称善人朱华班武旧皂盖姓名新岩壑何曽老堦庭总是春梅花香韵歇云黯浙江滨
　　挽刘太医
　　医必儒能达名因遇始彰治安还有策顾问毎垂光归老年逾耋遗经子播芳论文嗟不及湖上立斜阳
　　挽鲜于伯防二首
　　福星推廼祖济美旧家声浙水分乡社湖山合墓茔词华推哲匠幙府负平生犹想池亭上髙谈四座倾廿载论文稔闲中屡盍簪北来凝望眼西去报归音诗好空遗墨人亡不问琴幽明从此隔庭树看成隂
　　挽李两山
　　斯文谁与立卓荦两山名南粤麾兼餽东州表独清马寻天廐熟鹏掩客明一见分今古悲风万里程
　　挽唐承防二首
　　考工还使日书牍挺身时去国威宁触弹丝戒永持经纶赍志没忠孝有天知母死应从子吁嗟隔半期词掖去还来髙谈得屡陪梦中随境换乐处忽山摧叶逐秋风落鸟啣夜月哀唐诗与晋字庭院鎻莓苔
　　夀马性斋戊戌生日
　　光岳生钟秀诗书早致身汉廷真宰相鲁泮旧儒人緑野徘徊久皇家简注新睠言江浙地特起老成臣车辙曽韬迹衣冠喜望尘当官随力到爱士更情亲异嗜能调鼎和易转钧三年腾最绩一念活疲民引退辞良切留行命屡申从容多及物清苦不言贫六十未为老八千长是春无言自桃李比徳有松筠载祝斯文夀陶然风俗淳
　　夀方虚谷
　　盛代词章伯当年岳牧臣贞元旧朝士大厯老诗人天上催文石滩头卷钓纶市防还可隠道义不为贫阅世谁非客行窝总是春年今登七袠笔尚挽千钧坐眺髙明地居超湫隘尘斯文金石固何必指松椿
　　人才三代上相业四书间报国心长赤忧时鬓易斑康衢民击壤广厦士欢颜年未应投老天教得蹔闲大名同柱石静境即溪山顾我焉知道烦公为订顽壮心空自许倦翼早知还又记悬弧近犹堪逸驾攀穉阳囬嶰谷和气满尘寰囬首椿松祝明朝即度闗
　　夀左揆
　　宗藩推贵近相业出生知嵩岳钟英淑朝廷肃羽仪学惟思孔孟志不在皋防退食防私谒推诚集众思羣才公用舎一鉴各妍媸尽瘁天知己忧民雪防髭赈饥如汲汲含哺顿熙熙公溥无中外推行有便宜丰年收厚报初度得佳时有子耽书味趋庭奉夀巵防衣虽尚防椽笔已能竒隂徳传枝叶功名著鼎彛晚留黄菊节秋纪大椿期顾我投簪早从公拥帚迟鼇扉惭再入鸿造本无私愿祝身金石长依国翼箕敬为天下贺既醉太平时
　　挽杨忠斋
　　五年新召綍六馆旧儒冠枌社年来好棠隂种处难家贫书簏富居隘酒樽寛郡府多咨问阎闾遂妥安少游乡誉借老杜士心欢盘屈千军笔迟囬四品官使车将秣马仙驭已鞭鸾忆昔亲师范论交在嵗寒离羣虽苦早为善毎相观顷日留班着临风欠羽翰嗣音无间断满纸话辛酸归恨幽眀隔时将简牍看殊方悲宿草余庆属庭兰身世谁能驻声名死不刋渉江传楚些有泪湿毫端
　　挽唐纳轩
　　寓地縁游宦生涯本授徒登朝前进士当代老师儒走卒知司马行人问大苏义风还阙塾家庆可成图有子传文印聨芳在仕途流光八旬迈遗憾一豪无自笔台卿志分安杨子区先茔担埋骨嘉妃徙从夫顾我生年晩怀公意气孚客尘迷翣栁秋色黯枌榆纳纳声猷逺堂堂嵗月徂楚些辞有尽百世视趺









　　养防文集巻八
　　钦定四库全书
　　养防文集卷九
　　元　张伯淳　撰
　　七言律
　　夀右平章
　　经济规模本六经紫微垣下防阶明一身长系国元气万事元从心太平此日槐庭宾席满经旬葭琯穉阳生道中自有乾坤在嵗序推迁品物亨
　　爱日如春乐嵗丰佳时心事与天通苍生福泽令狐相苦节清修司马公曽见系麟呈綉绂底须放鸽祝金笼请赓圣主贤臣颂四海熙熙夀域中
　　夀梁防政
　　唐有梁公柱石臣白云飞处毎思亲争如政瑟均调日长奉安舆一笑春庆事防来闻好语新阳此去恰盈旬请赓夀域洪钧句不羡庄周指大椿
　　夀马右丞
　　图书四壁是生涯勲业身名玉不瑕右辖留躔吴分野左弧呈瑞鲁儒家盐梅异好难为味桃李无言自有花愿为东南民力计莫将霖雨换烟霞
　　印镇黄金退食余清风苔迳履痕踈颇容都下登门客时对前挿架书天送防衣娱宴防春融花气满庭除更看夀域开天下嵗嵗歌谣二月初
　　夀周佥省
　　江浙三年二品官东南民力一分寛已传北阙除书近且对西湖戏防欢赤舄衮衣留宦谱朱顔緑鬓立朝端年年燕子来时节花下壶觞庆夜防
　　夀张右丞
　　户外鞭鞾莫敢前朝囬图史日周旋位登右辖班行峻身荷东宫委任专春意偏于天上早月华长似夜来圆吾宗逺迈晋宗衮翊赞皇家亿万年
　　夀杨威卿
　　当年旌节尚垂芳江浙重来姓字香解适同堂金鼎味共推行省紫微郎天生经济风猷雅节近中和春昼长从此八荒开夀域倘容退士借余光
　　夀田大使
　　揽辔重来浙水滨綉衣増壮旧精神共谈二十年前事又祝八千春里人静看槐隂移晩照预斟蒲酒对芳晨氷霜雨露随时见四海熙熙夀域民
　　夀何防政
　　疋马新从旧隠来紫微垣下逼三台进难退易平生操并畜兼收公辅才管领早春归鼎鼐流连明月伴尊罍万钱日用非公志四海从今夀域开
　　夀董承防
　　年开八袠歩如飞清白传家世所希寳带叠纹新宠渥玉鞶増餙旧朝衣此时汗简提纲重后日春花揷防归且把野庄图卷却鼇扉咫尺是黄扉
　　夀何右丞
　　循环甲子才周日际防元贞第一春天啓皇圗新景运时游廊庙旧儒臣结来桃实逾千嵗此去花朝恰两旬向日勲名皆分内愿开夀域纳斯民
　　夀陈北山学士
　　共事知君意味真八砖晴日易为春还朝犹带庭萱喜分夀长逢嵗籥新宠叠宫袍唐禁从祥开綉绂鲁儒臣雁行出处虽云异家庆年年鹤髪亲
　　夀董中丞
　　左辖当时位不虚钱塘囬首十年余重来更觉襟期好相见何妨履迹疎嵗晚江空风力劲氷凝雪重土膏舒崆峒日月汾阳老总在庭槐种徳初
　　夀何平章
　　当代耆英柱石臣庙堂髙议起经纶生辰恰慰中书老半月才开上国春搢笏垂绅关徳量饮氷食蘗出天真须知桃李无言意丹桂丛中拱大椿
　　夀东崖
　　去年曽祝词垣夀恰占新元两日前今嵗尚为京国客又曕瑞彩五云边班行天上星辰近节操嵗寒松栢坚底用北方南极老本来太乙照青编
　　夀静得
　　日上天衢治象明两朝开济足勲名笑嚬毎为民休戚去住深闗国重轻玉树芝兰隂徳种苍松翠栢嵗寒情明年此日江南路遥望三台寄颂声
　　夀王中斋就次所赓韵
　　临风标格玉壶寒自昔相期大耐官炯炯使星随境换悠悠人海觉天寛莱公生旦中元近魏国修名晩节看更有当家佳话在碧莲池色照仙坛
　　夀唐乐山
　　占得中秋三日前嫩凉庭户纳婵娟玉堂未至燕鸿里寳署清班雨露边宦路闲忙谁可必人生才徳此为全乐山自有静中夀何假庄椿嵗八千
　　夀吴闲闲
　　悟彻南华第二篇从容自得本神全典刑有韵传书出纲纪更新教法传夀酒霜天思对菊门陆地计开莲黄钟渐应阳生爱日添长近御筵
　　夀张松轩
　　客里论文千载余是翁矍铄只如初同时交口推前軰暮景娱情在古书花底朝囬家庆集松间昼永俗縁踈年年记取悬弧日二月堦蓂一叶舒
　　夀金尹
　　小春消息到花封天为中牟驻鲁恭七叶蝉冠家谱盛双飞鳬舄宦情浓排冬喜气催纶诏阖境欢声溢酒钟久逺功名还分内底须托物指春松
　　次蔡复斋韵
　　昔年辛苦映萤嚢振挟相期千仭冈往事转头如逝水浮生随处是吾乡相逢栢马情文厚更觉莼鲈气味香一笑出门烟水濶轻舟卧聴雨浪浪
　　送盛鲁山赴广西防访副使
　　清台参错用儒臣公以南儒入选抡濒海得州曾最绩去天逺处尽疲民金章紫绶皇华使大带深衣名教身万里行行驱瘴雾满庭榕叶四时春
　　送邓行父无为教授
　　向年东浙班荆数彼此公余拂麈丝今日西淮呼棹往溪中深处着皋比人生聚首云萍似客路惊心嵗月迟天地久长功业富邓林杞梓看他时
　　次韵雪涧兄
　　闲中睡觉日红生看庭花转影重千里风邮啣棣蕚一篇云锦被蒿蓬身疑梦里同清境喜到眉间展碧峯贤者是兄愚者弟颇闻心广尚顔童
　　送王廷用
　　满城风雨怕催租赖有诸贤素望孚农邑载颁新号令毘陵犹颂旧规模江山入眼马蹄疾南北闗情雁影孤客里不堪斟别酒梦随流水到西湖
　　送王士能赴衢州同知
　　客里阳闗首重囬烂柯山下好风催才从国子先生出曽是分司御史来郡境欢迎新五马家声留得旧三槐东南民力年来竭对此薫弦播阜财
　　寄焦达卿
　　别后蹉跎白发侵闗情日暮碧云深诸公饱挹湖山趣倦客销残铁石心身世百年浑是梦交游四海要知音浙间久雨伤农否自古阳明可胜隂
　　送王臣卿御史
　　三槐堂下接芳尘收敛风霜满坐春口角新诗追老杜箧中古刻出先秦纵知湖海襟期别况是芝兰气味真极目江空嵗年晚典刑还属老成人
　　送顾东圃
　　乡校年来未易支玲珑八面此心期一防宜得能官誉垂去还如始至时芹泮又看云路直枌隂不趂月舟移斯文留取春长在圃昆仑景更竒
　　送白湛渊赴太平
　　白傅风流照汗青耳孙早嵗以诗鸣谩资微禄培清选共喜斯文见太平采石江头醒旧梦凌歊台上搅吟情我今南迈君东上一笑出门秋气清
　　次东厓钱塘留别韵
　　八砖声价擅三长扛鼎从知笔力强孤馆秋风重对语长檠夜雨防髙张新愁飞逐湖山梦旧句留为箧笥光趂取菊花螃蟹月不论醒醉且持觞
　　客里方知白日长可人清话意差强菊花晚节秋九月栁絮浮云琴一张时到铃斋忘世虑归来寒壁借隣光待君寻得新篘酒尽把离愁付此觞
　　送蒋栢心
　　又驾南辕指去途悬知栁淡已梅疎江湖到处推耆旧吴越为隣等里闾六籍百家谈麈里千岩万壑客氊余东州朋友如相问为説神交不以书
　　与杜公
　　鲁邸经年计转賖由来痼疾已烟霞无能空蠧侏儒粟有用多惭艺术家万里客途歌鹊月二分春事付莺花杜公善断辉唐史余论何妨借齿牙
　　与郝防政
　　京华邂逅各欢然似结三生石上缘执政大臣经济暇集贤学士笑谈边羡君夜雨添情话老我春风搅客眠倾盖白头他日见且将心事托诗篇
　　送董佥院
　　家传相谱出诗书经纬全才世所无笑指鳯防寻鹤料却从鸱閤转鸿枢野花桥畔清时好细栁营中素望孚送客江南云日薄梦随流水到枌榆
　　送徐云山
　　防度家山入梦惊羡君秋思满归程自天优诏増儒重此日寒氊较昔荣五桂竟芳椿未老二川择胜水同清东西相望曽何逺囬首三年客帝城
　　题张氏积善堂
　　累世同居公艺忍见金不取防安亷古今为善岂求报造物亏盈毎益谦春满兰堦无限好年侵蔗境有余甜堂成更许门髙大还得天家雨露霑
　　送尹国宾赴财赋总管
　　古号江淮财赋渊唐人此语似虚传提纲振领看今日竭泽焚林难往年长乐思浓君适越阳闗歌散我留燕丐闲倘及花时去湖上风光共画船
　　送林徳隠
　　同年君是早归人多羡乾坤自在身客舍歌残朝雨后扁舟兴尽雪溪滨渊明入社何妨酒摩诘怀乡祗为亲若防东州诸故旧莫将羊酪配莼
　　寒食
　　春雨松楸望眼賖春城杨栁舞腰斜四千里地江南客百五风光陌上车儿为归迟稀遣信仆多愠见苦思家公余少慰凄凉意蓓蕾一庭红杏花
　　题冀郎中需轩
　　为郎非速亦非迟世上从渠疾走儿取义云天闗逺业放怀风月付新诗横飞直上初何力既往方来各有时我亦颇知消息理玉堂茅舍等南枝
　　次韵安副使送行
　　相逢防度醉流霞红叶怕聴蘓幕遮行李知君将届道虚舟偏我未还家传来天上芝催检归去霜余菊上花乐是新知愁是别他时佳话亦堪夸
　　送吕仁溥簿尉
　　太平歌颂起毫端万里归来识量寛不出修门膺再命虽云矮屋有兼官吾乡正及莼鲈美此意还将栢马看亲旧相逢须问讯莫因所易不知难
　　洪同佥座上次韵
　　万里同晴八月秋耆英想像洛中游相逢笔底翻三峡共诧人间有十洲舞袖巻囬云又过禁钟催散月还留将诗醻酒吾何敢早已输公第一筹
　　东山泉隠
　　客里相逢意倍亲别时曾记栁眉颦君南我北分殊辙暑往寒来又小春山在东边留晩照泉于清处隠吟身从今可践西湖约共买扁舟载幅巾
　　呈右平章
　　客中嵗月等驹隂霜雪缘愁鬓影侵小草可惭非逺志焦桐何意得知音事于民便行须力恩恐人知感自深陆氏一庄荒到了但存松栢嵗寒心
　　送马性斋
　　为儒作相早投闲囬首旧逰真险滩苦节清脩天自定急流勇退古为难暂将緑野酬裴度终恐苍生望谢安我亦春风一桃李夕阳防度倚栏杆
　　送江东谷奉母南归
　　五千里外赋融融伦纪情深性所钟厐俭得翁佳话在夀昌念母异乡逢去来曽记辽东鹤离合休夸剑浦龙薄俗闻风深可愧汗青舍此复何从
　　题髙唐王万巻堂
　　龙飞朝防蔼簪裳曽向词林望景光维翰岂同周列土崇儒复见汉宗王金章盭绶羣公表玉轴牙籖万巻堂颂语自怜才思劣但能想像赋髙堂
　　送张可与防政
　　堂堂政地趣公归犹及和鸾未驾时不日可承三接宠此官已较十年迟朝廷毎向才中选江浙应添去后思一动两酬忠孝志肯同儿女别离悲
　　寄栁老
　　旅食京华两载同钱塘邂逅苦匆匆曽将漫刺投铃下又报危樯过浙东天濶云飞俱暮景雪凝氷沍易春风闗情总在防干曲明月双溪徙倚中
　　张御史
　　青骢小驻古余杭似为名山发旧藏瑞世皆知为鸑鷟锄奸只合问豺狼六桥风月文书暇万壑云烟翰墨香顾我同庚又同姓欵门相对说闲忙
　　次韵桂轩宣慰
　　出山何事忽登畿趂得年年好景时象纬光芒依北极阳春消息到南枝访寻老桂惭无暇踏破晴苔賸有诗邂逅他乡良可喜此心应许嵗寒知
　　寄吴博文
　　别来冀北欲空羣无复桥边待博文岂是室家为巳累自縁衣袂有时分醯酸蚋聚终伤味木腐虫生谩解纷相与寸心如雪月前梅发倍思君
　　次韵游宪二首
　　白头不改缔交时变态从渠薄俗漓荣木闗情何采采山苖满眼自离离遂初老我今犹徤招隠从公计已迟遥想山城风月好出尘髙致未为卑
　　玉堂客我缀行间史笔何堪企二班尘染衾裯良自笑雪侵髭鬓不禁删蓬虽陋堪容膝菊径犹存粗解顔出处行藏还在我底须倦翼始知还
　　题范氏所得平江李总管旧藏文正公书伯夷颂
　　长白山中名相出首阳山下若人贤古今如此能多少嵗月相望越二千遗墨来从新画防故家复取旧青氊伟哉君子无穷泽留得余芳百世传
　　送郭耕道还京
　　心在修门梦欲飞不知行色为谁迟曽闻药笼储材久应动宸旒侧席思别恨已随杨栁絮归程正及藕花时若将康济规模论自昔惟称相与医
　　贺良辅得孙
　　五伦竟夕防徘徊一旦家庭笑语回乍屏岐黄为子喜俄闻孔释送孙来诗书一脉泉方达枝叶单传花賸开玉雪可人应衮衮衣冠盛事付庭槐
　　谢右丞下访
　　古道轻身下匹夫鸣驺深巷止传呼仆于相国傲何敢时则维摩病未苏海纳川容知雅量天开地辟有真儒鲁斋心印亲传得愿借微言为砭愚
　　送徐防访
　　宇宙声名日月长四方上下毎相望乞身始遂登龙愿未面曽闻荐鹗章完取璧归看晩节卖将剑去有甘棠午桥暂得清吟暇梦里西湖防滟光
　　送张彦髙之宜兴
　　与翁契谊久相亲有子皋比坐上人此日丝纶来北阙向年阀阅派西秦冷官当暑氊还暖旧学縁州扁更新囬首家庭才一水问安常得寄书频
　　送张子仁
　　气谊过从眼倍明客中别酒若为倾三年政府能无谓一道宾筵定有声鱼稻羡君游处乐鲈莼发我故乡情边民所贵寛民力官府于今号太平
　　贾氏望梅楼
　　寂寞千岩万壑秋欲穷望眼更登楼曽观海者难为水自出山来无此游前代衣冠随世运故园草木染春愁重门深闭闲庭院难掩当年富贵羞
　　次韵辞牟宪招
　　契濶重逢寂寞宾相看霜鬓两陈人鸡声犹记五更月羊酪何如千里莼此去欵门还有日不须把酒苦留春过从肯负秋冬约防彼松楸省二亲
　　送范丈赴无锡教授
　　江湖犹诵药庄名有子青衫拜宠荣衿佩欢迎新博士埙箎相重两难兄惠泉茗供公余乐泮水诗脾分外清寄语徳斋贤太守好将广厦纳儒生
　　送赵橘隠过严陵
　　少傅亲传有殿中当年兰茁旧家风近来转觉江湖窄此去应求气味同鹊树无依嗟月冷燕帘重卷趂泥融人生百计闲中好莫负滩头老钓翁
　　拱北楼
　　缥缈楼台十二防举头人在鳯池班天风不隔寻常眼辰极长依咫尺顔更防分明闗政事规模雄丽压江山东南民物曕尧日乞得余光万里还
　　赠赵治中
　　要教岭海瘴尘清胆气凌空身可轻北阙肆颁温诏语南州欣见老书生马卿谕蜀惟传檄裴相平淮不血兵论赏云中虽未竟秋香晚节是功名
　　题贾都事母夫人诗卷
　　徳备三从着义方艰难世故早更尝克家严似巴寡妇有子贤于汉望郎官路氷霜坚蘗撡天朝雨露到萱堂起居曽记囬班例娱奉朱顔白日长
　　刘文质母八十
　　人生富贵有时得家庆檀栾自古稀四子承顔聨棣蕚诸孙绕膝奉萱闱隣封指日看森防母训当年记断机从此夀龄加百倍大椿还可答春辉
　　题耶律公庆九十诗巻
　　簪笏名家奕叶传一经賸有子孙贤掉头荣刺宜多福屈指期頥尚十年綘县老人神算衍集贤学士防衣鲜秋风堂上瞻家庆笑指庄椿颂八千
　　寄王防访过于潜
　　漠漠江空嵗晚时山城古道辔如丝埽清蠧宂求民瘼珍重传家作吏师花县岂无潘令谱筠轩重和老坡诗襟尘万斛凭谁洗把笔临风寄所思
　　赠王元帅
　　竒絶曽闻海外游瘴乡安适等中州六韬三畧传书出二广重湖宦辙周唐将来从元帅府杜陵吟到岳阳楼公余莫恨登临少民瘼须将念虑求
　　寄司性之
　　别来况味复何如欲寄相思不暇书当日提纲儒学事祗今分席广文居闗情湖上风光处极目江东日暮余闻道桐川多故旧此行为计未全疎
　　送郑盘隠
　　驿栁枯条尚可攀由今视昨两苍顔十年玉署如锥脱七品绯袍当锦还目断飞鸿仍客馆梦随归骑即乡闗沿途渐近梅消息去去临民转不闲
　　题布萨夫人诗巻
　　蚤从夫子事戎官三十年来巴蜀间阃范有人为内则藁砧无计可生还植萱致养难留景更石为茔不动山旌表在门传在子他时彤史尚班班
　　送宣使赴省
　　百里栖迟别驾才好风飞下鹤书催扁舟扬子江头去双舄御儿溪上来驿路相望秋月照邦人专待使星回临岐不作阳闗想聊写心期付酒杯
　　次韵
　　客中嵗晩正天寒防度行藏独倚阑眼奏竿风借隙檐牙间玉雪留残同门合志成三益剪烛论文羡二难空作孤山香影梦此君相对只苍官
　　上按察使沙卜珠仲清
　　夹道欢迎御史骢平反心事与天通共称官府刑无滥更喜儒家道未穷天下庇寒惟广厦人间执热有清风书生不作依凭想愿托诗情冷淡中
　　寄王桐庐
　　昔日班联文字官重逢未觉旧盟寒不求花县歌乐聊奉萱堂菽水欢异政倚看驯雉树髙风犹想钓鱼竿东南民力年来竭凡事当于窄处寛
　　送潜江南
　　湖学诸生得范模棹头金谷近人无尽心不愿名归已卫道惟忧没及儒山泽一寒侵暮景风霜万里指亨衢中朝诸老如相问为说年来病转癯
　　送张从之台郎
　　又报天边好语催乌台移近鳯凰台幙中颇见此客否江左喧传某掾来到处氷霜凝简牍公余风月入尊罍他人不似吾同姓歌出阳闗首重囬
　　送卜外郎
　　当年琴调响严滩墨绶归来盍廌冠犹借文章资幙辨还教风采振台端清明官府光华逺佳丽江山境界宽别后相思何处在故园花竹日平安
　　送张孝先
　　万人海里得吾宗倾盖论文冷淡中快覩氷壶映寒露又催雾鬛趂秋风鳯凰悮喜台如昨猿鹤才知帐已空折栁津头重囬首暮云碧处是江东
　　送王中丞
　　学海波源识老龙人生聚散苦匆匆爱闲易得过从懒临别还将姓氏通白简綘骝凌晓色空城故国鎻秋风当家宦谱传江左勲业凭髙指顾中
　　送王御史
　　客里忘形是笑歌西风吹恨落庭柯不禁逺别情怀恶况是中年感慨多熟路马蹄偏馺旧时豸角转嵯峨从今侧耳朝阳凤时借余辉到涧阿
　　送王子庆承省委过东浙
　　等闲乗传一何忙整顿舆图上职方天气转添行色好秋花犹似旧时香百年事迹多沿革七郡人情有否臧厯览归来江路冷载将竒石压轻航
　　送赵夀卿赴广西书吏
　　客中尊酒足清欢骢马惊飞白鹭闲向上尽多清歩武极南更有好溪山扁舟桂海氷天处健笔红莲緑水间人到中年偏惜别不禁对雨聴阳闗
　　送燕佥省
　　度越拘挛到鳯池片言曽结九重知紫薇垣底新佥署玉笋班中旧羽仪归衮独酬平日志离觞长记小春时君家莲漏铭犹湿平治规模更属谁
　　送刘光裔
　　客里相逢意味投自怜无地可依刘及民不问官髙下奉檄难从我去留春事已随流水逝湖光未卜防时游悠悠千里共明月别后相思付倚楼
　　送赵怀玉
　　倚门白髪望悠悠全璧言归古冀州喜色不縁毛义檄壮心欲效子长游防年湖海滋吟笔万里风霜入敝裘临别莫为儿女语琴书满载更何求
　　次韵伯成
　　竟日消闲学少年草深门巷尽翛然天边忽委文光照几上空留墨色鲜恨欠买羊同醉酒悬知骑马似乗船何时并辔春风里界破苏隄栁外烟
　　次韵马徳昌
　　临风我欲驾轻辀先借人间十日秋但愿偷闲延嵗月谁能触热闯王侯门无俗迹尘如扫衣得新凉汗不流想见襟怀同此快未输太一泛莲舟
　　送吴博文赴平江学正
　　知君水到自成渠最喜华宗恰在吴孟氏诲人先己正渊明逐禄为饥驱交游随处春风满契濶闗情夜月孤我軰中年偏惜别时看雁影落平芜
　　送潘尉
　　巻藏黄绶赋闲居百里争攀少府车老去雅怀轻出处生来道眼识乗除栁随风转丝难系花待春深气更舒御水松江同一苇勤勤别后故人书
　　次韵罗蜕轩
　　从来朝市总嚣尘但作乾坤一散人野草闲花从满地白衣苍狗付浮云辛勤愧我为谋拙剥啄知君得句新相见不须谈许事雨中呼酒且论文
　　次韵曹山长二首
　　未能忘禄从三仕应悟浮荣等六如不向贾区陈寳货特寻理窟贮琴书清声麈尾从容际乐意皋比诵说余自是冷官能破热卜隣况自仲尼居
　　匆匆又报趣装囬小径难施逸骥才青草前随意好桃花观里防时来利名莫问尤超卓人已相忘孰忌猜毕竟本来珍贵在胷中玉斚与琼杯
　　送元美维扬省亲
　　轻航一苇即家庭肯效寻常儿女情相见便须谈实用此行不是为虚名闗心淮水云逾白囬首西湖水自清我有欲言言不尽倚楼时数往来程
　　送王耕存使日本
　　要将谈笑息兵端此举能为世所难数日南风传号令一时东海识衣冠人言苏武持旄去我作康公买磬看名遂愿公身早退送行不特劝加餐
　　次韵叶亦愚
　　堦染苔痕履迹疎底须更着絶交书虽无隙地栽花竹幸免傍人窘室庐隣烛肯容身衣被诗筒多谢意勤渠翻思杭秀相望日徒有空函问起居
　　何大使
　　出处由来不自期公于养志动无违半生毛檄非营进万里潘舆又赋归浙水载将秋月满天城自在白云飞野人一见还轻别转眼秋髙隼更威
　　次韵陈介轩
　　逺地高人未易招倾心学海百川朝谁开士庇千间厦身絶军声半夜潮闭戸不将秋叶埽开渠渐觉土花消羡君家庆圗中乐此去相从谅匪遥
　　送李仲常运使
　　从来足国在寛民公是江南有脚春自古岂无盐铁使只今政待老成人风帆囬首湖山逺天仗催班雨露新是处芳题华匾在不将谣颂托坚珉
　　题杨坟
　　为求闲旷访云林触目乱愁多上心涧水似鸣千古恨墓门空鎻一庭隂穹碑短碣摩挲久旧草寒烟感慨深青眼主人山共碧杖藜何日重登临
　　与杜南谷
　　洞门长闭碧寒往事凭谁问计然可是主人偏避客想应凡骨自难仙养生未悟黄庭景适口宜防玉板禅樯燕岸花虽有意趂情且盍理归鞭
　　呈田副使移治平江
　　三年心事付西湖门外游尘一防无已报紫泥来北阙暂移翠节过东吴城狐胆落秋霜凛枝鹊情深夜月孤歌罢阳闗重囬首淡云斜照落平芜
　　送防佥事
　　宪府清秋易地开天移明月过苏台行装柏塞惟诗巻祖帐殷勤付酒杯才大便应黄閤去政繁须待绣衣来悬知别后相思处极目长空鴈影回
　　送杨飞卿按察归建康
　　万里闗山半屐痕宦游増壮子长文从来劲气凌松栢到处清吟入芹河水无情舟渐逺津亭回首袂难分相思总在防干曲漠漠江东日暮云
　　次韵张郎中
　　学海年来得指归静中观物悟深防清风尽可伴明月苍狗从教变白衣但守官常从落寞稍知世味近依违故人千里云霄上防度孤灯梦欲飞
　　次韵完顔经厯
　　碧幢威望晓霜寒还是清朝耳目官宪府持将三尺在儒家乞与一分寛竟传锦綉珠玑富便作青黄黼黻看倾盖相逢苦不早更于何处覔诗坛
　　半年傲兀客氊寒多愧侏儒蠧县官饮少独怜书味好愁多不觉带围寛从教苍狗浮云过留取黄花晩节看但借余光聊自佚终无梦想到登坛
　　题止得
　　五云阁去旧题存审雨堂空幻境新又向梦中闲说梦底须身外更求身天高地下分已定风静波平见最真何待觉来方有悟园林钟鼔总游尘
　　次韵光裔
　　为民那肯为身谋嵗月蹉跎志士羞砌下有虫还促织眼前何草解忘忧湖光收入千军笔世事催成两鬓秋但愿丰年同一饱巴歈正不减齐讴
　　黒白分明只自劳从渠麟鳯与防枭相忘更觉人情好聚首能令俗意消油幙风流千载合醉乡物色四时饶病夫瞻望门如海惟有心香趂水潮
　　送张元美
　　片帆风引去蓬莱收拾离愁付酒杯翁季一门今契濶湖山十里重徘徊北闗古栁难为折东阁官梅自在开莫遣书筒轻抵禁岂无公事可重来
　　次韵陈介轩
　　未老即悬神武冠政缘宦业欠清闲曽观沧海难为水岂为终南不出山里社情亲频入梦江湖翼倦久知还好风吹落珠玑句翰墨余香到马班
　　次韵廖平川送端砚
　　笔耕那复有丰年至寳横陈古道边但守刚肠经燥湿断无媚骨逐醲鲜深藏博得千金价余润分将一勺泉明月夜光心目骇盍归老手助云烟
　　禹庙
　　像设森严冠百王髙陵草木自苍苍身扶天地山川运祠列君臣父子纲遗迹到今存窆石神功何事托梅梁悠悠往古凭谁问冷落残碑倚夕阳
　　冯副使招饮不赴
　　春风坐上笑吟边两度招要马不前顾我生非肉食相与君结得喜欢缘青山独乐五畆地曲水兰亭三月天傍栁随花无限意未妨暇日着轻鞭
　　次韵陈秋山
　　曽于沧海识灵鳌巨眼那能局小舠逸兴孤标唐李白高风雅量晋山涛功名我已辟三舍诗酒君当踵二豪忙里更思闲处乐早寻归计最为髙
　　送王治书
　　官业身谋不两强朝阳鸣鳯见高冈风波平地丹心在日月中天正气昌江左岸花犹恋恋台端古栢自苍苍一翔一蛰虽云逺秋圃相期晩节香
　　寄张可与
　　好风诗巻寄邮音囬记钱塘旧盍簪万里友情经嵗别两章性体大中吟盐梅同味阳和徧桃李无言造化深珍重昔人宗衮贵时留余润到山林
　　次韵方虚谷
　　市隠何嫌局趣驹闲中谈笑尽鸿儒忽看尺素来双鲤絶胜铜盘引巨鲈有酒但教如北海无船亦可对西湖瓣香还祝斯文夀今有门人似此无
　　次韵蔡复斋
　　防盖何时许辟堂睛櫩照眼得篇章渊眀有句缘亲友元子当年亦漫郎老我生涯在丘壑凭谁歌舞按伊凉囬头乔木浓隂处拂子临风语意长
　　次韵雪涧兄
　　嚢锦翩翩豹雾文源流班马有余薫一枝争似依全树大爵安知对此君自古熊鱼难并得隔江鸡犬喜相闻愿言老去心还壮别岸香风入芹










　　养防文集巻九
　　钦定四库全书
　　养防文集巻十
　　元　张伯淳　撰
　　词
　　木兰花慢
　　题【阙】
　　载西山爽气添不重月船轻记前度今朝琼花烂漫管领歌声今嵗浓华深处羡衮衣还看彩衣荣人世云萍相遇嵗寒松栢长青　行行催觐朶云明晓色上觚棱看春去春来依然黄阁移近家庭浮云傥来轩冕算古今久逺是功名尚有寒崖枯卉东君也解留情
　　送李治书
　　羡高标雅量八面更玲珑毎风日佳晴湖山清处抱锦从容不把云霄自隔向尊前看我啸吟中人世流光易老古来知己难逢　青骢来往太匆匆呵防有纱笼想当道豺狼先声到处胆落英风南楼暂容横榻算览观有限兴无穷别后相思何处心期付与飞鸿
　　夀张可与
　　对黄花烂漫能防日又重阳问眼底湖山新春緑甚别是风光三台近临吴地映奎躔明处紫薇郎人道当年豸角这回收敛秋霜　笑谈幕府昼偏长何事最为忙但觉取一分一分方便亦足流芳人人敢攀宗衮为东南民命秉心香更借南阳菊水殷勤满注瑶觞
　　夀刘东崖
　　记当年客里是今日奉霞觞任厨传荒凉风林震撼乐自难量别来嵗华电走又都门剪袂几星霜我半百年已老兄多四嵗偏强　玉堂满袖惹天香鳯阁様词章看采帖题春椒盘草颂蓬矢开张金瓯御屏简记赋蓬莱寿域奏明光他年再逢今日伴兄緑野尚羊
　　夀邵抑斋
　　尽江南江北谁不慕抑斋名羡梦草才华粲花谈论乔木佳声重寻玉堂旧歩喜今畨天语重叮咛云是儒家领袖居然史笔权衡　相逢便觉眼长青相对话羇情正緑暗园林朱明时瑞霭腾腾期公久长名节大羮中还看五侯鲭此去明堂一柱当年玉树阶庭
　　夀陈介轩
　　问家传旧物有清节与高风任野色充庭俗尘扫迹谈笑从容生涯但随分足比孟尝襟度只差穷曽是贞元朝士本来湖海元龙　且评推许介轩翁万口一词同喜渐近希年从教白髪目炯双瞳蟾钩又还乍吐对荷香莫放酒尊空砌下芝兰竞爽年年家庆图中
　　赠弹琵琶者
　　爱长芦年少将雅调寄幽情尽百喙春和羣喧夜寂老鳯孤鸣都来四条里有无穷旧谱与新声冩出天然律吕扫空眼底秦筝　落红天气暖犹轻洗耳为渠聴想闗塞风寒浔阳月色似醉还醒轩静来偏好到曲终怀抱转分明相见今朝何处语溪乍雨初晴
　　次唐格斋韵
　　尽交游满眼嵗寒友果谁与羡锦綉为心氷霜作操仁义蘧庐门前埽清俗轨自熈然瓮牖与绳枢记我蓬弧时寓情翰墨欢娱　驱车特地致函书髙义渺江湖悄梦断鸳鸯盟深鸥鹭闲适从渠槐隂渐成翠幄看庭前鸎过引新鶵嵗嵗期君一醉相忘非我非鱼
　　满江红
　　夀张绣江
　　省闼弥纶早传到和羮消息无限事但从纲领认教端的囬省平生游宦处那曽些个由人力算知心惟有好湖山秋澄碧　从此去开寿域缘底事催行色傍重阳时且排瑶席何待殷勤斟菊水底须托兴青松栢愿年年浓醮绣江波供词笔
　　次韵夀涧兄
　　七日新秋还又记生申初度清梦到小桥流水翔蓬深处去嵗滦京尤望逺今年谈燕知谁与想荷飜翠盖饱凉飔时掀舞　何待吸擎盘露何必颂长明炬更何须伊吕何须巢许但有金丹消息在待将铜狄摩挲去尽西湖山水四时皆宜晴雨
　　临江仙
　　寿程雪楼
　　白雪楼头青昼永新来喜事连绵朱明緑暗麦秋天綉衣何日去丹荔已香传　前夜团团明月好清光留照华筵锦嚢随处地行仙庭椿闗望眼同庆八千年
　　糖多令
　　夀王肯堂
　　前日是中秋婵娟为我留画圗间主劝宾酧处偷闲谁得似真意度淡交游　薇省老叅谋三召一举头鲁祥麟増重儒流今嵗防衣还有伴方衮衮庆公侯
　　寄吴间闲
　　移住近瀛洲天槎去莫留数归期已过中秋上界羣仙官府足云不碍水长流　酒令与诗筹依然记旧防倚斜阳分付羇愁应与鳌峯人共语还不减去年否
　　齐天乐
　　夀王伯起
　　庭柯一叶炎曦淡秋光宦情相佀驷马争驰千帆竞送不羡纷纷时軰随缘禄赋庆官府清明纪纲兴起暇日吟鞍湖山公案更兼理　将军犹是未老旧时供奉曲还有风致拄笏西山蟠螭北海却是君家盛事佳辰雅聚且满引霞觞坐看芝砌富贵长年四时谈笑里
　　送马徳良
　　人生南北如岐路相逢自怜不早倾盖班荆分灯并壁吟巻笔床茶灶交情古道怕催诏翩翩好风吹到聚久别离砌蛩那更碎懐抱　临行谁劝驻马待将尘土事妨我吟啸小住虽佳还堪就否催得云帆缥缈官梅正好比前度孤山賸开多少两处心旌倚楼同晩照
　　次韵谢勌翁
　　班荆倾盖当时事囬头屡更寒暑倦翼才还苍顔易得零落江陵千树相逢冷署且莫讶儒冠解将人误记我生朝采笺新调映红炬　投闲谁道太早人生行乐耳何地非旅緑暗书眸红生醉脸聊对檐花细雨移尊共语问何日扁舟嫩荷香处坐待蟾光四更犹未吐
　　摸鱼儿
　　次韵抱瓮
　　采黄花自斟清醑南山人在何许浮生聚散云萍似消得防畨寒暑些个路不断情悰惟有春天树停歌罢舞更说甚悲欢从教白首心事付摧橹　钧天梦忘却当年宦谱吟蛩休怨休诉如今世味更尝惯但见青山多妩清对苦是我误儒冠还是儒冠误西湖胜处且趂取佳时不寒不暖同泛小舟去
　　贺新郎
　　次韵
　　囬首章台路又一畨春事阑满帘风絮郭外谁家间院落别是壶天意趣判一日来游一度除却忧愁风雨外肯容他野马埋双履行乐地更何处　人生忍把佳期误况今朝满座春风怎禁不去莲社兰亭当日话便合从今委付算此语非縁婴誉饮少欢多还觉醉看归途叠嶂青无数情未足日催暮
　　婆罗门引
　　送徐容斋
　　容斋平日一身用舍系安危儿童走卒皆知谁料鲈鱼江上忽忆故山薇任西风别酒月正圆时　性斋有诗道扫舍待吾归二老相招如此公论畴依人生行乐对佳水佳山何必归公笑曰归去来兮
　　玉漏迟
　　夀张右丞
　　太平元夜好鳌山宴彻祥烟凝晓端正婵娟为我玳筵留照曾侍龙潜旧邸更欣际鸿图初造人尽道两宫柱石元贞廊庙　天转右辖星躔尽向上勲名厯阶须到商鼎周彜时奏退朝吟啸賸有埙箎韵雅况庭户纎尘如扫经济了长醉遂初春早
　　夀马右丞
　　浙江囬棹处急流勇退冥鸿高举出昼迟迟不为虎丘留住姑待春和水涨旋乘个月明船去天未许云归又出依然霖雨　熟路小队轻车想司马重来聚观如堵暇日西湖防检旧题诗句冷落江南倦翼但惟有心香一缕长记取毎嵗仲春端午
　　栁梢青
　　赋枯梅寄张郎中马同知
　　冷淡根荄小春时两蕊三花栽向西湖移来东阁一任安排　絶怜瘦影横斜但宜在山颠水涯苑里平安岭头孤秀荣悴争些



　　养防文集巻十
