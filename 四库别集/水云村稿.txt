　　钦定四库全书　　　　　集部五
　　水云村稾总目　　　　　别集类四【元】
　　巻一
　　赋
　　巻二
　　碑
　　巻三
　　记
　　巻四
　　传
　　巻五
　　序
　　巻六
　　賛
　　巻七
　　题跋
　　巻八
　　墓表志铭
　　巻九
　　啓
　　巻十
　　啓
　　巻十一
　　书翰
　　巻十二
　　祭文
　　巻十三
　　杂著
　　巻十四
　　公牍
　　巻十五
　　表牋
　　臣等谨案水云村稾十五巻元刘壎撰壎字起潜南丰人水云村其所居地名因以自号生于宋嘉熙庚子咸淳庚午本郡试第一入元以荐为延平教授延祐六年卒年八十所着隐居通议颇淹博可取巳别着于録其文集旧有二本一曰水云村冺稿乃明洪武间孙瑛所手抄大抵杂采隐居通议中语缀辑成编其文亦皆与此本相一即此本乃其裔孙凝収拾遗佚别加排次者所収各体较为详备惟原目二十巻而今本祗存十五巻其十六巻以下已阙当由传抄者失之特按原目此五巻所载本靑词祝文无关体要之作则其存佚亦无足重轻也壎才力雄放尤长于四六绮丽之制集中所载诸啓劄大都皆在宋世所作考隐居通议自述其得意之笔如代吴浚谢建阃表吊吴浚文代赵必岊谢庙堂啓通丁应奎啓今皆不见于集则其散佚者亦自不少然即所存者观之下笔铸词亦复颇见精采壎尝自言赵必岊称其防以散文为四六正是片叚议论非若世俗抽黄对白而血脉不贯者虽不无夸诩之词而生平得力所在其甘苦固有防自道者矣至其他古文则入元后所作为多灏瀚流转亦殊有淸隽之气而间以俳句绮语搀杂其间颇乖典则不免稍逊一筹特宋末元初遗闻轶事时见一二亦足以资考据云乾隆四十五年四月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀



　　钦定四库全书
　　水云村槀巻一
　　元　刘壎　撰
　　赋
　　汉髙帝庙赋【有引】
　　丰西山水隈曲处多汉帝庙庙像多古雅里俗岁时致祭乞灵以为常按汉史帝生于丰起于沛战于河南都于秦雍师行所至多循江北暮年以来出师仅至于蕲则大江以西帝之马足固未尝辱其后庙祀相望无亦仁义公恕四百年黙有以深入人心者故世祀而弗忍防与吁三代而降政多以谲而不正庻防无愧者髙帝尔盛徳必百世祀固宜抑帝也仁明英武度越后王风起云飞威扬海内千秋万歳后黍离麦秀其遂栖神深山之孤庙受野老只鸡豚蹏之祭耶则千古英雄之志有触目而可悲者矣乃引而为之赋曰
　　陟山曲之坡陁兮有古松之蟠屈积楮镪之纷披兮见庙貌之突兀蛛虫络兮穨檐龙蛇绘兮败壁旒冕俨乎帝王顾劔佩之侍侧始欲谂其何神汔莫覩夫扁额则见瓦砾飘风阶除落照樵牧三五偃蹇言笑遂前询夫故老曰此汉髙帝之庙也于赫髙皇神武天毓韬光振采美石韫玉巳乃起丰沛王巴蜀战河南入函谷眇西江之僻左未尝辱夫马足顾遗祠之何多徧山隈与水曲将非汉德深厚汉泽悠长皇天后土鍳约法之三章除苛解娆宜万代蒸尝之不防嗟夫芒砀二界瑞采成龙泗上一亭天开帝宫挥靑萍于酒后夺威斗于月中时则霆迅电掣雾滃风从山石为泐草木失容集士马兮云黑列旗帜兮天红声撼河朔势赫川东羣狡众黠束手鞠躬开炎祀之四百后三十世而勿穷其威灵可谓甚雄矣哉方其定都咸秦控引伊洛函闗巩固陇蜀盘错观阙苕嶤黼扆煇烁万方球珙一统正朔宴未央朝长乐千官舞蹈六师罗络大常奏乐上公执爵祝帝夀之无疆谓与天而相若日月防何山川寂寥长陵无树烟雨萧萧彼寒食松楸之馁竟无人兮为浇则廼栖神古庙慰我黎兆乗彼白云去来缥缈葢星弁牢落而受农夫蚕妇之拜奠象貌凄凉而飨斗酒豚蹏之祭醮何昔盛而今衰俛仰悲歌不觉为之失笑也秋淸兮木雕屋老兮瓦飘石炉烬兮烟断土像穨兮榻揺日色薄兮岚雾冥鸱鸮鸣兮风怒号忆翦嬴而蹶项气葢世而凌霄噫而今果安在哉令人魂断而意消或曰有隆有替从古然矣未烦博采陈编泛引前事姑以近于汉者言之则前有始皇二世后有备权操懿莫不奋威逞防角力鬬智或豪举而席巻或交争而鼎峙极意气于一快骋诡秘以万计苐求子孙帝王之业不悟世变轮回之数始焉肩摩毂击云扰波沸已而声销景没缩首防志雄心敛于片木霸气沈于九地葢石火之晔乎易灭也槿华之飘乎易坠也其横骛絶出耸动华夏生平之夸豪竟不多史官数叶之纸信自古莫不皆然徒以増志伤情于一喟繇是观之威力气势排山倒海穷贪极暴讥讪诋诃然而莫防当数十年寒暑之鍜链日月之消磨虽合古今帝王之杰特无奈此元化之宻移何琼宫瑶台荡为浮烟飞埃矣恩浅惠薄岂复有遗庙之嵯峨其仰视髙帝弥足增感彼英灵有觉兮宁不心恧而神瘥乎天道人事终有止汔傥盛极而不反则必递迁而周匝惟道德之迓续延洪胜智勇之震詟凌压使当百僚朝防之赫奕而坐念千秋庙祀之毁残知兴废之靡常敛威力而勿殚委厯数于代谢置生灵于安闲虽不幸运去物改祚移鼎迁抑感恩怀德终讴思而永叹荒祠野祭正以着人心之腾欢而仁深泽厚廼于是乎可观则覩斯庙也且将庄敬思慕之不暇尚忍讥其祼荐之酸寒乎重凄慨而兴怀爰作赋以矢志请无非其深文期昭垂于永世
　　夀文堂赋
　　大元革命初兵祸频仍士学都废往往易节独刘水村翁确守素业如平时故扁其读书之室曰夀文喜其文之犹夀也
　　两仪肇判三才以分爰有精粹融而成文葢钟秀于海岳宜交瑞于乾坤其在天也星宿罗络燿灵煇焕雾湛烟霏之炳映云光霞采之绚烂其在地也机杼纵横锦绣川原峯峦之丹碧峙丽江湖之漪縠沦涟其在人也精神志气经天纬地大则纲常建立礼乐粲贲宫庙朝市之位官班防爵之制下至州邑以及闾里莫不仪物黼黻等威堂陛有尊有卑有都有鄙有钜有细有纲有纪施诸政刑秩然条理郁郁彬彬立厥统体次则制诏坦明号令传宣出丝纶而章日月走风雷而动山川悍将流涕而向化癃老扶杖而争先又其次则奇人秀士防餐失寐雕镂才情讨论经史或赓歌以诵太平或哀吟而慨兴废或争先圣之教于衰微或著书以俟百世其尤下者塲屋声华音调委靡猎科名钩富贵是区区者最不足齿然苟为之则亦斯文之一利也颛辛以前存而勿论葢自放勲登极之岁暨乎德祐移鼎之年以厯计凡三千六百三十有三矣文脉未始一日而不传噫河洛聿啓世变运殊元化粹精乆矣发舒天矜其凿欲夀以愚尔廼刋落其华燿蹙廹其纡徐翳黯其昭明芜薉其芳腴举数年之所尝发挥至是摧剥而焦枯于是泊然反素归于太虚意者犹六月之息将复开斯文之初乎盘桓康食几十载而余诸君其思非天夀吾文而何如或者夙修日寡新习改化典籍寇雠仁义土苴彼有怀跖心而术孔业立可家崇恺而位王谢息我天黥解我天劓若夫沈痼书癖夭阏文气惟吾中年之朋侣屈指东南而有几歳推月移磨灭谁继则飞走同归卉木接趾斯白日之行尸而黄泉之愚鬼也文且弗灵夀乃在是譬犹游方之士志求登僊周行万里出入霞烟神气瓠落足力茧穿觉其防失之已多乃块守乎泉石之间遗形骸而精固収视听而神全翛然羽化夀也后天呜乎天不忍斯文之防是以开夀域而演真诠予悟而喜揭扁于楣登斯堂者为予绎之
　　观雨赋【有引】
　　某歳夏旱惔焚不可奈一日歩江皋纳晩凉乃忽风云交作雷雨踵至予喜谛观因叹化机转旋在呼吸间一何易也将纪以诗客曰诗不如赋赋亦古诗之流且昔人未有因观雨而作赋者盍试为焉予曰诺作观雨赋
　　鹑火序次祝融涨氛垤鹳沈声畴龟露文暑浸肌兮若烝气塞膺兮如醺予意愦愦散防江村冀受晩凉消此黄昏则见水涸沙壅炎熇顽洞睨千林以招风嘅纤埃之不动予益愦愦而眊瞢矣盘薄顷之西望髙山微云冉冉出如穟烟蔽亏斜日荡漾澂天俄如萦缕广袤敷布又如车轮径南以去而南山之南亦见奇峰腾骧蜿蜒如虬如龙又径东以之北忽薲末之生风俄而风威渐劲云气弥黒浓淡砌叠如冈峦之横出倒景晃燿映天地而碧色尔乃排空如城倐忽流铃海光揺闪卷水南溟隂风雄号牛马悲鸣撼枯木扬飞尘彼有浴川登岸如鳬雁乱羣拽衣挟巾狂走兀唐似挥刃之欲逼亟投家而防窜予方徐登野亭冯阑倚楹观霮防与汹涌何瞚息而晦冥乃见疏林低枝声战败屋其着地者有如飞镞风益健而疾呼云挟雨于欲垂列缺挥霍霹雳轰飞俄而风力寖息西南转值乎云薄则网宻如线至若云屯正厚建瓴决堰又如水帘与飞练是雨也横嶂沿堤循山谿方直或似乎屏障弯环又类乎罣罳惟骤雨乃始若是葢浮云有以幻之瞻彼逺山白雾吐洒飘风霏薄与雨上下奇呈秀变忽化天巧所到虽妙笔而不防畵雨沾衣单氷凝露寒于愦愦以顿清忽翛翛而欲僊则咏曰此天下之奇观也余尝喜登峯以观雪月喜卧石以观云雾尤喜伊何临江观雨尝试思之风雨云雷交战并集神怪掀舞魑魅为泣众骇防而无人色我乃浩乎太虚以独立正于此观天地之变又何嫌乎好奇之癖心志激壮精神飞翩劔槊舞钲鼓喧如见乎赤壁走操淝水歼坚唐兵破夹寨之日周师防髙平之年山开石泐河倾海翻将非奇观之尤杰然者耶嗟夫天地焦枯金石俱靡陂泽欲竭黍苗已悴斯人旦暮已矣而昊旻至仁忍遂涸弃骄阳化霖旱虐一洗然则神工之转旋其易特反掌耳海宇之大黎庻之繁一亭毒于苍防宁俾暍死于是间葢穷则变通大易之义岂惟造化之仁将亦理之所必至吾因观雨而悟夫天道隂阳之机世道升降之际则怃然而起曰如斯而已乎一反掌之转移亦甚易也
　　养生赋
　　至元庚寅歳秋暑炽甚予患痢疾良苦既小瘳作养生赋以自警
　　维炎歊之侵薄兮幸苟免夫陨坠委瘦骨于一席兮亘中宵而不寐展转乏力吐纳短气葢五脏六腑之郁积实九窍百骸之腴腻穷日之力抉而去之故虽有存焉者寡矣情思眇绵支体废捐惟百念之顿清见一真之湛然则反而思之曰羣生赋形危浅脆弱外而皮肤内而筋膜非金非石易朘易削肺肝有似乎羽轻肠胃何殊乎纸薄偶一息之不续不崇朝臭腐而销铄嗟夫幻躯若是其不足恃耶而以此当天地之迁变亦甚岌岌而不觉雪风堕指霜硝裂齿百川凝氷隂毒入髓其酷暑也太空流火山木焦燎汚沱沸波六合烘窰吁可畏己乃以危浅脆弱之质敌此毒烈惨酷之气孰胜孰负可惊可悸矧夫思虑纠结忧乐摧折噭呼损肝劳苦伤骨或疾鞭其神魂或颠荡其气血乃若醇醪沈酣冶容斵防极口腹之无厌竭精髓于一畅是殆逃生于毒鸩血肉之中寄命于猛虎齿牙之上也寒暑迭冲情欲夹攻曾人生所息之防何乃欲以应夫无穷将见如电光之闪忽曷不为老氏之守中天地生化父母保毓葢至贵者人身难得者夀年安忍以其至贵难得者弃之空縁乎予既疾而获痊抚弱质而凛然愿清浄以养生庻永夀而或僊
　　剪韭赋
　　病痊以后榛莽纷纠间歩荒畦犹见残韭命老圃以荷锸见陇堘之如旧则乃除其蔽翳芟其老丑加灌溉于既枯不崇朝而吐秀时雨适至生意滋茂万緑翠敷千枝玉乃剪取而熟之映氷瓷之滑溜既惬予心尤利荐酒于是泽以酽醯佐以老防凡调和其滋味益助发其甘芳葢松脆而适口复洁浄而清肠更易爨而生燎亦防美之可尝时则腹疾新苏灵府通疏方戒茹荤惟许撷蔬凛百物之多忌惟一韭之是需生意续而不断物性温而无虞毎噍之而适畅复何异乎膏腴忆杜陵之夜雨炊黄粱而与俱嗟夫非此韭风味之足嗜者乎彼以二十七品而讥庾郎者又奚恤于此徒
　　延平新郡赋【有引】
　　延平闽喉襟郡也上则建安汀邵顺流而趋下则兴福漳泉溯流而防古为镇以延平名厥后镇陞为路至南唐始以劒名至宋又谓西川有劒州加南以别之其得名之初葢曰晋雷华为建安从事佩其父焕所得丰城劒经延平津劒跃入水华募善没者求之不见劒而见双龙焉遂指为张华所失之劒亦会于此而证以神物终合之説然而非也昔张茂先仕西晋诛死于洛终其身未尝至闽劒何由合今则诿曰华祸将作劒倐飞去非诞妄傅会而然耶或谓双谿所滙状类交劒此説近是而郡人则相传谓劒非美名也其字之偏傍从刃从两口三人此名大为不祥往歳尝易置郡扁甫掲于谯而市人忽鬭毙刃下者三乃撤扁迄今弗敢署民实病之至大皇庆间同知郡事赤盏公显忠来讶鼓楼无郡扁询诸耆老耆老以实告且曰厥今时平兵息愿去南劒名复名延平于以避俗忌从民欲可乎于是郡佐盏公以闻于上司上司以闻于朝廷延祐初元三月十有九日显允信阳韩国保前已授南劒路总管矣郡佐盏公时相以为言改授延平路总管八月佩新符牧雄藩差谷布宣封部丕耸方将葺旧谯掲新扁用钦承天子之眀命以肃邦人之观聼郡文学掾旴南刘壎赋以美之曰
　　于皇大元有赫厥声嘉惠逺藩申锡美名猗与盛哉允宜扬休命而彰威灵者也眷惟延津形胜天成据七聚之要冲控八闽之纵横衍山峙秀笔峯凝清东望则谿滩石涧势若蛇萦万桨顺流拥泊福城西望则叠嶂层峦螺髻引绳逺瞰樵川倚如坐屏南望则千山奔马溯流欲升亘乎三华畀彼临汀北望则芒芒坦涂间以茂林驷传旁午防于建宁既提封之广袤亦生聚之繁兴临以三品之总府卫以万卒之连营阛阓罗星车马喧霆垂杨防乎康庄长桥跨乎清泠寺钟楼鼓朝莫铿鍧此非昔日陈侯诲创辟于荒翳张侯觷捍患于纷纭者乎毓人之英由地之灵则有续道统阐圣学如诸贤之屹山岳又有树名节摅忠鲠如诸老之炳丹青魁儒秀士肤使名卿前引后随佩玉振缨独怪夫郡额之弗称致啓乎羣喙之讥评何以言之夫树屏建侯职重宅生万姓之所具瞻一扁讵容或轻固宜寓公正寛平之意副休养生息之情奈何防画意象之间乃露锋刃斩刻之形杀机隐隐羣心兢兢至骤起胥戕之兆而占者谓字体之宜更也彼西川以劒名者乃其铦峯峻壁之克肖而是邦亦名以劒且祖夫晋説之不经若尔则为世道虑为生民矜可不顺众志思小惩乎爰有郡佐披襟建明闻于台司达于彤庭乃出纶綍命钧衡其以南劒易以延平于是置邮传命一札万里迎圣恩涤濯俗忌时则显允韩侯诞膺眷倚指是邦而集牧候临遣于殿陛奉防命以啓行佩金印而戻止仲秋之月玉宇澄霁差谷旦以宣藩出新令而布治胥吏罗拜僚属环跪箫鼓喧迎旌防拥卫府寺改观山川助喜风动乎五色云封乎四履而又延平之名方新适与延祐之元相比无亦气数之前定匪由人谋之拟议耶嗟夫名则美矣实亦宜尔傥敷政之失中虽易名而何谓故乃玩平之字绎平之义其于政化大哉闗系葢尝青灯继晷考诸汉史吴公之为河南贤守也曰治平第一宣帝之称良二千石也曰政平讼理固知古人治郡惟平则美毋谓名已改而实可弃也且权衡不平则轻重殽波澜不平则舟楫废况夫千里宅牧之权五马金章之贵据案执笔生民命脉所寄者乎是宜守醇闷敦简易酌柔刚戒偏滞勿私喜怒勿违律例吏胥当戢也弗戢则舞文弄法而平者陂豪猾当惩也弗惩则弱肉强食而平者踬谗谄当察也弗察则变白易黒而平者圮矣故聼讼主乎平则无理者不敢以货饵折狱主乎平则无辜者不至于寃死一平广布万善斯备万善所感诸福毕萃由是而贯幽明息沴戾雨旸和调黍稌丰峙斯时也渤海之牛犊勤耕颍川之鳯凰呈瑞政绩着闻重加褒玺讵止为公为卿宜孙宜子且邦本所闗国祚亦受祉矣傥或昧持平之道亏和平之味私蔽乎公以非易是虐用鞭笞弗饬簠簋华村多吠夜之犬石壕有捉人之吏将见不平其鸣喁喁沸沸勃郁哽塞乖气召沴则否德而防殃咎奚避是故因颂进规式警有位为政不陂太平万歳
　　迎春赋
　　仰天运之周流兮殆有似乎环循怅残腊之垂尽兮又将迓夫新春干山积雪八荒屯云正寒气之侵肌俄洪造之转钧歳千易而逢卯月律转而建寅尔乃丹鳯颁厯土牛祀神葢四时之更端而万象之维新若夫风日酣美燕莺娇媚亭馆欢声畦陇生意园林粲其锦铺笙箫喧而鼎沸此则游人之乐自迎春始也东作届期犂鉏如市夫耕妇馌儿嬉女侍社鼓咚咚秧歌娓娓此则农人之乐自迎春始也晨曦初升春诵勤止坐对圣贤心醉经史讲明政化之原沈酣义理之味此则士学之乐自迎春始也嗟夫一歳之首四德之元芒芒大化旋转乾坤极而必反寒而必温世俗徒见夫时序之改君子独惜夫日月之奔此所以有感于迎而为之销魂也与援笔成赋孰识其故春风已知入我窓戸
　　阅武赋
　　缥缈浩荡灏气凄爽千骑翼而外围万卒聚而内向牝牡互列方圆殊状神旗豹尾崇牙虎帐戈甲明鋭旌防鲜强傍罗偏禆中立大将部勒既定沈声息响飞一骑之传呼纷诸军而勇往乃左乃右或下或上试攻伐击刺之技严坐作进退之象陈法合乎孙武隂谋本乎吕望纪律严整气色激壮俄申令而校蓺乃拔尤而行赏矢欲破的槊欲穿强或挥刃而畧陈或説劒而抵掌莫不骁勇矜奋趫防纵放炮飞空而星流旂莽野而尘涨风云回合乌鸟悲怆歘飞镝之命中翘万首而齐仰已乃巻斾鸣钲解严休兵奏角兮振扬杀气伐鼓兮激畅军声歩骑序行按甲归营我士无哗惟闻马鸣喧市人而拥观羡军容之精明恭天命以征讨必靖乱而致平客有诲予者曰子之谭戎讲武伟矣抑尝思右武之流弊否乎大凡备不设穽胜贵防持天道恶杀国宜畜威倘佳兵而不已必生灵之难支故当轸荆棘凶年之戒宜勿犯不仁焦烂之讥且子独不见夫迩日江乡之苦兵者乎一闻过师麏奔鸿飞逾冈越巘窜伏颠隮荷甑釜而负衣槖擕防穉而扶老羸或风雨而雪霜竞号嗁于寒饥井灶无烟况闻犬鸡葢其引避之不亟则虏略滛汚而罔遗悍卒纷其肆暴主将伪为不知分甘是务谁防创痍故乃粟空于廪鱼竭于池或不幸而相遭必执缚而鞭笞其遇敌也率夺气而怯战其贼民也反攘臂而怒驰逮军行而民还则生业之已堕既尽坏其噐具且不存于门篱歳如此者数四叹虽生其奚为斯穷黩之贻害虽传闻而已悲嗟夫仁以为城义以爲池循吏布于郡国良将镇乎边陲轻刑薄敛除暴禁非四民乐业五兵何施是以归马华山而天下一干羽两阶而有苗归至是则春秋之阅武特以示弛兵防战之危而道德礼乐之化自可固子孙帝王之基天子有道守在四夷老子曰兵者不祥之器不得己而用之
　　云间赋
　　吉士萧子来旴丰托云间以自表而徴词于水云村之病翁翁爲之言曰夫云也者天地间神化之尤者也而其气生于坎宫出于山川行乎太空翕忽聚散缥缈郁蓊其发舒也肤寸而满六合其变幻也苍白而异始终其附乎日则晃漾逺迩其椉乎风则飞扬西东凝而雨露则万物资以润泽藏乎穴洞则窅然莫覩其踪为庆爲祥匪电匪虹云之神化若此也而子寓意于云之间得非慕昔者之陆士龙乎抑予闻之士龙之为士龙一云间也僧住半间云半间亦云之间也子将奚从以予观子闲静守黙如云之未离乎崆峒杰出卓立如云之特见乎奇峯留情于诗云态悠悠寄兴于琴云意溶溶是将养其资成其德从龙于云中矣宜足当云间二字之封若予也固乐与云相从但其荒村浅水游氛薄霭又安望云间之下风虽然有一于此子方壮吾且老各安其分尔又何计乎穷通方将蜕吾形凝吾神飘然上溯太淸之蒙蒙斯时也子其云间乎我其云间乎同乎异乎盍应之曰将无同然则孰究其所终姑举而挥之目云边之飞鸿












　　水云村槀巻一
　　钦定四库全书
　　水云村稾巻二
　　元　刘壎　撰
　　碑
　　参政陇西公平宼碑
　　大元运神武以制六合任仁贤以福诸道江南既平阅十有七载南北一家烟火万里海澂岳静风恬日熙彼有负险阻萃渊薮啸呼萑苻或一二见不旋踵而崟防以平杌陧以宁由皇威丕畅遐迩率服厥亦惟蕃得人绥靖有方方式克至于今日休至元二十有五年畬宼钟明亮起临汀拥众十万声揺数郡江闽广交病焉猱健豕突草萎木枯血肉填谿谷子女充巢穴有防进讨辄僞降以欵我师明年邱元起广昌与明亮掎角弥漫浸淫遂及我丰丰民素弗贰顾力不克拒则有被胁而从者焉势张甚又明年春贼大至陈河田陈九陂又陈小莱锋交熖炽势益张遂犯州州南门实阚江贼乗桥攻门是时诸军甫集出营黄原城戍单弱蕃垣荡夷事且急乃断桥以拒之守兵飞矢露刃州民擿瓦投石适雨暴江涨贼阻深引退既退势犹张焚戮村落亡虚日州惟闭闗自保云沈雨凄官民惴危老穉悲戚救我者谁一日隂霾划开天宇澄霁则叅政李公来号令新和气回军声壮风采肃乃啓城闗乃发仓粟乃寛刑辟乃缓商征政有便民者罔弗举民始有生意贼亦望风鸟兽散于是责官吏以招来分师旅以讨捕悔过宥之负固诛之州境毕清则率诸将捣邱元之巢歼其渠离其党辑绥其流亡振旅还州州人香旗欢迎感极且泣曰生我者父母全我者叅政也自邱元败而明亮孤不数月贼悉平呜呼公之功伟矣公端人也其仁如春其淸如氷其诛赏公平如权衡其在军中手不释巻虽羽檄纷驰犹崇学校修祭礼非其本领正识虑明曷克若是昔公先太保武愍公来救旴旴民尝刻碑府门今丰之危视旴弥甚而公之德视武愍有光焉是宜碑顾碑亦未足以彰公之德也陵谷迁易此德不磨日月晦冥此德不掩肉腐而骨骨朽而土此德不防屹两碑以相煇垂千载而有永姑借是以寄邦人之思公名世安号龙川家世河西徙居燕为江西等处行中书省叅知政事有年矣勲名著闻新膺特防因任云颂之以诗曰维元受命诞扬厥武有伟混一卓越旷古东洋西昆北漠南溟星拱云从畴敢弗庭蠢彼汀畬乃作疥癣蚍撼不量虺毒肆吮暴骨成邱流血成川浸淫旴丰衅积兵连宼环于疆孤城岌岌幙燕釜鱼孰纡其急德人惠来遂活吾丰其人谓谁参政李公威惠翕孚谋断兼足国手雍容立整败局昔公未来民与死期公既来止和气春熙昔公未来啸阻篁竹公既来止妖氛夜肃防成而东舟载月明父老太息孰如公淸公恩弗替人思弗已纪德于碑名父名子丰峯峻极旴水深长我士我民千载靡防
　　丰郡三皇庙碑
　　鸿蒙分天地位贞元絪緼之气旁薄郁积而无所泄有圣兴焉是为大皥氏逮夫停蕴寖乆贞元复防即有火土之瑞者出焉是为炎帝又为有防氏世俗苐稔闻璧合珠聨口诵习熟谓伏羲神农黄帝实接武以相继逮考古志乃世之相后先殊逺由黄帝溯神农中间相去已三百余年又溯而上之葢不可知亦悠逺芒芴之极矣而三神人者或显卦画辨隂阳以露神机或尝百草品药性以开医道又或着医经制鍼法以救民生俱能夀斯人欲絶之脉补造化不及之功世咸尊称之曰三皇三皇于江南故未有庙至元混一令郡邑俱建医学始立庙南丰繇县陞州二十载犹未庙也春秋祭朔望拜率侨寓于馆驿于佛堂佥曰弗称顾卒无念及者太守陇西公之来也谓此弗祀非所以承诏令尊圣神得故主簿防废址于州东北隅卜之食诛茅运甓募匠市材捐已俸率医人致助大德庚子春始构创中为正殿旁为两庑外为医学门又外为櫺星门明年庙成卫以梐枑环以垂杨甃砌洁整丹垩明焕三皇塑像南向四正绘像东西向公常躬程课无倦意月朔望公常躬奠谒无废事命医官诸生审究脉病证治交畅互阐雍雍于于又明年公政成众虑其久而防也请纪诸碑予尝叹流俗浅识类目医为技术乃未知医之济世功配天地何也天地生人而不防使人之无疾人而疾吁天天漠如也叩地地黙如也疾弗瘳则必反而求诸医医得人焉则痿痹蛘痛者止羸瘠者盛壮而垂絶者不死也曰防配天地非邪厥亦惟三神人者发天之机啓医之教然后雷扁和缓仲景华陀叔和思邈之流与凡厯代名医得以继作迭兴极神圣工巧之用救虚实冷热之偏脉有诀药有方十三科有传亿兆生灵之命有赖家祀祭而戸尸祝礼亦宜之侯邦实司民命可不祀乎是故太守倡义剏建按令式严祀典于医道有光于礼亦宜余尝获从公陪祭清晓班庭中月星朗燿柧桷翚飞覩殿上烛光揺曳灵风肃然献官盛服端笏降登祼荐如礼羣执事无不恪恭就位讫燔瘗罔敢惰余叹曰盛哉祀繇庙兴庙由公兴顾未有表显之者今诸君慨然碑焉益盛己因语之曰庙存祀存即公名常存抑未也继公者心公之心修完缮饰俾勿有坏庙存祀存亦与公之名俱存诸生曰然其述此以志不朽乎遂书以授之李公名彛字宪甫安次人尝佥浙西宪事今以奉直大夫知州事云系以诗曰
　　三皇圣神开天建极肇基医道跻世夀域洗疴濯痼植仆膏萎造化同功万国祀之自丰曰州医未兴学贤侯涖止新庙是作广殿崇陛威顔凛如生徒在庑时讲方书庙千万年名与俱乆勒诗坚珉式克劝后
　　大田广佑王庙碑
　　广佑王发灵樵郡之西干其庙于旴江之鲤湖嘉禾之聿水之大田则支分者也王欧阳其姓祐其名隋时为温陵太守受代归舟次大干而溺因焉地人遂奉之为神受王封列祀典世传其溺时事特异余不防述述今事而巳大田之祀葢自鲁氏始旱涝宼疫祷辄应往绍定己丑嵗暨至元丙子歳着灵尤伟妖氛以清生聚以完赖王之佑且数十年顾祠弗建羣心郁焉鲁之族恊谋由马鞍山迁祠于村心富者捐赀粟贫者输力役经始于丙子之某月落成于某年某月里中士侯君在复为之加丹雘峙闳墉犹以为未惬也谒余文记其事余惟圣门家怪力乱神不语余亦安知夫世有降灵附语帕首曲踊遂号之为神者余独证诸实理即传有聪明正直依人而行之説在曰神矣无形体无声臭也隂房鬼火古木鸦声昼歘杳冥黙若响答者何居曰人耳人而神则神也又何居曰心耳是谓神舍是谓灵府豚蹏盂饭俛伏呫嗫叩若应视若临庸非吾方寸妙用实为之而荒庭古屋绘形象偶直其寄也今夫大田之地不接于西干王之马足不践于兹土乃肸蠁着明之若是无亦人赖神而安神因人而灵人心信奉之弗替即庙祀亦千载勿替可也大田之人勉乎哉若夫侈神之灵有贡士侯君舜举之述在余故不书特为赋乐神之诗使岁时歌以祀云诗曰
　　大田之山兮青青大田之水兮泠泠神其来兮驾西干之云息兵兮殄疫时雨旸兮多稼无蟊螣有永千秋兮于兹庙食鼓坎坎兮舞蹲蹲帣韝鞠兮罗荐芳馨神人相依兮百世是承
　　贞元万夀宫碑
　　道观僊宫有甲于南丰者曰贞元万夀葢故灵都观也其初则魏真人元吉祀女肇建观号贞元于宋治平中改赐额号灵都于今则大德庚子歳陞观为宫仍灵都贞元之号而加万夀焉兹其建置沿革之大畧也其址则据州治之东挹江山倚阛阓夷旷轩豁爲诸观宗其派则支分于桑田而建观者号长生又分于石谿而建观者号栖真甲终乙继咸祖灵都兹其始基与析派之大畧也慨思往昔观阙岧嶤像设俨肃徒侣无虚寮而经诵罕暇日盛哉久矣孰知夫丙子刼运南北兵交金文玉字还于大罗月地云阶幻为焦土仅存者寥阳一殿尔环顾阒寂惟觉景之异心之悲则有陇西冲真师出而拯之当榛磔荒残中鞅掌仪圗誓复旧观愿力感夫神灵诚意动夫檀信由至元戊寅讫大德戊戌是营是度弗完弗已卒防俾修庑翼如端门屹如三元殿羣道寮整如即今之碧甃丹楹雕珉藻棁昔之断础荒烟燐萤栖息者也今之昬钟晓鼔香薰烬煇昔之空庭日永人物罕景者也兹其兴衰复古之大畧也师服勤至矣乃思长生为观实我同原顾穨靡弗修乆即益圯于是欲加葺完而命其徒李以观嗣焉复念栖真煨烬则命其徒谢庭芝起废焉一宫二观鼎峙崇隆论者无不多师之功余亦谓师诚有功也一日其徒来前曰吾师之功信然矣后千载孰有知其然者乎干文施垂不朽以观夀也敢请吾闻圣经有曰人防道又曰苟非其人道不虚行然则人其道枢矣乎非宫曷阐是道非人曷兴是宫吾故为师着之复作诗以侈之师名逢庆字冲真厯本郡道正今提举本宫为道教首诗曰溟涬寥廓大道之原其宏也人昭晢天渊于皇元教衍亿世弥乆弥昌惟其有继晔奕真宫诞镇吾丰昔何靡靡今何崇崇门阙穹华径涂坦辟琁题干霄金铺燿日僊真列班天丁卫阍威鳯盘旋驺虞徼巡西掖专祠女吕祖两庑分祀百灵疏附瑶坛整洁琪树鬰苍人静月明笙鹤来翔霞服星冠朝真礼斗磬挟风清皷腾靁吼谁克登兹惟冲真师劫运际逢身翼卫之啓后光前流煇着誉繇师愿力威神协助恢衍遗长生栖真由师指授缮饰咸新众庶罔防帝德天覆老臣稽首永祝圣夀




　　水云村稾巻二
　　钦定四库全书
　　水云村稾巻三
　　元　刘壎　撰
　　记
　　南丰州皷角楼记
　　至元二十有一年甲申歳冬十月南丰州新作谯门成书始也始陞州也丰故壮邑甲江右歳值壬午隆以州权专决直达与旴抚等邦侯超尔自山东来开藩是时阻讧初息磔壤莽苍官寺仅完门观弗峙土垣柴扉过者平视侯曰嘻崇闳丽谯所以存制度耸观瞻也邑皆然州顾若是宁不轻政令而亵等威于是储俸节费致木与石公私丕应楼是以成杰栋巍檐疏櫺坚槛云山拱映采垩华焕其下则中通瓮门旁峻石壁壮扉巨键目燿心惕入者鞠躬罔不兴叹何昔卑隘今雄丽也礼诸侯门阿观阙隆杀有经僣侈不可俭陋亦不可郡国视古诸侯侯今能是是谓知礼抑非曰徒以为观美也夫伉门列防以威逺迩鸣角伐皷以警昏昕有官守者盍思焉凡蚤作而聼断莫休而宴息闻声深省仁声得无未徧四封者乎识察得无未极髙明者乎闾阎畎畆得无未安于兴寝者乎奔驰赴愬得无戹门禁而未通者乎因斯楼动斯念殆凛然若不防以终日观美云乎哉侯涖州垂六年政绩着闻诏俾传袭行且入觐矣邦人士念侯经始之难请刻文以记故书至元二十有五年四月朔日记
　　观空堂记
　　乡先生桂谌祐诗名满江湖而肥遯万山中筑室三间藏书千巻明几净将以逸老扁之曰观空诗友刘壎为之记曰空矣奚观观空云者瞿昙氏说也愚不熟贝多语请以意言夫空非无因而得名由不空乃始有空即空与实对矣彼不观实惟空是观将亦厌夫实之不足恃故移其观于空邪顾未悟乎空者正乃实为之尝试求诸一身有五官四体有五藏六腑焉尝试求诸一家有田宅池馆有器用财贿与凡旦莫取具以养生者焉尝试求诸一国与天下有宗庙社稷有朝廷百官有土地人民兵甲府库焉夫焉往而非凿凿精实者日月防何死生兴替往往毛骨皮肉化为抔土乱山寒云嗁鸟夕阳牧竖樵翁相与长吁而太息而其华榱雕梁或后嗣之弗克守或倾頽而灰烬焉南畆东臯歳入佗姓家所藏蓄防落人间其在上者则秦城之金人晋陌之铜驼运去祚移鼎迁物换虎豹九闗玉帛万国而秋风禾黍遗老吚嘤虽万乗九州之权曽莫能留观于晷刻悲夫实不足恃乃若此也彼有畏其为吾累者始欲观夫空矣由是言之空由实生实互形而空乃名诡曰观空孰非观实朝莫四三吾累均耳令吾有以药之请无观空而空其观何如且人以实为空非也吾视空实等亦非也其于两端若是者将非观为之邪而防頽然释然遗尔形収尔视泊乎反其初无观即无空乃莫吾累矣苟未防废所观而曰空也者虽阒立旷野洞视太虚然心目所及宇宙之内触景皆实物防氛幻色亦足防滓将指何者以为空而又何观斯堂扁以观空达矣又由是而空其观乃真空也已瞿昙氏之说未也先生然愚言请以是为记不然请示吾以空
　　崇觉报慈禅院修造记
　　崇觉南丰古刹也在唐名禅祖其易名自宋绍圣二年始厯五季摧毁其复兴自曾氏始曾于是邦为望宋初大师宻国公致尧首捐赀新佛殿其后南丰先生文定公巩堂封兹山中有司按令甲禁樵牧自是崇防惟谨又其后文肃公布登政府援故事请以为功德院祠其先有防赐今额崇防加谨又其后参政公渊子帅江西其季刑部公冲子守南安过家上冡展敬先祠当是时旌防列隧前官吏走道上崇防愈益谨而院亦滋燿矣故虽田入不丰徒众不蕃而上下三百年间获与名山巨刹齿骚人之所咏歌游宦之所赏称岂无自也初景定壬戌歳主席弗胜任院几废曽之胄玉局公钰与其宗人髙询谋于众选僧于佗院得定亨者使领之亨为人介且勤谓宏教法饬敝事吾责也苦淡节约恳恻祈愬时则玉局公与髙为之新其法堂焉桑海俄更方袍蠭鋭鲜不弃本务而逐世好亨独坚确匪懈惟兹院是营命其徒贵聪题募逺迩时则有众縁为之貌诸天构钟楼焉僧寮之创则亨自力也檐楹宿云垩绘燿日皷喧钟鍧薰芬烬煇亨方益思以侈饬其教伤哉逝矣聪也闵乃师兴植之劳惧乆且忘谒记于予予攷元丰类稾诸志铭书曾氏兆域率曰从周乡之原头从周则今昌后耆原头则院所都也慨思是宗之显荣翕赫时其福兹院也宜甚厚鼎迁物改之余保固宰邱寅奉祠像视昔崇防罔敢替葢院以曾氏兴曾之冢祠以院存勤菑而丰获茂施而裕报理也而亦有惑焉数百年汉唐仁义之泽酣润融浃昭天漏泉宁无一丝髪之足系百世者樊崇温韬辈顾忍之秋风陵树金椀人闲乃弗获下比于兹院之所封植则又理之所不可推何也余数游兹院爱其岚翠葱鬰金碧华焕或时摩挲荒碑睨梁题歳月辄油油然徘徊思古凄楚伤怀为之动无穷之悲而亨防主此以不负曾氏聪防念此以不负其师信可书也为记之且勉之曰尚其善继乃师之志亨萧氏子繇寳峰住兹山凡十有九年而寂徒二人长聪也次贵慈大德四年庚子六月日记
　　州城隍庙记
　　大德三年春燕山李公彞以前宪臣来守嘉禾郡甫数月威惠流畅四履丕耸则因事之废坠者补饬之而城隍之祠以新葢故祠燬未复二纪矣斗室名存頽垣败甓间断烟寒镫幽隘寂阒数议修畏隂阳拘忌之説公曰嘻有是哉城隍有神列祀典闗政体其非淫厉之谓即废弗祠将无以妥神灵福民物吾守臣何敢慢复何拘忌之畏捐已俸以倡协众力以助选里望以分任曰邓端汝其督修正殿曰李定汝其督修香亭曰陈拱曰朱敬汝其督修庑与门咸捐赀赴令惟谨耆老率州民致助益谨明年庙成又明年正月丁巳迓神以居崇阁飞檐文砌博础圭衮中峙劒佩傍侍祼荐丰洁妖厉伏息州民大和防蕲余记之按周典以吉礼事邦国之神城隍有祠其殆始此又按史吴以赤乌元年修芜湖城隍祠至髙齐慕容俨梁武陵王纪俱祀城隍其祠之寖盛又如此而山隂陆氏谓唐始祠城隍误矣惟南丰徙邑自开元始其祠城隍疑自兹始古志谓故宰游侯茂洪功德在民民祠以为城隍之神余不敢知余独以为画城郭浚沟池建官府聚民庻诛赏于是歌哭于是孕育长养于是地载神气安可无精爽以至神明而又安可无栖神之宫尸祝之庭邪况是神也实与官府分职事共理民物吾有司涖政而无所聚居而无宇则其心将惕然不能以终日彼聪明正直依人而行以捍御患菑一郡寄命乃风雨薄之土草蚀之王仪虚而民志郁逾二十年曾无一为之惕然者独何心邪惟公破羣疑搜坠典搆创一新而民不知役继今官无废祀之讥民有报祈之地神安民亦安是宜书也故书抑是役也非其僚友和谋虑一徴肆牵沮其独无倦乎葢主其议者有长官巴延彻尔而协议者有佐贰杨泽常泰也故并书若其规制广狭之宜支费多寡之目与夫用不足而取给于四提督者刻于碑隂故不书
　　莲社万縁堂记
　　佛教入中土繇东汉始溢为莲教由东晋始分为丰郡万縁堂则由至元已夘歳始也逺公开莲社更十数代厯十数百年逺矣而寖盛南北混一盛益加焉厯都过邑无不有所谓白莲堂者聚徒多至千百少不下百人更少犹数十栋宇宏丽像设严整乃至与梵宫道殿匹敌葢诚盛矣斯堂特其一焉尔初州东之偏有胜地曰万家冈南城吴氏世业也有乡民曰觉全君莲社道人也断荤血持经法五世矣堂未建觉全期建堂徧走于有力者吴某于是首捐地沿旧冈名更曰万縁己而有过用昭者捐赀以市材有吴文容者捐田以赡众堂之成乆矣记未作觉全来求记余闻毗卢遮那之为佛祖也一清浄法身而已世有嗣佛教者亦惟清浄其身而己种莲结社其非取清浄也乎余特未知嗣之者果能是否夫落须髪释冠巾絶人道弃世务澂寂凝固泊然于无为之境佛之教也有室庐适其温凉有饮食饱其朝莫外无饥寒之忧内得以专一淸浄之学力到机熟心华自发寳月自见入妙悟成正觉佛之意也余益未知居斯堂者果能是否嗟夫彼其须髪荡然冠巾弛然吾犹未见其能然过此以往滋可惧已羣聚而裕处苦志而勤修一席之安至末也一餐之饫至防也顾清浄之学不可惰白莲之名不可玷也人何为而人佛何为而佛其知之乎未也则有吾六经圣贤之训在又将为汝陈説焉
　　南安路学大成殿记
　　王者之祀古惟以庙故易曰王假有庙诗曰清庙祀文王殿则未闻也唐祀夫子亦惟曰庙宁非谓殿统于庙不复专称欤乃若安灵以殿名殿以大成焕乎宸奎之昭回则肇于宋迄于今何其盛也永惟庆厯诏下凡郡邑无不有学学无不有大成殿枛棱罘罳比隆治朝阊阖梐枑俪美辇道又何盛也横浦古佳郡盛儒风读苏公一记旧亦知南安学为重矣大成有殿屡修屡圮逮迩歳圮益甚荐修完复蠧腐欲圮适符离王侯至暨教授永嘉张君梦桂谋新之徴费于学市材于山募役于佣期歳而殿成堂阁门庑因旧加葺焉建昌郡博士胡君长孺记之乆矣推官孙侯来南丰求余作后记余辄因名殿之义谂诸生曰自尧至夫子七圣人者天下之大圣也独称夫子曰大成岂前数圣未溃于成耶尧舜禹汤文王以大圣而为君周公以大圣而为相据崇髙享富贵而行其道于礼乐刑政间润泽浃生民声光赫当时夫子泊然一匹夫尔挟其聪明睿知之资与凡经天纬地尊主庇民之学今日鲁卫也明日陈蔡也位不髙道不行其曷曰大成然而识者曰贤于尧舜矣生民以来未有矣如仭墙如日月如天之不可阶而升二三子之取譬若是也何居无亦曰身都万椉福泽仅周乎一时道在六经功德可垂于万世二帝不再帝三王不再王当时巍煌直如一防浮云过太虚而今安在哉吾祖述尧舜宪章文武载诸经籍者百世师用百世之唐虞三代也千万世师用千万世之唐虞三代也其孰不曰大成士而游于学也讵止朔望释菜春秋释奠而已兴俛折旋乎殿庭间卬首观焉名殿之防如之何弗思而况十行新播二字増封所以翼扶章显者益至又如之何弗思对温厉恭安之容而想夫金之声玉之振神游千古与圣同符节虽未识其大成亦岂不可为成人也乎张拱阔歩虚气髙谈心不存道行不副言上焉者以词章诵説为儒者之极功下焉者虫防其态虺蜴其志甚至有不可胜道者登斯殿者吾夫子有灵其诛之矣夫子不汝诛也闻斯言而不悛则身存而心死心死天诛之也即夫子诛之也余恨不获俛伏殿下与其为士者评之孙侯宜因吾记转以勉之可也王侯名虎翼今移镇抚州其在南安也多嘉绩皆可书而知修学为先务宜特书孙侯名万镒由推官擢南丰知州乃不防旧治而求以表章之知所重也宜并书
　　南丰州重修东岳行宫记
　　南丰东岳祠壮丽甲东南四方观者有是言乆矣若稽古志祠剏于宋嘉祐中时刘宰令先尸其事营度广袤规制宏深继以治平宣和之充扩又继以绍兴之缮餙繇是寖完美故侍宸王真人文乡应诏归里题于祠曰景物繁丽颇类深宫诚哉是言今僊墨犹存可騐也逮淳祐辛亥复修而咸淳戊辰水荡之圣朝至元庚辰又修而弗克终之比歳诏书崇祀岳渎东岱复加大生之号其修理也宜益谨顾犹缺焉大德丙午歳前元侯正努与少尹李侯质数诣祠下覩其湿漏堕圮壁頽像仆谓非所以承上意尊大神也谋一新之捐俸以倡前郡守聂侯从政郡倅于侯时咸捐俸致助属吏州氓亦如之选干敏者董其役而元侯躬涖焉经始于大德丁未之五月落成于至大戊申之三月葺帝后殿搆疏妆楼敞端峩嵬两庑因旧而加葢覆涂塈者为屋凡一百五十余间鼎新创造者凡五十有五间塑像因旧而増饰者帝后而下凡五十有一从新雕塑者帝像暨诸像凡二百丹垩煇华甃砌整洁其或未备则今郡侯绰哈实足成之是祠也视嘉祐为有光而壮丽诚为东南甲矣州人属予记之余闻先王制礼诸侯祭封内山川今岱宗峙于齐鲁之境其祀也宜无越其封也后世庙祀乃徧郡邑得无与礼经戾与善为之觧者曰东方生气也民物所资生也宜祀以祸福恐动者曰泰山主生死也益宜祀斯言也非愚所敢知然而乐为之记者有以也凡祠庙兴废系乎时尔圣主如尧甸宇淸泰丰虽偏州落万山间而天幸际乐歳官无苛征民无转徙乃得以崇幽灵之宫显升平之象非时也乎耋穉士女瓣香拜庭裵回笑语苐以资游观之娱而谁知时和歳丰民安神乐皆上之福泽涵濡以致此也倘如佗州异邑旱蝗频仍流迁迸溢即民有环堵且弗保有司议赈救且弗暇而暇及神祠哉于传有之先成民而后致力于神信矣吾人生此州逢此时覩此事遂得为太平幸民其为此记也非徒侈祠庙之修亦以贺世道之泰云是役之初镇守总管林侯应春亦助费而提督某某助尤多若诸鄊人戸题助者别刻石以纪名至大二年己酉嵗某月日记
　　水云村记
　　余家南丰之西里距治特数十歩而近夜聆谯鼓声咚咚如在枕边而深巷无邻幽华疏竹萧闲淡雅俗氛市声所不到或竟日门无辙迹居然类村落间出门数武旴江横陈江外南山孤耸緑水环洲渚白云生洞穴客因名以水云村予亦自谓水云村尝有防至去之寓旴城八载乃归归而海桑变人民非独村中水云依然窃以为吾之于世也流荡惟所东西飞扬安限南北哉故复自称水云村客亦谓予水云村葢尝酒余书暇防防村中抚水波云气而叹曰人间世孰非水与云邪今夫聚则形防则气倐贵倐贱之楚之秦甫笑语之团栾俄声景之磨灭即有身一水云尔邸第俨乎鼎盛烟草忽其荒寒部曲传呼而烝尝乏人阡陌弥望而后昆丐食即有家一水云尔光景如流生聚易防葱蒨畅茂而槁干焉富强雄盛而衰谢焉即天事一水云尔水乎云乎名吾村乎谿曲浮波滔汨昼夜山椒游气变灭须臾乃万事万物亦一水云而天地一大村也悲夫水底东流人不知白衣改变为苍狗顾以彼之不可覊而停不可执而玩者恃为长且乆千古达观殆将一笑吾于是乎有感矣故笔之为水云村记
　　水竹佳处记
　　繇州东门外沿旴水而下二十里其地为梅潭繇梅潭絶江而南其地为查谿濒谿有隐者居焉其人为月潭曽君余尝过其庐乃在翛然水竹间清漪沦涟翠玉丛郁余絶喜之为名曰水竹佳处君徴余记余语君曰竞利名者趋市朝适兴趣者乐山水山水之佳视市朝不大胜乎尝试即君所居而求之韶景冲融桑麻杳霭耕犁如云江鳞游泳春之佳处也梅林诸波舸舰衔尾龙儿觧箨禽语宫商夏之佳处也秋之佳处山眉洗黛月浸澂江薲蓼映而鸥鹭飞冬之佳处防林枯梢琼田玉界行客稀而渔舟沸佳矣哉四时乎且也庭宇深明琴书横陈有舞莱子之防于堂前者有斟安仁之觞于膝下者则佳处不在水竹而在君之家庭犹未也忠厚培福夀诗礼淑子孙动而不与物忤静而与天者游则佳处不在家庭而在君之方寸间繇方寸推焉善积而庆长其佳处正浩浩乎无涯也余亦居近旴滨庭有防竹顾倚市而多嚣乃不防如君得佳处余甚羡君矣虽然幸共一江相距且不大逺君如许我则酒余书暇乗兴扁舟将时一诣君焉佳处未必不容分半席也君曰诺其为我歌乃歌曰眇清旴兮萦纡森緑竹兮绕庐谁宅其间兮曰月潭翁之攸居俨独据夫佳处兮吾欲绘而为图庭多兰玉兮家富诗书里称善人兮神明翕扶吾祝君以福夀兮君宜懋德以自娱吾欲分席兮君毋笑曰尔何其愚至大庚戌歳嘉平月记
　　西林院修造记
　　至大辛亥秋予延平官期至有司给驿促就道西林镕师倐来前曰将为山门干檀施记缮修未遑也而记可乎予曰然师颦蹙亟取幅纸疏颠末见授曰行兹亟需暇为老僧记可乎予曰诺明年春予与诸生接防适小休视幅纸故在因省前诺之不可负也为之记曰吾丰北出揖僊门外有支径繇支径西复北数十武有精蓝其名西林其题扁唐牛丞相笔其竹木深閟有幽趣其檐栋隐映苍翠间有逺意至其搆创次第则绍定已丑歳成正殿者圆公也寳祐甲寅歳成法堂与钟楼者然坚二公也暨咸淳壬申歳成毘卢藏者淙公也其大畧如此而镕则嗣淙者也尝独怅然曰佛殿古矣洊圮洊修圮弥甚吾安得不图新藏殿未古也卑湿朽腐将亦圮吾安得不议徙吾老矣当吾世弗修后将谁修于是持愿力感众心时则有张某首为之新寳殿饰塑像有邹某继为之徙法轮剏西殿若钟楼则又张某葺焉兴役于大德丙午歳落成于戊申己酉间垩煇而采焕犹神运而鬼输也师勤矣哉西林蕞尔室无寸田可粒无拳土可薪晨昏钟鱼取给铙梵信凄索不易堪矣师清苦所格天龙隂驱仆者起蠧者新继自今当复可支百年亡虑矣乃有名山钜刹匹敌封君而罕克为师所为者非以饱甘鲜侈肥轻即以畜姝丽广孳育于彼法中此辈当堕何狱顾且魁岸倨肆自矜丰泰曽不悟业由此积罪由此炽故曰师勤矣哉予与师为方外友六十年见师沈朴静严壮老弗贰用医术售恬不自私惟兴造是急犹常曰是何足以见吾志邪将澄寂内照勇彻妙悟期超絶乎尘事经营之外乃或可借手对吾瞿昙氏也予曰师志乃及是乎即法云地笔藏海皆师佗日到处而予亦志是也乆矣空劫有家愿分半席因备载师与予素论如右而刻之石
　　陆文安公祠堂记
　　延祐某年六月甲子泉南伟特士李君肇建陆文安公祠堂成使友来告于文学掾刘壎曰不肖志圣贤之学勤矣初宗建无所得宗江西洒然若有得也因辟家塾掲绘像日与诸生严事之未有记也敢请予竦立曰言何易邪事闗道统予安得而易言之也友重请弗置则举昔所闻于师以复曰鸿蒙未分道涵太极太极既判道属于羣圣贤自尧舜累传而达乎孔孟自孟氏失传而竢夫宋儒故有周张二程濬其原而周则成始者也有朱张吕陆承其流而陆则成终者也脉理贯通心境融彻殆天地重开而河洛复泄也道之统绪畧见是矣中原逺难具言言其近则朱文公起于闽张宣公振于湘吕成公奋于浙莫不昭回峻极砰轰动荡时则文安公防起西江而与之齐其志气神其识趣卓其学宗孟而直指本心其禀天得而匪繇师授劈析义利则疾雷破山剖别儒释则明镜照日抉人情之矫伪则飞矢中的破俗学之偏蔽则刚风扫云以至该体用之全壹天人之正探象数之奥究政化之原专涵养之功尚务内之学超笺传之锢戒躐等之非诲人读书必指枢要而示以入圣之户庭勉人立志必如镌凿而聼者至为之感泣告君必以唐虞三代为凖则治郡必以正俗慎罚为先务凡平昔提警学者恳恻英发无非鞭辟近里复其性初救末俗之支离还太极之全体非葢代英豪千龄间气也夫象峰中天百世稽首朱文公尝曰江南未有人如子静八字着脚曰安得如子静堂堂自在曰子静实髙伯恭安得似曰子静平日自任正欲身率学者一于天理不以一豪人欲杂其间至阅公奏篇则曰规模广大原流深逺所造深所养厚文公斯言葢天下之公言而私诟病者类曰惟务超悟也曰惟尚径防也分门防党之风炽随声接响之滋而卒之盲瞽有不睹天外之光霁者矣嗟夫终日如愚而曰似禅浴沂咏归而曰似僊彼亲承元圣单传正宗议者犹龂龂他奚怪焉抑文安公之训曰宇宙即是吾心吾心即是宇宙千百世之前有圣人出焉同此心同此理也千百世之后有圣人出焉同此心同此理也东海有圣人出焉同此心同此理也南北西海有圣人出焉同此心同此理也此其寥廓髙朗防万归一彼此尚同异者不媿死哉李君之洒然有得独异于是吾故书曰泉南伟特士葢褒笔也宏斋包先生尝言文安之学深造自得本之孟氏孟氏之后至是而始一明荆谿吴先生曰贯羣圣贤之防可以合一身心之妙充一身心之妙可以补羣圣贤之遗合朱张吕陆之说溯而约之周张二程合周张二程之说溯而约之顔曽思孟合顔曽思孟之説溯而约之孔子则孔子之道即尧舜禹汤文武之道孔子之学即臯益伊仲傅箕周召之学百圣而一人万世而一时孰为异孰为同哉味斯言也事既乆而论宜定矣若犹未也则又有正心胡氏之说在曰江西之学如取日虞渊洗光咸池太白残月何敢争燿愚不佞敢诵此以成李君之志谨记
　　方寸地记
　　存方寸地与子孙耕古贤明训也延平隐士闻君取以名其堂杏林使君为之题其扁予因为之衍其意曰深乎哉君之寄意也方寸地云者诚言耶借喻乎夫人中两间而立为万物之灵其歩趋圣贤其建立勲绩其宰制事物其光裕云仍壹是皆以此地为本律以人间世常理即防尺可约歩畆可推区区方寸奚适于用惟其隐于中扃似若促狭而离娄弗能视公输弗能度葢荡乎无畦廓乎无垠前无始而后无终也日朗月辉吾地能融云敷雨沛吾地能通天渊飞跃古今代谢吾地能统宗宇宙在此方寸中不过太虚浮云尔抑斯地也人共有之鲜克存之畧举古隐逸如马少防欲使乡里称善人有意于存者也如厐德公遗子孙以安有意于存者也吾故曰深乎哉君之寄意也君姿端雅而学富赡翛然髙隐涕唾浮荣乡论无不推德人吉士少游德公其匹与所居地与庠宫邻其堂足容数十客乃跪曰方寸地者岂固有羡于金张之第王谢之宅而为是反説约邪噫君意深矣顾君甫中年尔继今夀九龄即九龄存此地夀百歳即百歳存此地匪直斯今防防百世宜永存也愚敢以是为君颂则又授君治地之法曰洁淸以洒之毋汚以喜怒之尘泥坦夷以辟之毋隘以深险之谿穽正大直方以藩维之毋堆以利欲之粪壤是固君所优为又加勉焉则此方寸者非地也天也愚敢以是为君规君名济时字几安先世自广信延平因家焉延祐三年丙辰歳华朝记
　　积善堂记
　　繇延平津而东六十里曰吉谿溯谿而上十里曰芷陂乃舆地胜处有宅兆焉曰游氏墓阡游居吉谿有尚义者曰和中居士其存也爱芷陂之胜将卜墓焉殁诸子以葬于是既葬搆创其傍曰积善堂居士长子仲安谒予记予曰昔固未尝履斯地登斯堂也子而欲记为我言之对曰言其歳年乎遵治命而窆于兹者皇庆三年之冬也葺治完美迩日甫讫役者继以二年之力也言其形胜乎则有时贤品题之什咏在先生其为我着之予曰美哉子之名堂乎善之为义宏矣若之何易言之昔者圣人作六经贻万代掲世教辅民彛无不以善为训傍出如诸子百家之説贝多云笈之文亦无不以善为第一义意者彻蟠际贯幽显莫大乎善凡其夀富而安逸位尊隆而宗蕃衍又无不由此乎出也抑世固有知为善之足贵者罕有如子知积善之为贵者噫子何其敏悟邪夫物之积也不丰则其用也不裕譬取帑廪焉财贿日积则帑常充否则易以匮黍稌歳积则廪常实否则易以虚积善犹夫是也子而知所以积则必由一念一事之善至于无一念无一事之非善故纯乎仁爱善乃积间以惨虐非矣纯乎忠厚善乃积杂以刻剸非矣纯乎亷取而优与善乃积参以贪吝非矣予闻易为六经首乾坤为易经首其辞曰积善之家必有余庆积不善之家必有余殃必之为言垂戒峻切凛如科条之不可犯遵之者昌背之者亡善贵乎积葢如此也吾又闻务积善之益宜先除贼善之病病安在利是已利尝与善对始也勇于积善终也流为不善则利心贼之也骨肉财产之争郷邻疆界之竞商贾物直之计校一迷其心万善俱防夫焉有所积孟子曰欲知舜与跖之分利与善之间也舜跖相距何翅天壤而其分岐止在利善两字吁可畏已亦可戒己子归而与昆弟儿侄防于堂其以吾言告之他日予获登斯堂又当为精言之仲安名以仁弟仲和名以礼而仲安以文学进今为小学训导云
　　重修学记
　　南丰为江右文献邦郡有学旧矣燬于至元丙子重剏乙酉距今仅三纪歳月未大逺风霜未大偪也柱石犹完牢而采雘犹章明也吾意更百年将亦足以搘柱乃延祐丙辰歳仲秋夜半礼殿压焉霆轰山崩声动逺迩咸曰噫异哉诘朝聚观则殿西虹梁遽折为二栋桡瓦解狼籍委地众骇视博询廼知昔之搆剏也责成欲速弗暇择材故今之倾圮也阅歳未深己致蠧朽又咸曰噫宜哉无足异矣当是时南昌辛公方涖讲席帑竭廪虚欲得议修顾役钜费侈趣办无所以舒是忧防东鲁王侯甫领郡政化新风声耸崇文礼士槐芹德色一日语公曰毋徒忧共图所以舒是忧分乃稽簿书搜遗余有曽贡元梯已庄者故学田也比歳指为贡士庄者谬误也租不入学而有司封贮者两易歳也公谓昔之家居待次也尝闻而愤之誓以职之日必复侵疆今其时邪即白侯侯喜遂由州及儒司勘騐是实以闻于省遄繇省以下于州匪直捐租乃郓讙皆复侯益喜命发廪易楮焉以定计者逾百儒之助者又什二繇是市良材运巨甓匠资于官丁取于佃侯日诣学忘寒暑指授规画督励工程辛公则早暮从侯竭蹶服劳巳而腐者坚缺者全翳黯者光鲜层构飞檐度越于前且复饰衮冕像新櫺星门华焕雄峙中外交暎州人谓昔未覩部使者亦谓他州罕及也公语余曰幸哉吾志遂吾忧释矣永惟葺殿宇复田租太守功也今掾防太守赐也吾不忘也郡士友弥不忘也惟是学未有记今虽不忘者乆或忘之盍记诸余曰诺因是思郡国不可以无贤牧守也而贤牧守不可以不知学余闻侯尝从乡先生野斋李公游其诲也勤其悟也敏其言论风防有习闻而黙识故于吾学校尽瘁而于南丰先生遗祠复缮饰焉侯之知学可见也已吁僖公之修泮歌于诗文翁之兴学着于史揆今凖昔可书也故书曰延祐四年八月奉议大夫南丰州知州王着重修学殿成学正辛泰来相之是为记若夫协谋集事则达噜噶齐奉直公巴延彻尔同知州事务孙公好直判官从事周公吉俱有功于是役者也宜并记之
　　南丰州紫霄华阳岩三茅真君祠记
　　僊道行世无逺迩有人焉慕尚崇信之弗懈即逺者迩矣江左有郡曰金陵金陵属邑有山曰三茅葢茅僊兄弟成道之地道书所谓华阳洞天者也吾州僻左无知者知亦惮逺无游者延祐甲寅歳里善士谌济川檝慨慕元虚始独造焉防重湖航大江一往复凡三干里受经箓于宗坛分炉薫于灵琐严奉以归归而谋卜地以祀未获也其里之紫霄观侧古称道人岩者临流絶险歳乆榛芜而地幽尘淸堪驻僊驭观主张惟善啓之济川是之廼铲廼芟廼辟廼镵乗夷旷而祠三像于中搆别馆而祀钟吕于后苍翠环合风露萧爽咸稽首曰茅僊乃在是何其近也济川徴予记顾予自防服习孔氏书于老庄氏懵未有闻其何以记则取其所纪载者为述曰姬周公之嗣封于茅后因以为氏秦皇时有讳蒙字初成者隐华山师鬼谷得道冲举传四世而三真出焉长曰盈字叔申生汉景帝时初入恒山学长生遇总真王君方平授大霄隐书九转还丹爱句曲山谓为真洞僊馆也南渡居之哀帝元夀二年叔申年一百四十有五后遇神人授以僊职一日乗鹄去次曰固字季伟防曰字思和仕汉并为郡守髙年弃官从兄得道亦僊去邑人为建坛宇祠祀光武献金于庙明帝敕修由晋讫唐帝咸受经箓于茅山逮至前宋崇敬尤谨僊书宸翰煇煌日星鹤帔星冠罗栖岩岫其颐神葆真之士依灵祐而获度世者逮今无虚歳也嗟夫万事万理一方寸尔志所笃向即丹邱圃十洲三岛且不逺矣济川之于道也专且勤故履危渉险而无倦心道逺费侈而无靳色卒能使江左僊真之祀延逮乡邦使一方寡闻之民翕加礼敬茅峯烟霞歘其在目岂吾徒儒迂不化者能及是邪是宜记初三真封号已穹厥今运启圣明弥加崇信于是妙道冲虚圣佑増真应至道冲靖德佑増妙应防妙冲慧仁佑増神应云宜并记延祐四年歳在丁巳十有一月吉日记
　　一斋记
　　丰有水村翁者寖老且惫矣犹沈痼书癖不自疗为达人所笑曰尔躬之弗恤而学之是务乎犹石田也有孙曰深弱冠嗜学颇类翁屏处斗室中案书整严研墨精洁癖好亦类翁辨色而兴深更而寐忘寒暑饥渇诵读达于卧内或时妨老人睡翁亦自笑一日语深曰我之沈痼不疗者竟传染至汝邪虽然妨睡事小志学事大吾不以此易彼也吾平生辱交名卿显人魁儒望士济济满朝野当吾齿壮气雄狎玩短景岂识世境之有海田人命之为露电直谓清时常春白日常午也而大化销镕一体归尽曽几何年有不存若敖之祀者有不反湘累之魂者有不归先轸之元而不掩张进之骸者朱门县薄故墟鞠草宗强胄贵苟贱资身令人感念兴替哽塞摧伤已不胜怀旧之悲况使望爽鸠氏之居经田成子之国雍门之叹梁父之吟川原莽苍蛩螀惨戚将有俛仰千载至于流涕者矣今吾陋巷幽栖诗书十世虽疎钟斜月残梦悠扬而昼萧闲夜镫靑荧犹获与汝谈经析理抚慨荒凉宁非祖孙之所甚幸又何爱片言不以成汝志也深汝来前今汝少也而志于学似矣抑未省此志壮老如一否凡志贵一一故有成吾惧汝之未达此也故扁汝读书之室曰一斋汝其日对之日思之尝试求其义其知一乎曰未也吾与汝谈一一未易窥而亦未易测也尔充其用即浩乎其无津廓乎其无涯肫肫乎其纯浑浑乎其真天地之所以清且宁以是尧舜禹之传心汤之协德文之纯孔之贯以是不惟是也下至于技若秋之奕牙之琴郢人之斤由基纪昌之射与夫钟王顔栁之书僧繇熙筌道子辈之畵凡葢代而絶伦擅名而致利亦以是也深勉乎哉夫并敌乃能杀将多岐必至亡羊宇宙以来人物何限孰非有志者有志孰无成者顾或不溃于成即其志有不一尔葢一则无暴寒而功力完一则无杂悖而精神聚寸念之烈葢天葢地将何事之不可成二焉三焉始鋭者或终懦乐此者复羡彼中道废晚节变杂念纷飞而幸其有成也愚己深勉乎哉昔者汝祖尝志学如汝矣惟其志有不一也故知道义之足贵有时而重事功知博记玩防之为非有时而溺语言文字知此心尝在腔子里之为妙有时如游骑之四出知圣门学术之为正涂有时而纵谈僊佛知建学之为足尚有时而心慕江西知科举利禄之不足道有时而欣羡乎荣名若此皆不一之病也驯至于老而无得焉有由矣深勉乎哉谓予不信质诸周子有问周子曰圣可学乎曰可问何以学曰要在一呜呼微矣因书之以为记既擿笔覩案间陆子书有曰我这里是刀锯鼎镬底学问斯语也吾伟之并书以坚汝志延祐己未孟秋水村翁记



　　水云村槀巻三
　　钦定四库全书
　　水云村稾巻四
　　元　刘壎　撰
　　传
　　赵抚州传
　　宋抚州使君姓赵氏讳戊岊字次山濮安懿王九世孙也建炎南渡由汴徙南丰父崇嶓嘉定进士官大宗正丞忠谠文华搢绅左次有白云諌稾行于时使君蚤慧善属文年甫十七奏名礼部擢淳祐甲辰第授袁州万载县主簿需次服父母丧居闲十数年博通经史声实鬯茂邓大监坰为广西经略安抚辟宾州司法调福建提刑司检法官防憸人陈仁玉为其长使君耻不赴官景定初诸道争辟厯江西转运司建宁府节制司福建安抚司皆干官以举者改秩知雩都大庾两县着能声江西安抚使曾侍郎渊子才之辟主管机宜文字安抚归朝荐于上得提辖行在文思院通判临安府咸淳十年也贾似道窃柄误国长江失守朝廷急择江浙守臣擢使君知抚州措置守御德祐元年春至郡政绩着闻诏加干办行在诸军审计司又迁太府寺主簿以重其任时江西湖南已罹蹂践流溃迸溢警报日夜急剽冦纵横使君诛赏惬当抚人德之江西制置使黄万石弃隆兴退驻抚名勤王实为遁降计颇嫉使君修守僃数媒孽于朝使君不自安累丐罢九月除大理寺主簿既解郡竟归里十二月建昌失守遂奔赣州明年二月江西提刑杨孖以赣降使君迁避宁都县五月朔景炎帝即位福州宻诏吴直院浚为江西制置招讨使使君为参议官兼江西运判协谋兴复六月吴即广昌使君即宁都各建治所宣诏反正纠合旴赣诸邑义勇八月制司兵次南丰遇敌而溃使君遣其属以兵攻赣距城六十里与北兵战破之俘其千戸乘胜逐北至城下城中兵大出我师失利引退丧失良多九月制司奔汀州十月使君捐重赏募峒丁廖陈六等进取而北来兵益众使君亦入汴明年春知汀州黄去疾以城降使君解兵隐迹出畬中发疾卒就殡焉使君皇宗世宦而介然无纨袴习清苦问学勤于寒素词翰政绩卓伟可称既遭时艰志克复事不克就闻者悲之所学尤防于易有易解十巻吟稾八巻
　　赞曰何代无才顾时相遇不偶耳彼有器能自表着誉流馨岂其缪巧致通显哉天与以时然也抚州之才际逢昌时宁不足以为治平之州牧敏博之词臣宋厯永终黯翳沦谢至弗获正邱首力田不如逢年信夫后二十年其旧幕属赵孟濚始购募走汀畬归其遗骨里中嗣竟絶呜呼悲夫
　　词人吴用章传
　　吴用章名康南丰人生宋绍兴间敏博逸羣课举子业擅能名而试不利乃留情乐府以舒愤郁当是时去南渡未逺汴都正音敎坊遗曲犹流播江南用章博采精探悟彻音律单词短韵字征协谐性爱梅为赋词自访梅至结实凡十有二阕自红梅至蜡梅凡六阕又取古人梅咏可命题者自南枝先暖至粉薄香残凡四十四阕总为六十有二乡寓公僊源赵学士师有为名之曰雪香絶唱且亟称其红梅之句曰试问海棠健否海棠虽似减清香又称其蜡梅之句曰凌空蠭翼逓香来惊破蜜房幽梦闻者以赵为知言乾道丁亥歳用章携以见刘季髙侍郎岑侍郎负重名靳许可特为之序而称其意密词清上达古人用心未到处夷陵尉胡舜良梦赓文士也又序其词为有所感而发葢亦见用章浮沉困阨托之词咏往往借梅自况尔其赋此也年逾强仕矣不知又逾几年而终子孙无述焉悲哉用章殁词盛行于时不惟伶工歌妓以为首唱士大夫风流文雅者酒酣兴发辄歌之由是与姜尧章之暗香疎影李汉老之汉宫春刘行简之夜行船并喧竞丽者殆百十年至咸淳永嘉戏曲出泼少年化之而后淫哇盛正音歇然州里遗老犹歌用章词不置也其苦心葢无负矣用章善谑尝坐系得释或询以狱中风景用章怃然曰种种不便闻者絶倒因是里人祖以为俚语至今云词集久磨灭惟余手钞一本幸存
　　赞曰韵人胜士刻斵陶冶岂不冀千载之传曾几何年扫空澌泯宇宙间若此何限可为永慨也用章词笔居然罕俦苟不怜其才加袭藏焉谁复知南丰有词人哉用章同时同里有玉壶彭氏亦赋梅花百咏其半则自作其半则集句寳祐中陈文定公宗礼典中秘书下部使者移乡郡钞其诗藏秘府追记其自作有曰一谿烟月无人共吹落棃花晓梦初兴寄逺矣里中有刋本余尝蓄此冦燬失之故老凋零不惟无有存其诗者乃亦无有知其名者益可悲夫
　　义犬传
　　永嘉江心寺长老祖杰闽人也累任僧录挟赀豪恣防僧选罢营求钜利得主席江心有知识陈某者家城中薄有资产州县利其富而懦数因戸役困苦之积不堪与妻谋捐田入寺依杰势苟活请于杰杰欣诺遂弃里居徙家近寺而身任库院之职杰频造其庐窥其妻始犹间往不常久则舆至方丈或累日弥旬乃反妻毎怒骂夫曰初为避官府谋庇身今反失身如此汝为人夫甘忍辱邪其夫固恨乃宻谋逺徙适获房宇于别岛屿屿濒海大聚落也地有巡检司又有一佛阁竟浮家宵遁近阁而居杰闻其逸大怒访知所在厚募恶少年十有四人饫以丰馔饵以重赏使往屠之曰截取妇人双乳来为证恶少年如命夜舟径造尽杀其家七口懐其双乳而还纷扰中俄冲晓恶少年怳窘疾趋舟鼔棹去独一人追逐弗及旁皇失措潜登佛阁隐壁间巡检闻变亟领卒掩捕茫无踪踪留连佛阁前里社役首进饭见事主家一犬跳嗥左右不巳叱去复来嗥愈厉巡检举餐则又跳嗥大跃至冲散其台盘酒食众怒击犬复不去巡检起犬又随后衔其衣襟引至佛阁仰而嗥若欲言者巡检乃惊讶曰是岂有异乎领卒登阁周视则壁角微有衣露迫之见一夫懐刃立即禽下摉出双乳鞫问备言杰长老主谋因悉捕其党送县引问具伏上于府初府有同知与杰交暇日尝絶江访杰杰辞以出同知还至半途遇总管亦往访同知请无往总管曰我往彼必纳也邀同知偕往因复絶江同入寺杰果迎待置酒而还同知由此衔杰及事露同知即议移檄万戸府遣兵围寺杰出迎曰吾既能作事岂不能当事官姑少寛我容入房收衣鉢行矣许之杰囊橐充斥既裒金寳钞货凡四擎授其徒令疾赴都求内援又取所蓄玉器满案置堂上语人曰此固吾所爱者事巳至此复何用举杖一挥堕地尽碎既就逮至有司引伏械送总管犹欲全之故缓其事待京报未几果闻懿防召杰同知令狱卒曰僧奸良人妇又谋杀七人可恕乎汝速处置明当赏汝卒入狱命杰醉饱起立县枷梢于梁囊沙置脑后防其气遂死人皆快之既死而防至无及矣同知以是得名省台交称焉延祐甲寅春予往延平延平总管韩君玉国宝之子邦彦从予学一日有所厚泉州敎授林南谷来访韩南谷永嘉平阳人而总管前仕浙东与林旧是以来也予从坐间屡闻二公谈杰长老不巳顾不知其端乃详叩二公具述如上且谓当日非此犬则失此贼七人衔寃无诉矣故传其事以愧世人之不如犬者
　　赞曰传为义犬作也然因是而思斯人避官府虐害而谋迁迁非其所而蹈祸乃至一家絶祀死刃下者七蔓延奸僧恶少死于官者十有五推防祸原皆当时官吏驱之入死地也人孰不欲安土而乐生非困于虐政必不逃不逃则奸僧之谋必不启谋不启则羣众必可不死哀哉天道无知则巳诚有知者则彼官吏者伏防诛祸后嗣决矣


　　水云村稾巻四
　　钦定四库全书
　　水云村稾巻五
　　元　刘壎　撰
　　序
　　陈文定公奏议序
　　故资政殿学士守签书枢宻院事兼权参知政事致仕赠开府仪同三司諡文定陈公讳宗礼字立之初试淳祐殿庭时理皇在御二十年颇事酣宴公对防极言人主不当徇逸乐防忧勤上嘉剀切擢寘魁三厥后厯学馆陞郎闱屡以忠鲠闻逮事度皇由宪府琐闱以至履班弹劾封驳风采凛凛晚登二府甫两月薨于位公之出处本末如此公自韦布即以名节自厉严介絶俗授徒自给外杜门萧然不轻以一武诣人葢冻饥自守如后山静重难合如了翁也进列贵仕则素履靡渝丹心弥壮其有德有言者欤予阅公谏稾尽巻率醇洁劲正严整条畅而原流经术通达国体莫不利害洞悉词理俱到有撄鳞逆耳之防拊心疾呼之辞忠君爱国油然其味者也尝闻先哲士大夫之言曰近世论谏惟公为冠予亦窃比之包孝肃刘元城辈人斯论殆不可易公之仕在淳祐甲辰至寳祐戊午间是时右相丁大全狂戾恣肆威炎薫灼世以风子目之无敢婴触然特推敬公召为尚书郎兼丞相掾意将引以自重公进朝乃首疏之其曰凤隐麟潜蛇蟠蚓结者指丁也且以四大愿请于上天顔开纳而丁盛怒嗾台劾斥归田方大全威胁朝野百喙俱喑惟公奋不避祸白发其奸缙绅欢传以为朝阳之鸣葢自是直声着矣明年而浒黄渡武昌围诏窜大全贵州以死公遂登用识不识咸曰此当时正人也而责春秋之备者且曰公素尚风节层闗铁壁晚轻一出白璧微瑕抑不思大贤为国出处以道咸淳中贾似道久柄国国势岌岌矣仇视端直寄命憸回校风丁无大异常独惮公方严居然礼敬公多逺引髙卧毎以不能致公自歉一旦闻公翻然治任语两浙部使者赵德茂以公出故喜动顔靣其钦重若此也天假公年共政而久处摩厉规正之似道必为公动则救败局回危机将宗社生灵实嘉赖焉不然公平生清约髙简浮云利禄闲居埽地焚香而坐顾以七十日居政府为足以凂公过矣过矣公所着诗文甚富今某独裒其奏议若干巻将刋以行世知所先也俾予序之昔李序韩苏序欧皆其门人予公门下士也故述其大略焉欲观公者是集见之公家南丰之千绥学者尊称曰千峯先生云
　　朱陆合辙序
　　有宋乾道淳熙间金世宗仁厚不用兵复修旧好故大定二十九年东南赖以休息国家闲暇文事聿兴儒先森聚理学炳明衿佩云从接闗洛而通洙泗则东莱吕成公兴于浙南轩张宣公起于湘建安朱子金谿陆子则角立杰出号大宗师者也朱陆之学本领实同门戸小异故陆学主于超卓直指本心而晦翁以近禅为疑朱学主于著书由下学以造上达而象山翁又以支离少之门分戸别伐异党同末流乃至交排互诋哗竞如仇敌遂令千古圣学之意滋郁弗彰矣当是时克堂包公崛起旴江出入二宗师门下其子枢宻宏斋先生亲侍讲贯每谓二家宗防劵契籥合流俗自相矛盾至哉言乎顾踵袭成俗趋附贬驳或者髙朱而抑陆私心迷缪寖失和平同里云卧吴先生汝一病之考朱子书凡言论防趣与陆子同者为一编题曰筦天销磨党偏掀抉瞽聩学者各宗其説门戸虽小异本领无不同也夫人惟一心心惟一理羣圣相授继天立极开物成务何莫由斯孔子曰性相近也孟子曰先圣后圣若合符节岂至于学能独异乎追懐景定辛酉歳亲炙云卧先生得闻梗槩咸淳丙寅歳宏翁以尚书造朝约予与诸老往辞先生进予坐侧警诲娓娓亦及兹事抉去籓篱少正卑滞当时驰心科举文字之间弗克叩击及今科举文字念絶思见鸿硕考德问业诸老亦既弃浊世而游太虚先哲弗作晚节无闻为之惆怅自悼不聪乃取象翁文集手钞焉且复取晦翁语录摘其推尊文安者着于篇端以诏来世防而通之水中之月即天上之月也蜀日越雪何为者故更名其集曰朱陆合辙云
　　禁题絶句序
　　有律诗而后有絶句絶句至宋而后尚禁体其法以不露题字为工以能融题意为妙葢举子业之余习也世之以文防友者或用此以騐才思工拙谓之义试诗其为説曰体物精切者诗家一蓺也于是摉幽抉秘穷极锻链其天巧所到精工敏妙有令人赏好不倦者真文人乐事也欤旧时编萃至多乱离之后颇多散逸乃日随所有遴其佳者时课一题以训吾儿由是精思傥能触类而长则通一毕万宁不愈于饱食终日无所用心者邪夫束字二十有八而景色彰表律吕恊和局于模拟而能超疲于缔搆而能灵殆亦难矣虽然是特儿童小技而非诗之极致也赓歌昉于舜廷至三百篇以来跨汉魏厯晋唐以讫于宋以诗名家者亡虑千百其正派单传上接风雅下逮汉唐宋惟涪翁集厥大成冠冕千古而渊深广博自成一家呜呼至是而后可言诗之极致矣善乎刘玉渊之言曰渊明诗之佛太白诗之僊少陵僊佛备山谷可僊可佛而俨然以六经礼乐临之葢论诗之极致矣学诗不以杜黄为宗岂所谓识其大者且惧吾儿溺于末俗之浅陋以为极致也故因槩举大者使进焉甲申夏五序
　　新编七言律诗序
　　七言近体肇基盛唐应虞韶协汉律不传之妙风韵掩映千古花蕚夹城汉文有道病中送客秦地山河等篇意防髙骞音节遒丽宋三百年理学接洙泗文章追秦汉视此若不屑为然桃李春风弓刀行色犹堪并辔分镳近世诗宗数大家抜出风尘各擅体致皆自出机轴则工古有人工絶句有人而桂舟谌氏律体尤精咸谓唐律中兴焉故知此道在天地间未易能亦未尝絶夫律圣人制作之初测隂阳定清浊应髙下和神人一累黍不中不曰律诗亦如之彼范围五十六字尔清丽或病格力之卑浮沈郁类困语言之钩棘亦一累黍不中不曰律故虽未尝絶亦未易能然熟读妙品自有悟入选古今律诗若千首置几案间日取讽咏之傥私我百年或有见优孟意是叔敖复生未可知也分前后巻前巻俱古人首以唐贤后巻俱今人首以桂舟氏吁蜀之日越之雪定乎未定也逮时久论定矣乃复有如杜刘许李真诗人者出而兴恨不同时之言然惜不令封德彜軰见之耳丁亥暮春序【时公年四十八】
　　新编絶句序
　　诗至律难矣至絶句尤难矣至五言絶句又大难矣辞弥寡意弥深格弥严味弥逺岂比夫大篇长歌可以浩荡纵横衍之而多者唐人翻空幻竒首变律絶独步一时广寒霓裳节拍余韵飘落人间犹挟青防浩邈之响后世乃以社鼓渔榔欲追僊韵千古吟魂应为之窃笑矣诗至于唐光岳英灵之气为之汇聚发为风雅殆千年一瑞世为律为絶又为五言絶去唐愈逺而光景如新欧苏黄陈诸大家不以不古废其篇什品诣殆未易言世俗士下此数百级乃或卑之昔人天然秀发得独自髙仆学诗数十年心地汗马媿无一语髣髴望唐见其愈简而愈难也选絶句若干首置几案间日取柴门静掩天风独清老鹤梳翎晴花迎露等篇一讽诵之楚冠南音翁倡儿和想千古吟魂亦复为之窃笑于地下闻诗声而问子何所得者则将应之曰一洲芦荻残风月自作深林不语僧丁亥季春序
　　青山文集序
　　陈君南翁归自庐陵之州庠示余文一帙题曰青山初稾葢吉士赵君仪可所着也赵君往以举文鸣于世虽心久知君独未识君于是阅其记文序防数十篇往日所鲠戛未能言君乃尽言之欣然有防于予心天表云际想见其人虽未识也更深于识之矣手自钞竟南翁俾序谕之夫今世无所谓工于文章者然文章未始絶于今世视昔苐甚少耳惟甚少故能工之也即如往日右文天宇开霁穷阎之子垂巷之士挟典册从师略解防率竞拈摘拾翦裁扬扬里闾自谓能文信甚蕃也工者几何今是事校昔固寥絶矣间有工者往往霜摧雪剥鼎烹鑪鍜之余羁困穷愁槁顶枯须且坚忍清苦翛然神情自谓上帝所赋予者独厚葢所得甚艰且特甚贵异也诚不忍弃其灵明卓荦与一时琐琐相驰骛宁甘澹泊非人所堪絶无怨尤固守古道力争斯文于衰微而着先王之所以宗传照耀羣疑氷雪众醉若人者天之景星卿云地之醴泉芝草老氏之飞僊释氏之昙华非欤故曰惟甚少故能工之也予读赵君之文甚工而鲜俪以此葢君所着体裁丰茂新意川赴抚事感怆时有千古之愤故其意绪潜藏防趣沈郁予尝评其风味在近世絶似江古心先生真可志韩欧溯班马是语正未必可君意顾予能无厚望哉文也将坠地矣盟坛荒寒谁执牛耳宋文章之盛欧曾王苏四大家名天下独苏出睂山余三子皆吾江西人则文脉之系江西也重盛则必衰将奈何赵君与予俱家江西将能无感乎愿与南翁商之君名文字仪可尝试成均为天下所推重今退隐庐陵云己丑歳六月序【时公年五十】
　　雪崖吟稾序
　　今世虽合百千人与之友往往挟巧竞诈貌敬背憎其知心而相得者弗常有也诚有之又或风镫水沤意长日短暌离沦殁继之自予少壮取友四方老矣知心而相得者不乏天地为鑪销镕就尽仅存如雪崖易君与予定交久号知心相得年小于我逝乃先我使思心成结壹郁而谁语不悲伤得邪君家南城之竹田辛卯秋约予度谿赏桂因共载山行厯访旴城耆旧冲雾入云穿幽透深竟日如行畵屏中是游也极欢将别则为盟曰幸俱萧闲歳一防聚若是绸缪也今年夏君归自洪复约予城北论文甫半月婴疾仅数日而卒悲夫交游縁也此防乃为此别乎君未病时授予近吟曰为我料简可存者作辛卯壬辰诗序未及序而君死虽死安忍防之君将家景胄也磊落英发勇决迁善其于朋友诚以义合有所匡正辞意竭尽其论古今成败南北离合援引辨驳议论特出卓卓超人意至其诗则能抑而入理醇雅圆熟一不作怪宕豪险语蔼然风人趣味也其为文章充畅闳遂即汉魏气骨晋宋风度唐宋格法当奄有之以集大成惜哉不逮矣忆尝与君登峯逺眺竹树晚凉星河夜横君索予説诗予为言杜黄音响又为言陶柳风味又为溯江沱汝濆之旧生民瓞之遗又为极论天地根原生人性情语未竟君叹曰防哉敢不勉噫方将与君独立事外终其説践其言今已矣良友沦谢白髪茕然寕复有知心如斯人者良用凄怆云辛卯集料简共五十四首词一阕壬辰歳十五首其和平山翁葢絶笔也君讳仲信号雪崖仕宋为武节大夫【时公年五十三】
　　重题雪崖吟稾序
　　雪崖俾序时尝有言曰毋徒序吾诗序吾父子交情庶有考也今既序其诗于前矣忍不述吾乔梓交情之本末君骁卫大将军士英子也初将军以戎功入仕勲立江淮名动蜀广意气倾一时士无不愿登龙者及得见少傅又无不意满君固蚤有誉闻继其家声咸淳间予避地旴城一日于故人赵抚州坐上识将军将军顾予论时事一语契惬谓予有当世志良喜诘朝亟邀予共论滋喜特为知巳不繇绍介予感将军意良深也将军之入城府也必访予或约予细语忼慨家国神防意合率夜分不能休特相亲重葢定交始此其后将军金陵之卒予哭焉于松原予又哭焉海枯尘扬氷雪断道俊杰之士多不复为时出予方韬閟掩抑常恐声影落人间不相闻问亦既久矣防庚寅春冦起汀畬支党漫溢遂震惊我丰今宰相龙川公来讨贼君以客从予岌岌危惧闷不自聊兵前遇君执手欢甚君入则陪帅出则诣吾庐围棋赋诗厯厯谈世事又谈世外事遂相与游石僊礼冷真逾月解兵乃散去其复宻又始此君乔梓交情本末葢如此也呜呼巳矣序成而君不复见矣自伐木停云之不歌而友道薄君独笃金兰之雅乃复止于此巳矣又何言因志其意
　　金刚经解序
　　金刚经佛书骨髓也达摩西来始传中土训释凡数百家而浅者滞卑近不契经意深者骛髙虚适负经防其有如普觉如纯阳诸大宗师卓卓超诣葢寡乃复有一种葛藤话屋下架屋牀上叠牀井底窥天牕外窥景使覧者惘然滋益障碍瞿昙氏梯航羣迷愿人人作佛意不孤邪吁不自通人孰祛其蔽吾州里有居士曰静庵刘君元璋以儒防释根器不凡隐处云蔼苍翠间澂寂妙悟直证本心尝曰西方圣人説经救世本自正大本自明白注家或以竒奥泥之多背真乗不见实相于是攷覈古今训释采其与佛意合者而削其不合者参以已意别为直解一日示予征序予读焉句分字析刃游缕解持正见执中道浅不卑近深不髙虚八牕玲珑见者开悟其出新意处虽间用举子言议而大纲领则与经意无异且复总以一语曰离相明心见本有性呜呼尽矣傥遂梓行广布三千大千界中逺传百万亿劫后咸见本地风光超升正觉此功德应如经中所説传于身命七寳布施恒河沙界者可敬也巳可敬也巳予自幼知读孔氏书未知学佛年且逾五日汨客尘往往讱六如为真实了不觉流浪之可哀君独精悟如此足敌生死予不惟自羞且自悼乃堪为君作序邪抑予闻别传宗防贵在性命防圆则身外生身亲为佛子曰性君巳得之显露经注曰命未必不得也能如是显露否二圭四真重闗宻意君如不秘我请靣参歳在丁酉弥陀生日南丰水云村散人序【时公年五十八】
　　无名先生藏山诗稾序
　　先生无姓氏亦莫知何许人或曰世家徐避乱徙江南年孰乡之西里所居浅村中委巷菰芦靣江背市得水云胜处花竹夹径萧闲无营劝之仕不应询其志则笑曰吾将俟时者闲为诗诗不求甚工亦不示人顾时时不辍手曰诗以吟咏性情非以求时人知也彚常所吟诗数十叶鐍寘山窦幽絶处藏焉曰陵谷变迁诗出乃当有知我者众笑其迂尝得良金刀及汉之大刚卯佩之人莫测其防又以土为器类锤然熏以火和以笛闲吹之则村中草树禽鸟皆摇曳飞舞曰是谓黄钟动而万物潜起者矣果自以其窍鸣倡和者莫不求之人亦终莫测后转徙无常居不定处仅仅故老相传如此国朝右文诏郡国购遗书适有野人耕山中得所圅诗上之下博士校论编次篇目由是其诗始大行于世然以莫得其人之姓氏爵里故题曰无名先生藏山诗稾云
　　赠黄道人序
　　樵郡黄道人以地理术名自旴造吾门予竒之为瀹茗谈龙穴大防未竟一丹士自外至再瀹茗细语移晷颇及烧炼防化事丹士不应予卒然问风水事有之乎丹士曰山中若有王侯地何不归家祖宗道人凝然又问防化事有之乎丹士曰道人若有烧金术何不烧金养自身于是道人奋然大言曰噫误矣未论风水防化事安得言无予曰何如道人曰我十有七歳即知此今四十有七矣顷侍舅氏出入贾平章门下目击方士造作曰句庚曰防茆曰浇淋曰槮制贾公靣试无不成予窃学亦无不成顾利有多寡术有真伪耳安得言无予曰多寡之数真伪之辨可得闻乎道人曰句庚利博防茆次之浇淋本三而利一或不及一槮制勿复道此多寡之数也真术不传邂逅至人得之者深秘而自养间有宿縁契遇即传而不售售即非真也神化秘诀造化妙用岂若百工技艺可轻传市区货物可求售邪是殆江湖骗局耳请言情状彼有平日知其人之好竒也则先结一同志者游谈诱致佯若效忠名曰布水及诱之而中也则先试其术之半以取信然后徼其重赂卜日传授曰我元传亦若是也名曰整本则又倾银以为毋厚赀以市药炉炭器具酒殽缣帛日费不可胜计及防其效则或有首而无尾或屡作而辄败日引月长产荡家破矣可怜哉予近寓旴城日见十数軰羣来如狂竞谈烧炼亦有知吾之能此而乞传者饮以酒饵以财予窃鄙笑是何言之易也而旴之人有乍学未精相承缪种急于取偿及用整本布水之防焉张机设穽防人不少若是者天刑人祸所不贷甚可惧也我则异于是我虽能此不传也苟得人可传邪以心传不以利传也此真伪之辨也予起拜曰道人语真实不愧天不误人可敬巳请序其言以表道人之德道人又曰世间常业自足致财顾命何如耳毋拘烧炼劳且费又多败阙命苟应富商贾贸易利更广也呜呼斯言尤真实矣故并序之彼有以鑪火诱利而防人者闻之宜愧死也巳宜愧死也巳
　　水云村稾巻五
　　钦定四库全书
　　水云村稾巻六
　　元　刘壎　撰
　　赞铭
　　前朝遗像赞
　　元气妙运有时醖停天地将泰圣神乃生五季糜溃天厌腥秽龙翔汴洛始识真帝马营红光陈桥黄袍不杀之誓昭彻葢髙逾三百年传十六圣日角凤姿采睂隆凖际天其仁何罪至斯遗民哀哀无穷之思陵阙久荒图绘是贵稽首威顔如在其世
　　自赞【咸淳年中　时公年三十余】
　　眸不炯炯貌不堂堂勲业未建鬓毛巳苍其卓乎有立以胸中粗识大道理其未能免俗以笔下间为小文章斯人也使展其霖雨之手固当忠君父而泽民物而着之水云之村亦能咏风月而歌沧浪虽然此犹其小者也若其方寸之耿耿终不以死生而存亡
　　又
　　谓为似邪吾固无可谓不似邪亦无不可婴忽而癃浮云景过更后三数十年我亦不知其为我
　　故人真赞【吴浚也字允文】
　　名张都督之名字虞舎人之讳裁缝云雾之文采照映日月之忠义语时艰则流涕沾襟愤仇敌则怒目裂眦空劵兴师誓雪国耻运去祚移功不酬志君子以为有补于世敎小人议其无救于时事使东南镇戍皆然则宗社亦何至此呜呼斯人晚节巳矣其初心终足以媿天下之乱臣贼子
　　谿隐图赞
　　青林蔽屋白云满谿髙隐者谁勿过桥西
　　巴山龙赞
　　鳞族之宗宜宅海宫胡为乎巴扬鬐奋爪霆奔云从撼动坤轴作霖兆丰孰能貌其真昔惟所翁此畵与同人亦曰所翁之龙
　　四禽赞【田赣】
　　似慵非慵跷足谿东勿叹无鱼有时防逢
　　二【鸲鹆】
　　藏头入羽莫作人语若学鹦防被人笼取
　　三【雪姑】
　　汝名雪姑谁为汝夫确守贞白休入畵图
　　四【翡翠】
　　何怨于人以翎累身懐璧者谁见之伤神
　　哑子观音赞
　　篮鱼休卖璎珞休带若以色见误人罪大且离相明心观自在
　　渡海罗汉赞
　　平歩海水谩不防底我识得汝是个影子
　　又
　　足踏海浪不沈不荡逞大神通防小伎俩和尚和尚畵形聊可娱人成佛直须离相
　　扫心图赞【有引】
　　少读水心文集有扫心图一诗莫谕其防后于一贵家见小轴绘一人青巾黄衣手提扫帚而有百十心字环绕其身繇是始悟水心公所题殆为此邪回首四五十年矣为追赞之
　　杂念纷飞与粪壤等随扫随有弗浄弗莹何以止之无思而定云散天空放却帚柄
　　观我赞
　　我既是我观者是谁骑牛寻牛笑倒牧儿
　　观心赞
　　心观万物又谁观心牀上疉牀向何处寻
　　朱光禄阴德图赞【有引】
　　记儿时行郭西门外有木合抱蔽翳江濆片版书朱光禄阴德树六字数见之未省也长而闻诸老先生道光禄公捐金救人事粗知其槩又长而阅图志观阴德记始得其详不知何年岸崩木拔每经行辄追思嗟惜不置非惜是树惜树之所以名而名不传也天昌善庆乃令闻孙秀出绍绪貎而图之展开眼明如见当日何其慰人意邪予因是图以垂世戒揭以赞曰
　　赋命自天天德好生体天活人福报川增为善在我我岂希报形动影随自然天造谓吾廷汝视光禄公公活人命心与天通公心伊何为善弗贰忍贫倾赀救死于缢彼富或靳吾贫安行阴功孰知太虚神明森其阶兰执珪鸣玉种勤获丰防报何速防侍官游真行地僊上寿之褒大哉王言施及云来铮铮楚楚貎入丹青宛其若睹善积庆长歳二百余忍人薄夫愧此畵图
　　河西宪使寿容赞
　　睂宇如神襟度如春澂清闽海庆防风云岂非应上元甲子之防而辅皇极太平之君者乎一幅丹青千载麒麟真宰相器大福德人
　　指书心经赞【有引】
　　古厓饶生能用指头蘸墨写心经而不用笔求赞语
　　经以心名葢由心出字以指书亦心所役心不好书指何所为汝识心否在运指时体认要真勿作字看波罗宻多此巳得半
　　聋哑翁赞【为旴江童耆卿作】
　　弗听而巳遽曰聋弗语而巳遽曰哑神明内充寓言外假避世知几随波上下嗟夫使其挹后元贞观之风囿庆厯元祐之化未必不倾耳以聆咸韶哆口而谈王霸退然木鸡是曰智者虽然犹未免夫有迹也并聋哑之名而空之始造夫浄倮倮而赤洒洒
　　寿昌院钟铭【有引　时公年五十六】
　　元贞元年夏四月南丰州夀昌院新铸大钟县诸层楼将以节昬昕警迷聩也为之铭曰
　　惟大觉尊矜哀羣防何以牖之爰有洪钟考击以时耳闻心通廼眷寿昌范此新镛层搆钜钮法音随风为彼闻者破其昬聋縁声而觉万境悉空众生成佛繄钟之功
　　州狱钟铭【有引　时公年六十八】
　　大德十有一年歳在丁未暮春之月南丰郡铸洪钟以严奉州狱士师之神所以昭神功答阴贶也为之铭曰
　　赫赫士师万世神灵作福于丰尤大彰明阴驱猾囚民寃底平何以报之有钟在庭朝昬考击闻者皆兴丕显神功永扬厥声
　　陈氏琴铭【琴名吹万】
　　灵音自然妙在无一巳多何万言
　　益斋铭【有引】
　　古洪熊文卿取鲁论三益之义以名其斋嘉禾刘壎参以大易益卦之象而为之铭将以广文卿之志也夫直谅多闻益之自外者也迁善改过益之自内者也内外相养缺一不可文卿勉乎哉交阐互畅笃志力行其益无疆矣然予则媿之因斯铭也且以自警焉
　　人有五伦友与其一以友辅仁允资尔益益有卦象维风及雷以谕进德勇决勿回斋以益名文卿雅志我广其説宜该仁义尔求尔友直谅多闻匡救夹持日陶以薰尔迁尔善飚驰霆迅与天同功日新以进内外交养其益洋洋真积力久有大煇光顾我未能常觉日损赋此铭诗因警老钝
　　小朱砚铭【有引　时公年七十四】
　　宋寳祐癸丑歳予年甫十有四获一小砚于同舎友谭伯玉砚鄱陶也修广三指许葢以渍朱胶而备防校者复有一葢以掩尘亦陶也与予相从一周甲子矣晨窻夕镫考经史作文章未尝不吾俱也欣喜忧悲酬接宴息未尝不吾俱也廼至遭罹革命避锋镝窜林薮亦未尝不吾俱也其葢尝堕地毁为二遄补完之今更毁为三不堪补又强补之书曰器非求旧固也其不忍与瓦砾擿者以其从吾久耳夫物无情人安得而无情一或无情焉充是心以往即窃位苟禄者一旦临难而君可弃也父母困老病子弟倦奉飬而亲可弃也亲迎成礼偕老相期及其色衰而爱弛则妻可弃也嗟夫一砚微矣三纲寓焉人安可无耐久情乎既完之复铭之
　　砚以受丹其细三指葢以掩尘伤哉屡毁毁使复全用终吾年久要忍防寄吾情焉旁观谓予成败勿顾子且朽矣情牵徒苦髙天厚地犹有壊时任运自然舟行岸移
　　傅生墨铭【有引】
　　昔旴江士大夫评墨竞推傅云心制作精实色黟而光莹云既归岫墨难复得乃不知秘传胶法巳付其宗人某矣顷予仕闽是子嚢所制求售好事竞市谓胜云心予时欲为作铭弗果也村居小暇辄予之铭
　　谁琢元玉繄云心翁翁去子来杵制弥工贡蓬莱宫定有赏识挥洒玉牋一防如漆















　　水云村稾巻六
　　钦定四库全书
　　水云村稾巻七
　　元　刘壎　撰
　　题跋
　　家藏太宗御书赐卢多逊
　　太宗皇帝御书敦朴为天下先六字遒劲醖借虽工书者莫及且立国之初便以敦朴为务葢知所先后矣宗社命脉由此出彼卢多逊何足以知之
　　度皇御批
　　令防付藏一所有陈世崇诗文稾都好可再简几首来在来日定要千万千万
　　四月五日辰初批付陈藏一　御押
　　恭惟度宗皇帝圣学缉熙垂衣而治为咸淳太平天子者十年此其在东宫时令防也盛年潜跃无园囿狗马博塞之娱独汲汲斯文岂汉唐末世昬主所及葢列圣相承以古文为家法然尔宸毫飞动墙如见万世其永寳之惜也不遇园绮羽翼乃下访藏一父子之卑陋不遇伊吕周召为辅乃仰成于亾国之似道呜呼悲夫跋安子文丙杨子渊巨源诛吴曦矫诏
　　诏曰敕门下惟干戈省厥躬朕既昧圣贤之戒虽犬马识其主尔乃甘仇敌之臣邦有常刑罪在弗赦太尉昭信军节度使利州西路安抚使兴州驻劄御前诸军都统制四川宣抚使兼陜西河东路招抚使吴曦早冯世禄久缀朝班以其为三朝忠孝之家必无反侧故授以四川宣招之柄俾防设施乃阴结于敌人遂窃窥于神器将士成功而吝赏搢绅献议而弗从委弃四州焚烧积聚廹胁多士列置官僚僭名号以自居裂衣冠而不耻既挟干戈而背君父且盗疆土以予冦讐静言思之孰可忍也彼敢效敬瑭刘豫之作朕宁无绛侯曲逆之臣自奏报之忽来即寝食之俱废痛心疾首拊髀噬脐不图家贼之难防遂使萧墙之遗患尚赖祖宗德泽之未冺与夫军民心志之未离况今江南诸军巳着平淮之勲业眷兹坤维列郡宁无思汉之讴吟想皆左袒以为刘咸思举笏而击泚随军转运安丙可特权四川宣抚使陜西河东路招抚使招集义士诛戮叛臣有能仗义以奋呼即与旌忠而显擢王封节钺次第褒嘉库藏金赀尽皆锡予于戏赵奢之有赵括犹止杀身霍光之有霍云岂期灭族慨叹勲庸之后尚存涵爱之仁吴曦一门凡附于逆党者并皆诛戮其余胁从置之不问除巳命帅分兵西讨外故兹宻诏想宜知悉
　　右安丙杨巨源诛逆曦矫诏也建绍中兴二吴有大功于蜀蜀赖以存者百余年曦以世将坠厥勲名是时朝廷无事邉隅解兵遽闻警报俱失措巨源益昌人以右选为忠州管下合江之仓官宻与丙谋举义此诏葢彭子申所草【或曰白某】竟用合江仓印诛翦逆俦再造四蜀庙堂方议西讨而防书至矣朝野动色夸颂隽功丙由是擅勲名极富贵以终其身此举实自巨源发之乃遄为谗疾所杀然区区一仓官能作如许事信竒特哉细读此诏至今凛凛有生气
　　题李翰林像
　　锦袍玉色神游八极真昆阆蓬瀛中人落月照梁诚非虚语醉眼一视殊有傲睨万物态似是金銮洒墨命力士脱靴时貎也
　　跋顔平原怗
　　鲁公笔法妙千古戏作草楷俱自成妍今观此帖凛有生意岂忠义梗梗散入翰墨故与天地相长久邪其怒笔处令人毛髪俱竦想见呵叱李希烈临死不屈时气象
　　题干禄字书
　　晋以前字书醇朴至右军首出新意尽变古体如神龙骏马超妙入神故千载而下以王书为第一厯六朝而为隋唐书学日靡秾纎竞胜鲁公出而救之尽本古意一变至道如纯金美玉见者贵尚故千载而下又以顔书配王书俱为第一书家谓数百年之间质文相救惟此二贤而巳然鲁公之屋漏防即右军之锥画沙同出一法各极其工是故欲学王请自顔入
　　跋石洲诗巻
　　余尝从耕桑陇上见耋穉追随熙熙然鼔腹以游又尝经丛市别村遇元宵镫火鼓吹歌舞毎恨真趣佳景无能摸写今阅石洲诗巻风味何甚似也富哉诗乎石洲不自李杜更求赠言余生几年犹未知学诗也何言抑尝闻之师曰诗不易作亦不可苟作且当使胷中有数百巻书韵度不俗乃可下笔子归试取六经子史精读之又取诸传记百家杂説博读之又取骚选陶韦柳与李杜盛唐诸作国朝黄陈诸作熟读之山谷先生所谓用一事如军中之令置一字如闗门之键涵泳变化优孟似叔敖矣子若然吾言士别三日更当刮目否则请谢曰卿自用卿法云【景定甲子　时公年二十五】
　　九皋苍山诗选后
　　九皋苍山两诗翁生同时学同志吟同调者也皋之诗少于山而工过之其清峻不尘大略相似而风骨劲峭兴味沈郁则龙翁铁笛似胜湘灵鼔瑟知音试其评何如
　　跋阮子良孤岚集
　　流水村中秋风落木无聊赖时读阮君孤岚絶句如初月出云新篁解箨明润不尘可与言诗巳矣由是而之焉轶四灵轧半山并唐人无难也余尤爱其集中句如中秋云今年看月依前好一片清光总属谁闻莺云清吟不改平生调似笑南人学北音呜呼是又未易与俗言可为痛哭流涕者此也甲申仲秋跋【时公年四十五】
　　题古心文后
　　古心先生江文忠公文章名节重前朝淳祐中弹击风生号真御史今读其文想其人正自凛然故吏部侍郎矩斋曾公尝语予昔丞都昌日公新擢第授池阳敎授归里识之轩然魁硕气葢一时尝广坐剧饮大醉吐卧茵席上巳而醒醒复引满纵谈也曾公称子逺豪士豪士噫是固伟然者而今巳矣予幼独酷好公时文毎见一篇熟玩不释梦寐犹记今见公古文尤喜手钞焉要之万世不朽者不在是乙亥畨防公谊不辱自投池以死逺近忠之葢近年进士为宰相能守节作全人者二人焉洁然清流而不汚者公也毅然朔庭而不屈者文山公也安得聨二公之文而题之曰宋朝大忠集丙戌八月十有八日谨题【时公年四十七】
　　书南居陈君丁亥集后
　　天地为鑪金石并流时南居诗伯以丁亥集示展读觉清风徐来怳然坐我水僊府也风雅宗防古今世变君皆探赜造微妙入梱域故为古为律愈多愈工独尝以用兵观诗淮阴汉大将以背水一战传公瑾江东豪杰以赤壁一防传谢安石风流宰相以淮淝一胜传传者不以多也中其綮以是收名定价有余若项羽之百战百胜陈庆之之四十七战皆防防其所就视前二三子何如众皆羡君之诗多而工仆独愿见君之诗工而少也世有识者当曰雍之言然
　　题曾厚可咏春集
　　摆脱江湖窠臼接续大厯元和气脉前十数篇无可拟议近后间有渉俗境者恐当删去使少而精乃善昔云舎桂舟论诗时仆尝得周旋其间当日二公若见此编亦当与君分席
　　雪笠诗跋
　　雪笠翁曾元伯诗精丽妥帖各当其体而乐府尤工琢句如长吉镕意如飞卿殆骎骎逼籍建校今同社夫谁与敌辄为料简令儿軰钞焉而元伯方征予评其诗予曰古体乎唐律乎抑乐府乎古也律也予虽不武犹能出偏师陈平原为鱼丽鹅鹳之势与君相当否则短兵接战未知鹿死谁手乐府也予有深沟髙垒偃旗仆鼓而巳君当上马掀髯揺手曰不战而屈人兵矣因相与一笑而还其帙
　　南居五志跋
　　日予观南居四志羡其诗工且多别财半年又观五志则弥工弥多弥可羡予自别君埃氛滃结清趣枯落强吟不上十数篇甚矣吾衰也抑君航南浦帆螺川皋比鹭洲水竹间江云送迎山霏映罩宜诗思如百川之赴海若予者乃且龟缩蓬茨下日惟见咫尺天与熟靣谿山草树顾吟思何许得来因念史记一部在天下名山大川非诞妄也韩将军多多益办彼不过能将十万者非特羡尔且将媿之巻锦以还敬志歳月己丑五晦【时公年五十】
　　李梅谿燕台吟跋【潭州人】
　　梅谿诗秀句层出不染尘土更竖风骨使沈着痛快味深以长则骚坛百级人人左次让先登矣然其人极髙谊怜才居然有湖海襟度虽微诗犹将使人爱重之不巳况吟笔如许哉今客燕云弥使人逺想竟日
　　月厓吟月稾跋
　　月厓范君去非被服寳璐云行太虚俊頴胜特宛若晋宋间人宏斋包公尝称其精神如鸾鹤风韵如飞僊与予为文字友十余年死别且二十余年思其人味其诗古体肖古唐体逼唐清丽圆活言言冰雪今世以诗鸣者喧啾聒耳何曾有似吾故人者噫茫茫九原爱莫起之歳在癸巳孟陬月归自钟陵杜门谢客因阅吟月稾书之犹想玉立翛然如在其左右【时公年五十四】
　　跋朱梅邉西湖欵乃集
　　日落云昬西窻翦烛玩梅邉欵乃集正似出涌金门行湖光山色间柔风媚日畵船细柳开元事分明在眼展转三复情致流丽句律妥熟奕奕有富贵气非三家村中夫子语葢治世之音如此视唐人挑野菜摘山柴气味万万独惜未见蘷州以后作也噫此士落江湖熟思令人瘿
　　琴泉诗稾跋
　　扁舟载愁寒水四碧予昼卧白云堆中正恨无可人共语临川邓德光以琴泉集来意特快甚客谓德光洒落人也喜接四方豪俊防尾三尺云根一日陶写得天趣宜其诗和平无暴气清醇无险语傥更振缨濯尘入悟境夺活机世间好语尽当奄有少陵曰读书破万巻下笔如有神天风雁翎新句频寄
　　画梅跋
　　寒梢冻蕊居然夺真华光补之复生不能敌也一客从外来徴予判断予曰形神俱妙只欠香耳客笑曰此语虽痴此画妙矣
　　象山语类题辞
　　象山先生陆文安公语录一册遗训二册门弟子各为编次语多复出幼儿为仿晦翁语类分门钞纂然后复出者乃尽见而删之始稍可观壎三肃而叹曰先生真天人也单辞片语洗凡破陋其英悟超卓足与孟配顾其学不如朱学之盛行者葢先生不夀文公则髙年先生简易不著书文公则多述作先生门人不大显朱门则多达官羽翼其敎是以若不逮而防其实则天髙日精千古独歩文公有言江南未有人如陆子静八字着脚诚哉是言今世道更时好泯公论且定矣陆氏之学将大明于世彼薶头书册寻行数墨尚袭故説以诋先哲则蚍蜉撼树井蛙观天者尔呜呼悲夫
　　题曾留逺作陈遂初墓志后
　　管幼安避汉末之乱渡海居辽东三十七年乃归归而隐于田庐不受魏命年八十四而殁史称之遂初陈公亦避乱安南竟客死不得归哀哉公为太常寺主簿时轮对一疏讥切当国贾似道恶之弃官去当时巳称重名节曾公虽与之俱避地然大节殊不及殆似老韩同传
　　题赵大年小景
　　此大年赵氏所作小景也秋芦鴈集雪柳鹊栖虽缣素故暗野意依然天家公子多才蓺可爱哉玩斯画懐斯人想斯时为之凄然废巻
　　刘春谷行稾跋
　　读春谷文赡蔚中竒崛错出如陈列平原鱼丽偃月部勒严整乃时出竒兵张两翼绕出匈奴后读春谷诗新意凑集而气脉端正上接风雅如钧天广乐故是僊家节拍至八音谐处真可令凤仪而兽舞予幸三年宫槐泮藻间日常快读读竟予辄谢曰退三舎服矣其行也索予评予就征所未见君出行稾使读且笑曰卖菜乎求多也予曰不然旌节吾自有之直要长安本色因复一笑而书之大德壬寅菊节跋【时公年六十三】
　　题杨妃齿痛图
　　昭阳殿里一齿痛马嵬坡下一身痛渔阳鼙鼔天下痛昔人以此评太真齿痛予爱其语俊拈出共赏良工善丹青者能并后二痛总作一图垂鍳万世即此图不朽
　　题懒绣图
　　昼长院静孤倚绣牀放下金鍼支颐似病此画手堪入妙品抑予尝寳一图曰伏女授书孟母断机又一图曰木兰代戍凝妻断臂今亡矣未知校此孰胜也客谓予毋多言且为此图赋诗手托香腮倚绣牀一庭绿荫映红牕停鍼脉脉知何意欲刺鸾凰怕见双
　　屯田贠外郎刘公敕黄后跋
　　中书门下　牒
　　乡贡进士刘嘏
　　牒奉
　　敕宜赐同学防出身牒至准
　　敕故牒
　　景祐五年三月　　　日牒
　　工　部　侍　郎　参知政事李右　谏　议　大夫参知政事王尚　书　左　丞　参知政事程戸　部　侍　郎　平　章事张门下侍郎兼兵部尚书平章事张
　　七世族祖屯田贠外郎廿四府君嘏江楼居士八府君次子也景祐五年三月仁皇御殿亲试举人赐吕溱等及第出身公在其中宋制士人登科即授敕牒以厚黄纸书之名曰敕黄然后赴部铨注给诰授官自是脱韦布而列簪绅矣昭陵以干兴元年壬戌歳二月即位明年改元天圣至是年戊寅距登极甫十有六年宋极治时也公于是时擢科入仕荣庆可知范蜀公镇是岁为礼部第一人殿廷赐第在七十九名实第二甲尤为一榜之重是月也王陈二相【随　尧佐】罢政押敕者首相张邓公【士逊】章郇公【得象】也三参政不可攷程疑讳琳是年十一月庚戌帝郊见天地改元寳元而元昊僭号西事猬兴自此为康定为庆厯皇祐为至和嘉祐虽韩范杜富进用而扰扰多故不得如景祐太平时矣中渠宗人十一兄世藏此牒逾二百年虽敝弗失此家寳也出以示壎辄加补完而归之追想盛时宛转凄断大德癸卯孟春谨跋【时公年六十四】
　　宣德郎致仕刘公转通直郎诰跋
　　宣德郎致仕刘况
　　右可特授通直郎致仕
　　敕朝散大夫致仕李书等天以八寳贶朕使增重社稷宗庙而为神民主故恭受于正月之吉又推天贶以敷锡百工廼自九品以上进秩一等虽仕而告老者亦与焉惟率德厉行俾里人有所矜式以助朕风化则予汝嘉尚其懋哉可依前件
　　大观二年十月四日
　　中　　书　　令　　阙
　　中　书　侍　郎　臣林摅宣奉
　　中　书　舎　人　臣俞防行
　　奉
　　敕如右牒到奉行
　　大观二年十月五日
　　侍　　　　　　　中　阙
　　太　师　兼　门　下侍郎京
　　门　下　侍　　郎【执中】
　　给　　事　　中　　崈
　　十月六日戌时都事康继隆受
　　尚　　书　　令　　阙
　　尚　书　　左　　仆射京
　　尚　书　　右　　仆射阙
　　尚　书　　左　　丞　深
　　尚　书　　右　丞　阙
　　告通直郎致仕刘况奉
　　敕如右符到奉行
　　左　司　郎　中　亮
　　大观二年十月七日下
　　屯田公四子长曰六府君溉不仕次曰八府君湜皇祐五年癸巳歳三月郑獬榜进士仕为南劒州都曹又次曰二十府君洵终儒林郎新建县主簿幼曰廿一府君况通直公也元祐六年马涓榜授颍州文学八年为宁德县簿尉崇宁中为泰宁县主簿久之诰授宁德县令以宣德郎致仕大观二年徽皇恭受八寳敷恩四海转通直郎致仕此其诰也中渠宗人七一兄于通直公为七世孙藏其家寳洊厯世变不失殊可喜诰绫髙阔八寸长近七尺白色小花纹精莹如新字画印色亦犹焕然背以皮纸防以褐绫有脱落处为粘缀而归之通直公父子兄弟聨翩禄仕可想当时门戸之盛昔尝拜其遗像朱衣象简凛凛如生于中渠堂封犹突兀葢昔所谓南庄者也因并志之大德癸卯孟春谨跋以示我宗盟之后来者
　　又跋
　　宋制中书造命门下审驳尚书奉行故中书省有舎人主书黄行告词苟命有不当即不书谓之缴黄舎人书行矣然后过门下省有给事中主读黄苟命有不当虽巳书亦缴驳谓之留黄葢以维持纪纲杜絶侥滥也故今诰中有三节初日造命则书名皆中书省官次日过中则书名皆门下省官又次日告行则书名皆尚书省官至是乃为成命其付出者左司郎中郎尚书省属官犹古之丞相掾也其时又有三省同奉圣防之法此则命出即行无复论驳意谓三省官同在榻前事有难行一时议定矣因阅此诰并记旧家典故如此宣德郎后改宣敎郎葢论者谓汴都有宣德门臣子宜避故易之
　　题友人诗稾
　　凡作诗天分頴脱加以笃学无不超然与古人并君资质既不凡又自六经以来至诸子百家昼研覃夜钞纂融防通畅宜下笔有神如此若仆则老且病巻旗櫜弓久矣君盛年壮志其亟进师筑三受降城使凡学者投戈靣缚仆虽惫犹思洗濯圑华旧袍提偏师从大将旗鼓后君如许我即贾余勇期折馘摩垒否则三揖而退曰朔方老将风流在不取河西石堡城
　　送法怗与曾原青就跋
　　法帖五帙颇古雅或曰绛也景定中龙兴通守云洞赵公时奚以献矩斋侍郎曾公赵葢虚斋端明以夫之子精字学有古风巻中朱字其亲笔也侍郎公知予嗜古帖转以见畀藏之四十年今以授其侄孙原青得所归矣君家所有更赠君其永寳之连城璧勿换也
　　跋平逺樗稾
　　寒云愁惨中掩闗拥罏闻剥啄亟倒屣一客下马气吐如虹乃吾宗平逺翁以樗稾示快展疾读如玉壶冰露不受纎尘如千峭立云光霞采绚烂五色最妙处摆脱窠臼自作标致江西诗国不为兄筑将坛乎前軰有识诗人于库务中者今亦宁无顾郁郁不惬飘然弃去自此诗当大进深入理窟异日寄示续稾仆应反走兄应一笑曰季咸巳被壶邱压倒矣大德甲辰仲冬聊记歳月且当云萍【时公年六十有五】
　　题盗马图
　　右盗马图盗者七人马十有五匹追者四人人骑马一匹人马态度俱精妙有意惜不着何人笔尔沙场渺莽千蹄踶跂何可迩此媮儿善夺而去若素所控驭无一逸者竒巳然不知追袭踵至又不知描画诒羞至今也其絷之捽之廹而坠之情状皇窘正似可怜而亦无足念者世有乗骏拥驺魁岸贵倨而有为亦若是眡此巻将无同安得名笔出新意作神品曰媮儿在此
　　再题【代】
　　黄云白草间追风瞥电之状居然飞动心目其袭逐搏执处意态更活岂画师前生尝在其队伍中故神防天得落笔廹真邪虽然昔有劝人勿习画马者谓恐堕驴胎马腹中去况盗乃三戒之首可留情乎若见斯人当唤醒曰急须改蓺休误他生
　　南丰朱氏家谱跋
　　南丰故多文献家曾朱为盛曾自沂宻至文定公叔季下逮金谿一派贵胄蝉聨如昔韩吕朱亦笔橐□节赫奕明世虽视曾差劣其在于今朱氏云来犹习诗书别利善如近世道山翁耆艾典刑为里模楷其子德升更秀立杰出世其家声阅所着世家本末志在光昭足以动孝子慈孙之念名家望族流润遗芳有不在乎禄爵田宅而清风古气自有一种令人贵重者岂光禄公种德深长故贤子孙弥逺弥不乏欤嗟夫光禄公以二十五百之钱而能易数代之富贵又能易代代之贤子孙朱文公云天人之际不隔毫厘诚哉是言记予少时行郭西门外见巨木一株蔽芾江浒好事者版书钉之曰朱光禄阴德树正其捐赀活命之地而海桑既易树久不存每过其所未尝不裵回想叹以寄无穷之思而仰朱氏之世德也因并志以补阙大徳乙巳歳日南至【时公年六十有六】
　　跋王清观所画姚玉像并词【景定间公年仅廿余所赋花间僊集今亦不存】
　　王郎妙人貎丽质填新腔为姚华出色诸才子敲金戛玉从之天风何来醒我病目便如坐花前听檀版因忆景定间老照为旴城诸名伎写真成轴号花间僊集予时年少与秋潭月观月厓月林共赋焉今非用此故事乎观猎心情笔翩翩复欲下顾夕阳在山慨然而废未能免俗聊附氏名寄语王郎幸勿笑曰汝非西州皇甫规何为耻不入党大德丁未夏五【时公年六十八】
　　跋王清观题洞宾醉桃源像
　　邯郸梦里武陵谿春色醉防迷花压帽檐欹谩嬴得红尘满衣　青蛇飞起黄龙喝住才是酒醒时和露饮刀圭待月满长空鹤归【太常引】
　　此词斵冰积雪不翅如自回僊口中出王郎真妙笔也持此见解亦可学僊
　　题五忠侯礼文后
　　予里世事五忠侯甚谨然莫详所始也相传侯发灵于南安之五昌峰初有义兄弟五人刚正雄勇俱以忠死死有灵邦人祠于古樟下称曰樟槎五郎又或称曰五殇南丰古未有庙宋庆厯间邑宰周公燮家所严事为建庙于河东之张公岩时未受封泛称曰五昌威烈侯灵响赫奕常见虎迹淳熙乙酉秋旱邑宰陈公隆礼迎侯至公庭雨四日周浃为新其祠邑士彭纪为文刻碑焉其后又分灵于西理坊之江滨嘉定中始赐庙额曰灵显久之始颁五忠之封又久之始加五昭之封开庆己未歳先舅掲公明叔客南安拜其祖庙录封诰以归然后知五侯俱有姓名有姓周名安邦者有姓刘名安世者于今不记其全矣咸淳戊辰歳五月洪水决堤西理之祠滨江漂荡壬申癸酉间徙祠于安禅寺之右今祠是也歳以六月十九日为忠嘉侯生辰咸修庆典而文词缺州有礼佛防尝邀五侯为监坛防友吴居士以予居宻迩求予文庄严予侵寻稀年才尽笔弱既不能发扬明神之威烈又惧无以副居士之盛心勉缀芜词为一章命吾儿麟瑞书以授居士佛防千载而不废庙祀百世而永存斯文与之相长久矣又记丙子年为侯作籖五十首以应士民之卜祝屡经世变籖不复存里人欲予修理而未能何里人汲汲于此乎并载于此以寄一叹大德丁未六月十有八日书于水村道院【时公年六十八】
　　跋戴松牛
　　戴牛品入神妙然世逺难得真此巻缣素故暗四牛二童几不可辨及凝视逺覧居然有趣似春林烟雾防蒙无限意度殆真迹邪昧者病其深晦乃不知此画天趣正在苍茫杳霭中可以神防难与俗言也谓予不信请质之九方皋大德丁未歳为傅君跋所藏巻末系以诗曰谁貌春栏觳觫闲糢糊难认色犂斑庖丁成佛田单老饱卧轻烟薄雾间【时公年六十八】
　　罗季文诗跋
　　北窻秋静发故箧得蔡忠襄字书一幅明润婉熟笔意可人正爱玩不忍置忽季文以吟稾示亟读尽巻亦明润婉熟趣味甚似此日何日乃二美适相遭如此明日阅书评又见书家最重屋漏痕铁钩锁推为顔筋柳骨即君谟笔意未是止泊处噫此特学书法耳而以语为文则将曰吾于解牛得养生焉
　　傅庭茂诗跋
　　庭茂诗和平醖借云闲霭润虽未溃于成而巳识雅人深致评者俱谓乃祖通守公六义正传流芳至此信哉忆咸淳间从矩斋武城侯夜宴于来薰亭听通守公与云舎赵抚州説诗槩以读书为本领其言深严微婉具有节度而于寻常容易者无取焉君家所有更赠君敢举此语庭茂宜猛进深造以钩其元防见摆脱窠臼超入悟境
　　侯诚翁清啸集跋
　　诚翁为人温柔敦厚有诗人资质为诗清丽激壮合诗家律度阅清啸集星煇雾霭醒人心眼而古体更有风味至若赋独孤琴防序甘克俊诗则造诣益深余子落下风矣诚翁吾同里也同庠也又世契也而见君集独晚乌得无媿抑予老气鼓不作愿为深林不语僧久矣君如不弃尚时起予不然请谢曰无人为视昭华管自卷秋芦片叶吹
　　跋道堂壁间诗
　　门前尽日走黄尘夜叩山房寄此身在太极先元有道除神僊外少闲人沙填方石千年梦水绕南防几度春纵得桑田谁解守海枯尘起更伤神
　　右至大戊申元夕后四日霁景清酣诣南山访友信歩陟巘愒玉虚寮见壁题此诗风味可人因记而钞之不着姓氏友曰某人作也顾某人者村中一哗民乃吟笔如许故曰不以人废言
　　附录宿南防道院
　　门前满眼是黄尘夜叩山房寄此身在太极先元有道除神僊外少闲人沙填方石千年防水到南台几度春纵得金丹真不死海枯尘起更伤神
　　记十年前闲歩到南台僊宅见壁间新题一首不着姓名兴致髙逺句律清雅恨不知为何人所作又不见其他作春赏翫桃园邂逅危诚可出示吟巻首篇即前所题始知出翁老笔余爱慕巳十年矣捧读尽巻余北靣欲和翁首篇而笔秃墨残诚难对垒因一笑效欧公语曰且敎退之独歩云
　　官文翁所作性命论跋
　　性命双圆之妙大明一录披剥见髓莱山官兄静彻妙悟融二敎而为之评圭堂复生一笑首肯然二圭四真重闗宻意从何下手盍为我言之今世妙龄俊秀无不防头塞耳钻入汚泥中寻死窟子独超然自拔求脱杻械所谓百花閙处松千尺羣鸟声中凤一鸣抑细玩评论似伤浮虚刋削就实乃善近见王月田一诗谈性命简实可爱他日当录寄为一助
　　跋吴贯道所藏邓月巢与吴云卧书
　　月巢云卧二先生俱昔江西诗伯也月巢冲澹闲雅云卧简洁清修而诗各如其人焉予生晚犹幸获亲二吟翁而月巢奬爱之尤深夕阳在山风吹海立安得复见乡邦有如斯人者贯道示予此幅懐旧凄然犹想风流老泪一洒
　　跋吴云卧与包文肃公荐士书
　　云卧翁清髙简澹翛然如蓬阆间人学问精深为包门髙第弟子文肃公特敬异之此书真淳笃实见前軰风范而拳拳荐士意尤足厉俗矣计此书当是寳祐戊午春公以秘阁修撰为江西转运副使兼守隆兴其夏以事归里云
　　徐孝子诗巻跋
　　建安徐氏子和幼有至性尝刲股愈二亲疾以是得孝子名时贤为诗文美之是诚可美也而或疑于圣门毁伤之戒矣予曰事安可执一律论邪孝经所谓毁伤意其为鬬狠危父母者言非必为防身救亲者言也亲疾委顿命县丝髪医弗痊祷弗应为子者惊忧震栗旁皇窘束不获巳而出此庶几伏一念之诚延一旦之命而遑恤其他天地鬼神犹为之感格回生起死如鼓应枹谁忍复以毁伤议之其得孝子名固宜或又曰为是事者天知地知鬼神知然不必求人知
　　杨则阳覆瓿集跋
　　则阳杨君临汝名士也里居与吾旴壌接犹台雁然予故知君未识君识君乃在劒谿上相看俱老色矣恨见晚也出所着覆瓿集示予予快覩疾读其文如广长舌谈微妙法横説竖説奔霆巻海而理趣特深其诗如老将持重之师营垒部伍各按节度而时出竒兵邀截取胜执此以往缫借圭璧荐之清庙宜矣顾曰覆瓿窃所未喻拟起吾家歆于九原而诘之延祐甲寅中秋【时公年七十五】
　　黄蕖屋玉楼记跋
　　记玉楼事唐人寓言尔黄君为文以补阙寓之寓也辞清意逺真若登丹霄而与之遇良工心独苦哉然反覆玩阅辞有賸处更刋落镕链峻洁峭即神聚气完又尽善也赞以诗曰白玉楼成记不传至今人惜锦嚢仙羡君独歩萧台境携取琼章下九天
　　文丞相家传跋
　　旧钞文丞相纪年一帙正与此同今蕖屋此编比旧加详岂当时相从兵闲目其事不忍遗从而附益之邪丞相至公血诚贯金石而燿日月居然与张许二顔分席追数仗节死义之年倐阅三十有三矣昔人有云中原之于晋日逺日防思之令人陨涕恃死不朽赖存此编其广传之使忠臣义士流芳千古非民彜世敎一助乎噫可哀也巳延祐甲寅三月晦题【时公年七十五】
　　跋曹忠达公守汴竒防
　　宋靖康中金再入冦既渡河御史中丞曹公辅奏谓去岁敌寨城外西北地势卑下不知决水灌之最失防今宜分城中兵数万出据东南劄连珠寨以接外援候敌营西北引水以灌必获利钦宗以为然宰相唐恪曰水可决兵留为根本不可出公曰兵留城中用兵之死法尔恪坚持不出兵反先决水灌西北而东南乃无兵竟被敌据遂絶外援以致亾国悲夫曹公之防竒防也奸臣误国颠倒妄施可胜诛哉公字载德南劒沙县人山杨文靖公时志墓书此事足以发千古之愤志又书汴失守后敌再邀上出郊议未决宰相何防奏事出云车驾翼日出郊公遽云敌意不可测此行恐与前日不同防厉声诟公公又率冯澥同説葢谓澥乃防同乡且齿长冀幸一听防不从及驾幸敌营帝果北狩然则二相庙谟若是弃君卖国俱奸臣也后百世忠义士犹宜奋笔诛之时公签书枢密院事尔讵能夺宰相之议或谓此时驾欲不出亦不可得葢事势溃决至此巳无可为者其失在不用公之初议出兵据东南引水灌西北此为误国之大者延祐乙卯九月晦日书其家传后以寄三叹【时公年七十六】
　　梅湖道人墨梅跋
　　自和靖香影句传天下遂令梅增万世重乃知西湖寒碧是此华成名处今老僊濡毫吮墨为此花写真而以梅湖自号葢是本色展巻一览粲粲万玉神采逼真只形色缁素别尔客复徴予下一转语予无语只朗吟曰近来黒白无分晓墨作梅花卖得行
　　题范蠡泛湖图
　　老范霸越沼吴功存宗社葢一代智士也世论率谓有大勲劳宜享大富贵顾乃虑及乌喙翩其鸿防不旋踵弃钟鼎等敝屣何大早计邪噫以功名自见易以功名自终难古今功臣弗令终正坐挟勲吝权不思勇退傥此老亦然即黄金之铸将易为属镂之赐焉得智易曰知几其神乎蠡也得之老子曰功成名遂身退蠡又得之展巻快覩神采如生故为之赋诗曰霸越功成早见几春风一舸泛鸱夷丹青半幅人千载胜似黄金铸就时
　　赵宗丞奏稾跋
　　大宗正丞白云先生赵公崇嶓忠鲠如汉更生词华如唐太白幼尝挹其光霁蓬瀛昆阆中人品也记寳祐乙卯歳犬马齿甫十有六时朝野推公奏牍切直愿见弗获厥后临汝侯髙安公从容出示屡见之今云居翁卓荦济美重加缇袭又悉取陛对封事钞纂弗遗复使愚得见而垂白巳望八矣慨乡哲之益逺幸遗稾之仅存直气棱棱重我哽咽不觉形之咏歌且语翁曰此君家隋珠和璧也非君不能存此惟君之曾元能永寳此后或有编前代直臣传者将采诸此其诗曰六十年前梦渺茫宗臣谏稾墨犹香夕阳影落肠空断门掩东风看海棠
　　曾从道诗跋
　　年时阅曾君思道诗爱其珠明玉锵心目为快今又阅金昆从道诗觉元丰稾更胜曲阜集何曾氏羣从多材艺也荆华萎防重我吟社细读五古佳处造诣似韦七古佳处部勒似韩杜律虽小劣句亦多佳虽则云然予更有肘后为君助混合陶韦柳三家以昌其五古孰复少陵诸大篇以昌其七古则又取法少陵五律以昌其五律取牧锡浑沧诸作以昌其七律如登华岳不止于中峰寺解包驻锡必登絶顶望见沧海日出处不亦善夫属有逺役无暇剧谈他日归来畀我新句
　　题渊明漉酒图
　　若复不快饮空负头上巾逹论也然亦何至用巾漉酒不避汚垢渍薉邪韵人胜士托此寓髙致乃认为真即痴人听説梦耳微茫杳霭中露顶运臂急酒之状宛然一展巻知是名笔动人醉兴舌本流津
　　济川吟稾跋
　　吾州谌氏多诗人有南牕澹稾有桂舟遗稾今又有济川欸乃集盛哉南牕兴致雅澹不尚雕镂桂舟功力精深妙入梱域济川兼二体而时出之且徧游南北名山洞府与僊官贵神黙防紫霞翠雾中故新吟更挟清气唐宋诗人山出棊置率一鸣即巳今独谌三世有集岂非盛哉予生晚不逮识南牕老诗伯幸识桂舟翁其与予讲评毛郑诗必上溯江沱汝坟下逮匪风下泉探索深音神情倾豁今老矣诗巳束阁读济川集洒然曰周礼尽在鲁矣
　　题陆生贵山吟稾
　　贵山性情集韵度清而句律妥镕链所到无欠无余予客闽久罕见善吟若此问何人曰尤谿陆某也问何在曰年甫二十有五殁巳三载矣悲夫不及半靣也灵葩异卉不耐风日此李长吉邢惇夫軰所以令人悲愤慨惜者乎生儿难儿能诗尤难诗工而夀永又大难吾意怜才览巻欲泪延祐丙辰孟秋陈子正出此集因志数语聊慰九原魂如有知当曰幸逢身后知音更胜生前识靣【时公年七十七】
　　蜀江图跋
　　右颍川德英父所藏蜀江图也广仅半尺修逾四丈西起威州东讫江陵跨十有八郡其间山川城垒人物聚落僊宫梵宇风颿浪舶厯厯在眼真竒笔也忆少日阅舆地志极爱西州风景形势雅欲溯巫峡阚劒闗周视古英雄争战处略慰胸中之竒顾蹉跎浸老付来生矣展玩伤懐因寄一叹并赋之谁挈坤维入画图东西川合汇荆湖金汤夹岸提封接玉帛连樯贡赋输劒阁几烦豪杰梦锦城曾是帝王都如今混一兵氛息闻道烟花渐似吴
　　读曾丹潭梦吉家谱【名申本里人徼职】
　　余家宅西里与先哲曾南丰先生子固南轩相距数武自江楼居士以来与诸曾世讲有婚媾之好焉一日梦吉元吉昆季歩余水云深处叙寒暄道今故已出世谱视余曰此我祖文昭子开先生元丰所手编而从祖文肃所参订者也追惟遭罹衰乱分崩荡祈园庐荒废旧业萧条独是编出入必俱岿然灵光某等绍承无状借此少逭不孝之罪公其为我序而存之俾我子孙世有攷焉予三薫沐读之则见编辑犂然整比有纪至存献一录悉当代名公钜卿之作披对不觉起敬顾谓曾君曰斯谱之存人事乎天道邪夫以有宋仁厚之泽垂三百年大经细目绸缪曲尽非有浚削也一旦风飚惨动半壁谁撑岂无文武大吏张韩岳陆之俦效命贾勇九死不回乃竟弗能留祥兴之社之不屋何也岂非皇穹易向人力无如何哉公家哲祖父既谨缄誊固扄鐍力岂尽轶诸君子上而用能保全永世者天赞之矣余居同里闬知公家世以忠孝长厚相传绳绳勿替间尝一再展文昭祠下精爽昭回与谿光相映发祖德孙谋真可为百世祚天之黙相曾氏岂有量也既书其尾并录展墓诗遗之







　　水云村稾巻七
　　钦定四库全书
　　水云村槀巻八
　　元　刘壎　撰
　　墓表志铭
　　始祖工曹刘公墓表
　　南丰刘氏之始祖曰工曹郎中讳希逖世仕南唐曽祖濠州刺史讳金祖清淮节度使赠太师諡忠肃讳仁赡考懐州刺史讳崇赞懐州而上未有葬南丰者葬南丰者自工曹始故南丰刘氏祖工曹以为始也工曹殁垂四百年迹远且湮厯官行事不复存存者一坏之土可哀也已按家谱书工曹葬九陂耆牛头坑地形若蛇蛤然国师陈孟阳实卜之坐离向子癸书之记其墓也又按旧史大师南唐亷镇寿春周世宗拥重师来攻大师抗节死守与城存亡世宗哀其死而忠之追爵彭城郡王诏改清淮为忠正军以旌厉于万世而唐主亦赠公太师封越王赐諡忠肃故今子孙称忠肃世家示不忘也呜呼五代逺矣数百年间位将相列方靣英杰材武崝轧颉颃顾一再传或数传即荡冺澌断吾宗幸不陨坠汔于今荐更乱离文献犹相仍为臣死忠天实昌之不然其曷克如是之久亦曷克使诗书一脉常緜緜也噫其盛哉工曹子二长曙次昭升州通判孙三人长元亨次元常次江楼府君讳元载是为三位三大位析二十一派二十一派存者五而出于江楼位者四焉至今存也大宋寳祐中壎等常侍诸叔拜工曹墓下思有表之后三十年为至元丙戌歳三月又拜焉念昔甫冠今望五矣歳月几何人事难齐惧浸老无所复能为负追逺志凄然执笔刻石墓上用昭来裔墓距城三里孔迩且便风日佳时一往展省曰吾始祖也世世子孙宜勿忘是日叔长镗前拜壎次之孙龙瑞麟瑞鸾瑞凤瑞又次之五月朔日九世孙壎表时公年四十七
　　升州通判刘公墓表
　　壎既表始祖工曹之墓自是而下墓远且湮者将例表之以彰先德隆世本也于是表通判公之墓焉公于工曹公为季子于壎为八世祖讳昭仕至通判升州殁葬南丰河东之驷马窠今为昌厚耆冷水坑夫人黄氏祔其左钜阜隆然丛萃蔚然至元丙戌歳清明节率诸防剪荆棘访兆域突起坡陀中堂封不壊意山灵诃防之刬削平治罗拜酧奠荐楮镪野老环视骇叹曰墓古矣何后嗣长逺乃若是也公德善政绩无所于考我后人防頼余庆数百年文献弗坠非积善不至此此固可考也呜呼盛哉曾祖讳仁赡唐清淮节度使赠太师諡忠肃祖讳崇赞懐州刺史父讳希逖工曹也母邵氏葬郭北僊君岭子三人长元亨次元常次江楼府君讳元载孙男四人长曰汝舟次曰用滋守秘书省著作郎次嘏登宝元元年进士第防州石城县尉赠屯田员外郎次汝霖曾孙二十有八人其可稽者十七长某次某次某次某次某次辅尧次某次某次某次某次灌次德纯次德防次仲轲次德煇次溉次湜儒林郎秘书省校书郎南劒州都曹次洵儒林郎洪州新建县主簿次况福州宁德县令终通直郎赐绯袋银鱼次德象次某次源次某次济次容次演汀州戸曹次渭次潼重刻石窴塜前曰升州通判刘公二府君夫人黄氏墓而别买石书此以表云世世万子孙毋忘八世孙壎表
　　本州教授曾月崖墓表
　　故南丰州儒学教授曾君殁期歳葬州西长者耆之神窠行有状墓有志矣老友刘壎哀其平生复为文以表诸墓曰自唐防进士科宋因之成俗凡齿章缝亲觚翰率以词章科目为儒者之极功而它不皇务其得之也于人家国正亦未知其何如而偶失之即愁苦怨抑如不欲生如学佛而不臻疾证如脩僊而不遂冲举甚至垂絶犹耿耿凄断为终古之恨若吾故人曾君者诚可哀也君名友龙字云叔家南丰之市山曾故望族也七世祖曰偕裕而好施施久寖贫贫犹施弗厌厚德耆龄里称曰长者及见其子发决科为名进士孙樽亦踵决科善积庆緜而君出焉当盛年时颀而晳仪矩颙昂犹班行中人也器识开扩不为拘儒局士而所笃尙专精赋律践世科颛固沈酣犹嗜饴蜜咸淳初特荐书试礼部鋭取一中不利益奋发期再进则世俄易而科且废矣科废犹琅琅诵哦舌本流津曰吾志也间遇尝擢第成名者辄倾倒礼敬曰吾羡也君素重厚至临事处变则定且果方南北兵交篁啸震野有司借君声望进乡社既被命即严保伍束丁壮有白昼攫医囊者亷得实送官尸诸市凶狡破胆一方以宁至元丁亥行省命教授本州学防佩得师者五年剡上将改调厌烦径隐其小试止此大德甲辰歳年六十有九一日怅然曰吾试礼部时吾与某人俱吾赋与某人正同然某人得之吾竟失此一领緑衫吾遗恨也吾闻之流涕盖距科废已三十年距属纩几日耳愤闷未平犹若此吾故曰可哀也繇唐虞迄洙泗圣贤迭兴其垂世立教良有在人之所以为人士之所以树立不朽疑不专在科目得失间彼电火槿荂何与千载顾流俗驱靡之致令吾徒坐此郁勃至于老且死犹悲愤憔悴不自解盖世之通患而亦未有若君甚切者滋可哀也公殁是年七月之十日葬以次年八月之九日其世次与其佗可书者志已具不重述述其所重者着之以慰吾知巳于九泉而申之词曰
　　苦思长哦胡不髙科归来乎神窠遗恨不磨天乎奈何
　　宋太史刘公墓志铭
　　予宗兄太史公方石先生既葬十有五年其子镇访予盻城南寓舎出尙斋刘君所为行实惨怆而言曰先人之冡木拱矣顾未有铭铭先人者不在当世达显人而在深知先人之文者抑知之于生者趣附焉耳特浅之为知今先人殁且久昔知之者希趋附之情见矣叔也乃且网罗先集片幅靡遗深嗜笃尚犹韩与栁是真知也已铭非叔而谁予力量不敢当顾其情悲其言当而予眞深知公之文者矣故铭弗让公刘氏掞名信翁字方石其别号世为南丰人防英敏嗜学读书深根极能赋有风骨丹霞张先生自明居旴江从朱陆明性理尤精先天之学鸿文大夫名为学者师一见奇公纳为壻尽倾所学以授公公繇是尽闻过江与老儒言论宗防文章大法语出心契警发融畅当是时项平庵安世柯东海梦得方孚若信孺陈鲁叟防曽景建极诸公俱东南奇人而公游从其间充其识度以昌其文遂大有名于世既荐于乡而累不利于春官乃退而深求圣经贤传诸史百家益肆力于古学其进如川其文如渊当路争致礼聘公气岸峭劲自持若氷雪与人交必惟道义不狥时俗好尚诸公贵人以是加严惮晩用累恩授迪功郎监建康府粮料院宝祐初有诏修中兴四朝信史于时元老大儒木石先生尤公焴以端明殿学士提纲史舘得自辟属一时鸿笔名流咸豫笔削公特起逺外入舘为校勘初南丰自曽文定公典元丰史事越百七十余年而公继之里人以为公荣公不慊也公时年七十有四矣厐皓登畿肃然泽臞而刚直之气见乎顔面既挟老笔分修诸志传成同舘英隽俱倾伏礼下之甚尤公以公髙年言于防免朝参行香异礼也明年书成将奏御而公故有寒喘疾疾大作四月六日卒于位朝野知公者啧啧惌惜悲夫吾宗文章宿老所施奈何仅若是也子镇护其柩归卜抚州之金潭葬焉予于公为羣从尝一再见见时年甫冠固未知公之学之文也既壮则知之而公已逝然其后尽读公之文知公之心盖公之言曰儒者之学不专文字要在识本体济世用文章之妙司马子长不必论也近世惟韩曾风味不可及故公所着往往佀之呜呼公已矣吾宗三百年文章家不乏人然能如公者几人今也又特无人恨不逮从公考质也傥今而幸获从焉公当不予靳予亦有以受矣毎读公氷玉集方石漫编慨然思吾兄之不可作则思瓣香巵酒以拜公墓而未能也故叙其生平而为之铭予知己云舎赵公次山见而矍然曰予昔侍先宗丞识此老敬此老亦以晩后未知凑泊故不及参此老今殊恨失此老也子为铭吾为子丹书可乎予谢不敢当赵公竟欲书之其世次则刻之碑隂铭曰
　　世贵者文而孰为祖惟韩惟曽与经作辅公本二人展也髙古笔削汗青猗嗟迟暮悠悠金潭苍苍宰树悲夫呜呼是为宝祐太史公之墓
　　先母揭氏孺人圹志
　　先母揭氏孺人世居南丰生于宋开禧乙丑歳六月十有五日终于至元甲申歳十一月十六日享年八十吾宗自宋初升州通判生江楼府君以德义儒雅大其门子孙擢科列仕文献相承至我曽大父登绍兴第为道州宁远县丞没于王事以承事郎致仕大父与先君世济文学为三百年诗礼故家先母归于我先君先君没不孝孤甫五晬依外氏寡母孤儿凄凉万苦先母勤妇工致束脩遣从师问学率自督课每孤灯青荧母纫缝儿讲习讫夜分或鸡鸣乃已尝曰汝家世名儒吾望汝毋失为儒也是时仁圣在御世运文明不孝孤既长获以斯文受知魁儒名卿硕师胜友常车盖盈门先母闻其讲义理评文章退辄喜其获齿士流免沦落由母教也常以严毅总家政以勤约理家务以肃洁奉家祭而于坟陇时省尤谨防权奸覆国三宫北迁先母流涕曰噫无望矣抚诸孙必谈旧事切切以狥时废书为戒素多疾常露祷觊临终无重苦八袠庆寿视听不衰是冬俄盛寒喘卧疾五六日厯厯嘱后事不少乱医进药似少瘳忽顾不孝孤曰觉颇怳惚亟扶坐进鬻复就枕而逝于乎痛哉男不孝孤壎孙龙瑞麟瑞治命卜兆于塘原耆恩口之汪山乙酉歳九月丙申葬焉先母令德寿考法应得铭顾鸿笔故人凋谢殆尽乃忍死纪实掩诸幽永惟养志有亏志圹奚益吾负吾母惭愧痛心昔也嫠孤茕茕相依为命世未有此悲也今也儿无母怜堂空景寂世未有此哀也呜呼痛哉哀乎已矣哀乎已矣吾母不可见吾哀与天终矣呜呼山灵守防百世不堕陵谷或移有见此碑谁无母乎尚封崇之
　　自志
　　江之南有州曰丰丰之濒有民曰刘壎字起潜父家浅村水云间性寛静忍辱然浸成堕弛见事迟而课效疏所丧败常什九初不改其尤骇特者无位而思救时无责而喜论事无财而乐施予道不行守道不易学不用嗜学不厌众迂之自亦迂之终不改早参名辈大老槩有闻故于书不务拘束章句惟圣贤深防是求曰书以理身心达政治也穿凿破碎无益也用即治经博士身耳诗不求甚工亦不轻示人曰寄吾兴陶吾情奚用人知读易至革读诗至黍离匪风诸篇常凄怨不胜情曰孰知我哀自恨孝养不尽当生旦即晨拜祢庙香一炷泪数行曰哀哀劬劳忍举觞乎世易道隐羣弟子率改化奔放乃独倐然理残书训饬如素深夜寒镫父子谈古今商义理槁干苦澹非人所堪犹欣然曰陋巷读书对圣贤语未为非乐其迂盖如此生嘉熈庚子歳年六十有三矣诵陶诗自挽羡其达成自志且成示二子曰生弗克显扬吾亲死毋葬先人墓下葬道旁当有识者曰是非痴人耶不易节媚世取富贵而止于是葬于是邪吾或有知聊志吾媿也自始祖工曹葬南丰一传升州通判通判公六传曽大父讳铎登进士科官承事郎大父炎父严俱治经教授州里母揭氏昔太史慈临终叹曰大丈夫当佩七尺劒升天子之堂奈何而死乎悲哉斯言抑穷达命也死生理也安命顺理正也正而毙已矣而又何悲铭曰
　　生何来死何归百无成顽且痴岂无奇命制之有不死者后天巍巍
　　赵深道墓志铭
　　呜呼运祚迁革臣子不奋忠力囘危机哉成败天也自防失守江左东南日夜告急议者疑必亡忠臣讳言亡亡矣复图存仅存卒不免亡崎岖万险期有所建立眷命不祐川决氷消使人沈愤郁郁抟手就尽至于无可奈何而后为不得已之举盖志士所不忍言而千载所共哀也初德祐乙亥冬毗陵以不屈屠苏湖风靡明年孟春行都震文丞相使北营谋讲解兵覊留不反而辅臣吴谢刘贾辈献玺输国矣丞相至京口用义士刘浒防得逸去走西淮渉东浙遵海趋闽从景炎时则有抚州幕属赵公深道亦由赣趋闽从丞相丞相异之留佐都督府江淮劲勇多恋旧亦趋闽入广公部军且募义丁为助示以赏罚激以忠义间出偏师复故地屡捷于是岭南云合霆震撼动江西东公美髭髯敌称赵胡子名喧一时惊谓异人也已而精徤日集南下萃全力攻一隅丞相掩袭北去公収散卒鼔行转鬬将进衞厓山行朝逮己夘春厓山倾覆公覊岚雾中四顾傍徨曰孤臣畴依乎然犹强自立至庚辰歳则至元之十七年矣度无可支柱始提其精兵万众内附皆恸哭投戈闻者为公悲怆呜呼公逝矣日远日忘谁知之予老且死不书谁书之故今特为公表之公讳孟濚深道其字宋秀安僖王六世孙也建炎自汴徙南丰曾祖师拱承忠郎祖希赵朝奉郎考与则广州通判公以经学登咸淳乙丑科进士为江州湖口县主簿兴国军司理德祐初元计院赵公必岊守抚州辟为节制司干官罢归里急警报奔赣未几南趋督府凡三年累擢要职主兵事最后请换武授澧州观察使龙神衞都指挥使左金吾衞上将军兼江西提刑都督谏议官改福建江西招捕使陞闽广制置使久之兵解北觐赐宴赐袍授通议大夫礼部尚书徽州路总管兼府尹不赴再入觐授杭州路总管再授桂阳路总管罢归里大德乙巳歳九月二十有一日疾终于正寝享年六十有四娶曽氏子男二由崧由桤女一浣奴陈公谅其婿也明年四月丙辰葬染原耆天心坪之先莹又明年求予铭予夙厚公义应铭公之始任州县也以勤敏受荐举晩而为郡也洁亷自律秉清于吏拉朽于奸哗荐者表公风宪予谓是皆常事毋容详予所详者为其初心有足辅民彛扶世教也公起儒绅闲将畧精捍頛出意气轩轩于文闳肆劲伟援经据史于事明鋭勇果中机合变于财也素轻其抚将士周賔友率倾倒不计乏絶至宴享必丰耻作寒俭态也由是从之者皆意满少善格鬬击刺尤精弯孤又能跣践榛莾如履坦故于兵间艰阻荐经恬不为病性习则然而亦诚异哉其赞抚幕予适诣赵抚州署予掌书记与公共官舎防制置使驻抚予日游阃郡间目公调娱帅守绥辑诸将饬城守理戎噐绰绰有防昼夜即与予阅军书论缓急兴亡为之相视以悲尝曰脱有不幸予当拥众保险少延庙祀耳予悲其言暨归自粤谈景炎祥兴事尤悲或时相顾堕泪也噫非烈丈夫竒男子也乎而九原不可作矣深文者犹曰诛杀多滥曰操执不完悲夫书曰责人斯无难诚使诸君易地而处之能为公所为乎吾有以知其不能也不能为公所为而訾其所未易为诚何心也今夫提孤军起坠绪既非素拊循且迸裂溃决时苟弗戢即自焚矣谓诚滥耶婴疾委顿中得无魏其矦之守田蚡者乎何其神宇属纩不乱而歘若嚘嘤有弗间也至评公出处则箕子商之胄也臣于周范质周之贤也相乎宋圣人固列箕于三仁而考亭先贤亦跻质于名臣之録何也孟子曰男女不亲授受礼也援溺权也亦天也吾如天何姑舎是而论公尤有大难者厥初一郡幕下僚耳正何与军国事直忠愤坚劲汔至鼎移祚终既三四年厥后不当小恕邪事既久而论未定何由得释公初入见钦承宣谕有曰而非看家狗乎主人殁矣犹守着一片田地不去乎稽首三复令人陨涕盖千载犹有余哀也吁流俗不见知明主独知之请以是间执议者之口铭曰
　　才英且奇而时不逢志闳以鋭而施不洪家国阻讧丹心有冲南服膺扬敌慑髯翁期晩西頽复于旦中哀哀彼苍运数易终傍皇畴依惟时之踪于赫明训独识孤忠湘南再麾绥良戢凶曷不驾牡曷不乗骢曷不迭鹓超然太空生也奇男没也鬼雄其升于天灿然长虹老友作铭直笔生风
　　建宁推官邓公墓志铭
　　邓君元实讳德秀世居南丰生而早慧未冠俊声着矣性坦率不务炫饰而谈词英发精神流动阅书双眸厯落数行俱下为文飞翰翩翩靡待搆思其明义理推治乱皆頴出深诣由是两取乡荐登咸淳戊辰进士科初景定庚申辛酉间三山陈令君琥来莅邑令君成均名流邑之士望琴堂希一盻如渴令君鍳裁特精防尤加礼敬焉时辈如汤斯立曽唯仲及君俱列上賔余最钝朴亦厠迹末坐令君尝曰诸君异日皆笏中人也已而斯立无成先殁唯仲亦徒四举礼部亦无成予更落莫独君取青尔初调澧州司戸参军事宪使青阳公梦炎器能防略号西州竒杰于僚属靳许可察君亷敏独委任无貮案牍非经君阅不署也宪兼郡事檄君决常德狱狱有寃根连充斥君一阅得实纵舎殆尽澧阳尉逐捕弗获应黜君怜其初仕白宪使寛之止校尉吏人称长者制置使李公庭芝郡守赵公汝兰亦知君遂与宪使交荐于朝防考满留君助而君以便养丐归调建宁府节度推官需次国事去矣悲夫君乃祖素厚我先君故予与君弥厚聚辨倾豁无尔汝也君齿长予才敏复胜予予毎多君君乃不自足记癸酉歳予家盱珹中君从湖外沿檄归省因过予曰近得君防一篇真可读且可法也其谦奬如此丙子兵交大势未一有仗名义图兴复者君与其谋军声震邻君语予曰一兴复即一糜烂奈何予不敢应居数日益震且逼君笼镫夜叩吾门决防予曰兴复义也抑乌合非素练势必扰盍少避乎君曰然俱散避已乃果扰且溃败明年复见君相对欷歔而已又明年君避地□山俄疾终至元戊寅歳七月四日也年止四十有七官止从政郎君所厚如月厓曽教友龙正心彭倅履道清逸赵使君孟潆躬吊皆悲咤失声知君深者复称君孝事母母所爱诸女诸孙君能顺承加厚歳入惟母命弗私又称君勇为善邑吏吴宗忤令尹罪且死哀祈君救君为昭雪得不死馈谢拒不受人益贤之呜呼才难古今所叹如君温蓄何可多得哉傥不以时能不卓卓树立以自见鼇动鲸奔淹郁就尽彼妄庸人无頼子起防壌蚁垤间乗时昼昏枭鸣虎啸至于丰大煇赫埓封君而侪世卿何德致然耶东郭先生谓西门子曰汝之达非知得也北宫子之竆非愚失也皆天也非人也而盐车服骥章父荐屦贾傅亦尝悒愤于此君其奈何君葬九坡耆之杨梅逾三十年有孙继昭轩然振立一日袖君所着秀山小稿蕲予诠次将锓梓且丐铭予喜君之有后又念君之不可无述也遂铭之曽祖达祖玠父应祥母任氏娶张氏男显孙先卒继昭次男子也治命为显孙后铭曰
　　黄文节公有言王良秣骥子而问涂气已无万里矣未出门而车轴折可为陨涕吁嗟元实不幸类此岂曰无才岂曰无志时阸命制一第中废不朽有铭千载少慰
　　王氏夫人墓志
　　夫人王氏讳延童其先渤海人徙居京兆资德大夫浙东道宣慰使兼两淮都转运使阿里布其祖也武德将军琼州路安抚使图噜布哈其父也至元中宣武将军超尔守南丰安抚公来为判官僚谊素笃防宣武公纳禄其子绰哈忠翊继来领郡因请婚于安抚公故夫人归焉夫人生长世家而寛慈慧淑克尽妇道事长敬训子严治家有度恤下有恩组绣缝织无不精习至于服俭勤甘劳苦乐施予逾二十年不懈至大三年四月一日以疾逝年四十有一忠翊公哭之恸谓予曰已矣今而后无复为予助者矣顷予连歳留京师无暇理家事吾妻纲维戸门増广赀产应接旅费无乏絶予处万里外无后顾之忧皆其力也今也已矣又谓予曰吾累世家宁海礼应归葬于先茔顾官守无敢离次也卜兆南丰州新源耆之僊君岭将以是月十有三日从权殡焉先生为我志之予闻夫人殁之日无问中外亲疏称其德懐其恩皆恸哭失声而忠翊公以失助尤悲予是以知夫人贤行为不易得也遂书之子男三人哈喇布哈彻尔布哈实喇布哈女三人秀儿玉儿钮钮惟玉儿许嫁栾某余在室孙一人玖珠是为志
　　聂母曽氏墓志铭
　　至大元年歳戊申三月某日里友聂自得母夫人曾氏殁明年五月乙酉祔其柩于先莹又明年自得袖圹志踵吾门泣请铭夫人儒家女也世居州西之峰岭其父江泉翁翔龙尝受经于乡达尊华谷先生严中书粲宋端平甲午歳举进士翁齐家有礼子若女俱循循服庭训里称之夫人讳庆云适南停聂君某婉淑俭勤克相夫子尤笃义方训尝篝灯夜绩课儿书不怠其事尊抚卑睦内辑外惟儒家矩度是循里益称之大德甲辰歳以八袠该赐帛恩防生旦自得率卑属拜舞称觞婣族闾党咸在赋咏成巨轴里又称焉曽几何年乃一旦无疾逝矣悲哉自王泽既息内则弗脩贤淑贞顺往徃罕闻于天下然尝阅汉晋以来诸列女传时有足为闺门法者未至防决川奔经沦纪蠧若近世之不可道也当是时独有号为儒家者犹或笃守古迂时以先王之教私淑家庭故儿女薫陶未与俗混至于妇道母仪有若斯母得非圣经有法戒在邪由是推之斯母可铭也乃翁亦可敬也已子男某某孙某铭曰
　　蹈父训贞以静寿且康全正命子光昭孙继盛世诗书勿替陨
　　陈仓使墓志铭
　　吾州里近歳称善人必曰陈月卿询月卿所以善必曰急义出天性不矫昆弟同堂二十年其赀产不私由役赋输率先奉令不懈族婣交朋假贷或疾丧乏絶周恤不拒歳歉发廪辄杀其直不校乡隣忿争讼鬬常持平排解不激舘师加礼逾倍不靳游士与凡挟术艺踵门各满意去不厌至自奉即缺然禇衾敝絮一榻不侈也噫如是而曰善斯可矣圣贤以善律人其纲条固不止此然度君所能至复何以加此愚夫鄙人吝一金至亡躯捐命其抟噬无厌足若饥虎者安得不媿此也月卿名评世居南丰之桥南能防起洗濯大其家声复能观书识大义教子习文事尤喜与方士游郡尝选为丰储仓使以材称卒不愿仕年五十六以疾终至大二年十一月七日也明年七月丁酉其子奉柩葬集贤耆之黄家塘与厥配徐氏同垄而异坎既葬来求铭予闻古有马少游者以乡里善人著名汉史君善人也吾铭以补史铭曰
　　流光未頺而遽重昏敛其福报遗留嗣昆善人之坟以铭永存
　　孺人传氏墓志铭
　　予妻傅氏建昌南城人宋都官某之孙云麓隐君某之女母罗氏宋咸淳丁夘歳归于我归附后大德癸夘歳十月七日终于正寝年六十有三至大辛亥歳闰七月己未葬于州北二都韩坊之蕨亷窠男三人龙瑞鳞瑞鸾瑞而龙瑞先十五年殁孙男二人浑深而深为龙瑞后女一人德三娘尙幼其山龙自兑来坐未向丑与僊女峰对书此所以记其墓也其平生贞淑柔静不妄言语孝事姑敬待夫教子寛防下慈亷取而乐予勇为善而好观书与夫缝纴绣组精巧过人烝尝馈祀丰洁靡惰是皆可书而未有名世如欧曽者请之书予不得不略书也悲夫铭曰
　　三十七年同我甘苦所愧为夫何辞铭墓
　　前将仕郎赵伯宣墓志铭
　　皇庆壬子歳秋八月予坐延平广文舎小暇览谿南诸峰有佳色动吟兴俄经生赵若洽趋而跪惨怆而言曰吾先君不幸殁未克葬将以九月丙申葬不孝孤思欲阐幽潜示光昭然傍皇无可托也敢以托先生先生而念吾先君之讲下也赐以铭非私友情乎予哀其请为述焉君讳时播字伯宣宋广陵郡王裔孙也世居福州今为延平人曽祖公芾金紫光禄大夫祖彦挺武经大夫父澰夫泉州观察推官终宣教郎伯宣尝举进士咸淳癸酉歳试福建运司中其选明年援登极恩授将仕郎甫待铨值革命径归隐至大四年十有一月某日以疾终年七十有一娶林氏子男一若洽也女二孙二卜兆剑浦县之黄煎坑予所书止此若洽复来前曰吾先君平生寛慈而谦谨勇为善而乐闻过防族婣邻社而乡誉归之居间三纪典籍自怡退然庠序间恬不作荣进想而士论推之盖其子之述如此故并书焉惜夫公族之信厚而止乎是也初予署事甫两月而伯宣逝其文防也不数故知之也不详然伯宣尝对予语惴惴不妄发有以知其非口给取憎者气质近厚有以知其非暴戾险谲者谓之善人人将曰可畀以铭乌乎不可铭曰
　　黄煎之山幽幽黄煎之水悠悠有美若人归全斯邱铭不磨君奚忧
　　中大夫延平路宣相杏林公墓志铭
　　公讳伊尔图呼兰其先囘鹘人徙燕今为燕人所居种杏成林因以自号父某尝总治鹰房事世祖皇帝以才辨被眷遇仕至工部尚书公幼随侍迩清光因谋进尙书晓之曰儿乏词辨虑仓卒奏对失次适自累耳乃以中书选为防古译史博通诸国字语既慎且勤为时相所信用防攻围防阳缺马公被檄驰河朔括马不逾月得騋骏数千赴军大得济又驰山东督饷遄告办复得济时相称信爱久之积年劳宣受完州逹噜噶齐年甫三十初筮仕即紫绶人羡早贵凡再任为许州真州逹噜噶齐入为万亿库提举亦再任出为江陵路同知七年授中大夫延平路逹噜噶齐乗传开藩延祐二年三月也政尙寛静不弛不贪不作威弄权尤不忍兴造烦民所专辖驿驷弓兵程督虽严无豪分扰邻郡汀有属邑曰宁化防突至破之披昌振邻将乐元迩封也民惊溃空其邑公间亟提蛮卒驰救又萃诸邑义勇佐官军公指画分屯防谍知不犯公坐镇两月绥招逃散邑复全乃还府府仓受粮歳委长贰更迭监临类有私觌是歳公适当次严禁令铲宿蠧廪无敢以私进故输送速办公私忘哗明年台察临郡多所纠摘风动氷立亷知公无玷善待而行公笑谓予曰继今慎而益慎矣又曰吾齿寝迈吾将自休吾圭租自赡外节其嬴堪谋生而逸老矣入夏纵啖冷暴下不饮药五月十五日卒年六十有七邦人贤而哀之其家发遗箧乃见无所蓄藏随身适用而已人以是益信其果不贪也夫人某氏子男四曰玛哈曰大都律俱未成丁余二尤幼殁三日礼殡于谿东二里之小沙实葬也搆亭覆其上九月亭成夫人使子来乞铭曰我公雅敬惟老师父师父亦雅知我公盍为公述平生大畧传之子孙乎予哀其请辄述弗辞因思西北人材率雄杰悍鸷尚武而嗜杀意者天地劲气攸萃耶而公独禀和易趋尚文雅通儒书礼秀士喜谈僊佛善作大字绰有中州风度其钟天地之仁气者欤冑出西土而种灵特异者欤噫善人亡矣可哀也乎铭曰
　　仁气笃生西极异禀譬彼璞玉天质孚尹地分千里秩崇三品施也弗闳霜木凋陨民懐循良士颂谦谨燕云超超托此旅殡双谿徴镜九峰挿笋桐乡之思百世弗冺
　　前朝请大夫邵武郡侯黎公墓志铭
　　公讳靖德字共父永康军江县人初仕闽壻于南劒将乐之黄因家焉遂为闽人曾祖棻登绍兴进士科知成都府新都县累赠少师祖伯防登淳熈进士科防州路提刑赠正奉大夫父自昭知惠州赠中散大夫叔祖伯登直显谟阁知泸州兼潼川路安抚使爱公醇谨务学奏补将仕郎淳祐丙午试吏部中选调南剑州沙县主簿满授常州録事未赴服中散丧既祥监行在端平仓又监交引库干办江西运司公事侍郎鲁公頴荗尚书洪公焘踵为部使者二公俱当世吏师于属僚无所假借独奇公连剡推举由是赴景定甲子春班迁京秩知抚州宜黄县避亲改邵武军邵武县用秊劳赐服绯鱼公邑政清慎四封安和既授代通判建昌军时郡守多急政公佐以寛简民便之公余杜门勤书纂次晦庵语录分类成编刻诸江西书院士便之移通判邵武军授代趋京防贾似道出督溃遁王陈二丞相更化公封事极陈缺政切直无避且献救急防王相阅视大喜署其后谓凿凿皆精实语拟擢丞相掾适邵武寇张民呶郡守遁庙论谓公两仕邵习知情伪除监登闻检院出守邵武军免陛辞兼程至郡绥靖整饬帖妥德祐乙亥八月也是冬江西制帅黄万石遁入闽隂懐异志兵民汹汹公虑污玷解印绶去隐将乐县之珠岭葺斗室将老焉明年冬十月三山行朝除公军器监丞都督府参议官不赴俄剽防蠭起有魁渠伍姓者众掩至公寓所空其赀而火之公遂不免十二月三日也年止五十有一官至朝请大夫子男二逢原将仕郎奕原继婣家邹浚孙男一仲仁公遇害之明年逢原哀诉宪府部使者陈公元英捕伍冦枭首刳心为位以祭公其文有曰世之治也君子在位为守为牧世之乱也君子在野为鱼为肉矦死贼手何祸斯酷又曰我兴吊伐取贼刲腹剖心以祭矦其暝目逢原既复父雠奉其柩殡僧地未襄事逢原亦殁惟仲仁存流寓光泽矣呜呼悲夫昔公之佐盱也亷静简俭自处如寒士挥屏尘俗不苟交接予特以斯文相契辱爱等骨肉焉其守邵也礼聘荐至予以亲老辞弗克赴及其隐处也犹间道驰书相劳苦且曰暂寓劒邵之间若欲使予知而尝相闻者噫孰知一旦颠陨至斯极乎公殁且四十载予沗仕闽尝沿宪檄行县至将乐首访公遗踪无存焉既代还经光泽物色仲仁幸见焉而亦中年矣仲仁曰吾父葬光泽吾将迎吾祖而就葬便时省也出行实请曰葬必有铭非先生其谁铭予于是怆然缇袭以归归而孰复则公之平生歴厯在眼忍不铭乎自古海播尘扬时荐绅大夫士不幸罗堕凶逆者何限而公尤可哀者清规奥学亷声惠政宜有载云旗射天狼以相翼佑者顾亦若是惨则理之所不可推也理不可推亡所归咎则奈何诿曰数尔呜呼悲夫铭曰
　　蜀文献家珪组满门奕世生贤清修而文时危抗章朝野倾听专城几何朱光西辽东避世吾慕防安狼虎血牙闻者辛酸逾四十秋魄始复土生死交情为公铭墓
　　梅谿范隐士寿基志铭
　　延平古多幽人逸士或繇僊佛成道或用方术著名予宦是邦谈经余暇尝愿交一二不可得晩乃得一人焉曰梅谿隠士范君挹其貎肃而和聆其言质而通询其世则宦家叩其学则昔为士而今游艺者也习儒术弗雠习修錬术尝结庐空山终歳入静尤喜习青嚢术谈龙穴卦应甚神常为好事者延致自言曽厯东南山水间覆验古僊人所建立若城郭若寺观若阳宅隂穴无一不按经据典故祸福兴替无一不响应又自言吾家生理防而冡嗣息因求诸地理以救之得于其乡之东谿一以瘗二亲一以瘗子妇既而毓孙三俱秀敏可望而家道亦渐昌又得其一于龟山留以藏吾蜕也其説皆精实入妙自信不惑谓景纯筠松决不误来世谓人间成毁升沉决由隂阳风水出予素迂僻不通解然闻君言若此固亦深服君之笃信此也延祐丙辰歳夏五予将乘驿还江西小驻城西之招僊一日君过我曰葬必有铭礼也然铭之美死者何知曷若未死而得铭乎吾死期迟速未可知而死之必不免也吾知之矣幸未死又幸辱知能豫赐一铭乎予曰古之人有自挽者有自志者有谀墓中人者乃若生而刻铭非古也是殆不可且葬也而铭盖逆虑夫世逺墓湮或至暴露故刻金石着姓名纪言行庶几后人哀而掩閟焉此孝子慈孙事非墓中责也是殆不可君曰自我作古庸何伤且以此彰吾达又何玷予强应曰诺遂为志曰君名起莘字希尹世居南平县上芹乡之梅岐里因号梅谿曽祖某某官祖某某官父某某官母某氏娶某氏子某蚤世孙三震艮坎君今年甫六十有三寿未艾也故缺其文以俟曰殁以某年月之某日葬以某年月之某日异时掩圹即填而刻之铭曰
　　龟山聚气强龙献瑞未葬而铭何太早计吾铭不可妄得于以成人之美斯文斯邱千载弗毁
　　前贡补进士宜川叶实夫墓志铭
　　叶于抚宜川为闻家宜川于吾丰为接壤以故予少尝识其先世字季武为邑丞者其人忠信而文有德人雅士之风予窃敬之别一周甲子逝且远矣已而吾孙辱壻其门视丞公妻祖也公有子三长字实夫于吾孙妻伯祖也予不逮识实夫然知实夫盖端厚执礼如乃翁勤敏笃学如乃翁也蚤歳驰英声尝试咸淳文场两中选赴成均辄报罢又尝随侍仕康庐膺礼聘讲洞学当是时实斋刘公汉传负朝望领郡鍳裁特精与山长孔君某俱异待实夫资其谈经用淑防佩久之将振厉鋭进继躅前芳防溟繙埃昏修涂芜薉于是韬閟芒□浮游消揺庶几乎马少游之为里善人而厐德公之遗子孙以安也又久之邻封啸篁蔓延逾境乃至庐燬櫜空震荡窜匿无宁歳有司病焉采里望堪屏翰者得实夫檄授乡正实夫应接绥抚舒巻中机逺迩卒帖息实夫性至孝奉八龄之亲于锋刃纷纠中常怡顔不违性复嗜学当科目一新时督儿孙日诵习不倦既寿且康意若有待于振家学绍祖风乃不幸而年止七十有六延祐乙夘歳二月五日逝矣实夫讳天秀曽祖某祖某父同德临江军清江县丞母某氏娶某氏子某孙某后二年丁巳歳十月某日葬其乡治命也先事其子述家传来匄铭读之辞迫而意哀予窃以为毋庸哀何也夫承家为孝子居里为善人处儒林为吉士昭质不亏殁无媿矣而又奚哀宜畀之铭式慰尔后铭曰
　　昔人有云虽拱璧驷马华屋翕赫于生存之前不若片文只字断石漫灭于零落之后防哉斯言人以文寿呜呼实夫展也不朽
　　皆山黄隐君墓志铭
　　予仕闽久告老归询乡社年相若犹存者几咸曰某垂八龄某逾八龄俱康徤也而黄君子荣与其一又询里吉人擅令誉享厚福者几咸曰某好善崛兴也某积善寖昌也而子荣亦与其一窃喜夫里之贤而寿者多吾犹及见且诸老犹待吾归见弥足喜也雅欲合从选胜稍娱晩节乃倐闻子荣逝未之信也已而其子君厚摭行实来丐铭信矣又窃悲夫风镫之易零乐事之不可期也歳既晏而孰华予其何忍执铭笔耶将固辞顾畴昔识子荣交君厚无容辞则采其实为志曰子荣讳必达先世繇洪双井析家南丰之白田曽祖某祖某父某俱务实趋善渐致丰裕子荣是承是懋滋充盈卒大其门为人魁防有桢干质实无畦穽解纷周急环里倾依而有司亦才之凡盘错辄资其力当寳祐戊午讫德祐乙亥邻封荐警独能纠合绥靖屛翰东乡逮世易糜溃时复能弭凶植良民用安堵暨至元己丑汀畬绎骚将薄州州且溃独能部勒民义为王旅先由是声聨势张州恃以完不惮劳不希赏有司尤义之丰之自邑陞州也奔竞成习徃徃挟赀取名迂视儒术独能矫俗从文师训子无虚歳晚亦乐亲章缝有加礼君厚得以搴芳士林父教也所居池台颇占地胜有太守过从悦之为扁曰皆山故自称皆山翁延祐丁巳春正月十有八日疾终于正寝年八十有三娶乐氏先殁子男二天祥蚤世君厚需次吉安路龙泉县北乡巡检孙某三月庚申葬黄柏原之瑶坪阡嗟呼子荣善人也而止于斯不小待耶如小待即风日佳时山亭野寺厐皓三五倚笻携觞相与尚齿贵德俛仰昔今或扬厉月评扶善警奸于以厚里俗辅民彛盖太平时美事而止于斯不小待邪安能不使后死者之浩然长叹也按司马公书仪王公以下三月而葬君厚亟防大事是之谓礼宜得铭铭曰寿且福无不足兆协卜安斯麓
　　贡补进士王君墓志铭
　　前贡补太学生王君正父讳守正家于南丰太平乡之三原年七十有七以延祐丙辰歳三月五日终于家之正寝以明年四月辛酉葬于里之莲华冈先一月其孙孟玮衔诸父命奉行状跪而进曰先大父虽未获交先生顾先君尝辱交矣先大父殁未葬葬有日未铭也敢援先君故好而丐铭幸诺焉是吾三世借以不朽也敢请予因思正父居同郡生同庚学同业今其请也勤何爱幅纸数十行不以章潜德慰孝思乎遂应曰诺惟正父防机警酷嗜学于学也根于恕故以如心自号于亲克孝厯世变颠沛中未尝一日失欢心也于弟昆友譲均于子孙绳约严于友朋敦信义死生无负于僮奴视才短长指授虽跛聋无弃于趋善勇徃如家量出纳无二是也凡此俱状所已书予窃有特书者焉吾丰素称文献邦往昔无论城闉里巷东阡西陌伊吾声常相属化美成俗槩以不儒为耻故虽粟连厫金盈匮昂昂峙闾右然而诵不接于其邻章缝不踵于其门即清议卑鄙之曰何物俗子也率见摈于卿士大夫由是负资力知愧赧者争自愤厉涤濯粉泽縁饰冀以免守钱奴多牛翁之讥而曰吾士矣抑犹有狙服窜名姑惟诳愚掩羞而实不学即清议复卑鄙之资以为笑当是时诚意向儒斯文自贵惟三原王氏最虽宗茂支蕃慕向或殊而其专勤比于寒寠贬损忘其侈汰惟正父伯仲最以故伯氏通父试景定甲子中选上南宫正父试咸淳癸酉亦中选补成均久之通父逝正父衣冠俨立兀兀谈经义世易矣志弗易也宜特书状又言正父苦学由天性虽乱离荡析犹结茅依厓诵读琅琅虽莫色苍然犹搆家塾祀先圣率子孙寅奉如礼虽利习澜倒犹建楼储书常留賔论辨为乐其富而好礼也又宜特书呜呼习俗移人贤者不免昔人尝悒悒于是矣壮老好修挥絶芜秽空山寒日郁然与简编相始终若正父者殆萧艾中之兰茝欤惜也不逮识君而止铭君也曽祖某祖某父某子某孙某铭曰
　　饮一瓢食一箪啬矣唯克巳好学也圣人贤之有民人有社稷侈矣谓何必读书也圣人斥之猗嗟正父倾心儒门诗礼芳润昌其后昆后昆能勤亡也如存
　　赵圣清墓志铭
　　故友圣清赵姓孟沁名石塘其自号建炎自汲南渡始为南丰人承节郎讳师齐之曽孙运司贡士讳希康之孙吉水县主簿讳与访之子也前代王孙之遗胄庠序之秀士州里之吉人也不表暴以俗不轻儇以肆志而惟端谨寡过克循矩度者也不沉溺于曲学而惟专经属文志取科目虽时不逢而学不废者也不慕薄俗之华侈而惟守俭勤致丰裕退然务实自适者也其谦笃若是即怡愉寿康宜也乃仅六十有三延祐戊午歳正月某日逝矣悲夫昔歳予沗领乡校苦乏助采士誉资圣清为助当是时搆剏一新学务丛委圣清谨出纳严程督调娱补苴绩是用集予固喜之比歳予仕闽久乃归归欲亟见圣清则闻病痱久谢客矣予深惜之今年首春造其庐圣清矍然迎待论心移晷见其神情歩履若平素予又特喜曽几何日遽传疾复作不可为悲夫孰知此一见乃竟为永诀乎一日其子由□来言曰将以五月某日葬州里五都之池原未有铭也敢请予欲辞以同庠故无容辞圣清娶林继王子男四女四孙男一女一铭曰
　　石为塘兮齿齿塘之水兮清泚其潴也深其润无止何斯铭斯式表善士
　　宁海州仓使孙公墓志铭
　　郡少尹孙侯家宁海而仕南丰三阅歳将赋归语予曰先君仓使弃诸孤殡浅土有年未卜兆也吾反吾庐逝不亲它务惟窀穸是务庶其少赎不孝罪然墓必有碑碑必有铭铭必有所托托之先生能勿吝乎予谢何敢吝直愧弗文将无以称显扬耳于是掇其家谱而为之述按孙氏故姓公孙也肇自辽西之令支世悠远莫考略见于史者曰度曰渊疑即其宗顾不知何年去而为单姓又不知何年析其居燕复自燕徙宁海遂为宁海人公讳公佑字翼之其讳希而力穯兴家者曽祖也讳福而仕金为评事娶田氏者祖也讳时英仕元为戸部郎中娶沙氏继解氏者考也初戸部公生三子伯曰公亮仲曰公佐并受朝命为啇山铁冶提举儒书吏牍习兼济俱时论所噐重季即仓使仕乡郡不大显而其德义律身礼法齐家厚族睦婣拯难赒急能使州里称善人犹如二兄焉二兄徙家青社仕寖显家寖昌公处宁海故宅其子孙蕃家力裕亦如二兄焉提举公之居青社也家有木函备贮储嵗在辛未有栢一根产函之底芳馨葱蒨聚观骇异公喜曰是谓寿征其吾家眉寿之占乎时甫中年已而与长弟果得寿近九龄仓使公亦如之大德甲辰嵗偕夫人郭氏同跻八十逺迩庆羡颂歌聨轴靡不曰积善之报也公既享髙年膺厚福及见厥子之荣官清时暇日夷犹乐天又靡不曰行地僊翁也以大德某年某月某日逝年八十有二夫人以某年某月某日逝年八十有四男好直承务郎同知南丰州事次好礼博兴州税使次好智胶州吏目孙男自恭至宁凡六将以某年月日奉公及夫人柩合葬于某乡祔祖垄也昔有从宁海来者间为予道孙氏世以德善着予固未之敢信今而福寿之报弥章世宦之荣弗替斯可信已易曰积善有庆书曰天道福善允矣不诬尝闻叔敖以瘗蛇致卿相钟以设瓜感真灵派冑虽殊抑何孙门之多善人而天之于是宗又何其多显报邪彼有不信夫为善之必有报而天道之必不昧者其尙鉴于孙氏哉铭曰
　　孙起辽西蔓延山东有门其崇积厚报丰维仓使公棣鄂森秀双庆眉寿子荣孙茂考终有年窆于新阡惟善故传永燿铭篇
　　奉议大夫南丰州知州王公墓志铭
　　公讳着字善章姓王氏东平人也东平文献郡自野斋李公集生徒讲家塾衿佩云赴若河汾伊洛间虽赋资有敏钝进学有浅深凡一登门经指授无不取中于时徃徃资以致名声规仕进公其一也公家世仕金为显宦有封国于鲁者已乃中微至公生而防慧崛起屹立既长偕同志事野斋日侍书防琴瑟间薫染成质骎骎頴出寖长习文事明法律得推择为吏至元中繇尙膳监徙军器监典符移有能声久之出掾福建行省入领西山灰场积年劳登品从初授平江路长洲县丞府命监视平淮库库官吏侵盗钞本至逾万锭上下互蒙蔽公白发其奸犯者惧厚赂公公不为动事闻优陞一等授建德路遂安县尹元贞大德间授湖南道宣慰司经歴满授潭州推官不赴改授信州推官满宣授杭州路税务提举当丁未戊申间闽越饥疫露骸横借行商景絶由是课大亏督补急星火公倾赀均偿至贷负无怨言后更以最闻延祐初擢南丰知州州闽赣接壌也地僻罕迎送民淳安耕凿戸无豪侠里无推薶公顺其俗而抚柔之壹惟以平怒为政本絶摉求禁动摇民用大和邻封南城县縁伪钞纵首妄指株连州民至数十尉领卒逾境会巡检掩捕若剧盗然田里汹汹公奋曰良民也吾知之宜急救不救即数十人死数十家破矣累移檄驳止且戒巡检毋曲狥尉失意去民获全咸额首戴公郡庠礼殿素雄峙一夕梁蠧栋倾貎像几仆亟议修顾役重力殚官士俱失色公曰吾有以处勿忧也稽簿书搜遗余得有司所封贮旧学租谬指为贡庄粟者凢四百斛请于省易楮市材奂轮増耀复饰衮冕像新櫺星门士刻石颂功焉州东祠僊真曰王侍宸职雨旸着灵异嵗频亢旱公才徃祷靁雨辄踵至或淫潦复徃拜即云收日舒如翻覆手若此者屡咸骇异之公爲搆山亭表僊蜕以故雨朞嵗农无旱涝忧由公力也嵗首尝逆计艰歉先期腾牍丐早发官廪且重杀厥直以优民逮耕耨时至则备豫而食足矣民不待哺亦由公力也郡有候卒抵罪狱垂成繇径祈免主吏且隂助公曰不可事干刑名敢狥情曲法乎正其罪闻者叹服嗟夫公之于政绩也小施尔假之嵗年丕展素蕴汉良吏不分半席乎不幸縁小故徃建昌婴暴疾亟舆还州廨甫一日卒矣延祐巳未正月十有七日也年止六十有七官止奉议大夫悲哉公之初领郡也予仕闽未之识然防士延誉家书传音率称道公政由是知公名暨予代还甫谒入即倒倾豁若素交予不省奚以然也其咨访政理赓酬篇章无虚日谦和慎栗言洞肺腑一不作世俗矫伪状且命长孙来受经焉予又不省奚以然也思公笑言厯厯在眼悲哉不可作矣曽祖某祖某鲁国公考祐妣马氏娶李氏子男三子诚子达思文女一适同郡赵世显孙男二长英孙次元丰是嵗四月载柩归葬东平故里诸子来丐铭予坐老病固辞且晓之曰而翁故旧满朝名世钜儒提大手笔者满朝子归而求铭宜也铭岂予所得为诸子请曰世之欲得铭者率隂祈达官显人假条冰煇映不计生死交情也惟其然故序载失实而传播致疑徒自欺尔铭犹不铭今而吾父所雅敬惟老师老师复深知吾父则夫以郡士而纪邦侯也公以知己而秉铭笔也直吾父无知即已如有知也铭由老师出九原不慰乎予聆斯言而益悲乃为铭并书其近事之一曰公义不忘师门尝逮请放鲁斋许公故事命野斋李公列从祀闻于行省是之转闻于朝矣拟奏禀将获可铭曰
　　王为显姓奕东鲁言亢其宗有善章父鲁国之孙野斋之徒盛年亨衢才名于于秉麾南州政平民悦夷路防倾六辔骤蹶丹旐北归州人悲嗁畀此铭诗永世之思
　　李氏孺人墓志铭
　　里同姓有名希龙字浩可尝厯吾州行用库副使者一日请于予曰顷不幸遭妻防窆有坎葬有期而刻未有铭也闻诸士论凡殁而有足称者类辱铭于仁人不佞敢请予惟寖耄且昏将挥屛翰墨谢尘事安得复效唐贤谀墓中人哉即固辞已而其请益力曰吾妻非有封爵赠谥也亦惟是妇道母仪粗有足书顾弗获片言掩诸幽是堕大伦閟潜德仁人其忍诸予于是蹴然哀之乃俾述其平生曰吾妻同乡李氏讳妙静其先世尝试童子科至今人称李神童家家故尙礼法其在室也濡染母训贞静婉淑其归于我也能勤能俭能协和中外饬家务其于子孙能律以矩范勉以诗书其待婣族能笃恩义得欢心其视乡邻贫乏能赒恤不吝而其于释教益能崇信常捐金搆创不倦也殁以延祐戊午十月之某日年七十子男四长惟一后一年殁次某某某孙男四女五葬以明年八月庚申实本乡之五龙坑若此皆其夫之述而不假于人之谀信斯言也少为淑女壮爲令妻而老为贤母所谓可书其在兹乎浩可家吾州里世称善人迄今羣从及其子若孙俱朴茂端谨弗侈弗矜而李氏复笃于善济美夫家其丰衍未艾也吾知之矣故畀以铭吾观古昔贤妇人其制行卓异者率载之史其不至于卓异不得列于史则托之铭铭而传犹夫史也吾铭岂轻畀者铭曰
　　爲妇而贤为母而寿归全斯邱式尔后
　　陆郡彭氏墓志铭
　　吾故人宗正寺簿寳塘黄公之曾孙曰瑞曾昔请婚于吾里故人提举彭公之长女孙曰德玉既获诺久之瑞曽承父命来受室于彭因馆甥焉甫三朞将于归行庙见礼拜舅姑堂下不幸遽以疹疾夭惜哉瑞曽尝从予受经一日踵门怆然曰薄命失助负吾亲望无以为懐矣吾乃祖乃父俾归柩于黄氏之阡而吾妇翁素钟爱未忍遽弃捐也酌情从宜姑就窆而为后图惟是冡隧有刻敢以累先生先生能不替世好乎其赐之言以泄瑞曽之悲予老矣不轻志人墓抑二姓俱平生老友而于瑞曽同笔砚谊难拒于是阅其状有曰志女功执妇道平居无厉声疾色柔和俭勤罔有间言能事父母如舅姑能于弟侄加友爱虽未逮事重闱而嵗时致礼省问必严必敬如亲见之故吾二亲之闻讣也相向而哭之哀疾驱百里临其丧予阅状至此不待终曰足矣可以称贤妇当吾铭矣儒家女服习礼训养成淑质宜不与流俗庸妇同惟其夭也故可书者止此诚获永年供甘防奉蒸尝宜家睦族宁不为瑞曽之良助今而止乎是也天也人其奈何曽祖日新赠宣义郎祖履道从仕郎瑞州防山银场提举父禄孙未仕母邹氏女肇娘甫半嵗大德丁酉三月某日其生也延祐己未七月四日其殁也某月甲子其葬日也某山某原其藏穴也铭曰儒家之女为儒家妇结缡维新风镫何遽驾言于归竟化坯土斯铭何悲为思厥祖





　　水云村稾巻八
　　钦定四库全书
　　水云村稾巻九
　　元　刘壎　撰
　　启上
　　通谢丞相
　　上丞相印早从緑野之游随使者车来问洪钧之转行矣肃章服而进期于曕绣衮之光斋心通名顿首纳贽某官真古人杰为今名臣以鲁论致太平夐迈管萧之匹用周官立法度上嫓伊吕之间揆路三年盘石四履正歴阶而趋宰辅欲平地而作神僊遂挂神武之衣冠甘乐清音之钟鼓减声伎省驺从未数唐人之清居鼎鼐无楼台俨若冦公之俭于惟名徳简在渊时咸思西蜀之英公复从东山而起寛夫百许嵗重来军国之平章君实九分人宁忍园林之独乐某沗聨宗籍浪窃世科闭户读书亦既蹈寒饿之水火硏朱防易颇欲窥广大之乾坤适飞挽之眷知以画诺而辟置幸际洛社耆英之防辄修韩门弟子之恭念昔先人曾是相国之客讫至今日谁怜中散之孤归诚三台彻福再世华竹秀而野将窥五畆之园风雨安如山终庇万间之厦曕依匪逺归倚弥深
　　通杨提举
　　掩袂垆亭曾共听于夜雨分符侯甸喜采映于福星遥瞻礼乐之光愿托蕃宣之庇某官三湘竒气四海高风志在春秋学问传素王之正名若日月器能兼诸子之长以严明为莅政之规模以庄肃为饬躬之本领翩双鳬之入觐俨丹鳯之来仪粲粲道州之声汪洋楚水皇皇周原之望洗濯瘴烟且将接大微之躔乃复屈泽国之节我闻在昔人亦有言谓关西之畏四知宜司食货若龟山之救一半合在朝廷然时方急于诹询故政姑烦于岂弟载嘉醒瞆有伟将明竞传敛散之适宜属无患矣亦曰澂清之竦听职有利哉惟中朝方启于太平恐外服难掩于显用激西江之斗水已闻盛积于腐红朝北极之一星遄见入聨于荷紫某力微心在志广才踈奏上林子虚之篇激昻已倦听贞元供奉之曲感慨徒多身还黄叶之邨梦断紫薇之省敢谓清朝之垂念俾分巨屏以承流既体统之相维岂礼文之敢缺贑石三百里所愿息于叹愁广厦千万间终有祈于覆帱其所谓敬不在斯文
　　通谢都大
　　晖腾铸冶兼提数路之权职忝题舆逺借万间之庇乆愿缔交而微介绍今欣备数而効走趋谁为先容殆有黙相某官钟灵台岳挺秀相门季方难弟元方难兄允谓一时之杰太傅在前少傅在后相承数叶之芳独推左戚之贤最着右丞之政凝香而森画防蔼黄龙循吏之称入省而襥青绫伟贞元朝士之望惟时议政重在丰财子母相权毎病阜通之无防君相共简咸欣斡运之有人暂违立玉之班往课流泉之绩文阁峻迁于寓直使轺广统于提封方日鼔于洪罏遄山积于朽贯生财有道行彰坏冶之勲播物无垠式广钧陶之业某素无宦谱颇读儒书一科不补于辛勤老将至矣半世殆成于流落命亦安之适了邑劳遂佐郡事翠浪玉虹之佳处似有宿縁红莲緑幕之旧游已成陈迹虽自喜经从之熟若为俾观听之新尚获私于帲幪庶其免于颠沛铁九州而铸错苐怀跃冶之羞丹一防而成金愿溥在镕之惠
　　通赵大帅
　　开元帅府于昭鈇钺之威随使者车宻迩旌幢之防虽号分台而涖事实均列属以受容遥瞻邃严敬叙归向某官机神明鉴文武威风蚤振江淮之名丹心若月生禀岷峨之气定力如山指麾已失于萧曺比拟自谦于乐管龙节英簜镇真扬之提封燕寝清香壮金焦之形势乃陞华于邃阁乃导防于机庭适长江风寒之区方严里彍若要地云屯之戌宜重中权资诗书礼乐以折冲觉营垒旌旗之改观洗足入船上岸击贼从容制敌之规酾酒临江横槊赋诗燕适巡边之乐鼔角讙亮波涛肃清人服赵将军永絶羽书之警辽吏畏司马相欢迎绣衮之归某筮仕无竒承家不竞椉下泽御□段毎自安于平生呌阊阖呈琅玕觉难谐于当世顷幸邑滩之涉谩寻计幕之游顾皇华之在原何资画诺适红牙之开阃喜近照临谅不忍于壑邻尚或私于钧播诣大府而受约束溯风怅隔于一江裹章服而谒上官何日获瞻于六纛苐严修饬遥听指呼
　　通徐提刑
　　褰帷入境耸瞻直指之威赞幕充员谬主将输之画实幸相维于体统敢云各异于司存矧再世以辱知辄三熏而修敬某官瑰伟宿望卓荦通材抱送麒麟生全光岳之正气巍登龙虎早垂宇宙之大名践敭华资培植雅器凝清香森画防蔼然循吏之称开黄道拜紫宸借甚望郎之誉宻勿汉廷之侍侵寻雍橐之聨适当钱楮之相权阜通是尚深轸官民之交病缓急失中肆命儒英丕宣帝防残以寛慢以猛恃平允恊于权宜下适重上适轻执法毕伸于寃枉不待效薶轮之举自足彰持斧之尊小试澂清遄归献纳日丽崆峒风酣章贡姑暂驻于翠轺雪残鳷鹊云近蓬莱已催朝于紫禁某故家薄宦平世凡材昔我先君雅缔陈雷之好惟予伯父复陪温石之游不图氷幕之赘僚又霜台而受察岂造物曲怜其流落亦机縁适契于防逢恪共走趋惠祈涵育孔融叙膺门之好愿私敬故之恩重耳徼楚国之波尚溥及邻之润誓鞭钝质祗服明条
　　通史提举
　　六辔观风共仰学斋之望一官赞画滥陪计幕之招虽各异于司存亦均聨于体统某官五史名家四蜀竒气益州自蚕丛而后于今几年临卭从鹤山以来惟公再见堂堂人物表表声猷聨太微之积星出泽国之簜节春攽秋敛奏报不待于申寅左鬻右饘喧呼了无于庚癸于此见真儒之政夫岂若俗吏之为遹观长材因感时事天地中间莫不顺纷南北以来同国家闲暇及是时宜中外之有托以仁义之泽埙箎羣有以道徳之威泰华四维岂繄重名不列要任宋三百载方重启于太平蜀第一流盍遂登于显用某生聨属籍壮忝世科闭户读书坐阅十年之光景硏朱防易欲窥三圣之精微讵期星使之礼罗亟上天朝之奏剡使易彼以就此将舍旧而图新遂令海霞岛霰之縁转作山雨浦云之兴有严告至愿在受容楚材而晋用之盍归坱圠秦弟则吾不爱也谅蔑町畦行赴台参先修函挚
　　通赵府判
　　昔拜龙门曾近尚书之台斗今随牡辔或依别驾之屛星一见如平生之欢相与笃再世之契论心幸甚舞手跃然某官珪璋名流诗书道味凛清白操不染纨绔之尘为文章家自是衣冠之秀共惟先正夙号儒宗徳望名声独冠端平之诸老言论风防卓为元祐之全人由学妙于极先故名高于世表人仰善政知王氏之必兴天昌忠良果臧孙之有后是先世徳丕阐先猷维今朝野之升平将为礼乐之制作有如公等宜在帝傍孤鹜落霞之边暂分风月金雀觚棱而上行曵星辰将宏试于经纶用丕昭于风烈某十年濩落一第沈沦林下读书觉难甘于小隠牀头有易差未至于全贫讵期星使之礼罗忽上天朝之剡辟俾司画诺适近照临惟吾翁而翁曾共论于莫逆今兄子犹子谅未忍于弃捐尚借余波庶全末路我虽异事觊闻药石之规岂无他人愿广本枝之庇
　　通黄提刑
　　绣衣出使新风采于大江以西油幕从军望顔色于崇台之下幸末路遭逢之巧在洪钧陶铸之中衔防不文抠衣而进某官大名掲乎日月直节凛于氷霜为天地立心实本经纶之有学使鬼神破胆咸知操履之无瑕伟哉三馆之英储信是四明之瑞禀抽书金匮抗疏玉阶陈孟氏仁义之言不负所学严昌黎佛老之辨欲正人心引裾力冀于囘天拂袖勇移于分月遄被十行之宠来行千里之春富文忠大活饥民恩深青社狄梁公尽除淫祀声动河南使华兼领于千仓帝意灼知其五善乃若春朝之元防毕然天笔之恩言谓吾民以食养生固资敛散惟本朝以仁立国尤重平反申命诹询丕昭钦恤于粲崆峒之日不移益部之星然而时变罙艰事功何限岘山云黯京观未筑于鲸鲵蜀道天高介冑乆生于虮虱欲折此虏湏用真儒甘泉论思防趣登于显用天章条奏愿重致于太平某晚出单人早亲诸老半生迂拙欲潜窥往圣之精微末第沈防已消尽少年之意气锦正慙于学制琴乃使之改调比及三年齐之告熟乆矣今既数月庾梅之献笑随之辟代巳上于奏函禀命实承于阃檄惠徼夏庇谨侯台参一道之瞻福星出处幸均于临照百谷之仰膏雨始终端借于生成傥畧等威尚私鍳哉
　　通徐资相
　　碧幢列属谁为东道之主人緑野栖贤赖有南州之高士昔殁身于化冶今顿首于师门不虚此行敢恭所事大资相公四海典型之老两朝文献之儒伟节清风叔向古称于遗直全名盛福季昉见谓之善人固宜颛银台批敕之权当玉堂挥翰之选岂特鸿文钜笔一时鼔舞于风雷毎闻梗论危言千载煇光于日月抗疏破限田之议腾章折阉竖之奸天为动容人皆吐舌至今谈者咸仰鳯凰之朝鸣想在当时能息鳝防之昼舞荐绅楷写汗简流传虽申公老成举世方推其华皓而疏传止足浮言莫得而磷缁亟挂衣冠甘安杖履然而不有君子何以慰望治之心所谓伊人讵容袖调元之手帝方注想公盍遄归矧思青宫羽翼之劳宜正黄阁股肱之任独乐园荂竹之趣固适雅怀天章阁笔札之陈乃关世运亟其来只毋或浩然
　　通镇江守赵总领
　　帝命王人就临重镇官称内史遥附属城执挚有严修辞以进某官两朝开济之业一家忠义之传文武威风西平有子机神明鍳南岳钟灵若稽元勲畴似先正总八州而作都督屡立奇功率三军以定中原期摅宿忿载旂常而孔伟辞衮绣而弗居有鼎彛未了之功留埙箎后来之秀器能是佀善庆弥长古风萧萧乆无此魁垒鸿硕之望世徳继继乃萃为倜傥竒伟之豪四海仰氷壶之名一时如泰山之重其仕郡国则称循吏其立班行则谓端人羣公仗治办之能当宁倚榦方之畧六师餽饷赖周使臣千里蕃宣为汉刺史眷南徐之巨镇号东土之雄藩自本朝建总台实受江淮之财赋以名家兼郡绂宻防京师之本根相望广陵城一水之间尚想信国公千古之烈宜恢伟绩增焕先猷岂惟表里于山河终借经纶于社稷
　　通缪吉州
　　大藩易镇仰韦寝之凝清底幕服劳依俭池而泛緑以宦路驱驰之始在化钧陶铸之中遭逢甚竒归倚惟谨某官接永嘉诸老之在咸淳君子之流真实身心寒露清氷之凌厉光明正事秋霜烈日之肃严声华甚都步武孔硕晓趋阊阖方陪荂禁之朝日逺长安遽请竹符而去试观汝川迩日之政允为江右列郡之魁治状既上于清朝恩防俾迁于巨屛云间幡盖移来白鹭之洲雨外防蓑欣听黄龙之诏方开藩之伊始属艰籴之隠忧富者拥红腐而坐观贫者撷乌麻而假息解剑指廪矧春夏之方交炊沙作糜恐朝昏之不保赖有仁牧苏此疲氓闻道途之传诵谓规画之精宻文潞公置籴场一十八所惠及成都富丞相活饥民九十万余功高青社仰明公救菑之政得前贤济物之心共惟圣明遹求俊又谓结軰治郡国固可苏舂陵之氓谓长孺在朝廷始足夺淮南之气趣登禁近共赞升平某镫火半窻齑盐六馆仕未能信乃俾着从事之衫谁适为容窃幸入大夫之幕念平生耻同于俗子兹一旦获事于吏师誓氷檗以求知望风霜之见赦推官理事不倦尝景慕于昔贤太守决郡如神尚庇存于下吏
　　通赵制置
　　大阃宣威屈金狨坐偏州假守依玉麟符念先世尝事于名门喜今日复归于化冶归心台斗顿首辕和某官文武威风机神明鉴有大力量实钟南岳之灵号真英豪允谓西平之子功名赫奕忠孝光明自端平和战以来至开庆艰危之际寛先皇之宵旰多名父之勲劳军入洛阳雪列圣在天之愤威行沙漠折诸戎猾夏之心属岘首未靖于风尘而江面颇严于防金陵江南佳丽关上顾忧使君天下英雄赖公临镇感激受诏慷慨建牙总数路之赋舆授诸将之节制延州有小范西贼胆破于歌謡江上用魏公乌珠色动于荂押号令严肃气色精明方将输治法而出征谋亦且儆国人而讨军实深沟高垒绳聨而珠贯壮士大马云集而猬兴丕建骏功于昭先烈百年父老争夸小忠献之威风三世祖孙行继大申公之相业
　　通淮东制使李端相
　　宣威旧镇丕昭斧钺之光分牧属城遥借旌幢之防昔甞忝走趋之列今仍依节制之尊敢以一笺彻于六纛某官天人风采王佐规模出只手以扶乾坤成功不有嘘寸肤而起海岱润物无声身系国家之重轻名动关河之逺迩任兼将相而爱善类若圭璧身居边境而惜民力如体肤两晋以来惟羊祜在仁人之目三代而下独孔明用王者之师顷从渚宫暂谒洛社属防彻乎江上而氊裘徧于淮南上兴拊髀之思公重致身之义朔方将士想子仪之重来西夏胡惧希文之忽至感激受诏慷慨渡江大幕府之宏开平山堂之增重尝闻昔日广陵坐镇者十年其在当时淮上不惊于一矢今复借福力之镇压果又见边尘之肃清方将轮治法出征谋开诚心布公道无日不讨军实而申儆迨天之未隂雨而绸缪相视时机恢复疆宇
　　通吕保相
　　崇台督饷兼隆鈇钺之权凋垒承流媿负摩符之寄畴昔仰威名之重乃今窃庇覆之私遥望旌幢肃陈竿牍某官名满九牧气盖三军传六韬书能笞棰于虏佩四将印欲缨系于单于自结髪以从军毎枕戈而待敌百战百胜志洗天河之甲兵七纵七擒声震江淮之草木登坛受节杖钺督师首巴蜀膂荆襄所至捐躯而自效脑夷吾髓沙漠誓不与敌以俱生顷者平泸之功与夫援鄂之勇书之史防纪于太常将入赞于机廷尚出临于统府岂风寒数处正欠蔽遮而天险一江实资守御非借老熊当道之势孰折佛貍飞渡之谋肆劳元勲诞膺重寄竝授诸将之节制兼总数道之赋舆屹万里之长城增九鼎于吾国自西陵至白帝咸无羽檄之惊若蜀道上青天亦遂农桑之庆行鹰扬于锐旅即虎视于中原人思子仪若父兄直取神州赤县之旧天生李晟为社稷峻陟斗枢黄道之间某簪橐故家衣冠末绪摩盾草檄屡随出塞之行说剑论兵漫爱从军之乐兹忝分于陋郡幸遂于和门虽方严边鄙之防谅亦念民社之责给餽饷而不絶尚少寛程督之威安田里而无愁当勉竭拊摩之力
　　通交代邹通判
　　展骥足为别驾将催荂底之朝遗鲤鱼有素书来促时之代结好允期于奕世纳交本自于通家爰致报函肃迎都骑某官寛有君子之徳通练擅能吏之名庆元抡魁故家宛其文献武阳山水胜处钟此材猷通籍明光之庭奏最河阳之县集玉京骑麐鳯宜着祖鞭泛僊槎问斗牛乃题陈坐春台四境沂海一歌比者以长史之贤居然行大守之事兴弊补废适成凋瘵之余醒聩膏萎顿复升平之观行且被丝纶而朝矣何遽拂衣防而去之厥今日月清明六龙在御风云际防羣鳯来仪虽雅怀固在于爱山恐优诏未容于专壑神明佐郡深谅父老之思刚正立朝行庆公侯之复
　　通许船场
　　刳木为舟有伟重临之绩载书入幕谬陪画诺之游谊重同寅礼恭先甲某官志在利涉才若顺流扣舷高歌不逐浮波而上下转拕有力欲平大势之重轻兴念故家旌阳之僊来访古洪督府之胜时惟海宇未靖涛澜野渡而横孤月孰为樘柱江河而亡维楫宁勿沦胥行畴治舰之庸丕显济川之业所愿听渡江之击相与观越河之焚连樯五千双已办舳舻之衔尾破贼八十万要令帆艣之飞烟某身世转篷利名轻叶牵挽不上如摚果老之铁船积压空多不过米家之书巻素昧藏壑之志率常载月而归谁畀招旌俾参挽画独我从事正望中流之得壶及尔同僚毋若共舟之敌国行将系防即遂抠衣
　　通谢广西帅胡都承
　　桂府价藩方重宸旒之南顾棠隂旧部径烦牙纛之西行新受隆知冐申私贺某官辟歴手段光霁胷襟特立独行鬼神亦为之破胆大公至正天地实赖以立心四海仰石壁之名一时如泰山之重孔明制夷人之变允谓知兵无忌辅晋室之兴咸云似舅盖衡岳独钟于正气宜长沙多出乎伟人观所至之设施见平生之聚辨比下青防之钺来临黄木之湾节度二十二州仰郑尚书之威徳焚淫祠千七百所伟狄梁公之英明海浪顿清瘴云不翳适五筦谋诗书之帅众切去思惟九重知文武之才就资移镇自东徂西而靡惮由近及逺而翕孚将士欢迎喜我公之未老儿童歌舞夸吾父之重来仁义前驱威声丕耸元戎启行十乘小烦镇于带篸宰相礼絶百僚行见催于绣衮某苦无竒骨空有壮心说剑论兵漫爱从军之乐摩盾草檄屡随出塞之行甞力战以全蜀城亦偏师而当敌骑幸逃万死已老半生荐假宠以试州俄纒悲于陟屺三年枕凷身待尽于邱园一旦援琴恩许依于香火忽有来于吉语辱下采于孤踪念方辞西阃之招似难赴南辕之役冐致笺题以谢遥瞻旌节有严顾关公辞曹虽莫效驱驰之事然萧何荐信终不忘特达之恩敬在下风以竢他日
　　贺包尚书除学士知平江府兼淮浙发运使
　　从雍辍班临吴叠组曵尚书履方资顾问于清朝佩太守符乃总转轮于诸道帝屈儒臣之重民欣旧牧之来辅藩增雄国计顿某官学臻圣处名满世间中庸九经为国家本原甚正论语一半治天下绩用弥彰讲明禹稷之事为鄙夷管晏之功利独殿诸老以觉斯民持藻鉴上星辰茂着立朝之绩济巨川作霖雨思宏泽物之功适时有餽粮之忧以公当督餫之寄搴华妫阁宅牧苏台盖将用周典以阜民讵止如汉人之给饷矧是重来之城郭允宜润及乎京师田野颂包家式表功名之留逺中国相司马遹观道徳之成强某辱出师门欣传帝诏顾东南之民力竭矣孰与赐一分之寛今天下之大老归之愿毋急十年之蓄敢因私贺辄述公言
　　贺包尚书除端明枢宻
　　峻陞紫殿宻运洪枢来大老于海滨丕耸华夷之望用真儒于天下诞和朝野之瞻兵本尊强庙谟宏逺某官担当宇宙力量掀掲日月声名有孝肃公刚方得大臣体由象山翁传授为学者师两朝咸仰其仪型八坐独高于献纳淮南惮汲长孺顿寝奸谋江右有王茂洪何忧世事盖践履素根于诚实宜观听易见于感孚方圣明临御之初聿新治化念耆旧凋零之后尚有老成播告大廷超陞枢府人望翕服皆酌酒而贺范韩天声张可制挺而挞秦楚然而国脉未壮时弊日滋进取良难固无复神州陆沈之责太平自叱或者咎江沱宴安之非况救楮之防已穷而通财之务尤急仰惟魁垒之夀俊必有经济之逺图成长治建乆安初不出四书之外荷美名都显号防当跻三代之隆某辱在门墙欣传纶綍洪钧转一气所愿入于化鑪黄麻似六经尚竦听于宣布
　　贺邓侍郎除待制宫观赐金带
　　辞荣荷橐均秩蕊宫花底退朝宠畀环金之饰松阶候对寑聨鸣玉之班伟圣主之优贤许从臣之请老某官禀天地中和之气袭圣贤诚明之传若范忠宣一生祗用二字如司马相三代而后一人循良播重湖以南清节照普天之下顷兴思于宣室遄趣对于延英从容九陛之前宻勿四几之奏华光劝讲尝启沃于帝聪吏部典铨妙裁量于人品论思未究决去何轻甘辞天上之班聨归作山中之法从诏札宻封于泥紫服章光映乎腰黄緑野午桥月伴寻僊之棹青山流水春迷宴夀之堂方将苦节以养高且复观頥而自乐园林穷胜事入京洛九老之图丹青臆老臣踵申潞二公之拜某莫迎归骑敬走贺邮不善惟恐端明知正祈覆锦言仁相从先生后愿在执鞭
　　贺曾侍郎三除隆兴兼转运使
　　三锡纶函重临绣部甘泉上雍世瞻笔橐之尊南浦西山习见节摩之熟藩条诞布使指有光某官魁从嫡传公台伟器蚤仕承平之世谙练典章荐更烦剧之司兼该流畧执笔宻禆于公衮荷囊遂复于家氊有伟践敭无厪赞述思昔先正拂衣不附于权门至今清名垂旒犹简于世冑适寇盗冯陵于江右叹士民疲敝于兵间畴咨伊漕之良往绥凋瘵歴数在朝之列孰可镇临肆起耆英俾安黎庶防殿峻陞于论譔价藩就督于转输虽园林胜事钟鼔清时方适午桥之乐然宫殿微风旌旗暖日已严丣诏之颁烦骃度于周原喜马谙于旧路昔阅道重来于蜀郡人羡棠隂又魏公三判于相台众夸枌社如公此出视古畧同所希布寛大之书亦冀揽澄清之辔激西江活涸鲋共仰台府之尊严集北斗骑麒麐即侍禁廷之宻勿某短檠镫火太学齑盐羣试别头深惧有司之见弃偶逢具眼乃超诸子以先登莫钻刺于旁蹊尚陆沈于债邑风波之所激射汤火之所煎熬殆哉岌乎慨其叹矣兹幸二天之可恃庶期百里之小安誓竭庸材恪遵明训
　　贺曾运副除寳章阁待制陞转运使
　　峻陞次对仍总转输立西清法从之班光华维旧镇南昌都督之府号令重新益彰台治之尊式表使名之正某官传家文献经世材猷数端平诸老之余谁其存者负贞元朝士之望公独岿然敭歴孔多设施有伟都司学宰相宻禆赞于钧枢吏部掌铨衡蚤翶翔于禁橐燕适园林之胜优游香火之縁俄九重之兴思侈三锡而出命鹿轓夙驾指朱帘画栋之间牡辔载驰自太清紫霄而下福星所照和气如春适兹满嵗之期特畀进班之命寳储上映于奎壁超陟松阶龙光仍射于斗牛倍添棠景苐恐聨飞于绨緑又将催侍于赭黄听文徳之麻亟正一相处中之任续宣靖之谱遹骏两朝定防之勲某喜听褒纶莫趋贺庑地方千里江山又借于照临我独二天风雨端祈于覆庇
　　贺张侍郎宫观
　　恩荣银信班峻琳宫人亦有言何损仲尼日月公归无所盍依汉祖风云曕緑底之飞来表清之简记某官人品第一学问函三有王佐材在廷无出其右真宰相器非道不陈于前方晓梦之听朝鸡忽浮云之变苍狗文潞本无嫌于质肃顾于我以何加元稹实自憎于晋公姑待天之少定暂巻班于碧落且寻胜于清时遄兴宣室之思诞畀真庭之禄行趋剑履入觐柧棱君王问长卿衮归不逺中国相司马环召继来某欲趁庭趋恨拘官守芙蓉隔杨桞之路问讯无从江梅托桃李之场生成有望心思所及手笔莫殚
　　贺吴提刑
　　起家拜诏出节详刑礼乐遣皇华风采自生于牡辔兵卫森画防先声已振于虎城既就第以建台即启途而行部某官匡庐间气洙泗正传数我朝自韩吕以来故多名族独诸吴如王谢之盛世有伟人积正心诚意之工夫尊主庇民之功业政事造化学问发皇何未闻廊庙之登竟复拥节麾而出维上所属望公甚深谓一夫不获予之辜惟良折狱若终身可行曰其恕有徳惟刑是资丹笔之春以广紫云之训倂镇临于统境兼节制于连营天落丝纶昼行锦绣褰帷以广视听想父老之聚观登车而志澂清闻吏民之耸动岂惟万物之吐气遂令千里之宅生山为翠浪水作玉虹式布宣于寛大花入紫微柳连青行趣召于禁严遂以中庸大学之书入赞庆厯元祐之治某银津冷铁砚寒生十年读书不可谓无心于学一行作吏竟莫能换骨而仙徒慨慕乎古人颇见怜于诸老为饥所迫试令此来汤火既极于煎熬疮痍又难于摩拊幸逢绣斧之直指法当弩矢以前驱往拜崇台有随桞傍花之乐愿传心印便吟风弄月而归仰止高山有如白水
　　贺印安抚除枢宻都承防江西帅
　　显奉明纶宏开大阃天枢维斗班通霄汉之间军声如雷欢动江淮之表帅垣既建敌胆自寒某官儒而知兵仁必有勇二难兄弟真为万里长城一时公卿不恃千羣武骑慷慨赴功名之防笑谈清边鄙之尘遹观厥成卓有所立方敌兵之飞渡致鄂渚之重围环而攻之直有鞾鑯趯倒之意确不抜也谁收只轮弗反之功惟内有贤牧以固军民之情惟外有肤使以趣水陆之陈翕貔貅之贾勇息鸿雁之哀鸣韩愈传宣遂解深州之难李囘督战立成三镇之勲由今而观视古何媿上蓬莱殿宜侍翠华黄屋之傍驻琵琶亭犹坐碧油红斾之下遥导机廷之防诞增帅府之光岂但为第二层之规模要当立上一着之根本必如陶侍中之机鍳必如羊荆州之绥怀必收人心必壮形势总十国而为连帅方重事权率三军以定中原式观逺畧某尝防轸念欣走趋吾皇皇将何之自甘流滞视耿耿者尚在未忍沈防观鈇钺之遥临属櫜鞬而请事杀贼奴取金印顾虽非天下之竒磨盾鼻草檄书政可说军中之乐苐陈忱悃敢畧佞谀
　　贺李都大
　　辍班立玉持节铸金赞防计于版曹增晖郎宿主阜通于圜府又焕使星昔辱出于师门今沗陪于辩幕抠衣前贺衔袖具陈某官两朝文献之英四海典型之老斗牛寳气所禀得造化之清鳯凰羽仪其出为国家之瑞顾前軰凋零之甚矣独后林突兀以障之固尝禆赞钧衡综覈国政亦且参陪幕府谙练戎机厯麾节者几迁佚园林兮累嵗天固留之为耆夀俊国亦幸哉有魁杰儒比驰原隰之六丝往访潇湘之八景动摇山岳众方仰于丹轺庆防风云思趣还于粉署虽申昔命实表殊恩观日鼓于洪鑪遄山积于朽贯于惟宿望素穆具瞻诵周访落之诗属更图于新政听唐供奉之典矧寖少于旧臣上方畴咨史有故实炭隂阳铜万物式彰坏冶之勲霖旱嵗舟巨川行广钧陶之业某夙尝严事羞更重陈交大雅大忠辱深谅平生之素念小慙小好尚未明力学之方甘安铅椠以校书乃缀铜曹而赞画当某戒书册祗戌之日适公持英簜出使之时若有天焉孰为地者故园桃李自欣春色之重来晩节栢松誓共嵗寒而不改苐严修饬祗服驰驱
　　贺李提举
　　皇华司庾紫气随车一道瞻为福之星光为东壁六月遇可书之雨润溥西江念昔沗于侍朝幸今依于属部具严削牍往候建台某官六馆儒宗九霄奎宿庐山高几千仞挺生人物之英太白后三百年逺绍文章之不入洛蜀诸贤之党宛有干淳大老之风共为名流夙载华问清藜照夜已邻碧落星辰皁盖行春乃赋苍州烟雨试数近日循良之牧孰知当世慈惠之师治状既彻宸旒恩防遂迁簜节驰一椉传风行江右山川求千斯仓欢动田间父老时和已协入境之始年登可卜揽辔之余敛散适宜澂清有伟然时事正难于经济而清朝方倚于弼谐为提举而活饥民固愿继紫阳之政绩位宰相而识大体盍亟恢文靖之家声丕阐儒猷式扶世运某耕闲有味起废无心为南丰香而一来森兵何乐负东篱菊而再出食檗粗甘欢传驾牡之新臆共听鸡之旧服在趋走惠彻庇存消田里叹愁当勉效民庸之课闻山岳揺动终尚希使指之寛
　　又
　　肃拥皇华来询红腐东壁之星主图籍曾是望郎西江之水活斗升新迎肤使曩幸接同朝之步武今恪恭属部之等威褰帷所临骑屋争覩某官璧水儒英之杰出庐山僊侣之重来先朝重李昉曰善人典型是佀前軰称文靖为名相学术可传仰平生抱负之不凡信所学宏深而有用谓时贤多持论者徒言窥姚姒逮庄骚若吾儒不知政焉何必引防龙陈尧舜是以甫班学馆则去而佐岳才登秘邱则出以典藩流畧兼该体用具备帝深嘉于郡最诏特畀乎使华盖江右当千里旱之余地力瘁矣使田间无三年蓄之恃民命伊何上厪顾忧妙选诹度惟明指固莫先于敛散而先声则尤系于激扬晦翁为浙右之行式观伟绩张相自京西而召丕对殊褒遂挟丰年归报明主某违离辇毂困踬林邱滫瀡凄凉永矣断人生之乐土草饕齧居然忘尘世之思清朝未忍于弃捐便郡仍叨于关决絶叹赘员之落莫忽欣行部之照临记尝陪汉阙之衣冠幸今事周原之丝辔非敢恃旧知而攀附正深虞新令之森严拄笏防山其敢效晋人之放饮酒按事终尚希冀部之寛
　　贺安抚卢尚书
　　起镇价藩宏开大阃班高八座本北斗喉舌之司权重十连临南昌带之地忝佐偏城而受察敢于记府以通名某官其学为诸儒之宗所立在胜流之目严霜烈日中涵天地之和威鳯祥麐出作东南之瑞标凖一世羽仪两朝凡闻梅坡之名真若泰山之重识其小者仅夸余事之文章见而知之当攷平生之节概挥豪闼曵履禁班可继袁高李藩之风能典伯夷后防之事谓且践台斗而上矣胡遽巻霖雨而去之然嘉谋嘉猷上方思于启沃而至清至直众咸息其退闲诞攽丝纶俾立牙纛接衡庐分翼轸欢迎仁牧之来说礼乐敦诗书丕耸元戎之令惟是时事之艰棘正赖儒术之经纶欧阳修何处得来式观谋断慕容恪为忧方大有赖折冲听笳鼓之归来步玑衡而直上某苦无竒节薄有虚名缀慈恩塔上之题怳疑隔山厠贞元朝士之列已是中年明时未忍于弃捐便郡仍叨于关决堪嗟淹滞喜际照临辄自布其腹心敢僭希于羽翼共月千里谁怜吏隠之寂寥得厦万间终托帅垣之寛大
　　贺钟运使
　　观风驾牡练日涤龟自江以西咸仰澂清之畧从天而下有隆飞挽之权昔尝沗于走趋今复私于临照是严削牍以贺建台某官有愤世疾衺之心有学道爱人之政节操氷檗直欲障流俗之澜号令风霜端足落奸谀之胆顷辞路来守偏城听断精明吏饕摧折拊摩切至民气发舒其敏足以剸剧而拨烦其亷足以律贪而起懦条教肃而大姓不得以朘贫弱绳束急而羣哗不得以贼善良以至弛盐禁以便民出帑藏以惠士凡此异政俱可大书帝嘉渤海頴川之庸峻迁簜节公辞淮右湘南之役甘遁里门兹移奎壁之躔来斗牛之野虽无心于浪出奈有防以趣行必将酌缓急以通转输权有无而通籴饷耸动一道激昻羣心画栋鸣銮方欢迎于肤使红云立鹄防入簉于侍臣某涉世似痴信书成误壮年意气欲驱驰天地之间中嵗功名觉沈堕尘埃之境
　　贺费总领除将作监
　　峻陞缮监巍建总台斡江淮之赋渊连营给足寛东南之民力数道欢呼辱照临僭陈庆幸某官天西瑞气斗北大名老泉论事而比贾生精通世务师鲁知兵而从魏国谙练戎机所立焕乎前规其学根于絜矩固尝更迭麾节谈笑镫棊山岳动揺应东国福星之见川云飞泳喜西山爽气之囘朝武寖穹使华有燿适鏠镝之未靖觉调食之孔艰万灶云屯炊沙之饱难恃千金日费破釜之防何时军声欲解于□□王事少烦于苞栩爰领外农之寄仍迁大匠之班王人所临边兵咸喜刘晏画笏算鞭之智亦可行乎陈恕题版押字之规正优为耳但使木牛之相踵防防铁骑之和飞随笳鼓以归来步枢衡而穏上某夙怀奋厉窃叹栖迟有味扶防颇自适寛闲之野无心怀绶乃强临凋陋之邦兹幸事于通儒谅俛矜于拙守湟中之粟万斛愿寛程督之威杜陵之厦千间终赖覆全之赐
　　贺孙提刑
　　衣绣祥刑褰帷问俗青绫夜直方催北阙之朝丹笔春流丕畅西江之福风霜高洁原隰光华某官端厚而高明疏通而详练出尘标韵旁薄于玉京十二楼之间满腹精神流动于鉴湖三百顷之上才望夙推于俊伟文章是特其绪余践敭华资培植逺器贰郡歌腾于沂海立朝班峻于太微自请汉符肻临蕃国清香卫防御屏侈循良之书紫界宫墙优诏趣望郎之入乃就攽于使节俾巍建于刑台盖惟江右憔悴之氓居多茹枉湏赖天下端直之彦庶可洗寃六辔所临十城丕耸必将奉宣帝防慰怿民情振风采以戢奸贪严教条以束豪猾威棱既肃刑政自平毋使一夫之向隅当令万物之吐气风酣章贡姑少驻于翠轺云近蓬莱遄催登于紫禁某奋身寒苦与俗酸咸臆当年鹓鹭之行怳疑隔世负终身乌鸟之养空抱余悲清朝未忍于弃捐便郡仍叨于佐贰堪嗟淹滞喜际照临辄自布其腹心敢僭希于羽翼深慙不竞负濓溪夫子之家声所愿前趋师泰山先生之正学
　　贺建昌魏守转官因任
　　恩来褒玺名在御屛河南治平之声冠于列郡胶东劳来之赏贲自九霄既迁文品之崇式表藩条之焕某官儒雅饰吏平易近民生贵游家无尘柄唾壶之习凛清白操有囊萤雪案之功倦熏画省之香来领红泉之胜埽空吏蠹劝课农桑二千石惟良寖以诗书之泽十万户受福霭然田里之春乃增秩以示恩仍凝香而因任关中既留萧相喜遂所依朝廷深知弱翁行闻有召即繇选表入陟论思某欣听除纶阻趋贺庑天子明见万里共赞先皇之知人刺史入为三公愿继汉朝之盛事
　　贺魏建昌改知袁州
　　疏恩晓殿移镇春防碧涧铜陵正蔼绔襦之咏紫泥金印又催旌斾之行地望冞崇事权增重某官谦以自牧和而不流笏比甘棠克增光于祖烈国非乔木盖有谓于世臣由省府之握兰来盱城而分竹民依爱日吏立薄冰方兹蹈徳而咏仁何期以大而易小虽仍饮西江之水觉难亲北斗之光羣儿迎细侯尚想无边之风月二州争杜老莫留有脚之阳春苐弱翁深得于见知恐寇恂未容于乆借不烦席暖又拜诏温森防凝香更布宣于寛大簪笔持橐遄峻陟于禁严某莫造宾闳敬修贺幅鹍鹏运海怅难逐于扶揺犬马恋轩终尚祈于顾盻
　　贺钱建昌除直秘阁
　　课绩名城通班邃阁图书寓直于东壁朝武寖高旌麾留镇于南旴藩维增重诏鸦翻湿寝燕凝香某官寛以有容威而不猛发奸若赵广汉吏莫能欺击强如诸葛丰民有所恃桑麻千里襦袴万家微而残疾疲癃举无叹息愁恨民曰太守器能真当世之少双帝有恩言政事为所部之第一峻迁中袐式表外庸金阙碧门遥接蓬莱之云气枫林楚水遄闻长乐之钟声某欣聴褒纶阻趋贺庑宣室已思贾谊虽喜见于席前河内愿借冦恂幸姑迟于玺召
　　贺方寺丞除知建昌
　　觐天子所佩太守符衣冠拜紫宸亲奉九重之问兵卫森画防试行千里之春窃自贺于照临实不胜其幸防欢迎五马逺致双鱼某官文献相承风流是侣引防龙陈尧舜甞吐露于昌言窥姚姒逮庄骚克表章于世学窃观新史厯载名臣当端平间豁隂气而开日月伟铁庵老摅鲠论以抗雷霆由平生言论而观皆斯世纲常所系厯陈几疏独奋孤忠四方传诵其奏篇万代深嘉其名节是生令徳丕阐先猷适时旴母之江遹资良牧仪图召父之政畴若端人将出拥于旌麾先入瞻于旒扆得循吏布郡国有同汉室之盛时诏刺史至京师爰举唐朝之故事想见殿廷之对务求田里之安仁声载驰羣听丕耸儿童候郭伋虽共欣皁盖之来君王问长卿恐留侍红云之侧某昔曾拜履今喜开藩竢及境以前迎豫饬函而往贺作中和之歌颂已沸欢谣宣寛大之诏书式观新政
　　贺段南安移镇建昌
　　朱轓移镇紫气随车襦绔腾歌春意满梅荂之国旌麾改观恩光新竹使之符栖身幸在于为僚顿首敢恭于执贽某官本领端厚材具恢宏心如明镜之当空奸袤惕若家有怒笏之传世忠义凛然其学则根乎典谟其政则行乎江浙蚤合鹓行之缀游劳鳬舄之飞夙闻诸老公言雅敬大贤伟节谓顾凯之为剧邑宰勇于爱民谓富郑公当新法行刚不奉诏一端甚美千载可书划天日之开明俨风云之际防意且近积星而上矣何遽逺层霄而去之乃奉十行寛大之书而播千里治平之政发奸摘伏峒落震惊醒瞆膏萎田里欣畅徳化既深于横浦仁声转入于旴江窃惟圣朝岂不望明公之入言念凋垒正渇思贤牧之来姑烦汲汲以拊摩宁使徐徐而朝觐防有政绩大书贞观屛风遄近清光亲给天章笔札
　　贺建昌柴通判
　　入朝天阙出拥星屛乘柯山云霭而来光生朱韨分旴水风月之半喜动画堂自欣列属以为僚敢僭代庖而防篆栖身庇覆顿首候迎某官志业昭融器能恢伟笔端有口吐五千书传之香胷次无尘钟万叠谿山之秀簪黻晖煌于奕世埙箎倡和于明时垂髫试中书堂盈箱尽读唾手取进士第挥翰如飞定当窴台阁之间乃荐劳州县之内既飞鳬之直上犹展骥之平迁信知儒者安行之规不为世俗速化之举旴为支垒故自存曾李之书公驾别车端足佐龚黄之政然时事正艰于经济而清朝方急于招来言观温纶靡待暖席某奋身良苦为学亦迂毎嗟勋业之栖迟滥魁晚榜空阅年华之晼晩来坐寒氊适逢关决之虚强任摄承之责方虞躐等窃喜戒严敢敬挚于笺函冀亟驱于驺从遥瞻紫气行当奉印绶而还愿挹春风谅许侍屛篂之坐








　　水云村稾巻九
　　钦定四库全书
　　水云村稾巻十
　　元　刘壎　撰
　　启下
　　代友上太守求辟
　　凝苏州燕寝之香承流有伟对蓝田鹜行之立居摄何庸昔未契于登龙兹僭希于附骥遂修小楷以叩大钧某空抱古心素无竒骨少时镫火颇睥睨于文塲壮日尘埃竟低徊于俗辙值豕蛇之蹂躏随鸿雁之流离命也奈何心之忧矣国破而山河在叹身寄于异乡城是而人民非空梦怀乎故宇一行作吏再转为丞闻之诸老诲言厉以古人事业我心匪石惟履正以奉公众口铄金乃为法而受恶肺肝洞见颊舌难争幸有为推毂之谋俾来试代庖之技吾斯未信若将惊曲于伤弓人亦有言讵可因噎而废食方重西江涸辙之苦敬为南丰瓣香而来见交朋竞相勉以新图谓前政已不该于旧职昉兹虚席曷勿改虽太守不可干无容出位然真王何用假妄欲正名惠冀陶镕就加剡奏舍皇甫而取居易抑又何嫌荐文举而辟慈明亦知无靳辄忘自售遂尔长鸣判府以世伟人为郡良牧半符分竹奉行寛大之书四境耕桑鼔舞治平之政相业将传于衣鉢民歌已沸于袴方恢夹帒之储尤轸同袍之念尚私造化施及么微失一老兵得一老兵傥成身之有望遇以国士报以国士誓没齿以无忘
　　混补中太学谢运使
　　雪案穷经几叹平沈于塲屋星台校士例防荐送于桥门被明君乐育之仁由肤使吹嘘之力抠衣以谢衔袖惟防某陋巷箪瓢穷年镫火数寸管盈尺纸乆无当世之知六国印二顷田毎慨古人之志虽尝充宾而观国未能换骨以成僊鼓瑟于好竽之时不谐已甚戴笠于乘车之侧见弃宜然属当以喜以惧之年岂无为养为贫之志然功名路左何翅隔弱水而望蓬莱且幽忧味深安得梦钧天而游帝所我之怀矣命也奈何适公朝之议欲广羣才举京师之试悉归诸道既省买珠之费孰无献玉之思来从姑山直上滕阁苐知小敌怯大敌勇何惧万人杰千人英咸疑寒谷之黍迟忽觉冷灰之豆爆讙驰榜帖喜动庭闱礼仪三百威仪三千且不孤于家学初是什三终是什五姑勿恤于浮言意其遂显扬之心是以有幸逾之幸孙业鼓箧即为帝学之诸生教子明经差慰高堂之二老不妨竒特穏趁扶揺都运侍郎武城名家甘泉法从昼锦行部荐增枌杜之光昕陛畴庸宠畀松阶之峻共惟先正有伟清名魁躔尚见于煇煌世官克宣于乆大兹烦劝驾遄趣归班致令桑梓之微亦玷菁莪之数孰云朽腐忽尔神竒某敢不腾蹋天庠激昻风节举幡叱六馆士慨想何蕃之忠弄笔贻三子羞敢负旴江之训
　　谢庙堂给假
　　元宰施恩曲怜覊困孤生衔恤暂释絷维还家遂负土之情出命由转钧之造惠均存没感极髙深伏念某志攀龙鳞福轻蝉翼强支衰冷门户颇思激昂欣际清明朝廷荐叨启拟忽自天而擿福诚无地以诉寃集的腾章披受责方风涛飞千仞而上殆性命寄半缕之间所幸天王明圣公卿笃厚顾朝纲关系虽重违霜简之言及造化斡回止近徙春台之境然受谴固非荒逺难居之所而抱痛则异寻常负戾之人当其雷霆震惊闻者为之落胆俄而滫瀡凄断怆然防致殒身祸机交迫乎一时逆境真成于万状使至此极不如无生几筵长辞举室皆爲掩泣衰绖赴贬行路莫不兴哀回首三年冥心一黙蚍蜉援絶分永弃于累囚乌鸟情钟痛未安于卜兆流涕叹青山之逺抚膺嗟素韠之终防惟庙堂寛绳束以待谪籍载在禋赦许谒告以葬亲丧陈情甫彻于六符予假讫寛于三月方将披荆榛而营冡隧植松槚以蔽阡原辽东之鹤来归浑疑梦里巴西之麑获放永戴恩私惟公所施与宋无极兹葢大丞相身佩军国手运乾坤以仁厚赞威福之权延洪社稷以忠义立勋名之本昭掲旂常每兴悯于流人俾自全于盛世谓御史执国法宁无风霜肃杀之威而大臣育人材当广天地发生之徳俾克襄于大事获暂反于故乡某永誓糜捐重伸归倚所冀寛慈之量就施觧纵之仁当此生中傥未答成身之赐尽未来世亦必酬造物之恩此语或诬彼苍可鉴
　　谢雷安抚辟帅参
　　依夫子宫墙夙归化冶陪元戎幕府允出礼罗甫被命于钧天亟摅忱于恩地卵翼其造手额知归某崛起单平勇思植立韩王谓道理最大服膺是言晋人云州县徒劳强顔以仕居常奋厉求实职业深耻矫亢窃虚名声然而问剑抵掌之雄固慙马武当走檄飞书之任亦媿枚臯分平沈于常科忽巧逢于元造殷勤说项特达荐韩内而翺翔学省之班出则关决山水之郡比解绶而归故里盍杜门而理旧书念人生盛时岂忍自同于草木况士遇知己亦欲少报于丝毫旣着主家衣裳岂傍谁人门户方将九顿首而请已施一举手之仁天落除书俾陪鈇钺地居元幕堪赋镫棊
　　谢吴提刑特荐
　　四牡劳使臣之功将催召驾一鹗腾荐士之表猥及别车轩然特异之知伟甚不求之获允谓竒事可无谢言防惟明台实号澂按之任凢我属部以受荐举为荣欲旌别以报圣明宜简防而得竒俊顾如某者何若人哉老色渐分已消尽英雄之气壮心未已欲独垂天地之间览流涕太息之疏而伤怀受抱膝长啸之吟而抵掌谓苟可以及物初何拘于择官起从空山来佐偏垒访麻姑方乎旧隐玩泰伯子固遗文闭户读书奚暇计寒饿之水火研朱防易颇欲窥广大之乾坤诸老深谅其持躬当路间委之决事奉三尺法每思特立以独行寓一分寛幸免羣嘲而众怒顷荷崇台之出檄俾行邻境以虑囚乡人好恶何如两难于处天下道理最大壹断以公苐求不负于平亭何敢僭希于赏识行部独悬清鍳腾章靡弃凢材决狱中情公过褒矣遇事能断仆敢当哉锵然韶钧之鸣过于鼎吕之重兹盖提刑秘阁五云绚防万壑凌清详谳多功玉节驻斗牛之分陶镕有造金丹换鸡犬之僊似俛念于湮沈故特加乎披拂慨然推毂光此题舆某敢不祗佩隆知益坚素履幸入古灵之稾足重此生不叛韩子之门请观他日
　　上吕都大求举
　　镕台天近寳光上映斗间辩幕地遥金跃归冶内幸在六路提封之数敢私一陶播物之恩冐然呌呼冀于造就窃惟士皆欲附名世人必有待先容元献知遇希文端自沂公之汲引欧阳奬进介甫亦由子固之推扬气类一时风流干载乃若说项旣无旁噪荐韩又乏里言不自陈之其谁知者某素短竒谲空持拙迂读圣人书颇亦识其大者登进士第乃以困而得之每嗟万物之皆尘当思一命之及物入芙蓉府孜孜备竭忠劳问桃李蹊落落浑无主意当路虽加之刮目选坑岂易以腾身洪惟崇台所统几半天下凡我属部相与求入彀中矧荐额素寛宜痴心有望因念曩奉秋风之檄尝幸获亲霁月之晖官烛风帘尚忆夜堂星聚寳储玊节或怜幽谷黍迟虽隔龙猪妄希鸷鹗都大寳谟典型诸老经济通儒入登农雁之司月班清峻出总圜府之任驲传光华宸旒渇想老成笔槖将还严近尤笃同袍之好常恢推毂之仁遂及我私愿窃有请亦既在鸢飞鱼跃之内所愿附牛□马勃之余吕公为相善用人傥垂恩而东拔何蕃正色不从乱誓尽节以报酬吁天而言指日以竢
　　再举谢段知军
　　朝廷右文聿求竒士郡国论秀又及陈人秋风姑慰其寂寥春色顿囘于顦顇虽非差事敢废谢言某起从单寒妄慕高逺更生昼观书夜观象心实忧时武惠左执印右执戈志期用世虽尝充宾而观国未能换骨以成僊念壮夫工篆刻之词聊复尔耳以科举妨义理之学岂所欲哉掲元龙百尺之楼聚邺侯三万之轴交韵人胜士竞勉以千载而自期游名山大川亦深思一试之可厌徒以亲年逾迈已志未伸从容随战蚁之尘慷慨动落雕之兴汉将军出塞漠幸尔成功唐学士登瀛洲居然充数换醒十年旧梦彉开万里修程疏景暗香问逋仙之无恙红尘紫陌笑刘郎之又来虽曰侥逾距非竒特判府真循良守为君子儒平易近民四境相安而成俗忠信劝士一榜多见于得人明扬韦布之精神勇赴衣冠之期防某敢不力惩奔北期趁图南窃慕昔人谓温饱非平生之志所冀异日愿功名成逺大之猷耻循嗫嚅姑陈梗槩
　　谢监试通判
　　圣主摉贤择新进士魁儒防试得旧门生昔未尝造请于公庭今亦非称谢于私室漫循彛典用挚斐文某起从防鉏误学书剑抚六经陈迹厥有深思争一时虚名每成自笑早游场屋尝辱鉴衡方执鞭属櫜而前自分禹门之鲲化及弃甲曵兵而走竟作宋都之鹢飞盍归来乎短檠可奈何兮长铗以科举妨义理之学夫岂本心如壮夫工篆刻之词亦怀媿色适别车之来涖喜广厦之可依子来见我乎岂不愿亲于臯坐人言可畏也苐当力戒于田所恃堂下见蔑之心不讶庭中无愈之迹
　　谢州郡劝粜差充佥幕
　　倒廪应公家之急幸逭严诛走檄假议幕之荣猥叨华奬增户门之辉映动闾里之传夸顿首凝香笺心衔里某深居山泽薄有田园颇慕少游称善人故毎奉太守都吏之条教莫效鲁连为国士故惟听里胥亭长之指呼思先世剏业之孔艰凡平日奉公之尤谨有来使命谓乏军储俾为实粟之图以继泛舟之役人非卜式焉得输财而助边世乏子文孰肯毁家而纾国况旴南当千里旱而后彼田间无三年蓄之存宁有积仓可供公廪然而良二千石薫然如召父之慈福十万家乐只歌岑君之化当酌缓急通融之谊式昭公私体恤之心顺流而东非有万□连樯之献从天而下遽膺一纸十部之班俾由民伍之卑径齿议曹之末惟通有无于上下之际本皆职分当然若论施报于官民之间殆似等威不辨固知忠信所以劝士然而名器不可假人虽则浮荣宁非竒事判府诸王孙之贵介郡刺史之循良来临小有洞天成渤海颍川之化重见太平官府如元康地节之间偶当郡计筑底之余深轸军食乏兴之虑命之输粟褒以泛莲某袛服宠光永铭恩纪清香画防如今足庇于震凌茅屋苍苔从此甘安于耕凿
　　混补试中谢运使陈吏部
　　雪案臞儒低徊场屋星台肤使吹送桥门借桃李之恩光采菲葑之下体抠衣往谢衔袖具陈于惟我朝度越前代六馆突兀率聚养于英豪三舍选抡多贮储于公辅十四圣流传美意几千人成就大名逢明主之右文辟贤关而升俊十行下诏数路得人宜求博达经世之儒何取椎鲁不文之士如某者风霜容顇镫火梦孤壮志激昂颇亦自矜寸管流年晼晩居然坐阅千颿精神疲敝于三日之文意气销沈于四诗之学蹋秋槐共已屡折僊桂以何艰窃尝泣黄巻而问天悔不买緑蓑而耕雨伤嗟垂翄羞缩中眉适公朝之议欲广羣材举成均之试悉归诸道既省买珠之费孰无献玊之思扁舟下旴母之江斗酒上滕王之阁挟书□而贾勇整文陈以前驱弄翰操觚颇识诗人兴致之逺造车合辙敢期有司裁鉴之精正怜寒谷黍迟忽觉冷灰豆爆便辞下土径到钧天矧叔侄之竝游尤朋侪之共赏太学生辞家射防谁启亨几清诏使揽辔登车实司文炳风雷变化星斗光芒都运吏部三山魁杰之儒四海耆英之老号佳吏部盖尝集北斗而骑麐为健监司方且邀西江而活鲋追忆当年鼓箧许令此士传衣俾小草之出山同菁莪之在沚某敢不磨厉风操腾蹋天庠念骑省故家虽粗习文章小技入古灵荐稾尚勉思节谊大闲
　　贺宰执正旦
　　三朝元防将囘青籥之春四近辅臣独侍红云之表协扶熙运丕辑蕃禧某官气钟阳和名掲昼日谋王体断国论蚤简宸究皇仪展帝容独持政柄亲被银罂之赐永观金鼎之调某行即解摩及逢换厯千林有喜窃自叹于嵗寒一气转钧尚密囘乎生意
　　贺侍从正旦
　　风转青旗嵗又逢于作噩云连紫禁班独峻乎文昌伟魁杰人膺炽昌福某官胷中太极笔底阳春金玉珂密连芳于法从银罂翠琯亲拜赐于君王巍步星辰早施霖雨某解麾将代换厯有慙芙蓉不向于东风自怜顦顇江梅愿依于朝露尚借发生
　　囘太守惠夀词
　　露电余年宁复久生之羡宫商雅韵宠贻初度之褒借卫防垂光添门弧喜色判府儒雅饰吏平易近民鳯凰行集于颍川欢传召玺龟鹤相期于夀域特制新腔句丽阳春气增晚莫萧萧白髪忽闻正始之音寂寂红牙难品清平之调某苐瞻凝燕莫效续貂少太公三年自知耄矣颂鲁侯千嵗还以报之冞积感曷抒谢语
　　谢郡宴致语
　　一牛横笛方欣受许子之防千骑专城乃辱设穆生之醴荷君侯宠遇觉樵牧传夸判府东阳文章之家西京循良之吏秩中二千石试皁盖之行春胷有百万兵报红旗之破贼既肃清狐兎亦安集雁鸿适带裘整暇之时宜尊爼从容之乐谓古者存问遗老盖敬高年谓诸侯不臣寓公特加异礼肆启黄堂之宴倍添白髪之光挥哲匠雄文托伶工俳语从太守游而乐欣聆歌管之和均笑山翁醉似泥不觉纶巾之倾倒
　　贺钱守生辰
　　天开瑞节月纪诞辰入千嵗为春式占遐筭十万户受福丕霭欢声适又对于埀弧行入跻于持橐某僭陈颂语阻缀贺班欲永歌之恐难入红牙之拍为此诗者愿常观緑鬓之新
　　囘黄堂长投献
　　捧檄録囚暂寓歌之治峩冠枉驾遽同翰墨之盟便相忘一见之初真不啻三生之遇有文相接陈谊甚高堂长丰骨昂藏词华竒怪宜州太史之裔必昌于诗南丰先生之乡忽有此士谅欲黼黻乎王度奚为领袖于湖庠嬉笑怒骂皆成文章何轩腾之小晩趦趄嗫嚅羞处汚薉信抱负之不凡见诸公咸称之谓一第特溷耳孤镫窻下毋忘黄卷讨论羣玉峯闲曾掌丹铅防勘某朅来折狱虚枉贻缄相遇邂逅而子偕臧知为善士多有平反而毋必喜自愧古人虽即言还尚图往谢
　　谢陈总领惠夀词
　　年华尚晩痴顽恋驹隙之隂韵语生春流丽援鹤山之谱交情无斁初度有光总领户部魁儒嫡传王人雅望书破万巻毎铸出伟词文成一家独埽空众作游戏小有丹霞之镜归来甘泉上雍之班兴念陈人适临生旦度尊前白雪溜亮宫商剪水上浮云淋漓翰墨华哉短韵期以长年某方祷山川莫垂弧矢传来乐府虽难期铜狄之龄流入教坊应可品玊箫之调
　　通判囘诸县贺满考
　　共千里月愧莫积于年劳飞五朶云辱过褒其嵗最防成幸矣称贺宜乎毎惟迟钝之踪深负平分之寄汤火交迫苐怀玩愒之羞泉石自佳宁有啸咏之乐蹉跎累日侥幸及期敢图宰邑之贤特轸同僚之谊念司马青衫老去幸免旷瘝辱谏议白绢飞来曲相奬饰九顿圭诵一意篆铭苐既沗郡股肱正自赖公羽翼动陶园松菊之兴尚逺戍期借潘县桃李之春允资寅协
　　招陈总领防
　　夙幸登门毎厪县榻天下士惟陈正字信足当涪翁之言山中友劝老东坡久欲效黄人之饮兹卜月圆之夕正逢秋立之期泛埽行窝欵延都骑愿振飞霞之佩庶聆屑玉之谈
　　囘罗检阅求书入京
　　猥荷深情宠贻妙语志在千里喜将赋子长之游文成一家初何待孔融之荐意者游戏翰墨居然宠畀琳琅检阅昭谏诗材公逺仙韵城南镫火颇闻警悟于昨非笔下波澜时见流传于近作破除湖海豪气亲炙文章巨公然且自怜虞翻之屯恨无知已盖有争说项斯之善惜未逢时乃今不惮山川阻修而欲往观京阙壮丽脱頴而出诸公定放一头挥翰如飞即日防逢具眼某素加心敬苦恨力微窃幸有志之竟成敢不以言而为赠辞家好去未湏动庄舄之吟得意归来定见佩苏秦之印薄相从臾未冩绸缪
　　贺翁中书知贑州
　　诞膺温诏出镇巨藩岳牧用词人辍红药苍苔之步儿童迎太守囘玊虹翠浪之春千里宅生万物吐气某欣闻涤篆莫遂拜庭顾比辱于贻笺且重厪于致馈敢因庆语就控谢衷送司业酒钱自惊暴富依杜陵夏屋犹赖庇寒
　　代谢送物赴试
　　浪游南浦正怯望洋送上西雍猥厪借润璀粲饯行之贶殷勤助噪之言拜嘉堪醉于潋红贾勇无愁于曵白苐惭不振恐负相期仰天大笑出门吾无患矣入学孙业鼓箧君其许之感戢未央敷陈曷既
　　代贺赵京尹生辰
　　铜陵石磴之地清实钟间气玊露春风之秋早喜际诞辰爰集懽声肃陈善颂某官斗间瑞采天上灵根都民腾前赵之歌尚思神政诗人咏保鲁之寿永重宗盟春动防庭恩来紫禁某幸依仁里盍诣庆闳属方倚于药鑪遂莫扶于夀斝进长生曲虽媿非白雪之音祝不老僊愿永见朱顔之润
　　代送车新昌赴任
　　鼎来迓骑趣驾飞鳬花景一帘坐想弹琴而治芝亭百里又传制锦之新靡待政成即闻诏召某莫陈祖宴辄贡赆仪因缅思乎旧游怅已成于陈迹媿无遗爱顾扬秕之怀羞傥有余情尚匿瑕之是望
　　代邹倅任满经从招防
　　海沂歌满行趣簉鹓泉间地佳小烦驻马方欲少叙子孙之好讵容弗尽宾主之情辄拟诘朝僭邀卜昼作文字饮虽无楚舞劝酬待老成人定有萧规授受愿言临贲用笃交承
　　代囘乡举诸贡元
　　独提健笔伟新刃之发硎勇夺荐书俨轻车之就道盛传秋防大防旦评某人经明行修声飞实茂【赋云赋声摩空书眼如月】品流高胜信红泉碧涧所钟意气豪雄以黄榜緑袍自许已防横鹗防应防龟某沗此分麾幸哉劝驾辱峩冠而枉顾惊衔袖之暗投希夷谓天地间无全名所愿力培于逺业挺之云科举外有理学幸毋自足于斯文相期者深是所以报
　　代囘漕魁赵主簿投谢
　　名芳镂牒伟甚仇栖文压镇防居然祢荐喜报冰台魁防祥开天陛胪传判簿学入几深文多神变被飞龙新渥早列簪缨慕题雁荣观克勤笔砚若昔名父尝夺儒科景运又逢戍年世冑定登甲榜重书淡墨真同辽鹤归来穏趁飞黄行见溟鹍直上某猥厪临访虚辱谦词云云
　　代邹连州经从招防
　　解组价藩还锦乡社旌麾临宠荷不遗先世之交尊爼献勤僭欲叙通家之好辄以翊日迎于下风举酒细论值桂华竞放聨镳枉顾瞻棣鄂相煇
　　代囘黄堂长贺冬
　　阳囘缇室有开吾道之亨春入书帏丕衍斯文之福聿来华翰如挹高标某人雄辨生风老柯防雪少年能赋剪裁天上之云晚节耽书组织胷中之绣对灰飞于葭管防恩下于蒲轮某欣承庆言倍感高谊何当防面共浮竹叶之觞姑此写心为寄梅花之驿
　　代知县再任招客
　　久矣赋归居然因任重上八节滩之险拊髀自怜空怀五斗米之羞脱身无计欲邀福于寅协期听诲之丁宁爰卜明朝欲修小集非敢饰豆觞之宴盖觊闻药石之规
　　又
　　再鼔听逾淡已无高山流水之音万间顔俱欢又托凌雨震风之庇辄涓翊日祗屈飞霞非欲事于虚文盖图商乎实政技止此耳孰怜重涉于峻滩忠勿诲乎尚俾早离于沸鼎
　　又
　　水益深火益热欲脱去而不能鉴之明衡之平于听断乎何取徒頼鸣珂之贵或怜沸鼎之难敢敬布其腹心愿相为于羽翼辄涓明日祗屈飞霞
　　又
　　智穷力竭不堪面具再呈政拙心劳那得戏衫善脱所幸邹鲁之俗居多董贾之贤必有忠规禆此实政辄涓翊日祗屈飞霞
　　代囘魁星醮请拈香
　　问秋风消息已愧陈人挹杓宿光芒愿陪胜彦肃拜裁云之翰欣闻涓日之期当展敬于夜坛冀聨题于春榜步虚声里豫占来岁胪传集英殿前共叱今朝魁谶
　　贺娶妇
　　庆袭鲤庭吉谐鳯卜孔雀屛芙蓉褥煇煌花夕门阑鸬鷀杓鹦鹉杯烂漫椿闱风月欣逢好事薄贡贺仪
　　贺端午日生辰
　　节临重午日纪生申蒲艾浮香正值锦标之掲桑蓬袭喜式增寳牒之晖凡与照临孰不欣快僭陈微礼仰祝修龄齐国之生孟尝恪逢是日汉朝之诞胡愿见同年
　　挚鲁山臧亷使
　　绣衣行部亲风采于大江以西素服拜庭望顔色于崇台之下积久愿瞻英槩投老始契竒逢若有数存敢以文挚某官孟氏刚直之气孔门宏毅之材竖骾脊梁担当宇宙具法眼藏区别正衺四海鲁山之名万仞乔岳之望自居亷察毎志澂清广汉发摘如神小民气吐葛丰刺举不避大吏胆寒比福星重临即隂氛顿豁虽猨惊鹤怨不遂闲散而狐号鱓舞稍知伏藏方且竭蹶暑行宣朝廷之钦恤振扬秋肃消田里之叹愁万□谈百年几见惟天地中间莫不顺兹惟极治之朝然国家闲暇及是时犹有可陈之事若偏州下邑僻处尤疽根弊蠹多端傥明公问俗不遗则他日更仆以对沈痼非常剂能瘉赖遇神医败局有妙着可寻正防国手此书生好论事之癖恃君侯有容物之怀太平之期当今允宜建万世之防真儒之用无敌防见垂千载之芳某塲屋陈踪山林薄命所学甚苦徧参名軰大老之间于道无闻竟堕文人曲士之数目昏头白心在力微有时自击缺壶未忍遽甘堕甑备员乡校授篆久闲遁迹里门著书自遣乃幸迎于华使真见识于伟人三生结来有披雾睹天之快一语提醒便吟风弄月而归傥借春晖足夸晩遇
　　养子启
　　江梅无实照孤景以自怜僊桂有香分一根而何幸敢通吉语愿践初盟恭惟簪缨世家实毓阶庭垒秀咸称麒麐抱送之瑞卓尔不凡窃慕螟蛉速肖之功冐焉有请傥异日遂亲传之望亦均受无别爱之憎三生因縁虽他人即如同姓一家庆幸谓此儿当兴吾宗奉币而请致书以告
　　谢春谷学正惠夀词
　　年华逾六衰穨隠流水之邨韵语无双妙丽协满江之谱感宗盟意厚惜初度日非恭惟某官正学为师多情爱友书破万巻毎自铸伟词文成一家独埽空众作游戏南旴军峯之境归来东观石渠之班兴念陈人强推生旦度尊前白雪溜亮宫商翦水上红云【谓满江红也】淋漓翰墨我辰安在君意故长某骇突如其来如欲福我兮夀我传来乐府荷期铜狄之龄流入教坊可品玊箫之调薄言酬谢惠冀鉴融
　　代囘夏友兰
　　某误被国恩冐沾世赏山城分月媿弗称于题舆艺苑挥云辱逺贻于褒衮如见谏议之面足知君子之心某官机鉴不凡器能自许与人为善粟万斛以救饥取友必端兰九畹而自媚襟度湖海名声朝廷谓宜腾翔霄汉之班横金取贵然且宴适园林之趣怀玉久淹独崇笃交情特铺张庆语红光照室白璧入怀某谨藏袭箧中容奉呈膝下秩六百石顾关决之无长厦千万间尚庇全之有望未殚感谢且冀照临
　　囘黄渠屋求复职
　　居广文舍杜门叹佳客之稀迎长者车衔袖增老夫之重丽词唾玉高义断金蕖屋徴君龙首华宗龟山正学笔锋铦利粲双剑神光腹笥丰盈蕴九峯秀气正厉防花之志俄兴离黍之悲抱膝芹西敛元龙湖海之气著书蕖畔乐渊明田园之居盖甞窥编摩钞纂之文固知为博洽专勤之士昔来游庠序期私淑佩防铺张纸上之云云吐露胷中之郁郁然作阙实由旧政其责备何豫后人事已久而难追时不利兮奚怨况一饭先书籍皆前定而靡待求虽五斗不折腰傥有分则将亦获少安毋躁其终必还某徒虚辱雄文曷防酬嘉惠率尔而对语焉不详谓羊叔子鸩人孰云知我就谢仁祖索食当亦怜君安得无情尚图见意





　　水云村稾巻十
　　钦定四库全书
　　水云村稾巻十一
　　元　刘壎　撰
　　书翰
　　答谌桂舟论铭文书
　　某辱赐书赐挽章意厚甚哀感弥甚某幼孤事先母四十年天怒其不能尽孝一旦夺之防防畴依痛毒酸楚既葬既小祥思亲之泪未干罪逆媿悔弗释也人事俱废不特取疏先生先生哀怜愁苦勤勤惠绥不孝孤曷克当谨忍泣叩首以谢高文下教若以某为可与于斯文者益佩深情承欲为邓尉作铭此意尤古阐幽垂远固朋友责故旧雕零中年增感某亦尝欲为三数知已发挥平生恨学浅笔力弱未能为先生幸慨然为之或辱教某以共为或互相为冀万一或有传也某固不善为傥先生教之或能为毋问其传不传要亦尽吾心逾于不为耳窃尝谓古今文籍以来凡数千百载圣哲豪英凡数千万人声迹磨灭富贵湮没所建立操挟乃无一足恃恃者数行之铭托之金石岁月悠长土草翳蚀石泐字漫乃亦复不足恃恃者文学之士录之书册昭垂不朽世无千年之石而有千年之书故乃世代寖逺圣哲豪英犹可彷佛知其心想其人者以此近世韩欧曾王多为人作铭章虽其名甚微其铭刻已湮漫而后世阅其集犹知有其人者亦以此钜人硕士蕴抱瑰特不忍随世浮沉刮条振迅以自舒展或出意气立事业皇皇焉为民彞世教计期以久传者又恃有此也传不传不足计愿命之曰人与鸟兽异矣为其有足传也概曰不传不力于善为鬼蜮为枭镜为狐防为虎狼为天地蠧为民生贼诿以尧舜亦死桀纣亦死取快瞬息甘为愚鬼莫之恤是庄列氏怪诞陷人心之説吾圣贤位天地福生灵意不如是此春秋作而乱臣贼子惧也天地无全功能生人不能使斯人之有传传者以文章耳文章造化当与天地造化分功文章在世间顾可少哉熏天炙手翕赫震动曾不能当数十年日月之运寒暑之变炊粮未熟梦已觉矣回视平生竟何所得想见千载英魂亦自一笑惟陈编墨迹炳然如见尔则文章在世间乃诚不可少矣而托文章以传者又必其人德义志节无忝铭笔乃幸或恃以传韩欧曾王节行配古人德业着当世世托之传者以此也乃亦不独文章也近世陋俗以名位求文章不揣其本署衘位列名氏直寸晷矜宠终不传也则又不若山林枯槁德义志节之士大公至正诛奸发潜如是而为之铭乃足恃以必传也夫其富贵权力之不足恃而赖金石以传金石不足恃而赖书册以传必传矣顾非德义志节有足恃文章亦不传也噫其难哉噫其难哉某自少从诸老学为铭章老矣而无成今先生志乎是而德义志节高隐山林乃适与某之言合而某亦山林枯槁也故愿相从以成其学焉哀疚中不作他文近为人铭二墓未知有合于盛意否也故因复书以请正焉某叩首再拜
　　内幅
　　近世铭笔推永嘉叶氏为宗某少之时因诸公宗尚尝熟复焉十数年来深味其文乃有不大惬于予心者往往崇华藻而乏高古不免止是近世文章尔若夫独步千古方驾班马则愚谓止当推昌黎一老而继之以南丰先生而已尊见以为如何
　　回宜川黄亲书
　　某罪罚痛毒中辱展亲甚宠止哀读来教数四何谦勤也古人于所自出每笃叙焉而不忍遗班班书传诗歌间熏然其慈谓不复见今也乃幸于仁亲见之昔我先老姑之适顺伯氏也是生尊夫人以归于尊公而执事生焉义至厚也某生也晚幼也孤不获侍先老姑其于执事又以异县而不获亲某则媿矣书焉先之意缱绻甚盖今世以为迂濶不切而高朋娓娓若不能以宁岂其诗书同原风味自别某不惟媿也感慨系之盛心古谊已可想见清材敏识固应不羣以仁义培其根原以事物錬其智识惟不失其艮贵与造物游虽緼袍环堵自然常伸于万物之上岂必纡青拖紫号当世公卿而后为贵要之政亦何足贵也拔起西江万滩中共垂不朽吾亲勉之某也未五岁而为先君所弃事先母逾四十年不能尽孝天遽夺之倐越期祥哀痛彻骨恨不即相从地下属有三儿二甫冠一垂髫闭门味书老意转拙畴昔获交海内魁奇鸿隽固自负风云万里之气今则心堂堂而髪种种矣苍苍傥私我更几年住世间或可有以借手见古人不然自分与草木俱朽而已虽未能见君子以冩我心幸因复书而得以论心犹未若觌靣情话为慰此心也贱累辱问多感并此附谢因书来忽臆先母谈笑间有时述先姑及尊夫人令德歴歴在耳乃今言不可闻俱化而为土矣执笔怆然泪堕而废不备
　　荅友人论时文书
　　客中荐承访问良怿继承时文新作下教尤怿今承惠书徴赠言则某媿惧不复能怿矣文固文而时非时君何情而犹工之不置愚又何説为君赠邪念君意厚不可负亟细读尽巻赡丽如云敷空圆熟如丸应手俨然景定咸淳程度傥国不亡科目不废挟此鼓行芥拾青紫惜也贾用不售盖特可曰举业而不可曰时文矣愚窃有以广君意夫士禀虚灵清贵之性当务高明光大之学然为昔之士沈薶于卑近而不获超卓于高逺者盖宋朝束缚天下英俊使归于一途非工时文无以发身而行志虽有明智之材雄杰之士亦必折抑而局于此不为此不名为士不得齿荐绅大夫是以皇皇焉竭蹶以趋白头黄册翡翠兰苕至有终老而不识高明之境者可哀也今幸科目废时文无用是殆天赐读书岁月矣寻求圣贤防趣洗濯厥心先立其大岂不油油然有颜曾自得之乐顾复沈汨于此则宋人拾郑人之遗契而曰吾富可待者也而又有重可哀者南唐书载金陵被围亡在旦夕后主犹命伍乔于围城中放进士孙确等三十八人及第史臣反覆哀痛谓其不识事势毎读使人殆无以为懐而比岁襄围六年如火益热即使刮絶浮虚一意救国犹恐不蔇士大夫沈痼积习君亡之不防而时文乃不可一日废也痛念癸酉之春樊城暴骨杀气蔽天樊陷而襄亦失矣壮士大马如云轻舟利楫如神敌已刻日渡江吞东南我方放解试明年春又放省试朝士惟谈某经义好某赋佳举吾国之精神工力一萃于文而家国则置度外是夏又放类试至秋参注甫毕而阳罗血战浮尸蔽江未几上流失守国随以亡乃与南唐无异悲夫爱文而不爱国防士类之不得试而不防庙社之为墟由是言之斯文也在今日为背时之文在当日为亡国之具夫安忍言之今君之言曰吾非乐为时文也吾平生长技止是舍是无以自见且无以应庠序之季考也此言逾可悲耳学以明理文以载道其妙在乎自得岂为衒友朋校短长计哉诚不得已而应课试姑用君所已能正亦自足奚必自苦而求深求深而擅场正不过三数入中取一魁亚正复何可语人人亦谁复推重吾侪一等俱非妙龄壮齿此去日减一日岁月几何不于圣贤高明光大之趣求得一二乃汨汨焉为是不切于用者以迷其本心益可哀也已异时将书以示后日有时文几十篇行于世则可乎君姑卷懐而从事于上上者愚将观其进焉不宣
　　与赵仪可书
　　某生长江西僻左处五十无闻劒炊矛淅媿不与孤竹臞僊东海高士翛然六合尘埃之外顾忍惭苟生为天壤间弃物目眵头白行且谢世縁而同太虚矣独斯文盛心曾未尘土每睹海内奇杰洒洒可人意辄笃嗜若饴蜜然至嗜之甚则必博访其人之年貌与其志节以想见其为人其人居逺而不得见则或倚危防登高峯目极飞云以寄其一日之思而又甚者即虽素昧或通尺书焉以纳交噫地老天荒今夕何夕甚哉若是其迂也或曰是奚迂天理民彞之正然尔某所以冒焉致书执事之意葢如此日社友陈君南居之归自鹭洲也冲风雨过我水云村中某迎问之曰是行见异人乎曰见之谁也曰某人某人而执事居其一又问得异书乎曰得之发其箧得青山初槀一帙以示时莫田已夜色亟篝灯熏香以读读一二惟恐其尽一读竟又反覆读至夜分读不忍休不觉瞿然语诸儿曰是古心老子复出邪何甚似也士登古心之门者多而文之似者葢寡往往高自标致无盐效颦正未必优孟之于叔敖也执事之文则似之矣夫文似他人未足贵似古心乃有贵于他人者是岂易与俗言且近世以文鸣何可胜算简洁华赡典雅雄豪虽各极其天分之所到人自名家而古心乃为独不可及者以味胜也雍容委蛇丰润畅达不磔裂不奥涩时有断厓崩湍防染呈露终不碍河奔泽滙之势虽其奔逸超絶处正如天骥籋云横视无际而其归沈鬱倡叹隽永牙颊何其防也今执事之文抑扬开閤萦纡起伏淸不浮奇不怪简不失之碎深不失之艰是皆不必论其所以尤可爱者亦以味胜也新意坌涌恣态百出而沈涵吐呑一节三致意读者有无穷之思甚矣其似古心也某甚敬甚慕甚恨未一识故介南居致书焉昔欧曾苏黄皆不逺千里以文字相师友此事今无执事其或振之也新着想益富便中希寄不宣
　　与陈中方教授书
　　某从地上望百尺楼突兀霄汉几年于兹恨不获一攀附比者夏五宗濓为容不自意得进臯比左右忼慨意气促膝倾懐走也何自辱此岂坐上之嘉小异故邪病且还山惜不再诣钦企重钦企斯文黯久矣名儒硕师模楷盱庠如临淮入汾阳军中旗帜营垒俱变精采流风余韵及我邻封咸愿与讲下章缝均承教育秋堂风露弦诵益淸坐使涧泉如在洙泗某重拜稽首某敝车朽槖为天壤间弃物慨思平生与海内豪俊游所志谓何五十无闻乃困踬歴落之如许虽其心堂堂而髪种种矣惟进学求道一念与时俱长亦惟见贤思齐一念与时俱长甚愿立下风请所以教顾未之能适友朋过从谓将布武堂下敬乗便奉书写别后懐仰心西风欺人意度萧飒不佞愿闻金石一语以自壮
　　荅陈将军求谌先生铭文书
　　某冗阻造诣实深懐贤桂舟先生神游物表寖逺寖忘谁复动死生交情之念独执事哀怜苦心欲志其墓此宜孝子慈孙之所汲汲而执事先焉闻者曰足厉薄俗真古义士矣此宜属之大手笔乃下采于区区废惰之人闻者又曰托非其人矣永惟执事相爱之厚老先生相知之深俱有不可辞者抑承命半载不及下笔非慢也一则以老先生乃江右大诗人二则以金石文一字闗书法又俱有不敢轻者近方脱槀敬以上呈其间不止为老先生发扬且为唐宋二代诗家统纪畧存大概未知果可拈出否昔欧阳公作范文正公神道碑及尹师鲁墓志竝招物议王荆公铭钱公辅母夫人亦然彼二公皆大贤名笔也犹所不免况仆乎傥招浮议惟在高明察之欧公有曰此文所以慰吾亡友耳岂恤小子辈哉不宣
　　与朴斋黄宰书
　　某托斯文绸缪之好逾三十年道同而言莫违心切而迹罔间所谓景仁兄弟也姓不同耳书馆分席文场共镫毎一追思如堕梦境昔若彼其密今若是其踈也何居逸少有云感慨系之矣比者两辱书两具答往往皆江湖递送能无浮沈否即辰春暖伏审亨涂有相台履多福雅学盛名宜列华要属拘近制聊此斜飞伏闻省台诸贤交诵名德将有擕上崝嵘者其集乌乘骢快我心目某衰朽逾六静味更深独嗜学一念至老不衰亦不自觉其无所用也窜伏深密顾景凄然毎思乗兴一访知巳又若有物厄之者学生来洪敬上起居问并叙渴心我悲所欲剧谈者不胜道也説与傍人都不防杖藜防酒防芝山纸尽且已愧不宣展
　　通臧防使书
　　时维孟春草木生意恭惟亷使相公鲁山先生正直所格神明翕扶台履端多福去秋上状后遄往宁都逼腊才归归而防宪甫知州言相公荣被除音移节名部浙民何幸吾江西之民何不幸也辄成拙诗前寓赞扬后寓依恋伏希电烛惟是礼覆之请上累钧陶葢日夕俟之天下伟人斯文宗主舍是何所依归者苐恐吏舍有望无力计置全借相公维持恃以无恐宪甫知州仲春授代此时或追送至洪首图俛伏阶墀以谢不宣
　　再通臧防使书
　　月正三日李舍人行尝附拙诗以进越三日宪甫知州出示珍染乃知相公轸记孤寒已为入选何修何饰如取如防此生恩未报他日目不瞑谨诵此语以谢区区前任为例革故短少月日若接补满考本自不须再行礼覆苐去岁尝谍之省房则曰前度礼覆文书未为尽善恐入选有驳须要重行礼覆相应六字完备方稳有此疑虑是以冒昧攀祈而不知止今赖相公维持入选无驳何幸何幸然再三细思终须过此一闗实欲乗今明使者在司特达成就即目合用即用否则存留起咨失今不图异日宁复有爱士如珠若明公者乎闲冷萧条出门如碍既不能奔竞计置惟仗盛心古道曲成不遗尔去冬钞到儒选名字惟袁之萍乡州瑞之新昌州二正今犹未差恐有机便望相公于内造就一处则阙期近而士习纯或可藏拙待满为告咨地相公其图利之敢肃拜以请年时不肖尝以属之理问白公得报云文书到选当为出力继又闻参政尚公防正不阿怜才重道二君子皆相公所厚傥星聚次及之尤幸平生沦落晚遇诸贤子犯曰天赐也敢再拜以请
　　通李左丞书
　　即辰麦秋淸润恭惟左丞相公龙川先生牙纛所临神明拥祐钧动履多福某堕身流水村中安闲守分何日非云庇所及也年时里商来汴尝附拙诗转眼一春益勤穹仰相公德望勲名朝家倚重宣威布政驱驰靡宁继今以往必判中书不然其由鄂而还洪乎西江士民引领望之某累年困顿不能奋飞近者鲁山廉使到州一见懽然特加爱念许为出力造就亲索一宗文字去后随防分付省中入选正商量间而此先生移节浙东事机相左又成渺茫幸今相公造化在手傥念门墙桃李之旧宛转钧播拔之泥途不负大恩有如皦日今因程府便谨奉此上起居复有拙诗一章敢尘电览江鄂相近甚欲一诣省下参拜少叙渴心虽行止非人所能然此念未尝一日忘也浩有欲言别容嗣状不宣
　　通赵桂阳书
　　惟使治在湖湘深处而乡邦又在江西僻左处两地悬絶夫是以尺书弗获时至左右也永懐取疏其颡有泚一日耕乐翁过我共谈乃知天杪归颿已驻云浦胥觌有日迎风跃如伏惟老手作郡敏健精明戢奸如束湿救弊如沃焦民曰太守百年几见而或谓惸嫠之所安者非哗猾之所便也虽然爱民一意从满腔恻隐中流出是为上不负天子下不负所学仗通天之肺腑行大地之风波夫焉往而不自适彼造物者岂亦若世间盲人哉六月一息七日来复矣其盛气以需某辱知心四十年如老兄弟谊当走数百里图快覩以濯郁陶门巷清寒贫病交阻亟墨此纸畀儿辈以前驱明公将暂还独乐按行华竹乎抑将舍庐陵而居颍弃眉山而居常乎环召匪遥寿福三祝谨上状
　　通问浙东臧廉使书
　　防使鲁山先生阁下自使星移躔江浙道逺屡欲修敬亡由也尝于有司榜文间知澂淸所至神奸扫空为之赞叹不已又为之引领以望重临盖江西父老皆然非特区区然也新秋渐凉伏惟正直有相台多福某杜门著书葢羁困穷愁之所不赦前载独荷钧陶为致贱名姓上于省去载已获咨上于朝今春已入于选未知铨注之何时傥霑一命即水木本源一出相公所成就无可以报报以淸苦自厉不辱师门而已尝窃自谓平居无营或藜糁不继或緼袍不完然且噤防苦忍以俟命若果得一受敇教授月俸廪粟视州判丞簿不大相逺足可养廉吾将守氷檗以保名节其尚求多于造物乎某有一亲友欲图进身未有其机敢恃师门爱厚辄以籍贯具呈干大造为立根脚文书乞从所辖诸府取一保解就告体察完备移牒区用可乎盛传使节陞除江右荆湖果尔尤便当令斯人随马足就钧陶也有赀由径者大率结贪浊之奥援无力发身者止得投公防之主人惟明公哀寒畯之湮沦为开前程俾得自见是公成就无上功德赞叹何穷不胜归恳之至不宣
　　与刘国瑞书
　　春中辱访甚恨匆匆承许午节重来何为爽约也岂非进学之志稍倦耶韩子曰业精于勤切戒倦惰象山陆文安公曰我这里是刀锯鼎镬底学问富哉言乎葢必如是乃能折逗牢闗径到悟境若是半间半界乍前乍却恐终无所益也博参硕师详择胜友毋以目前小见自足而求进高明光大之域其庶乎诗文数册久留左右早望发还为妙不乆入盱足下何时来州若得防面数日更佳也
　　荅胡教授书【并录来幅】
　　来书云长孺之来盱也葢尝数承过顾又示以所为文章虽知其有意于古然未敢以为絶异于众人也夏五月家僮自钱塘来持故人雪涧陈文书至具言为令南丰时与执事甚有交谊而其绩文操行众所无有某然后瞿然不足于心以为前此知执事者浅也作教授穷僻之邦言语不为当路所识察然何以为执事道苐今者又病更数日即满告期行且去此徒负故人丁宁意惭恧而已而雪涧老且病余日长短不可知某与其同产弟张养防为友其拳拳之情不可不令执事知谨以其书一缄二幅纳去旦夕即遣人还浙幸以手书报并示元书也病惫草草余惟以吾道尽珍重理不宣某敝车朽索为天壤间弃物邻翁社友或不相闻忽枉谦勤示以雪涧公翰墨别四十年隔千数百里犹拳拳于棠隂之一介士古道颜色已不可及执事申以颛圅增其光价是与人为善者也滋不可及恭惟盛心有感无斁追思涧翁之始至仆旅进退于广众中朴讷韬潜无敢自异不意此翁何以得九方臯之法拔跻上賔是时邑政淸肃威严若神虽同寮上寓非公谒毋敢进独某以斯文见亲重如兄弟然氷雪相看始终无间以迄于今世已易而眷不衰侯嬴曰人固未易知知人亦未易安得不怆然思悠然感也元缄归璧独留内幅永以为寳时阅其字如见其人就有一缄附往声谢使介复来更得其数字尤慰猝猝奉酬容侍臯比以谢谨上状不宣
　　通问雪涧陈提举书【并录来幅】
　　雪涧兴胡石塘书云处久仰恃襟度宏开辄忘僭躐直布忱悃未言先惧治下南丰郡有儒人刘兄名壎佳士也四十余年不见之矣今亦不知其人尚无恙否曾出仕否处久壬戌癸亥间试令南丰时毎与文字交此兄笔端俊甚与之周旋两年余未尝有分毫事相干挠此最为难得至今敬之嗣是各景东西两下不相知无从访问生死兹幸老先生典教此邦处久可借是徼福通名以匄余波之及处久不胜大愿愿先生以区区之请多为询问其人安在处久以其年推之恐亦逾耳顺矣或此士尚在乞从路学赐一公檄下之所属招之使来先生试凭几扣之恐亦不在籍湜之下特赐提撕振拔之造处久拜防实同他时其人或不如仆所举甘受欺谩之罪不胜皇愯之至
　　召使提举雪涧先生阁下壎昔幸甚以防氓事君侯辱盼絶异虽日月如流阅世已隔毎一念及便觉神驰赤城霞雾间然自明公班授盐城时获一交书书不再寄久而阅邸报见盛名与菊泉大司马聨辟欲寄贺书终不可寄葢天旋极折矛淅劔炊出万死得一生虽相迩犹不相闻况浙水江云渺隔如许邪近岁间有方外自浙来者首以门墙为问问亦多不能对惟今夏有宣城沈德载自杭来亟以此问其人云孰游温台似能言陈侍郎府第事至询及雪涧昆弟动履复不能对于是倚危阑望长空凄然怅叹者久之乃不意石塘广文忽以书至缴示亲札见而惊惊而喜喜极而又悲贺知己之无恙辱念旧之不忘光风霁月飞动翰墨间持玩数四犹明恕堂侍坐时顾天壤弃物与俗背驰比邻同社鲜有问子桑者明公四十年之别千数百里之隔岁寒心事不遗琴堂一旧客且忧其泥途期洗濯而振拔之葢始望所不及也或谓当于古人中求抑求之于古正未有也感激盛心没齿不朽恭惟贞元朝士既寿且康鸠杖蒲轮防有温诏苐不审丙子以来曾为时出否亦止高卧看儿戏否宅府安靖否庄产有增无亏否兰玊有几年今几孙枝有几年今几有仕者否有在京者否令弟旧为临安税官者今为官否菊泉公康宁有佳子弟否盛榦如尹如卢俱存否尚愿闻之慰此懐旧若壎则风饕雪虐鼎烹鑪鍜之余一不成而万有余丧使涤其创痍假之羽翼岂不略可自见于世抑今世所共为者或不能为或不可为不敢为且不忍为故亦惟安于无为惜也心堂堂而髪种种矣甲子别后至丙寅春宏斋先生入政府约与俱以母老辞其年秋丹山先生镇虎城道南丰复约与俱又固辞戊辰秋邑以寇燬移家盱城永嘉木史君天骏实客之矩斋曾西淸竹谿易琼帅交相延致庚午科举忝魁亚榜决意明年赴京补期见明公于辇下有防分试江西竟不果来是时后林李漕使邀往湖湘而南村潘史君起予又邀入闽两辞之已而木史君起饶州中山陈先生漕江西俱招致亦两辞之独与菊山赵史君周旋于建昌者两年便养也甲戌荷留逺曾公与防川刘尚书易牒俾壎试冑闱值母病又不果行乙亥春客赵抚州依制使黄端明赐以官屋一区器具咸备其冬盱抚危急拔家还丰劫夺一空仅以身免丙子七月邑有变北师屠燎无遗幸而免甲申毋亡己丑长子亡庚寅汀冦延蔓逼州又幸而免去年冬拙妇亡何灾难愁苦无宁岁若是也命矣夫今存者二子三孙阖门百指山田数亩虽丰岁犹不足两防未葬百忧熏心六十五翁更复何道闭门著书坚忍清苦而已所幸平生粗识趋向未为乡论所贬而时僚之贤而相知者率温存而礼敬之岁在甲午州庠缺官当路不以为不才强使承乏既幸善解累岁退休前年亷使臧公巡部访问哀其陆沈慨然为致咨保于朝廷已入选未卜铨注之何时然使获一教官正亦不满知道者一笑贱迹出处大略如此明公有问故及其私石塘云有杭便然且急故信笔作家人语不修词急故也愿言以道自寿丕衍期颐嗣有便邮尚冀云烟一幅以自慰不宣备
　　再与胡教授书
　　二十七日才领所还尺牍亟加补完同日转发未知犹及使介之便否万一不及计华翰中亦必道甫问讯意矣州里某人士也秀美而文且熟吏事往年操数寸管台下监察者以为能拟署宪吏广东广东使者义斋公之道金陵也尝纳拜焉今将南逰而四顾傍皇既无曹丘生为之扬名又无郑当时为之推毂事济否未可知明公雅厚义斋公而春风如海爱士如珠又人士所依赖不揆冒昧为此兄请伏惟一缄九鼎弊帚千金使此士稍遂始愿是执事有大造于西也此兄盛年好修家粗温饱当不至迷缪以误推奬二碑委教甚宠乃知大手笔世自有人而士类所以敛衽名下诚有以也李密见秦王安得不服他日当抠衣而请焉
　　与程学士书
　　窃惟主斯文之齐盟必属之当世之宗工明公大名震乎海宇鸿名行乎中朝盖南北人士倚以为吾道元气者执文盟之牛耳微公其谁归某今者不揆浅陋着一二书以传逺而惧其未足传也各欲干明公印正谨录所以著书之意副幅具在虽其书浩博未溃于成然念明公趋朝之日近惧书成而不获荐闻于左右且无以得公之印正也不得公之印正何以重吾书是以敢三肃而请焉人间万境万事犹槿华石火俄顷间不可拊玩惟斯文长幅或可千载不朽耳仆以千载望明公明公忍不与壎共千载乎或谓子单人匹士也其为若此也几陵节抑太史公谓虞卿非穷愁不能著书自见于世陋哉斯言知道者所鄙笑著书垂世乃论穷达乎四书行世如日月岂弭貂衣衮者之为邪壎不佞愿闻金石一语以自壮不宣
　　与胡教授书
　　惟奎躔移次之日久驺从市籴得无艰乎虽耿介絶俗固有以自处而使从者同其淸苦则欝欝于我土地者某之所以顔忸怩而心不宁也薄奉饩禀助徒御之一炊而非以为执事献且区区之私非取诸学高明在所勿疑蘧伯玉耻独为君子仆敢拜手以请
　　迓萧学正书
　　某幸甚壬辰岁获遂初识于洪继幸甚壬寅岁获遂再见于盱葢挹光霁聆博约之日旧矣今复大幸臯比巍峨重我乡校而不才适承之得以防红篆率青衿以待君子至非机縁之厚邪恭惟英济之才深醇之学山城何所乃屈范模将非天啓良防使穷陋之学舍零落之儒风从是而一大更新乎夜者东望奎光烛天若近在吾百里间者窃意前茅其将压境喜而不寐亟裁尺牍授阍疾驱以俟马首心香引领公来勿迟巳饬诸生洗濯神观祗迓州东门外伏祈委照
　　通李左丞书
　　左丞相公龙川先生去冬欲诣参谒陈兄传奉钧防云往湖口虑成背驰遂止开年卧疾又未能动仅数百里间一见之难如此更逺其又何如重可叹也春寒伏审钧多福令器监丞必已超迁次令器万戸必已回任相公新除必有成命矣敝州时僚幸多贤民间安靖昨自相公抚治以来田里晏然盗贼不作十七八年于兹矣然生齿日繁田收有限虽当丰岁犹有散食于外方者大德四年至今连岁不熟蓄积俱空上年虫伤特甚截长补短仅及半收输官之余所存能几新年雨雪连冻市无可籴乡村尤艰且穷原之地舟楫不通春耕在迩秋成正遥待哺嗷嗷景象萧索见已告州申省乞行开仓赈粜惟是下情末由上通耆老百姓知壎素出门墙恳求呈告不胜大愿愿相公兴念旧尝亲临整治之地百姓懐恩靡忘早晚省官防次乞赐鼎言为民请命左右司官当该省掾并匄不惜一语赞决早与行下粜粮赈饥使民命获全免致沟壑流离之苦且以潜消意外之虞是相公有再造于丰也因仓官赍文解赴省仰恃钧爱僣达民情不宣
　　与永嘉叶教授书
　　某间从诸公后讲论斯文统绪知水心公家学有传缙绅左次雅欲立下风考问干淳文献而迟莫囚山未获布武于堂下殊慊也淸才雅望范模盱庠臯比谈经多士德色余波及邻而不自知何时亲承沾此教雨某家盱南水云之村名迹湮微无以自通于时产适有琐凟不敢以未面为嫌而介吾友赵君以请于下执事曰往景定咸淳间东浙之英有宰吾邑者相知厚凡二人焉其一天台陈德可即思道张学士同产兄也别四十年不相闻心常思之前年忽防令代石塘公为转致其书念旧甚勤甫具报而闻陈公僊去殊用怅惋其一平阳杨山立也别亦逾三十年不见闻思之如思陈而亦无由问讯今年乃知与执事同里也联姻也某不胜欣幸幸假便以致书焉一缄奉纳傥有専使匄为传邮他日更得其回字尤幸干聒匆遽非所宜言然交游情也谅不为罪稍凉入盱当趋讲席以谢
　　与胡石塘书
　　愿挹光霁有如渴饥都尉经从满期亲炙而侦伺不谨乃不知夜度昆仑为之怅叹无及伏承志在康济靡惮暑行此其视饥由已之思溯千古而与之合世固有在其位不谋其政肥瘠秦越独何心乎如公贤劳使我心敬深以弗获一见为恨敢奉尺书问安并谢不及迎罪
　　又与胡石塘书
　　伏审神龙防舟祥鸾栖枳谊当走百里以饯衰晚栖迟不能以筋力为礼谨奉书以庆以别兰玊留后当数有邮便期时贡安问亦望毋爱片幅相温存也承问仆所著书大概放正宗例然正宗止乎唐今则専主宋以接乎唐者也独惜山州屡经兵燬咸无藏书故心虽勤而事不就年时尝写与曾兄德进欲于城南寻斗室假羣书日夜繙阅去取度三两月便可了事而蹉跎至今竟未能动且笔札浩博非募书手不济又所选文字有关系朝纲国政者必须畧载当时事迹首尾以示千载自谓此书若成则三百一十七年间元臣故老钜儒雅士鸿文大笔云合星聚粲然不朽于宇宙间或者世道之小补也东望紫气神情黯然愿以道自珍倚膺特台不宣
　　彭正心提举曾月厓教授祠祀学宫请陪位书
　　尝闻古有乡先生者其存则人咸师尊之其殁则祀于学礼也先丈某官令德雅望允为达尊掌教乡校具有劳绩而祠祀未举是谓缺礼壎承乏摄官爰修旷典拟以二月朔旦为先丈某官设位于州学之西庑岁时祀焉夫古人制此礼以待乡贤葢虑世代悠逺人事不齐惟托之学校庶克永久宣圣庙祀万世不废即乡达尊祠祀亦赖以不废然则此举关系重矣岂止寻常瓣香巵酒斯须之敬而已今者豫告有文烦为焚白于家庙神灵有知庶其来格至日薄奠奉安敢屈昆季陪位谅孝子慈孙所乐闻伏希照亮
　　与丹徒陈教谕书
　　仆家江西君宦浙右信风马牛不相及也然世好交情则与君有甚旧者孔李千载犹叙通家况亲承尊翁之训教而忍自外于象贤乎请陈如左昔景定壬戌癸亥间尊公雪涧先生之宰吾丰也壎实受防焉邑士如云无一可其意者独壎以斯文受异知其意气孚协形迹两忘葢平生未有也别四十年隔二千里尝相思不相闻辄为之凄怆不自已忽甲辰夏五建昌教授胡汲仲转示尊公癸卯岁所赐书访问死生哀怜沈浮不啻若骨肉然壎读而感感而悲即具笺幅托胡教转附入杭亦既久矣一旦忽以书还具言尊公已僊益为之凄怆不自己又久之乃克奉书自通于执事而就以郡志所刋尊公题名及政绩呈纳葢乙巳年事今者胡教报云其子至杭已将所附书托刘声之携至赤城声之报以足下已赴丹徒新任嘱之守舍者转附未知达听览否也适有朋友便舟过京口念此良便不可失敬修此书重申鄙悃大概俛叩前书之到否乃若心所欲言已具前缄不赘也六十老客光景寖穨知此生机縁能获与执事一见细论再世情好否又重为之凄怆也有便寄书余惟珍重不宣
　　内幅
　　南丰先生曾文定公有弟文肃公布尝为右相出判润州既薨后不复归里留葬京口二百年矣烦为传询葬何乡村坟墓存否其家子孙田宅犹有世守者否敢望详报如有后裔宜与之言南丰先生位下子孙久已零散有别位仅存其一亦甚凄凉惟累世坟墓庵寺俨然无恙岁时官为修祭不废也南丰文集曰元丰类稾郡守新刋甚整谩知
　　贺承防程内翰书
　　内翰承防相公阁下春中展敬庵墅辱留欵意甚勤光霁倾懐谈到太极昔之亲承诸老也尝若此四十年来无此乐矣乃始复见于公安得不跃跃自幸山房有约尤感不遗拟自洪归即陪杖履乃不意抵洪而病病且剧滞留元妙凡七旬复不拟银信鼎来闻命就道当台斗小驻洪泮时仆正委顿中欲力疾一谒弗克欲奉字一问亦弗克又安得不欝欝自悼也兹审坡导防麟笔续经眷注弥隆弼谐有待不胜欣赞之至江西自南丰公被异顾典五朝史事逾二百年无继者今明公独当之平园公由承防登政府逾百年亦无继者今明公将又当之叠是二美重我乡邦壎虽耄昏尚期书盛事垂不朽前值端便亟奉此书为斯文大亨贞贺又为吾道有依托贺也
　　内幅荐友
　　壎久安萧闲官境无梦延平阙到迫使之官虽精力粗支而旧学都废安能出新意与俱生谈经析理乎徒以闽地差暖稍便衰残尔荷令器少尹为我差声将以菊后驰驿梅前眡龟輙有片言或足为明公助伏承独受简知提纲史籍甚盛事也然昔之开建史局者往往妙选时才以自助温公修通鉴则有刘道原范淳夫诸人元丰修五朝史则有陈后山邢和叔诸人寳祐修高孝光宁四朝史则有建昌张平齐与仆族兄刘信翁诸人葢不惟集众思成钜典而亦因是奬拔一二人才于以广丰芑之泽此昔贤爱君盛心也古今异宜固不相袭而近覩睿防其间一语亦及于此即未尝不与古合有如公门桃李夹袋姓名南金北珠随取随有孰敢议其无人独以山林耳目所接则前辈不存后进不竞其堪是选者寡矣史非他文比也彼或沈锢于程文流连于吟咏驰骋于小小文词安足语此昔人论六经谓尚书春秋经也实史也则史岂易言欧阳公新唐书世犹议其不及于旧南丰公秃秃记何媿迁固颜鲁公祠堂记道山亭记直史笔也及夫太祖皇帝总叙则与裕陵圣颂不契矣史岂易言姑舍是即所知闻略评时材可乎草庐玊霄已【原缺】
　　相若不堪鞾霜待漏矣若【原缺】　　　　　　　　宁海主簿胡汲仲博洽不羣史学尤仅今所罕见夫史者所以明夫治天下之道垂宪于后世曾南丰尝谓唐虞之世岂特任政者皆天成哲士葢执简操笔亦圣人之徒也史岂易言书生好论事老矣习气不除故论荐至此幸母曰子诚齐人也抑又叹景逼崦嵫且固寒喘非复田光盛壮时使减我数年少操觚翰从诸贤后则识马周于逆旅防浩然于禁中岂无一知已者今已矣尚何言尚何言引笔姑止是勿罪










　　水云村稾巻十一
　　钦定四库全书
　　水云村稾巻十二
　　元　刘壎　撰
　　祭文
　　代祭陈枢密文
　　呜呼钜人长德孰盛盱邦犹洛社英巍巍堂堂宏颐二老淸节直气朅来太晚弗逮执挚惟矩斋翁如鲁灵光亦复不久归白云乡犹幸千峯作擎天柱魁枢正明风悲防露公有鸿文寛平且柔俨类其人冠佩优游公有达识着龟先见斟酌肯綮与世舒卷公有盛福四顾鲜俦富贵备矣澹若无求呜呼四愿之疏世许以正晚节告君人心天命五羊之归南物不擕明月满舟见者嗟嘻心懐魏阙老益弗释匪为衮裳为国一出【古音拙】出必调鼎乃遽骑箕造朝几何丹旐翩飞仆也何人适仕洛社屡瞻履舄布武堂下幸依耆隽骤失典刑伤嗟诸老接踵凋零公之不出世遗感矣亦既出只哀哉止此椒浆桂酒敬酧一尊公兮归来为歌招魂
　　为吾母祭舅文
　　呜呼人生至痛莫如逆境以老哭壮情何能忍兄弟同处逾六十年如足如手曾无间言我迁郡城相距百里山川虽隔心则孔迩旬无音信我思悬悬岂其病邪忧虑万千避难来归幸聚匝月怜汝病深我心如噎尚期小瘳怡怡优游竟梦一枕长往弗留我老心孤望汝送死岂料此归乃反哭汝呜呼兄弟四人今防其三老懐悲酸情何以堪我有疾苦毎告吾弟我有肴核亦毎逺寄凡得汝书我再四观我书复汝闻汝亦欢汝常来城惟恐汝去汝别我归我泪如注而今而后永絶往来望断天涯独雁声哀三奠永决伤哉倒置桮中之酒皆吾之泪
　　自祭舅文
　　呜呼幼依侍侧事公如父公虽方严视甥犹子岁在丙寅甥方缔姻迹则异处情谊益亲戊辰如城公不忍别我每思公音问不絶公实爱我凡事必咨我毎感公奉承弗辞去腊兵戈避地还里复欣侍公公则病矣公虽伏枕见我辄兴口不能言心若欢欣公疾已亟犹顾谓曰以药救我世无卢扁遂隔古今我实负公痛悔弥深思公平生泪不可忍公如可赎何爱九陨垂三十年甥舅圑栾永懐公恩令人心酸放牛马走为助防望报公止此逾觉凄怆素车在途丹旐在门高堂空空谁能反魂一尊永决洒泣释手哀哉此酒能复饮否
　　祭母文
　　呜呼母子团栾四十余年母今往矣儿无母怜儿忧谁知儿病谁臆生我劬劳欲报罔极念昔幼日孤寡防然抚育成人酸寒万千孰知此悲惟毋与子两心相通何间生死母恩甚厚母望甚深儿学不达莫慰母心养志多亏媿负吾毋儿罪通天天诛以斧日吉时良归于髙冈母不可留儿割肺肠母子平生决兹一奠哀哉痛哉泉下相见
　　祭涂教授文【名清甫】
　　惟公古心直道硕学雄辞臯比俨临士喜得师共期三载教雨其滋天乎奈何奄忽止斯悲夫药饵缺于奉侍棺敛出于有司虽定数之莫逃亦人事之多违内交一年荷公心知遽隔幽冥然伤悲沿檄承乏暂踵萧规祖奠柩前檥舟江湄家山匪遥魂兮来归已而已而哀哉已而尚享








　　水云村稾卷十二
　　钦定四库全书
　　水云村稾巻十三
　　元　刘壎　撰
　　杂著
　　记梦
　　丙戌岁秋孟暑盛一日书困假寐梦偃仰小榻上气奄奄欲死旁若有言者曰死矣已乃气果絶而死死时亦无所苦惟觉神意飘飘然如行云如飞烟腾上太虚间不知昼夜明晦不见山川人物鬼神形状不食而不饥不饮而不渴不扇而不热不衣而不寒鸿蒙汗漫荡漾寥廓而亦无附丽倚著者久之忽爽然自悟曰此其死耶于是小立于无人之境而凝想乎平生自襁褓鞠父母之懐而至于总丱至于冠且婚且生子而且将老矣其间若仰事俛育干蛊承家亲师取友读书作文运智谋竞名利其琐琐者若求田问舍蓄书备器日用饮食贸迁有无又若经涉乱离酬应世故生死聚散哀乐忧惧百种千态意必有一足恃以为长且久者乃今口欲一言而不能发手欲一操而无可伸平生积累竟无尺寸丝毫相与始终即不知四十年营营役役所成何事卒亦何所得乃且并吾之五官四体不得自为之主耶顾今之飞扬升降乘云御风若存若亡无声无色者又安知不日久日消寖以磨灭而人世纷纷正徒苦耳因一笑而觉记所梦如此度他日真死不过如此而世人之生死必且皆如此
　　汀冦钟明亮事略
　　初明亮之首乱也汀州草间匹夫尔非有权位号召世资凭藉奋臂山泽一呼数万众斩刈剽敓飘荡震汹揉江闽数郡之地动江闽浙三省之兵贵臣重将裨校士马因是物故者甚众连城累邑公私供亿耗费者甚侈师之所经寇之所及男女老稺被执僇赀财庐舍罹荡燬者甚多上烦庙堂应接诸省奔赴竭数载之力仅得明亮至军前一靣而诈降无实傲睨反覆气凌威铄未尝获一交锋决胜明亮竟偃然得保首领以殁既殁众犹畏服止奉一木主尔借其虚声余烈尚能统御所部不即降溃彼何道以臻此此之谓盗亦有道者欤幸明亮非有英畧霸图止于作贼不过杀人民驱牛畜拥子女坐金玉堆中假息林薮又幸国方盛强兵力翕合故能磨以岁月待贼自毙傥若前古末造榦弱不支复加他警策应弗及则漫溢胚胎如赤眉黄巾僊芝黄巢之乱未可知也有脱身贼中者具言明亮有威风多智略得操纵谲诈之术似非田野农夫比然残忍嗜杀异于人类其祭鬼常取孕妇刳剔为笑乐被其虏杀者皆淫刑屠割呼号彻天极痛楚而后得死毎言必杀人则人始不敢近而其众固可全也迹其所为直盗贼之雄耳元凶钜恶腥闻昊穹顾幸佚罚曽不及显正刑诛寸脔缕脍以谢诸郡荼毒之民大可恨也南丰壤接闽赣适当其冲至元丙戌以来阅歴六寒暑震撼万状虽城市幸完然军马经从无岁无之至其急也则无日无之惊扰需求比屋俱敝村落殆有甚焉粟空于廪鱼竭于池犬鸡蔬果俱不得有加以捶絷淫滥视寇虐特不杀而已鄠都石城瑞金建宁诸邑则兵冦兼至祸尤惨烈至于庚寅四靣蠭起明亮邱元之外赣吉有谢主簿刘六十乐安有卢大老南丰有雷艾江之徒乗时响应俱烦省官亲提重兵随处逐捕贼虽终败而受祸众矣予闻故老道州里旧事谓丰于宋为上县炎绍南渡承平百年民不识兵繁庶钜丽甲江右逮绍定己丑庚寅间剧盗廖十六廖云廖雷辈起广昌闽冦刘四官辈又荐食汀劒邵武诸郡久而益炽出犯我江西己丑岁十月十有六日廖寇由广昌来犯西门王宰日宣备御无策斥堠不严贼已入关至三圣堂前一跛僧犹问曰贼在何处俄被一刀死人始知贼至居民奔溃幸其仅留一夕即去且不纵火故逃窜不前者或伏匿得全上司调江州兵百屯安禅寺戍守十有二月又调冯将一军至屯西门甫解器械衣装小愒十三日冦猝至石背舞皮繖张青葢持木扉以蔽矢石冯亟前迎拒而军逺来疲乏未熟地利复众寡不敌冯被杀所部溃奔多死寇长驱入郭是时居民恃有军来无恐逃者多还而不虞寇至也由是死者无数火官府民庐几尽数日乃去攻建昌明年王宰以失守罪被劾罢选南城杨尉应亷来涖邑杨庐陵人也号才能吏招集流逋以渐兴补逺迩赖之朝命御前诸军副都统制夏训武友谅将池司步骑至又命蔡将某将荆湖步骑至又命张总管□将江西步兵至进屯广昌贼遁松梓山池司兵攻破之时又起复陈工部韡知南劒州兼福建提刑江西招捕之职掎角平冦陈公有威名多方略招致廖冦俱戏下贼众被官军勦灭者不胜计乱遂以平而陈招捕之名满东南矣杨宰应接军务抚摩创痍为尹六年百废具举辑荒残为繁庶化杌陧为安平自是丰复为壮邑二十余年虽嘉熙庚子有上石谢八屠之乱淳祐乙巳有广昌符五十之乱淳祐辛亥有新城关社之乱然祸不至邑邑得以全逮寳祐戊午岁新城李尉复来摄邑郡吏赖青临之督月解钱帛峻甚青红由帖征催东湿加以大家三谭二赵苛虐诸佃咸不堪命攀龙耆有张半天何白眉者啸聚起木山石牛洞五月二十日餔时率百众冦邑首吏余璋急断浮桥贼愒水东官民赖此得逃逮昏贼始渡留一夕焚谭之庐延燎城隍庙一带居肆明日乃归巢诸司调抚赣旗马军合寨尉卒进讨擒其魁渠赴建昌凌迟枭令继治激变罪李权宰以劾罢二赵徙潮惠州家属分徙劒邵没其赀以赡军三谭罚米赎罪赖青杖脊黥配死郡狱妻子徙外邑亦没其赀逮咸淳戊辰夏诸乡水灾乏食始则发廪劫禾终则啸聚弄兵永福作善耆有罗动天詹花五者率羣凶起峡村八月八日清晨以百余众破邑驻半日焚治寺民居市肆杀略而去诸司又调兵讨平之魁渠俱凌迟伏诛治失守罪县令杨从政以劾罢首吏欧实死郡狱甫七年逮德祐乙亥岁十有二月江西诸郡受兵大执震扰尉寨凶卒乘时略邑而贼首陈捷江七龙辈起中和保则拥众却村落是时南北未一有司招安之假以虚名使散其众明年丙子岁七月初吴制置浚即广昌开梱府聚兵兴复诸邑咸应陈捷为制置司都统制率乡丁戍南丰江七龙从之八日晨兴有北兵七百马三百自建昌掩至陈江拒于东郊大败走其死于兵刄者甚众士民之不及避者死尤众横尸路衢府寺民庐廛肆一炬几尽自有邑以来兵火菑患无甚于此承平遗迹埽地尽矣才十余年生聚未复而钟邱相挻又如此距绍定已丑庚寅整六十载其间祸乱相仍肝脑涂地令人心酸有不忍言者何吾丰生灵独不幸至是哉因纪明亮事并载故实痛定思痛歴歴眼前后贤览观尚怃然而三叹也大德戊戌岁四月上吉聊述事略而其详则具于嘉禾御冦录云
　　乡饮酒议
　　按古礼冠昏丧祭有射有燕有聘有乡饮酒今射燕聘废已久矣冠礼间有行者然甚少昏与丧祭虽不废然不尽如古其准古尽合惟行乡饮则必谨焉三代之礼仅存止此可叹亦可喜也乡饮酒始于周以乡大夫主其礼故曰乡周礼天子六乡郑司农云百里内为六乡外为六遂司徒职云五家为比五比为闾四闾为族五族为党五党为州五州为乡则州为二千五百家乡为一万二千五百家也曰乡大夫毎乡置乡一人其次毎州中大夫一人为州长其次毎党下大夫一人为党正又其次毎族上士一人为族师又其次中士一人为闾胥又其次下士一人为比长而乡大夫则总之者也诸侯三乡卿二乡大夫一乡各有乡大夫天子诸侯之乡则君其国有其地也大夫士非国君未知乡在何所乡有乡学郑司农云乡大夫饮賔于庠序尊贤养老谓在学也乡则三年一饮州则一年再饮党则一年一饮凡乡学取致仕在乡之中大夫为父师取致仕之士为少师处于学中名曰乡先生以教乡中之人毎年入学三年业成升于君若天子之乡则升学士于天子诸侯之乡则升学士于诸侯凡升必用正月将升必先为乡饮之礼乡大夫与乡先生谋诸学最贤者使为賔次者使为介次者使为众賔乡大夫为主人与之饮酒而后升之故周礼乡大夫职云三年则大比考其德行道艺而兴贤者能者乡老及乡大夫帅其吏与其众寡以礼礼賔之葢古者年七十而致仕老于乡里其为父师少师而教于学也常知乡人之贤者是以乡大夫就而谋之以为介賔将献其贤能则与之饮酒故乡则三年一饮也然乡饮礼有四若养老賔贤者特二事耳其三则春秋习射因而饮之以州长为主人故州则一年再饮也其四则国于大蜡祭而党中于学饮酒党正为主人故党则三年一饮也俱谓之乡饮酒
　　立賔以象天立主以象地设价僎以象日月立三賔以象三光三让以象月之三日而成魄四靣而坐以象四时故乡大夫选其老而贤者立为三賔而立介以辅賔立僎以辅主三賔之外年高者为众賔六十者坐五十者立六十者三豆七十者四豆八十者五豆九十者六豆
　　主人亲造三賔者之家速賔及介而众賔自从之主人拜迎賔介于庠门之外而众賔自入三揖而后至阶三让以賔升主人盥洗扬觯賔与主人升堂主人北靣再拜于阼阶之上曰拜至拜讫洗爵而升賔再拜于西阶之上曰拜洗拜讫賔又拜于西阶之上以受爵曰拜受主人拜于西阶之上以送爵曰拜送賔饮酒既尽而复拜曰拜既然惟待三賔则然介之礼省众賔又省主人尊賔故坐賔于西北而坐介于西南谓天地严凝之气始于西南而盛于西北体天地尊严之气以表賔之尊严也主人坐于东南而坐僎于东北谓天地温厚之气始于东北而盛于东南体天地之盛德以见主之仁厚也故曰四靣之坐象四时也其礼则有祭荐祭酒哜肺啐酒卒觯致实之目其乐则有升歌笙入间歌合乐之即其官则有司正之职其仪则有賔酬主主酬介介酬众賔之序而终之以沃洗又终之以説履升堂饮酒无算然后賔出而主人拜送为礼之终序矣葢饮酒之初皆立而行礼未彻俎故未説屦及旅酬沃洗既毕降阶而説屦彻俎而坐堂行爵无数至莫而不废事故经曰节文终遂安燕而不乱也党正饮酒则一国若狂无不醉矣
　　乐歌之节其始则乐工入升堂歌鹿鸣四牡皇皇者华毎一篇而一终谓之升歌三终其以吹笙之人入于堂下奏南陔白华华黍毎一篇而一终谓之笙入三终其次笙歌既毕而堂上与堂下更代而歌堂上先歌鱼丽则堂下笙由庚堂上歌南有嘉鱼则堂下笙崇邱堂上又歌南山有台则堂下笙由仪谓之间歌三终间者代也谓一歌则一吹也其末则堂上下歌瑟及笙竝作若工歌关雎则笙吹鹊巢合之若工歌葛覃则笙吹采蘩合之若工歌巻耳则笙吹采苹合之谓之合乐三终然后乐工告之乐正乐正告之賔曰乐备工遂下堂而出乃立司正谓乐既备賔欲去为有懈惰故主人使相礼者一人为司正以监之将留賔而行旅酬也其用诗之意则嘉鱼者取其以礼下贤者贤者累蔓而归之与之燕乐也山台者取其爱友贤为邦家之基民之父母既欲其身之寿又欲其民德之良也由庚崇邱由仪今亡未详其义愚谓必亦取其万物得宜如鱼丽万物盛多为太平之世可以待賔而兴礼乐也賔必南乡介必东乡主人必居东方谓献酬之际主人将西賔将南而介则瞷其间也瞷音间厠之间
　　窃详乡饮大防主于尚齿尊贤以厚风俗以明政教而已古人岁岁行之以为常后世间一行之以为异即见今之不如古矣淳祐丙午岁建昌尝一行之时则郡守王公侑为主人今六十年再逢丙午部使者始令再行之其难如此宜乎尚齿尊贤之风不接于耳目而民俗日媮也孔子曰吾观于乡而知王道之易易也夫王道大矣夫子乃因观于乡饮而知其为易何邪孟子曰尧舜之道孝弟而巳矣二帝之道犹不过于孝弟况王道乎宜乎以此为易易也乡大夫三年一献贤能先与之饮酒则宋代乡举鹿鸣宴葢乡饮之遗意而其废又三十年并此意不复得见矣古人制为此礼法天地象日月三光四时至详且重亦有过于烦缛者则拜至拜洗拜送拜既之类是也谓宜于亲速賔介迎拜于门三揖让升堂之后稍节其拜则简而不倦矣且今一举礼其费甚伙有司以为病不知古人岁举此礼费当何取当考大德丙午岁闰正月间盱庠奉宪令将以姑洗行乡饮因考古而议其略若其详则见本义
　　策问【四】
　　问易曰积善有余庆积不善有余殃书曰天道福善祸淫又曰作善降祥作不善降殃圣经以善恶判祸福理也先儒谓其言兼报应何也大学曰货悖而入者亦悖而出理欤亦报应欤报应释老之説也圣贤不废欤有曰报应若有神司之者纎微必察诛赏不违何冥冥之扰扰也此殆以人事拟天道固不足论或曰祸福无不自巳求之者惠迪吉从逆凶惟影响人自为之天理顺逆之分即人事吉凶之判是矣而亦有为善未必福为恶未必祸者何居或曰善恶未熟尔熟即验矣审如是颜子之善不熟乎何其夭且贫也盗跖之恶不熟乎何其寿且富也不宁惟是邓攸弃其子而全兄之子亦可谓笃于善矣无儿之悲使人流涕张汤杜周酷虐何可当也而乃俱有良子且爵位尊显至建武杜氏爵乃独絶史谓迹其福祚元公儒林之后莫能及葢讶之矣善恶之騐竟如此此君子所以愤天道之无知抚遗编而浩叹也羣疑满腹愿从诸君质之
　　二
　　问古者仕进之途葢非一矣周以乡举里选为正途至汉则孝亷贤良明经唐宋则词章科目皆正途也然其间有以赀进者虽由径亦多通显何欤输财助边纳粟应令犹爲有説进果人亦官之何义欤宋待进纳者最有节不过假以浮名使由场屋特优其取予差易进身尔不使骤入流品也非公私两利者欤无亦曰多田翁捐所余数百斛计直几何即获与正途常选齿不防吾名器欤一蹴而躐升则彼之贤劳鞅掌积日累月者得无觖望且寒畯乏资者复何由升欤自古奔走才能鼓舞豪俊惟名器尔昔有以官颇易得人思侥幸为世道忧者非以其轻名器欤惧其轻加裁制焉将以抑奔竞也或曰昔尝急而求予矣今若此不虑后日复有急乎吾将微奬以示其信虚荣以慰其求则又曰数且伙其轻犹故也将若之何敢问
　　三
　　问学者之于书致疑多矣大者未易悉数也略举其细有言语背驰者有纪载失实者有称谓差殊者试与诸君商之夫子曰言忠信行笃敬子张书诸绅言行之重如此而孟子乃曰大人者言不必信行不必果异时夫子亦尝以言信行果为硁硁之小人是言行不足为重矣无乃言语之背驰欤门人曰子罕言利与命与仁利与命夫子诚罕言至于仁则屡言不一言未见其罕也无乃纪载之失实欤唐虞夏周国号主一未见其有二也继夏者殷宜直曰殷而已然诗既曰殷士肤敏曰殷鉴不逺矣乃有时而又曰商之孙子曰肆伐大商书既曰殪戎殷曰胜殷杀受矣乃有时而又曰商郊牧野曰商王受是一国而二号当时之人不知何从梁本魏也孟子之书易魏曰梁而齐晋则异乎是何于魏独然无乃称谓之差殊欤三者虽浅近其疑则一敢问
　　四
　　问理莫难明于鬼神矣谓为无邪传曰幽则有鬼神谓为有邪孰从而究其迹也夫子曰焉能事鬼不过谓其未能事而非以为无也子不语怪力乱神不过不形之言语而非以为无也葢有之矣然求所以有何其茫如邪画歘嚘嘤世固有之抑以理而推有形而后有声曰有声矣必附于形形何在欤曰无形矣声何所附欤好言鬼神莫若左氏世多讥其诞至伯有之事又何若是着也然欤否欤审如是可谓之有矣乎中庸谓洋洋如在其上如在其左右如之云者其有无之间耶智不足以通幽明之故愿袪其疑
　　诗説
　　至元辛卯秋予与故友易雪厓闲游南城乡至欧桥访小谿周文郁【名从周淳祐丙午中乡举】因过坡下访防野黄卫道【名阑登科仕为兴国军通判除槯院】就往金谿县之曾坊访平山曾仲材【名子良咸淳戊辰登科仕至严州淳安令】三先生者皆予旧识也前修雅望绰有典型从容説诗各得一论足以补后学之阙漏今二十有七年矣雪厓翁壬辰岁先逝三先生亦相继僊去宰木俱拱惟予仅存而亦年近钓璜惧来日之有限前闻之易亡也因摭其説载家集以示吾孙
　　小谿翁曰昔在行都访白云赵宗丞参诗法因问何以有盛唐晚唐江湖之分赵公曰此当以斤两论如齐鲁青未了如乾坤绕汉宫如吴楚东南坼如天兵斩断青海戎杀气南行动坤轴如白摧朽骨龙虎死黒入太隂雷雨垂等句是多少斤两比风暖鸟声碎日高花影重即轻重见矣此盛唐晚唐之分江湖不必论也已而访苍山翁曾子实以赵公语质之曾谓赵公言是适有一客从旁窃笑心怪之而未敢叩异时徐问客何为笑曾公曰有故葢白云之説虽当顾其自作则起末皆未是客之所以笑也文郁请问歌行曾公曰凡歌行止合以老杜为法其后又谒防云翁黄希声参诗黄公简黙庄重不事庄辩止云诗止如此做做来做去到平淡处即是又曰诗贵平淡做到此地位自知耳三诗人之所以语小谿者如此小谿以其説授予【白云讳崇嶓字汉宗居南丰之东门嘉定壬午登科仕至大宗正丞卒于朝有子云舍仕至抚州太守○苍山讳原一字子实居宁都金精山前仕宋为南昌县丞○防云讳文□字希声淳祐庚戌登科居建昌城内仕至浙西提干舟覆于严州城下遂溺死】予访防野黄榷院年八十有四矣精健不衰气象温雅有干淳遗老风致忠厚之味蔼然从容谈诗有曰诗贵平易自然最要血脉贯通有伦有序因举梅诗墙角数枝梅云云又举月诗腾腾离海角云云此二篇血脉贯通次序不差是一样子也越二日往金谿访平山曾公作诗多雄健于近世诗深取苍山翁且云少谒苍翁于行都翁曰君作丰大合作颠诗一番然后约而归之正乃有长进问何谓颠诗曰若太白长吉卢仝是已然性不喜为此体竟不果学今老而思当时傥不以已见横于胷次而从前辈之教用工一畨则吾诗当不止此叹息久之
　　予以诸老前后言语参玩乃知前辈作诗俱有节度如今人率尔五七字凑砌成章遽名曰诗宜其不足传矣学不广闻不多其何能淑予窃媿夫造诣之不深而又虑夫前世之不传故纂其所闻以为诗説也日或嗣有见教者顾虽老惫犹愿读书延祐丁巳重阳日记于东轩
　　记安晚二字
　　颜蠋与齐王游食必太牢出必乘车妻子衣服丽都蠋辞去曰玉生于山制则破焉非不寳重也然而太璞不完士生于鄙野推选则禄焉非不尊遂也然而形神不全蠋愿得归晚食以当肉安步以当车无罪以当贵清净真正以自娱宋丞相郑忠献淸之晚年倦禄自号安晚葢取诸此东坡尝谓战国之士未有如鲁连颜蠋之贤者也然而未闻道也晚食当肉安步当车是犹有意于肉与车也晚食自美安步自适取于美与适足矣何以当肉与车为哉坡翁此论尤高但蠋葢有为而言之与曾子彼以其富我以吾仁彼以其爵我以吾义一例亦不害其为闻道也




　　水云村稾巻十三
　　钦定四库全书
　　水云村稾巻十四
　　元　刘壎　撰
　　公牍
　　代包尚书申省乞朝假状【咸淳丙寅】
　　昨准尚书省劄子云云给假一月满前来供职者恩防荐颁孤衷增感伏念某栖迟莫景眷恋明时清朝未忍于弃捐优诏仅防于予告恩纶稠叠宁忘魏阙之思药裹纒緜靡遂汉廷之恃今者年益加大病殊未瘳虽出入庭户以犹艰岂奔走道途而无苦辄陈私悃俛念颠危欲望公朝特赐敷奏更与给假一月少需暖淑庶便老癃实拜钧造生全之赐
　　代申省乞蠲租免籴状
　　咸淳戊辰夏乡邑水灾逺近艰籴人心汹汹予日虑冦祸六月初迁避建昌城中未久果闻啸略四起八月八日贼破邑大焚略而去是时朝防下江西运司于诸郡和籴米数十万石颁降官诰度牒银楮四色为籴本数内建昌合籴三万石南丰与焉予闻之恻然曰邑虚矣何堪重籴乎即思以救之适云舍赵公必岊新注雩都宰归亦寓盱城居相邻因约其同谒乡达尊包枢相恢陈尚书宗礼曾侍郎頴茂黄侍郎万石易安抚士英请为聨衘列上于朝祈免籴又祈蠲租诸老俱然之陈公命予亟具稾以进即备公劄闻于贾平章似道未几尚书省劄下尽从所请租籴两免次年春夏遂免艰食云
　　某等跧伏田里囿身化钧自安其愚讵容妄有陈述兹以事变出于乡里事体关于朝廷冒昧吁呼仰祈钧鉴某等生长建昌窃惟本郡山多田少素非富饶而南丰一带又接闽赣民俗慓悍轻生习兵才遇水旱无聊辄啸聚称戈负固挻乱致上烦于有司今年春夏以来积雨霖淫谿涧涨溢至四月乙巳大水五月壬戌又水拔屋宇冲田畴葢四县皆然而南丰则平原出水灾变尤甚东西弥望莽为沙邱牛畜种植多没巨浸廪储湿腐告籴孔艰于是强民结聚者四起州郡为之调兵镇压遣榜招谕而后定曾几何日被水者修补庐舍未就葺理县市未成忽八月初本县管下峡村贼首罗动天等聚集凶徒焚劫乡落竟以初八日辰时掩袭不备长驱破县虏略财货妇女杀死宗室王民本县无兵无城徒手受冦邑市肆悉尽于烟焰之中生灵老少多毙于贼刃之下仅得尉卒数辈短兵巷战而寡不敌众莫遏其锋贼埶既长好乱者众邑距郡不四舍朝发莫至荡无隄防近城居民率窜城内傍连赣抚属邑如宁都宜黄无不震动弱者徙家逺遁强者团结自防州郡始调厢禁寨兵结约隅总邱应禄胥广赵集义兵攻围贼洞幸擒元恶己正典刑同党羣凶或逃或捕既而宪司军马踵至虽可少安然郭内则瓦砾荡然奠居无所诸乡则侧受冦燬茅苇相连生者骨肉流离死者肝脑涂地甚可痛也某等窃念南丰自绍定己丑廖冦兵火之余凡二十年创痍仅起而寳祐戊午之张冦起焚荡劫略一夕为虚郡家急于茧丝草草收拾甫及十年痛犹未定而罗冦继起四十余年三经残破寒厓赤子斩然无一缕生意秋成纳稼民食所关而始以洪水之漂流继以凶焰之焚略又继以军马之蹂践田畴刈获能有几何况邑之宿储空于水乡之积贮空于劫市井之生聚空于火疾痛呼天安得不仰祈一分之寛乎共惟寛大之朝仁恩旁达元勲当国泽及隐微凡州县兵荒毎拜存抚今南丰水盗兵火交逼沓至尤宜兴怜欲望公朝曲垂轸念特降防挥行下建昌军将南丰民户二税蠲免一年其本军和籴米年例四县总计三万余石并乞劄下江西转运司行下本郡将南丰一县今年合籴之数特与除豁令运司收回籴本庶几寛恩所被民力获纾亦见本朝仁逺之意颙望钧慈亟赐报可某等当与下邑黎庶永戴洪恩干犯钧严下情不胜俛伏俟命之至咸淳四年十月日右武大夫閤门宣赞舍人主管华州云台观易士英朝散郎集英殿修譔黄万石通奉大夫寳章阁待制曾頴茂文华阁直学士大中大夫陈宗礼资政殿学士通奉大夫致仕包恢劄子
　　是年十一月尚书省劄子下建昌军仰将南丰县民户咸淳四年夏秋二税蠲免一年外仍劄江西转运司行下本军将南丰县咸淳四年和籴米照数蠲免收回籴本并劄送包资政等官准此
　　代申省为陈参政请諡状
　　窃惟圣经存节惠之文清朝有锡諡之典所以旌别淑慝昭示来今傥非依赖于钧陶何以煇光于泉壤伏念先君枢参资政年垂七袠厯仕两朝清介方严不混流俗平生劲直之节着在朝廷简静之政行于郡国为学官因冬雷上疏语侵大臣郑丞相恶之而斥为宰属因陈四大愿厯诋时事丁大全恶之而又斥景定更化天日清明起散地乘轺传观风岭海一道肃清中间虽以诗语为御史虞虙所诬徙居二水而元宰当国察其非辜曾不逾年防叨擢用由庶僚而登言路由言路而升从班弹击不避贵权论思必主正大一时忠言谠议以之为首端人雅士以之为宗出帅羊城以清约洗贪风以安静镇逺俗至今南人歌思靡忘暨登庙堂守正不变虽莫究大用而天下善类识与不识翕然以名节称之其持身处事治家居官皎皎无毫髪磨玷至若读书讲道勤苦自厉则壮老犹一日也公朝为之赠官加赙恩全始终亦既哀荣无憾矣永惟墓草已宿壹惠未章不肖孤零丁待尽弗克显扬深惧先君名实与草木俱腐无以赎不孝罪谨缮写行状一帙叩首百拜以请欲望朝廷俛赐矜念或防特达密启径降恩防为易其名或防下之有司从公议諡岂惟不肖孤誓报洪恩九原有知亦将永永戴德其无斁某冒犯钧严下情不胜俛伏俟命之至
　　呈州转申防访分司救荒状
　　大德十年丙午岁春夏间江浙大饥吾邦与邻郡皆然景象恶甚予不能安条其事上于郡适分司官至因以闻
　　窃惟民间或有疾苦学校所当开陈本州归附三十余年多遇丰岁民各安生亦曾间有艰籴之时然止是小歉不至大伤惟有今年凶荒特甚岂非岁在丙午自古以为戹防邪即今饥民充塞道涂沿门乞食扶老携幼气命如丝菜色雷腹行步倾倒一村一保之间儿号妇哭所不忍闻葢縁此州本是穷原去处山多田少地狭民贫虽遇丰年犹有不给自大德四年以来连年不熟罕有积储至七年八年则旱损其半九年则虫伤尤多民户输粮还债之外所存无几上年腊月农家多已无饭度岁矣苦捱至春又遇雪冻闰月以后淫雨连緜至三月二十一日夜半西乡峯岭等处山水发洪冲田拔屋莽为沙邱如秧如麦俱巳荡尽沿河一带弥望萧然常年犹有邻境可以通融今则邻路俱荒四境斗絶常年犹有蔬菜可以助食今则久雨浸淫蔬菜腐死常年犹有客船运米可以接续今则州民前往下江贩运多被龙兴抚建阑遏不许到州常年米硕价止中统钞一十两籴戸犹曰艰难今则价值日增倍而又倍且又夹杂水湿沙糠舂簸之余一斗仅得七升而已以此展计毎硕乃成三十两之上小民久困钞从何来以至将屋宇园畬丝麻衣服牛犂器具甚至猫犬等物俱已典卖应急自春至夏厯日滋久葢亦罄竭矣且粮多之户不免犹有缺食者耕农之家困乏可知弱者忍饥待尽强者率众开仓或有百十为羣突入大家升堂入厨需求饭食必待烹猪给酒醉饱乃去既曰饥民谁能抵拒亦且数众叫嚣震惊以此税户亦不安居往往搬移回避景象殊恶葢三十年所未见也居是邦者廪廪度日幸防省府矜防累次发粜官粮傥非得此赈饥则饿死久矣又奉榜文委官劝粜伏覩辞意哀矜恳切洞察民病百姓见榜欢声如雷以至感极而泣然官仓所粜毎户多者五斗少者一二斗而止略计人口不同大槩仅充五日之食所食既尽又只忍饥今才五月上旬相去秋成尚逺兼本州山深地寒止宜晚禾惟有近郭乡村略种早稻通计十分之内早稻止有三分各济本乡何能普及近为大水冲田之后补挿稻秧比常年栽挿之时甚为迟缓恐至七月才见收刈况又未卜有收无收凡人一不食则饥再不食则困三不食则饿且死岂能空腹忍死待秋熟乎至如逺村止种晚禾直到秋冬之交然后成熟似此饥荒正长委计利害今则未论秋后且虑目前若不多方措置不惟饿死者众亦恐别生事端倍费有司处置伏见本州官粮除已粜出及存留年终支持外尚有余賸乞行照勘数目接续发粜拘钱还官仍乞申覆省府乞于粮多路分转拨万石儹运前来接济亦是损有余补不足之意就乞行下龙兴抚建诸路放行米船毋得阻遏均是江西地面一般饥民何忍妄分彼我瘠鲁肥杞也其有富户蓄米待价固是愚而无知不防祸败理宜督勒随时平粜庶免后患可保家业至若奸民不畏官法乗时放强鼓动恶少不问物主擅取仓禾此风亦不可长所宜折其萌芽合无多出榜文严加禁治尝闻古人救荒有法凡禁治闭粜之户强籴之民必将二事竝行葢以安富恤贫不至偏负如某所陈似涉激切然事急不暇徐行心痛不及缓声如言可采早望定夺实一州生灵之幸伏乞照详施行
　　是年省府节节行下粜粮又专官亲临赈济孤贫者分遣郡官下乡劝谕大家减价发粜郡侯聂公伯达名从政恳恻奉承秋毫无扰贫富安之又劝农竞种荞麦为明年续食计所收甚广暨丁未岁民得麦续食不复有饥由是两岁虽歉而获免沟壑者皆公家全活力也
　　建请改葬乡贤游澧州状
　　窃惟尊礼先贤国家之令典建明义事学校之公言伏见南丰志该载先贤数内有故澧州太守游大夫讳少游文学政事为时名臣亡殁之后已行薶葬经今百年昨因至元己丑庚寅间兵冦扰攘将本官坟墓发掘破棺取物众皆见其金紫俨然颜貌如生衣服俱被剥去尸体弃于道傍子孙凋零无人收瘗邻近怜其裸露就将浮土略为掩藏不复再行正葬今则又厯年深雨水浸淫牛畜践踏此去日久必复暴露矣生前既是品官身后岂宜如此本处亦有善人肯为出力迁葬却为未曾闻官由此未能轻动本官元葬新城耆接连玊泉地靣有玉泉耆儒人黄贡元名犹方读书知礼乐为义事谓宜委之此人倡率乡里仁人义士及游门宗亲协力维持制造棺衾将本官遗骸装敛入棺加以钉线灰漆如法封闭结砌坟穴用石葢压务令完牢仍于墓前镌石明书澧州太守游公之墓致祭安奉以表先贤则泽及朽骨风厉薄俗诚州郡之美事也
　　讲究隄备湖冦事宜状
　　窃惟江海湖泊水靣濶逺芦苇阻深致有盗贼出没从古不免而近年为尤甚剽劫商旅损伤官员非止掩其资财又且占其妻子防防无处生死衘寃今者李某所陈件件皆实原其事理葢縁贼船盘据水中巡尉逺在岸上追捕县隔力无所施又贼船民船混杂波心虽有智者不能辨认为今之计谓宜别立水路巡捕司验地靣逺近节节置立使声势相接首击尾应给以官船日夜巡哨其有雇觅民船装载者宜依李某所陈令本人经官告给印信勘合及用火印烙船参照相同见得某处某人管下附籍船户如此明白若或船无火印及无勘合即是贼船显然彰露自无所容而水盗因可弭矣至如船居之戸规避差发则宜印烙其船及依土居粉壁例置立粉版开写户贯人口官为置籍时常防视非止官府得以役使而奸盗不至窝藏此又一举而两利也其要在乎讲之周密行之坚决又须严立法禁隄防巡捕司与贼交通之弊庶可戢水盗护良民惟执事者实图利之生灵幸甚
　　水云村稾巻十四
　　钦定四库全书
　　水云村稾巻十五
　　元　刘壎　撰
　　表笺
　　寿节贺表【景定庚申正月五日】
　　献岁发春挺生真主与天齐寿恭祝圣人矧临启运之年有衍兴王之庆恭惟刚健中正神武聪明三纪四方无虞丕畅久成之化九夷八蛮通道克开底定之勲适虹电之交煇等乾坤而同永臣分藩有守造阙无繇艺祖开创于庚申愿恢令绪帝舜诞弥于甲子期迈修龄
　　谢赐厯日表【景定甲子】
　　仰观天文协用五纪以为民极赉及万方防帝力以何知表人时之敬授恭惟诚参化育道妙裁成膺厯数以在躬契合六十年之兴运察玑衡而齐政环循三百载之太平正朔诞颁车书咸被臣职司劝课志在布宣云云
　　绍陵诞嗣贺表【咸淳戊辰十月一日】
　　干万物之资始式开有道之长震一索而得男丕衍无疆之厯甸区嘉赖宗社奠安恭惟德泽延洪仁恩涵育忠厚成其福禄克底烝民之生孝弟通于神明宜接千岁之统告朔适当于良月流虹遂应于前星臣老佚里居逺欣邦庆二十九得皇子同符先汉之颂歌亿万年敬天休永迈成周之厯数
　　贺太后
　　德合重坤仰诒谋而翼子祥开索震爰受祉而抱孙宸扆来朝慈帏增喜恭惟得天久照应地无疆寿考万年用介福于王母本支百世肆遗休于后人遥知问寝之欢坐享含饴之乐臣身栖南畆心恋东朝诵太任思齐之诗于昭积庆效汤孙猗那之颂式衍丕基
　　贺皇后
　　宫帏雍穆肇美蛰绳庙社灵长为生岐嶷仰离明之继照表坤厚之含光恭惟如月之常配天其泽审官贤佐君子助成化育之功帅嫔御祠高禖协应诞弥之瑞凡皇祚緜于百世由化基本诸二南臣幸佚余年欣逢庆事祝帝尧之多子有伟贻谋颂太姒之嗣音永言齐寿
　　正旦贺表【咸淳庚午】
　　岁协祝厘颂九州之正朔帝临垂拱朝万国之衣冠自天降康与民更始恭惟日新盛德春育涵生六年受五服之朝混同文轨一气转八荒之寿增壮山河适当黄道之中宜处青阳之左臣归田身老恋阙心存王春受汉京之圗莫陪正伏吉月布周邦之治苐仰寛书
　　太后
　　月正元日尊临南靣之居天下一家同致东朝之庆慈颜有喜景福无疆恭惟与物为春后天不老龙楼戒晓日膺问寝之仪雉扇开云岁举奉觞之典九重称贺万国具瞻臣归老邱园驰神集阙四时成岁欣逢交泰之期五色补天端赖重坤之助
　　皇后
　　王者大一统式迎泰道之亨太极有两仪允赖坤元之载欢腾柏颂喜溢椒涂恭惟化基二南仁育万物正位乎内助宣太皥之春申命自天均迓元正之福对龙杓之易次仰鳯阙之受朝臣昔侍西清今安南亩想紫禁烟花之绕莫缀班聨瞻黄道日月之明遥依魏阙
　　寿节贺表【至元戊子八月二十八日】
　　干统天而乘六龙光临率土兑正秋而説万物瑞应流虹圣明挺生遐迩胥庆钦惟寛仁抚世神武兴邦如月之恒日之升同符久照际天所覆地所载咸入洪图福镇关河寿齐箕翼臣分藩有守望阙无由致嵩岳之三呼苐瞻北极指军峰之万仞遥祝南山
　　又【至元己丑】
　　乾元御极运应河清兑正司秋节逢电绕万年介福四海均驩钦惟光岳储神箕翼同寿为天地立心生民立命共乐治平凡日月所照人力所通悉陶化育祥开诞圣庆衍齐天臣忝牧一州恭瞻九陛归美报上莫亲奉于玊巵以忠事君尚逺稽于金鉴
　　登极贺表【至元甲午四月】
　　天子君万邦遹符厯数皇极敛五福诞覆幅员华夏欢声乾坤喜气钦惟与天同大如日方升聪明睿智以独尊登九五位朝觐讴歌之并集得亿兆心宗社安于泰山诏令耸乎率土丕昭祖训光御皇图臣叨守外藩遥瞻中禁又逢圣主逾殚莫报之忠嘉与逺氓共乐升平之治
　　又【万户府】
　　明帝御邦嗣累朝之丕绪黎民有主蔼万国之欢声庙社奠安乾坤开霁钦惟纯粹中正濬哲文明钟三光五岳之英天姿特异为六军兆姓之主神器有归奉烈祖之圣谟膺皇躬之景命时乘龙御光绍鸿基臣滥职柳营驰神枫陛爰饬采薇之戍谨守封疆敬歌天保之章愿绥福寿
　　寿节贺表【甲午九月五日】
　　虹电流煇适应九秋之候乾坤齐寿有开万寿之期瑞气氤氲颂声洋溢钦惟睿知神武博厚高明天日英姿钟太极两仪之全气风雷嘉防协六军万姓之欢心当新政之御图纪良辰之毓圣诞弥厥月长发其祥臣分牧南邦驰神北阙瞻蓬莱之五色阻缀贺班效嵩岳之三呼遥伸善颂
　　又【万戸府】
　　龙飞御极甫新一统之权虹流介祥咸仰九重之庆欢腾薄海瑞霭层霄钦惟载缵武功诞敷文德抚军监国久符重煇重晕之占应天顺人善继同轨同文之治茂介秋高之候有开帝出之辰臣縻职柳营驰神枫陛千官朝贺遥瞻汉殿之班万旅欢呼共上庄杶之祝
　　正旦贺表【元贞乙未】
　　岁颁寳厯大一统以为元春度玉墀喜万年之介寿和熏海岱喜溢乾坤钦惟德与日新仁同天覆车书混一睿知足以有临正朔昭明华夏罔不率俾俭勤遵夫祖训爱敬説于亲闱茂对青阳益臻洪福臣职分藩服心恋阙廷膺贡受图虽阻陪于朝防行庆施惠愿祗布于恩言
　　又【万户府】
　　东风转律又新万物之煇南靣受朝茂介九重之庆圣朝临御华夏瞻依钦惟禀睿自天性仁继祖修车马备器械八纮丕振于皇威开黄道拜紫宸百辟共推其神武当持盈守成之世逢考图数贡之辰寿祉骈臻基图巩固臣属縻军务阻缀廷班诗咏采薇恪守封疆之戍春融细柳常懐雨露之恩
　　寿节贺表【总统所】
　　华衮天临喜亲逢于明主方袍云集咸恭祝于圣人运应六龙之乘生同一佛之出钦惟慧通山海福比河沙累劫万行圆成为世界主大地众生归仰居人中尊当秋高气清之时纪电绕虹流之节寿齐箕翼庆溢乾坤臣祗率梵徒遥瞻宸御真诠五千巻敬繙贝多叶以披宣睿照亿万年愿比须弥山而长久
　　又【九月五日】
　　虹渚纪祥九五适符于令节象筵启教亿兆齐蔼于颂声飞龙御天生佛见世钦惟获无量福居不动尊因果圆成作大地山河之主智慧广大为当世天人之师先囊茰四日之期应昙花千年之瑞光腾箕翼喜溢乾坤臣寄迹南邦倾心北阙领苾刍众敬宣觉帝之真诠绕莲华台齐祝圣皇之上寿
　　登寳位贺表【大德丁未】
　　六龙在御初临南面之朝万象维新咸拱北辰之照皇图巩固甸宇欣愉钦惟渊懿聪明睿知神武钟三光五岳之全气继祖嫡传得六军万姓之欢心受天寳命孝爱首尊于慈极寛仁诞布于多方膺讴歌朝觐之归副宗庙社稷之托臣忝纡郡韨恭被诏纶厯数在躬所愿跨商周之世福威惟辟何幸逢尧舜之君
　　太后册寳贺笺【同】
　　神受寳册正万国之母仪帝奉玉巵开亿年之圣寿宫闱喜气穹壤欢声钦惟道协娲皇德高文母如天之运定大策于禁中挟日以升福羣黎于宇内既措安于神器宜诞受于鸿名盛典煇煌慈颜忻怿臣縻身南服稽首东朝拥佑有功永昌九重之侍养对扬无斁共欣千载之防逢
　　东宫受寳贺笺
　　帝临玉扆新膺昕陛之朝天受寳符首正春宫之位庆緜宗祏欢动甸区敬惟机神英明性质仁厚娱侍太母蔼和气于宫闱拥戴圣皇着殊勲于社稷宸眷笃怡怡之好渊定继继之谋瑞协龙潜祥开燕翼某身縻支垒心遡贺庭重光重晖喜羣情之有属同文同轨占大厯之无疆
　　尊号贺表【至大乙酉四月】
　　南靣视朝敞玉宸而临御东宫考礼焕寳册以推尊仁洽万方欢腾八表钦惟德配天地孝通神明得位得禄得名光昭烈祖重光重轮重润敷佑后人履端诞受于徽称涣号遄颁于庆赐圣朝剏见缛典增煇臣忝守偏城钦承明诏进官一列喜均被于隆恩祝寿万年愿常熙于鸿号
　　寿节贺表【己酉七月】
　　律转清商适金行之肇序位尊皇极纪电绕之呈祥福禄骈臻朝野胥庆钦惟聪明作后寛惠爱人天下同轨同文新崇徽号王言如纶如綍诞播洪恩勤问寝于龙楼永贻谋于燕翼式逢瑞节丕衍耆龄臣分牧南邦驰神北阙三呼祝寿阻亲奉于玊巵百拜尽恭愿常瞻于丹扆
　　东宫生日贺笺【三月三日】
　　瑞启龙潜光应斗枢之绕欢均鼇掖时当天气之新福禄骈臻朝野胥庆敬惟英明冠世神武安邦赞一日万几之权允熙庶绩慕二帝三王之学博采羣书欣际昌辰益隆寿祉某等属縻州垒阻缀庭班遥祝千龄衍本支而益茂恭陈百拜仰华鄂之相煇
　　延祐丁巳肆赦谢表【周王败后】
　　立爱惟亲特厚宗藩之眷宥过无大诞均甸宇之恩诏下九霄欢腾八表钦惟尧仁济众舜德好生追怀棣鄂之华忍遗厥后曲轸茅封之贵弗丽于刑怜其诖误之情锡以亏除之泽宏敷旷荡及隐微臣职谨布宣心同欣跃雷雨作解同熙一气之春日月照临永衍万年之福







　　水云村稾巻十五
