　　钦定四库全书　　　　　集部四
　　提要
　　云溪集十二巻　　　　　别集类三【宋】
　　臣等谨案云溪集十二巻宋郭印撰印诗数百篇散见永乐大典各韵中皆题曰云溪集而宋史艺文志及诸家书目均未着録惟厉鹗辑宋史纪事载印为成都人政和中进士而亦不详其官爵所録诗仅二首一从全蜀艺文志摘出为游大隋山诗一从四川总志摘出则即集中游下岩寺诗是也今按集中有云溪杂咏小序自题亦乐居士且称性嗜水竹经营二十载始得一亩之园云云则云溪乃其别墅之名又有过铜梁县诗云摄职临兹邑于今五十年又仁寿县山斋诗云随牒几推迁铜章领岩邑又次韵宋南伯云衰迟来作邑劳苦剧万状则尝累任县令晚始退居又赠刘元圭诗今年岁八十之语则其齿亦跻上寿观所作养生歌及读易诗盖有得于导引之术者其交游最宻为曽慥计有功等皆一时博雅之士则印亦胜流矣特以集久不传故録宋诗者遂罕能称述耳今据永乐大典所载分体编辑厘为十二巻其诗才地稍弱未能自出机杼而清词隽语瓣香实在眉山以视宋末嘈杂之音固为犹有典刑矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　　费　墀





　　钦定四库全书
　　云溪集巻一　　　　　　　宋　郭印　撰四言诗
　　和仲长统诗二首
　　造化一机乾坤一殻死生虫臂胜负蜗角逹人于道混混殊俗瞽非防明刖非卞足贼生户牖祸征帷幄聚蚁贪羶飞蛾赴烛弹雀以珠抵鹊以玉丧精失灵皆由多欲命也天齐愚夫自促
　　致虚守静其术至寡有相皆虚无物不可包藏寥廓该摄细出入隐显妙用由我九天匪髙九地匪下驾鹤周游鱼鱼雅雅焚荡三彭性空真火大道甚夷学孝僻左发车推辕舍舟揺柂五金八石残生炉冶
　　五言古诗
　　蜀州试闱豋楼西山巍然可爱因用试举子股肱萧曹诗肱字韵赋诗一篇呈同舍
　　棘闱倦覊束何异韝上鹰突兀有髙楼寸目堪逺凝雨残空正霁暑尽秋初澄西山横一天竒峯矗层层素约念樵子烟霞同曲肱口腹在尘土摆脱良未能嵩岱久隔絶氛霾尚薫烝唯有岷峨秀宇宙夸崚嶒或怅碧云合或瞻红日升危栏朝暮意拉君时一登
　　类试院考校九月十日塔之八级中现寳光杨齐伯有诗记其事亦赋一首
　　峥嵘大千界等是菩提乡昆虫暨草木各放无边光而况佛之觉灵明亘十方化身三昧火骨节金弥刚累累灿五色珠玑斗斛量寳传百世后伽蓝深秘藏锦官岌浮图直上干穹苍中有坚固子示现尤非常朝来八级内明灯忽煌煌胥走惊诧观者即堵墙初疑伏萤过显没何微茫继如两星出左右争飞扬是时霁雾敛若木升太阳傥非照耀成不知果何祥西南一都防广开选士塲定应得竒才归美报君王
　　临都试院考校已毕诸公尚恨遗才勉作数语释其意
　　平时参与商会遇何由縁相从棘闱中再见月之欢然臭味合言笑浩无边论事快今古谈贯天渊白袍阅多士灯窗极精研所得乃溢数无路能周旋踌躇不忍舍在野恐遗贤我时职监视日食亦千钱一言为订正少逭饕餮愆譬如满盘珠差择先光圆又如采美玉疵瑕终弃捐兹事既不免吾心白日悬羣公人中杰行簉蓬瀛仙愿开取士额条画奏上前
　　迓帅夜渡广汉
　　负弩迎使车暮涂颇忽迫篝火灭还明羸驽费鞭防行行汉江漘月照沙水白登舟越惊涛未济忽欹侧可怜为升斗性命鸿毛掷人生谁贵贱同是蘧庐客敢轻千户侯愿丐五亩宅归共老农游饮酣歌帝泽
　　早行界上迓何使者
　　天星半牢落月窗光冏冏僮婢寐正酣四邻鸡犬静而我独何之倒衣不及整呵鞭驱蹇驴霜风破裘领既无王事敦又匪奉朝请穷年惫将迎功业羞明镜相如徒四壁季子无二顷何时涤尘缨农亩迹甘屏
　　上李西美制置
　　谛观天地间物物无非易有情洎无情与我固真一伏羲未仰俯卦象已先画乾坤易之门神机尽开辟周文鲁仲尼传授何太密古今元共处心心印空寂展编韦三絶门人岂语诘曽髙本愚鲁超然入于室子思中庸篇孟轲仁义术于易初不言此道皎如日寥落余千载学者空陈迹条叶竞寻采几人撷其实盘根有仙李灵芽一枝出衣鉢自家传独智探圣域契兹三圣书羮墙面相觌雅懐亲炙愿进退终局蹐逹人具大观胷次呑溟渤斐章露肝胆犹愧多言失傥许接谈平生事已毕
　　送韩美成都大赴防帅
　　公来雪山重公去雪山轻少陵有是语申言饯公行公初来蜀时豺狼浩纵横剪除二三軰百兽弭耳惊坐令坤维地众醉稍稍醒仁风被动植徳泽覃幽明咸云真使者有眼未曽经今将防子去方面倚长城虽分阃外忧三川难为情岷山黯无色锦水咽无声政恐狐貍出依然扰吾民鄙夫为之言汝曹且静听我公非常人夷夏知威名平生活国心须臾不少宁天欲靖乾坤平步公与卿大摅康济学引手援生灵
　　送韩美成帅荆南
　　何国不生士汝颍独多竒公于軰行中玉洁了无玼少年游宦塲英誉蔚四驰郎宿争璀璨使星胜光辉去恶如去草根本须芟夷就义若就渴事难必勇为奸吏戢猛虎良民抚婴儿髦节已歴试人讶锋车迟遗爱犹在益去思今满防行行逺荆州迤逦近丹墀深嗟鹢首东孤猿失攀依愁看巫峡内江山气惨凄但同此邦民日日诵清徽它年黄阁下簪屦或收遗
　　送种守
　　羣峯逶迤来落处如鼎峙真仙凿盐穴下引沧溟水英气钟人物衣冠何济济古来陵阳守贤哲多卧理公分一歳符治誉歘然起铃斋清画闲山色入帘几玺书换金渊要踵前兄美跨鼇烟云愁十日雨不止闻昔乃祖风勲业照国史尺棰鞭羌夷竒谋付孙子青云且遇合未信朱轮柅行观旧物归一洗中原耻
　　送路守
　　道衰世弥隘俗薄人易骄一为居所移盛气干云霄官曹出已下俯视如僬侥崇卑两悬絶相望天壤辽猗欤路汉州冠缨早彯彯亨衢快着鞭壮歳亟乘轺耘耡矜色尽茂徳日以昭朅来西南守防防自公朝侯馆賔客富平湖水竹饶退食未为乐鸾舆万里遥赤子拊吾民良朋遇吾僚薫然四时春草木无枯焦明朝马首西秋风更萧条当宁方急贤三旌副旁招
　　诗别杜安行赴合州守
　　雁水分擕后悬悬二十秋世路少青眼人生易白头况复遭乱离长怀家国忧是中欲倾倒一面终无由君从万里归访我三日留寒灯话平生尊酒相劝酬喜极感今昔然涕将流君行驾朱轓我亦稻粱谋努力尽此道全身早归休林泉遵素约杖屦发清游庶几践前言母俾猿鹤羞
　　送董守
　　房相风流逺寥寥四百年西湖有陈迹水竹尚苍然公来刺是邦鱼鸟亦安全官闲得放旷乐事踵前贤亭台一増饰草木发夭妍期秋风来歳月惊翩翩长桥淡孤月老树含愁烟赖有厐眉叟送行赍百钱
　　送陈守
　　惟昔号能吏在公勤严明挟兹来共理敎化日流行堂堂陈汉州所至树风声四美出天性早擅循良名平心衡称物敏手刀发硎奸黠胆欲破隐伏无遁形千里归镇静人神各安宁爱物及鱼鸟游泳全其生舆言诵嘉政不待三年成房湖天下絶好景无阴晴退食来徜徉风月搅诗情脩竹如君直流水如君清岂无宴赏心对此乐事并国步正艰险天骄尚纵横惜哉廊庙器乃尔屈专城期忽忽来歳月令人惊车辙不容卧去意一何轻金陵一水通当宁思豪英况最郡守课由来入公卿君才森武库可当十万兵行矣佐中兴力扶天柱倾
　　送雷公逹观赴召
　　我观靖康初尘氛防帝阙君臣失上着社稷几危絶君时沉布衣抗防何悲切言听豺狼诛狐狸肝胆裂铁骑稍稍去佞谀归一辙小臣更不容排摈争媒蘖后来祸何如欲语气先噎七年坐闭废口舌宜钳结技痒不复禁囊封仍论列朝廷果召还爱士如饥渇魏阙心久驰行色安可遏江山阻且长忠信自平逹露肘见天子首荐经纶説邦荣身亦荣无愧古明哲
　　送喻廸孺赴召
　　志士居环堵常怀天下忧而况立王朝为国当逺谋中原乱戎马骚扰十三秋宫阙翳草莽井邑成墟丘先生身补外兴言泪长流满腹贮经纶寸丝殊未抽篇章泄幽愤山云为之愁遂令寰海间望治空悠悠诏防忽旁招喜气扶仙舟风涛照孤忠轩陛需嘉猷屈指在廷彦如公实罕俦片言傥遇合男儿志愿酬方今艰难际皇祚若缀斿百蠧尽扫除羣黎自歌讴古来柔逺人莫先政事修要当效甫申岂但为枚邹髙堂有甲兵千里归坐筹賛成中兴功踵迹商与周
　　送呉蜀州还朝
　　逹官眎贫贱辽絶间天壤门墙奥莫窥鼎茵恣居享令行雷风前气吐虹霓上陋彼衡门流挥斥同草莽堂堂呉蜀州浩气深涵养毫端扫千军胷次包万象骄色尽耘耡儒林植标榜自怜防下焦亦值知音赏方当出肺肝晨夕趋函丈金阙伫公归无由挽轮鞅拭目上岩廊献纳摅忠谠网罗寒畯姿直道光吾党
　　送计敏夫赴阙
　　衣冠半知识喜君天下士奥学沧溟深髙谈风雨驶胷中富经纶忧国心屡痞誓言排阊阖开口献天子时绌道不伸倦懐归故里盘礴曽几时九天飞诏防春风饱征防一苇呉江水见晚上应嗟使华聊复尔丞相君之甥风流酷相似彤陛看摩肩笑谈销敌垒君家有世臣名实耀国史竒谋付子孙鞭笞余马棰行増前徳光更雪中朝耻事成岂因人碌碌焉能比我昔缀僚末髙山日仰止穷逹两悬殊星辰视泥滓平生白眼多君独挂牙齿更须假扶摇南溟将一徙
　　送朱仲逺樊唐老趋阙奉大对
　　充城环髠山南岭独秀郁何以获佳称上有朱鳯集三载争一呜朝阳整云翮今年二妙飞好语哄邦邑为言皆老苍文采胜畴昔其一出上党其一出沛国同声相呼和深可调六律长风送天衢万里才一击邕邕中箫韶虞廷谁可匹四顾啁啾羣俛首不能息
　　送张安国赴天彭司録
　　骐骥服盐车埀头困长道苍鹰在韝絷侧耳思秋草忆昔初见公衮衮一倾倒平生仰止意相逢恨不早清辉粲景星巨浸屹孤岛徐榻未易解膺门但频扫公才天河倾顾我乃潢潦篠簜何足云所贵防稽笴鱼泳鸟云飞气合无不可歳月忽荏苒何言赋离抱彭城不百里掺袂空懊恼纠郡因多暇时政亦丛脞猾吏虎插翼疲民叶振槁邦侯待禆益幕客要摽表咄嗟赞画诺谈笑办纷扰江山颇足娯杯酒兴不小搘笻恣清游蜡屐纵幽讨云烟入髙躅诗句出余巧升沉置勿问道义端可饱眼前多少年难致淄川老傥令班中朝功业信不少贱生宿所期志愿慙未果因公激壮懐緑髪岂能葆还应最课绩归步直青
　　送友人赴省
　　仲冬阴气积严霜冻郊坰居人犹念寒子有万里行此行勿云逺去路青云平骅骝无蹇步鸿鹄有脩翎圣明图治切仄席用儒生曈昽九门辟纷袍集王庭吾子富春秋词学浩纵横一吐经济防唾手拾科名秋风归故里锦衣为亲荣眤眤重离去莫学儿女情
　　和宋文渊送仲明举西归三首
　　丈夫志万里耿耿抱长虑青云却倦飞功业何由树庙堂有先逹体国心焦劳归来掩关卧茅檐日色髙马蹄厌长道讵忍别帝京梦想子规啼花落故园春山驿暗孤灯江城歇滞雨悠悠秦蜀间慨然念今古朔风吹别袂草色冷萋萋凭髙望佳人天逺浮云低恍然从之游神魂坐飞越何当清夜语分此半床月
　　何耕道还卭南赠诗为别
　　古人不复见俗学尚穿凿时花亦可观潢潦终易涸暮年识吾子志与流辈各入道穷根源髙情转寥廓诗章富波澜议论生锋锷胡为困穷途计拙客古雒出门春草芳西风渐摇落我时喜过从妙语资发药人情变炎凉白首忽难托怅望鹤鸣云羁懐每作恶告别何依依交游义不薄行矣觐亲闱菽水端可乐
　　送齐侍者南游
　　痴痴行脚师要覔南方禅不知未举足罪过已弥天三千大千界当处本湛然若作如是解犹嫌堕一边子今腰包去慎勿求真诠真诠不可得往往成风颠芒鞋纵所之江山发清妍得住且即住饭了曲肱眠
　　赠明师
　　四民不相夺事业勤且专所适既多歧乃为异物迁初心转错乱故步成跰一纵不可收有如解缆船而况佛之徒辞家童其颠耕杼两不知萧条香火縁胡为反自弃舍已芸人田笔墨残画永词章夺春妍持此谒豪贵往往求知怜大事殊未明口张鼻撩天不见汤休軰才名举世传形化心亦尔抱病归黄泉汝质本浑金未逢妙手镌好名一以误沈溺在诗篇毫厘失千里萍梗空十年吾言虽屡苦掉首终弗然迩来心孔开旧学都弃捐青山决栖隐求师覔安禅闻之喜且疑此志谅能坚行矣无所赠短章当缗钱
　　诸公以嵩师破戒作诗嘲咏因次韵解之
　　老嵩悟尘縁洪炉一防雪飞行三界外宴坐常兀兀有如出笼鸟岂比缩颈鼈万象一诗本章句真屑世人不识渠小智互分别岂知日用处黙语无殊辙春雷未出地草木含冻结大声歘然来蛰龙起脩骨神功无定在作止才一瞥以诗来议师所见何纎末想当闻此言挥麈笑且咄惜哉二三子微沤更出没眼翳挥未扫幻化何从灭月体元自空三三认盈缺长篇陋摛锦敏思迟击鉢秪向语边寻那解黙时説










　　钦定四库全书
　　云溪集巻二　　　　　　　宋　郭印　撰五言古诗
　　和何耕道别字韵诗
　　失身落宦网十载溪山别麋鹿念故栖举目但愁絶偶来招提游幽亭坐深樾美人抗髙论亹亹非涉猎忽焉到佳处目击了无説世患苦磨人吾肱已三折从兹数访君临流弄明月
　　和渊明韵赠耕道
　　游从无俗调我軰钟此情髙谈傲羲黄岂复念功名嗟哉夸夺子役役劳其生得失动中懐宠辱多自惊形化心亦尔阖棺竟无成
　　再和
　　学道无所得但忘物我情顔彭竟何在寿夭皆空名有酒且斟酌同心唯友生江亭纵言笑鸟来语不惊昭琴元未鼓谁复问亏成
　　和杨齐伯韵
　　邪师挟幻术念念皆狂图化出一切象形容乃甚都佛光亦幻成非有与非无烟霞异明晦寥廓元太虚离娄塞其目象罔得珠脱能如是解安用空睢旴宇定天光发岂关七尺躯痴儿生谤语徃徃堕眉须乃知西方圣勇猛真丈夫圣人与人同此道谁不如归来但宴坐反照自有余
　　和樊直夫兼简允南
　　士而志于道谁云不自量山海虽崇深行者尚梯航况复我固有本根先混茫然一微尘犹足铸虞唐随遇得真乐何适非道场囘首观世间汩没诚可伤余岂不知耶驽马恋豆糠春林听鸣鸟秋壁闻啼螀是心如死灰妄念不复猖持此欲求交满目都伥伥迩来得吾人宿愿欣已偿文字果超诣圣门早升堂视彼俗学流一一痴与狂所为杂覇下未可语皇王与君期戮力起废鍼其肓相将入山中采薇以为粮
　　再用前韵
　　少年读书时人谓未可量及乎泛官海栗栗乘危航帆开风不顺四望何淼茫为郎首已白安能笑冯唐缅观乾坤大分明一战塲何异两虎鬭大小终死伤所嗟在诛求防米不止糠穷甿愁叹声深秋聴蛩螀皇穹未悔祸尚纵兵戈猖遂令四海人冥行日伥伥得非宿世业今生来共偿否极泰自至君臣严陛堂肯为阮籍醉忍效接舆狂似闻申甫生天遣佐宣王一展活国手疾危救在肓庶几富斯民家家有余粮
　　和于子仪观见赠二十韵
　　壮嵗悟修性磨礲谢圭角堕身尘网中意气翔寥廓动遭白眼观罕识黄金诺圣贤皆吾心所读真糟粕妙处谁与语此道今萧索西施及嫫母本身非美恶掩关学宴坐浩气合冲漠身世鸿毛轻利名蝉翼薄兀兀寡知音头童齿将豁向未得良友杯酒屡同酌见我輙倾倒清音聴明铎马队骧天骥鸡羣昻野鹤新诗续风骚久矣无此作词锋敏而鋭百献敢一酢愿君偃戈矛使我坚城郭中虚道自来大信本不约养兹百链金刼火难销铄心法两俱忘无解亦无缚参乎一以贯回也不改乐富贵何足云侯门空赭垩
　　少虚用前韵见贻仍荅二首
　　别君嵗月多万事皆非昔天昏惨暮云愁绪繁堪织岂期成东隣日造芝兰室吟哦戒骚奴挥洒惊墨客犹嫌小伎耳宴坐学欺魄人间倐流电悟此真良防堂堂少林老我岂得其骨君来叩两端一笑非言黙超然反其真游子归故宅机傥未领对面千山隔象罔亦何心珠还赤水北圣贤勿云逺謦咳常在侧
　　倦游思林泉归梦空昔昔田无二顷良何以充耕织古来贵公子气熖熏王室家饶数百僮门走三千客志满衅日生坐使天夺魄我今安下僚幸进无竒防空懐爱主心但欠封侯骨跃金恐不祥守道甘沈黙岷山髙峨峨其下可卜宅地灵云物秀似与尘凡隔诛茅存晚计好在西岩北每逢风雨夜念此空反侧
　　当可有诗索和章次韵荅之
　　日斜弄孤桐妙趣寄无弦暮天四埀幕溪山当华筵碧玉湛新醪招集饮中仙云车夜未散短烛蟠青烟合坐皆豪俊风流踵前贤佳客吾岂敢追陪幸自天人材未易得终夜喜不眠殊特见骚雅武库森戈鋋未能当笔阵敢发一矢先来意何以报慙无锦叚鲜
　　次韵刘中逺见贻之什
　　中原杀气昏鱼鸟巢穴改城池失金汤郡邑更守宰鸾旗狩呉越朔骑满淮海维蜀限山川无人识鍪铠五年愧端居万里思行在官曹敢尸素职事甘烦猥傥得容栖迟奚暇择爽垲陋巷饱箪瓢隣墙挹兰茝新诗出清竒髙论吐雄迈谈谐不知倦气充无是馁借君风飘飖祛我云靉叇相期树勲名戮力熙帝载
　　次韵宋南伯见贻之什
　　衰迟来作邑劳苦剧万状朝朝趂衙参敛版趋踉蹡病骥耳双埀兰筋困衔鞅饥鹰长附人六翮空韝上缅思陶彭泽解绶一何壮归去事田园林木施帏帐隣曲喜过从时节争餽饷髙山与流水无日不寻访况逢桃李春协气郊原盎或携古笻行或放孤舟漾我欲追其踪卜筑依清旷三径落松花四墙围竹筤缚桥架斜川凿户延层嶂长笛月下吹逸响从风飏兴来擕野老烂醉倾村酿便足了一生折腰宁肯强十年计未遂口腹成魔障蹉跎镜中秋白髪不相放新交得山涛磊落多识量志趣傥能同斯文未沦防
　　次莫少虚韵
　　富贵等劳生不如行乐耳遑遑观一世荣辱随偾起幽寻苦无暇佳处谁屈指春归呼我游邂逅佳公子莫侯江南秀幽香发蕙茝新诗更清激防防寒流驶锦屏有蒲郎氷壶清彻底便腹久空洞了不见嗔喜嵗晚得二友追随当行李五湖三江寛亦不遗洲沚偶来泛扁舟朱墨推案几徜徉一水间便欲寄残齿追观少年心寂寞已灰死穷通岂无命流坎听行止岷山行筑室计决吾往矣斗酒相往还素约自今始
　　次蒲大受捡覆韵
　　身亲扫除役敝袍染尘泥青云一何髙天险不可跻西风吹秋来草木含凄凄韝鹰屡飞掣枥马空鸣嘶丈夫两鬓斑籍未通金闺不如买田园荷锸理蔬畦嵗月无停轨归计亦已稽年来稍闻道所学忘筌蹄
　　次韵彦正兄见寄
　　转食柅东州安闲遂忘归兰斋寒灯话忽作一年违江流鲤鱼逺但见鸿雁飞缄封一再启字字蝇头微书词与诗意髣髴聆音徽君如初生月浮云翳其辉清光毕竟满安用长嘘欷勉哉辨此心正直神所依
　　次何耕道韵
　　壮嵗已倦游况今老大时素交久离索劳思何可支夫子晚识面逈非尘中姿髙言风凛凛直气山巍巍欲登公卿门进退尚狐疑飘然至是邦为言某在斯相见无别事清谈白日移时时矜小技挽我赋新诗自怜憔悴态容徳愧姜姬辱赠何以报恨无琼琚辞
　　次杨拱辰韵兼简冯可当刘韶美
　　穷居罕人事来往断交亲粗安鹪鹩居靡求尺蠖伸坐看柴门外日飞车马尘谁能学桔橰俯仰更随人况今世道丧风俗已浇淳为民非野鹿作吏无古循太仓五斗粟食之愧髙旻故人善处我儒官饱常珍风月即侪侣诗书乃比邻隤然一室中浩气横八垠刘郎晚相遇放旷如逐臣素心日倾倒吟啸乐天真粃糠嵇阮軰自号葛天民马曹似是耳宁畏官长嗔墨池子杨子风流吾里仁偶来官一邦眉端喜津津抵掌论进修徳业须竞辰有时相就饮幕天地为茵冯君十年别龙鹄迹久陈邂逅果山底一见两脚踆初来梅蕚吐欲去柳眉颦平生知识多斯人罕其伦我今亦西矣笻竹访峨岷凭谁与之俱足跣头不巾刘郎归既趣杨子任方新从兹遂分手三秋敌昏晨所期各精链加飡戒五辛他时共相见两颊桃花春
　　和元汝功元日感懐
　　少时喜节物常恨春来迟而今新年至懐抱不胜悲儿童荐椒酒未饮増长欷陜洛果何罪半世戎马嘶坐令冠盖流星散鸟择栖回头望乡国泪雨秋凄凄我公关中豪志气青云齐誓当剪豺狼不复问狐狸夫何丘壑间从事酒与诗烟尘要一扫櫜弓卧鼓鞞天下维泰山置器安不危廓廓大丈夫功勲千载竒
　　正月初八日同莫少虚蒲大受王园泛舟各赋二首
　　春江晩多思拂面风棱棱舟行明镜中天水同一澄沧波濯新柳乔松上寒藤风梅雪飘径两麦青平陵文鲂自潜跃好鸟相唤譍倥偬日少暇因循来未曽清游鄙谢傅豪气压陈登岂惟得佳士亦复同髙僧幽情各披冩醉语或侵凌偶兹惬懐抱萧然遗爱憎旷野暝烟合长林初月升囘舟兴未已孤塔耿踈灯
　　名园春信来冷眼思一窥吏文巧束缚頴脱廼不覊兴发勇欲往壮士先登埤但得一樽乐岂论官职卑况兹横清流适然副心期梅梢出翠竹照水两猗猗野航转澄碧小雨斜风吹平生江海懐是日慰渇饥村逈孤烟处林深幽鸟时端疑是呉越梦到身亦随同游客靡恶喜气回朝曦醉倒不自惜一叶忌倾欹新诗许共赋未唱心力疲归来已陈迹物理观盛衰
　　和蒲大受王园泛舟用文老韵
　　邑西屋连云中有水竹居和风纵轻楫尚忆故年初川光宛明媚况乘春雨余临波一以照飒飒鬓毛踈江边春色动水面縠文生阳和先着力岸柳摇金晶草木有欣意人心随物情日暮不知返逍遥兴弥清古木卧偃蹇脩篁立葱青春风无迹林鸟报先声篙师任沿泝潭纹乱虚明佳人更吟咏洗我尘虑清平生喜闲旷梦想祗山林曲江理烟艇鱼鸟皆知音晴天乱鳬鹜相呼时一沉油然渊中鳞潜伏恐不深晩风江色佳水碧烟冥冥聊持一壶酒落日相与倾浮荣何预人于焉乐此生往来信扁舟恍若空中行
　　感春
　　百花感阳和次第变枯槁寒梅秀腊前红叶媚春杪无端造化儿戱剧何小小迎春复送春堪笑枝间鸟我以虚静观一室乾坤悄平生诵圣言闻道亦颇早了兹色相空宁复问先后冥心大化俱左肘从生柳
　　中秋月
　　萧萧灏气清风露秋将半今夕更无云银盘转霄汉鸟语茂林惊树影空庭乱常时岂不佳作意人瞻翫我欲上广寒瑶琼蹑飞观骑鲸谅不能永夜空慨叹归来却燕坐神光自辉焕始知方寸间桂阙元非逺
　　中秋马溪山中望月
　　佳月四时有古来重中秋今夕万里懐共作阴霾忧我宿招提境山空夜更幽兹念亦未扫天际屡囘头氷轮涌碧空宇宙寒飕飕清辉聊一吸洗尽肝胆愁山中魑魅窟惊窜无所投自言天眼明此地非我留缅思区域内丑怪繁匹俦不知大圆影能尽驱除不仰首祝天公勿遣纎云浮纵此白玉盘年年照九州
　　中秋月试院中作呈莫少虚
　　月色本无别殊观空世情今宵云四卷氷蟾照寰瀛无端坐文闱兀若翳防睛窥牗偶一见始验阴阳并孤光何自来遡日以为明三五魄既絶轮郭自充盈循环到今夕逢金气转清乃知造物意微妙不可名伊余禀赋初二曜同流行呼吸即寒暑乾坤屹峥嵘隋珠弹髙鸟惜哉轻此生恨无腾化术返老成童婴要须验羲易观象研其精圣处傥心悟超然合混成
　　次韵莫少虚中秋月
　　纎阿驾秋空云散无一髪长廊步清影露顶脚不韤缅怀同心人尺咫限胡越岂殊南郭老连墙不通谒我忧今夕去难得如此月伫立耿不寐精诚通恍惚莫兄新诗来夜光映深樾颇惊笔力壮滔滔涨溟渤喜极屡索酒引满非人罚醉歌还起舞恍若换凡骨何当乘飞云举手探蟾窟一吸径寸光尽解平生暍飘飘曵霞裾出入黄金阙陋哉揖爽气空拄西山笏
　　再用前韵
　　我生埀四十两鬓抽素髪声色不挂眼岂羡凌波韤唯有学道心了不见超越何由插羽翰徃造金门谒反观金水性端似天边月本从无中来一物肇恍惚玉兎吐寒光琪树遥清樾亭亭照八纮圆影射沧渤斯言世岂闻轻泄恐天罚吁嗟夸毗子自分无仙骨狥财析秋毫嗜酒醉深窟一迷不复返长病如中暍空存牝门金枢已摧阙犹为儿女计白首恋簪笏
　　少虚以中秋有月预作诗亦次韵矣而月不为出因成数语以解前篇
　　兹辰阴雨霁佳月望云端彻灯不掩户伫对清辉寒嫦娥岂误人出入由天关天应怕镌镵故将好景悭坐久成叹息邂逅一何艰收视照肝肺中有白玉盘光明无与比通昔梦魂安君今先悟此一笑定忘言虽云形影隔是心常往还前诗非游戱勿作绮语观
　　再用前韵以谢诸公见荅之什
　　三贤富文词献笑发其端瓦砾换琼瑶光照窗几寒荧煌句中眼真透祖师关孺子或可敎倾倒无用悭嗟余腹空虚思苦言亦艰岂如新诗章字字珠走槃同门法禁严欲往心未安跬步乃千里髣髴闻笑言凭谁冩胷臆锦囊去复还步海吾岂惮波澜时一观
　　九日诗
　　去年今日好在家作重阳佳菊嗅金蘂浊酒篘琼浆妇子相提擕江臯步晚凉颇思一逺眺平原欠崇冈今年九日恶踆踆走路傍即无新酿白岂有半开黄老妇与弱子千里遥相望登临眼虽饱四顾断人肠自怜如浮云天风久飘扬世间功名梦一枕犹未偿而此蒲柳年糊口落四方五斗计何拙饥乌谋稻粱况复事尘土险艰皆备尝家有二顷田可耕亦可桑赋租愿少镌翩然归故乡
　　九日同诸友游丰乐院翠围亭槛前竹树蓊蔽命僧剪除青山宛然复出遂以开林出逺山为题探韵印得林字
　　筑亭邀青山眷此幽意深十年废扫除木拱竹成林客来眼生翳不惜斤斧寻丁丁度余响几席延嵚崟一掌开平川防鬟出髙岑初疑白日晦坐顷失繁阴虚壁荡晴影耿耿明衣襟是时菊花节悠然副登临残霞映夕酌幽籁随清吟人情异晨夕山色无古今世间诸法空通塞本由心勉挥金寳劔勿使茅苇侵
　　九月二十日率赵彦和王平叔刘谊夫游栖岩寺彦和有诗次其韵
　　少时苦爱山藜杖春复秋峯峦如佳人一顾销百忧野性不受覊思与麋鹿游失脚名宦场冠缨络人头州家费经营心轮日万周遇阴求少息此身等蜉蝣颇闻西山佳往作半日留小径开宇宙髣髴防神州万象几席间云烟渺沉浮同来三益友清逸诗家流相期老岩穴委质巢与由吾庐有云溪拂袂行归休














　　钦定四库全书
　　云溪集巻三　　　　　　　宋　郭印　撰五言古诗
　　朝日
　　鸡号出郊坰残月犹未没东方迤逦明林表上初日团圆状车盖光射半天赤我时决两眦喜极还叹息迩来天令乖宇宙秋霖积阴霾翳扶桑不放翔阳逸行者厌泥涂耕者忧稼穑官卑何所为坐眎空戚戚金乌忽飞晓光曜宛如昔湏臾一镜升烟雾眇无迹八纮顿清明万象趋烜赫人情絶愁叹熙熙遍阡陌无端南山云尚恐复蒸欝安得大力士长挽羲和出
　　晩晴
　　朝来寒露重旭日庆新晴长空烟霭净遥岑锦绣明野竞农夫获路多游子行嵗事竟如何且欲供粢盛矧彼闗外戍仰哺十万兵粮运傥不絶因縁活此生吾家有瘠田努力事躬耕宁辞畎亩劳毎作风雨惊心期了租赋敢望仓箱盈耋龄无多日妄意观太平
　　冯当可以日暮碧云合佳人殊未来效建除体作诗招胜之且索同赋因用其韵
　　日色久无光霖霪更弥旬暮空出华月秋气生精神碧天湛如水山川供竒珍云韶髣髴奏嗈嗈鸿鴈宾合欢亦有酒写景招四隣佳篇一讽诵逸气凌苍旻人龙忆许子枉驾定何辰殊方思会面语笑情益亲未闻环佩音懐想空谷人来成六溪逸气合同天伦
　　恭南酷热
　　阴阳有定数天地无全功偏雨或偏旸消息岂难穷今夏孟仲雨季月暑隆隆赫曦不停轨火云日燔空晨兴迨晚暮危坐沸鼎中一夕四五起倦鸟思逃笼扇手腕几脱所招皆温风年来复何罪遭此炉炭烘迅雷空殷殷微雨秪蒙蒙燋燃到草木禾稻忧不丰颇闻炎瘴地威势増祝融又闻大热狱食饮浑洋铜法法惟心造报应万不同吾家有云溪竹间二水通入门爽毛骨清絶广寒宫插羽欲飞去免为旱魃攻
　　和元汝功晩凉城上
　　潜鳞思纵壑倦羽欲归林平生山水兴过眼必登临况复西风来天云布层隂残暑退十舍新凉直万金寒光流素魄逺碧露危岑髙士感时节忘言发幽琴子期不可作天地知吾心林木为之振人间无此音诗成寄孤客清飇一披襟会当逢好景藜杖去相寻
　　久雨
　　乾坤冷气积无日不隂雨涔涔昼连宵檐声暗砧杵田间愁老农道上泣行旅首尾四周旬泥深汚后土有时暂止息无奈云仍聚晴阳出复没明灭见林莽万事姑置之所伤在秋稌何岁无凶荒中原尚豺虎军食竟不充馈饷尤艰苦稽首望羲和披隂照寰防
　　亦乐堂
　　君子素位行穷通等寒暑漠然随所寄廊庙即环堵姬孔彼何人名徳照今古若以优劣观此论吾不与鄙夫晩闻道行藏心自许白髪尚婆娑青衫久蓝缕鸡鸣意在晨宁复问风雨乐天夫何忧贵贱同归土
　　自堂诗为张亿作
　　大道絶羣伦古今无匹配张子渉其源超然意防会宴坐一堂空乾坤皆破碎八荒自神游万法非我对眼前欝峥嵘毫髪了无碍揭名谅真实举首谁领解咄哉愚痴儿矜已妄尊大一念思遗物胷次先愦愦不见南荣趣偕来还几軰颠倒欲何之却走山愈背吾今识子綦独立形骸外寂寥千载余光采炯如在
　　李文山书堂
　　蓄书不能读人以书簏方譬如守钱奴万镪空靳藏读书不能行虎皮质犬羊诗礼假发冡髙言诬黄唐我观古圣贤道学甘膏粱文字初未广游心自得场后人富典籍洛诵日洋洋唇腐无所归白首徒悲伤普慈羣圃胜中间敞华堂本非挟册地宾筵罗豆觞揭名意安在诗板借辉光斵轮如可作试与一平章
　　横翠堂成与诸公落之防贶佳篇不敢当也谩作数语以纪其实
　　何处无奇观隠显随所遇事有幸不幸邂逅元非素招提枕山趾出郭才数步髙亭齐浮云杖防邀我屡西厢偶徘徊屋敝惊颓仆穴壁试一窥似觉万景聚同来老先生错愕喜相顾明朝便鸠工栋宇更寻度华堂不日成杂沓千山赴落日下层巅寒烟笼逺树乾坤发秘藏物象争呈露烂赏良未能草略杯盘具羣公意尽欢韵语各吟赋和气回阳春篇篇奏韶濩堂以横翠名夸诧盈道路人材何异此用舍得其趣渭滨一钓夫起为周室辅皇皇鲁真儒终以不合去圣道奚加损山亦无新故废兴适然耳万事成感悟
　　草堂
　　草堂何处觅云黯浣花溪栋宇已非昨松竹尚依依荒坡卧颓日寒浪摇清飔万象不禁写吟哦想当时我公本天人造化生肝脾道大世不容逺迹西南维波涛涌笔端孤愤寄新诗诗中尽经济秋毫未设施后人不知公但赏琼琚词文章一小技于道信为卑
　　山斋
　　我本丘壑姿脱巾为谋食随牒几推迁铜章领岩邑初期窃余闲焚香弄书册文法何苦多日力不暇给讼纸秋叶翻使符星火急自怜拙追科难复济繁剧秋毫殊未试直道聊拭白眼已纷纷丹心犹汲汲要令四万家实恵防尘及怒骂奚足云此意天应识西斋靓且深于焉少游息幽独谁相对古壁苍崖立髙人喜过从论挥八极世情一笑休欲语不如黙
　　仁夀县治新开小轩以琴中趣名之用趣字韵赋之
　　渊明识琴心徽弦总不具兴发时抚弄悠然得真趣杳然太古音充满一切处吾今琴亦亡至乐随所寓调此方寸微物物尽和豫一奏万化熙再奏九功叙大声越宫商俗耳恐难喻单父不下堂阳春被黎庶
　　次韵蒲大受琴中趣二首
　　二器入范围物物皆吾琴外响蕴真寂中虚含妙音世人若着相正堕声色林那知反听处万象融一心伊余晩闻道奇病得聋瘖诗成自吟咏酒热谁献斟山髙水洋洋子期亦已沉燕坐忽神游月明秋夜深
　　人生饮天和各抱无弦琴云何不自开溺彼宫商音郑衞剧淫哇聴者返如林耳根一以荡万刼迷真心安得佛之力与世开羣瘖神机运帝车元气如酌斟鱼鸟得其性云渊自飞沉不见南风歌仁声入人深
　　新开小轩晁子西有诗以韵答之二首
　　平生栖息地往往旋修筑为怜双净眼不肯受羇束官居凿小轩容膝盖已足于焉得逍遥内视聊自牧廓廓乾坤大防鬼神服是心不违仁如种五谷熟乃知穷且贱未必不为福朋僚饷新诗句法惊小陆秀色増云山荣光发林木何妨曵杖来斯乐未敢独清谈可以饱岂但蠲烦促非必酒与肴佳客始能速
　　我无先世英敢望燕台筑譬如坎井蛙拘虚徒窘束又如鹪鹩巢所寄一枝足名不闻公卿迹非侣樵牧眼花鬓毛霜黾勉作侯服吏才固不髙民事亦稍熟毎欲思寡过岂敢求多福羣公迟风云行矣龙起陆佳篇杂沓来文绣被土木坐令北窗下不知有穷独相逢一笑粲语妙席自促凭谁觅仙方造酒逡巡速
　　题苏庆嗣睡乐轩
　　六凿森剑防一枕寄华胥觉梦既殊辙睡兮真乐欤达人蕴大观方寸包太虚忧乐两不知寤寐常如如昔也蝶栩栩今焉周蘧蘧而于我法中无欠亦无余以睡为乐耶不睡宁悲渠然则此轩名无乃滞一隅苏子笑而应斯岂真吾居飘流阅世故早识心地初今古一偃仰天地一蘧庐揭名聊尔耳至言恐惊愚
　　杨隠父新开竹轩赋诗遗之
　　擢榦傍东岗穷年閟幽独寒分渭水烟莹矗蓝田玉凿户清飇来秀色鲜可掬羇人初一见洗尽尘土目中心已空洞劲节秋仍绿相期老岁寒荣悴从草木坚姿恐为用扶危度深谷化龙生云雨岂止鸾凤宿
　　隠父见示和章再用前韵
　　闗西千户侯分此霜根独几年用幽意列屋攒苍玉如闻手自种培养非一掬髙标邈何所于焉识面目脸笑桃花红睂憎杨柳绿颀然立儿孙挺操异羣木我尝听余音球琳响山谷当约嵇中散擕琴此间宿
　　再和前韵答隠父二首
　　吾宗枝榦衰弱植念孤独结交得此君蒹葭倚琼玉即之不忍去爽气如可掬初观爱柯茎久坐穷节目细叶裁云新深根封藓绿从今净两眼不数山中木世路繁荆榛相将隠空谷直湏丹凤来采实虞庭宿
　　植物禀清气天与寒筠独陆离草树间贵贱分珉玉王孙爱夭红采蘂动盈掬如何檀栾姿睥睨少青目物色变炎凉永守霜中绿岂无哕哕音律吕谐金木世无伶伦耳风云驻幽谷七贤何苦来契约元有宿
　　知郡范公泽游野意轩尽斩轩前恶竹之蔽眼界豁然时升有诗用其韵
　　胜景天壤间造物不能秘堂堂亘古今取舍愈无匮江山本自如优劣随人意城东古招提轩宇旧凿翠老僧不解事养竹日防蔽髙人偶来游踌躇重増喟呼童纵斧斤似割眼中翳平原露寒芜逺树浮翠气天阔飞鸟没云烟荡无际快哉指顾间千里归睥睨我闻亟走观宛非前日地风光捆载归髣髴挑吟思珠玑忽飞来怳与吾心契更欲纪其由多辞亦云赘
　　题宋公圭宿云轩
　　趋名老鞍马避世终山林二涂各有蔽贤哲多所箴宋侯初出仕逸足已骎骎世路厌荆棘翩然脱华簪巻舒何自由白云本无心开轩资笑傲霜筠绿阴森牀头有浊醪壁间余素琴渊明久寂寞千载得知音
　　题絶尘亭
　　咫尺有佳境何用山泽游地偏尘自逺松竹鏁深幽亭亭出危塔湛湛俯长流凭轩目一纵骄蹇万象收我来意颇适坐对孤云浮同心二三友旷达亦罕俦衔杯送颓日随寓得所休不知世间人亦有此乐不出处付身外吾生可自由他时傥乗兴相伴只沙鸥
　　与大受述之耕道游絶尘亭探韵得赋字
　　人生合散多罕与故人遇今辰天气佳偶尔得清晤况复临江亭一目万景聚晩烟乍明灭天逺重重树长江湾环来浩荡仍东注对此酌春酒饮酣诗可赋我欲写笔端恨无摩诘句岂如二三公才力超七步观情殊未阑倐忽天欲暮凭谁挽羲和为把车轮驻
　　和光亭
　　竹里徜徉了花开也一过桃杏东风浅海棠春意多华丽岂不好达人要同和青青与红红相去能几何况兹十二法净秽本同科而彼世间愚妄想分臼窠我昔早闻道随流挹其波照镜腼功业素髪从蹉跎林下既逍遥尘中亦婆娑不妨唤天女来伴老维摩
　　乘桴亭
　　孔子道不行时君目腐儒乱邦难置足遂欲九夷居更作乘桴语与此意何殊一木异舟楫波涛宁可逾愤世有激尔盖用警聋愚季路犹未达而况他人与我生亦不辰兵戈溷中区两脚倦逺涉局蹐西南隅临深毎慨叹长江良起予兴发撑小艇鬰堙聊一舒
　　倚楼
　　官闲何所之倚楼纵逺目田畴耒耜出髙下春雨足人家有生意慰我苦幽独忆昨水沴余海气荡坤轴蛟龙坼川原舟楫造谿谷禾麻安更论未能保骨肉有子易为食何以厚风俗上赖天子圣诏书勤抚育虽使发仓廪饱岁实无蓄郡县徒仓皇论丁具饘粥所救无几何往往委沟渎今兹气正逋民稍来复楚风重祠庙才归竞巫祝此物岂有灵焉能助丰熟渺思济时防慎择良宰牧金缯斥诛求教化行比屋祖宗徳泽深万岁长沐浴题诗起髙兴飘然跨鸿鹄
　　登致爽阁观山用种字韵同赋一首
　　羣峰郁崔嵬西北天壁竦短松被南冈髪立何种种中间一川平楸枰界千陇晨光霁雾搴防色寒烟重幽人毎登临气与秋山耸万象入嘲弄敏思飞泉涌嗟予老索寞髙躅难继踵风光本自如绮语浪嘉宠况复将此心勃勃尘虑壅日月不假借学道湏猛勇誓当守株愚从人呼傝防
　　戏题睡庵壁
　　自我观世间色色厌逐迫个中无尺地漫不见阡陌中有南柯游未怕东方白闭眼一榻多开眼六合窄弥明息如雷非我门下客觉寐两不知偃仰有真宅





　　钦定四库全书
　　云溪集巻四　　　　　　　宋　郭印　撰五言古诗
　　游大隋山
　　我闻大隋名梦寐犹记录得檄天彭道喜气和可掬出城六十里崎岖转江曲山门忽斗上危步依笻竹崩石带烟云异草罗涧谷寂鸟下窥人累猿时挂木路穷才见寺金碧焕双目祖师古定光灯冷无人续开公生异世大事如付嘱僧言山长隂朝暮云容蹙兹辰为我晴叠岫堆浓绿虚阁倚秋风一洗尘土俗举手揖丹景摃身跨白鹿十年劳问讯亲到心始足坐久烛渐微借榻云间宿山寒寐不成窗外泉鸣玉【全蜀艺文志　案此一首系宋诗纪事所载今采録补入】
　　题李彦泽紫云洞
　　老李天中仙一念人间世簪裳四十秋不取公卿位星斗烂文章日月悬忠义缘断还帝乡飘飘若蝉蜕玉骨瘗髙丘乃其所卜地山川暨草木拱揖浮苍翠向来峰之巅勃郁蟠紫气神物常防持景色多秀异郎君久慕道泥滓唾声利石洞琢青苔万古开天秘非闗痼烟霞稍欲逺朝市要栖老仙灵以奉香火事不知骑鲸去尘宇宁俯视洞兮既清幽且尽人子志
　　龙渊
　　脩竹不知数云藏小渭川亭沼经营初观者日骈阗耆旧为我语中有一龙渊时时见怪象吐气如长烟渔人或舣舟樵牧不敢前兹实总角时耳聆父老言相擕示其处止水涵青黫沈沈不见防似有蛟蛇蟠我时心语口龙岂居其间江湖非不广而此栖蜿蜒有无未可知疑信空相传皇天傥困汝时至湏腾骞沧溟可以家一徙窟宅悭变化作霖雨涤荡骄阳愆
　　和元汝功江臯感懐
　　奸谀同一辙举世谁与归溪山有佳趣此乐知者稀悠然逺罾弋鱼潜鸟髙飞不作无根云苍狗变白衣使君见几早万事已觉非拏舟漾清波策杖登髙崎逍遥兴未已烟霞收夕霏身从麋鹿游心与尘垢违惜哉经纶手把钓渭水湄冷眼笑纷纷甘贻肉食讥强敌犹张王屠灭烦天威要取虞渊日咸池浴明晖愿君投缗竿风云起苔矶雍容坐帷幄密勿旋枢机莫学西山卧穷年空采薇
　　泛舟至临江院
　　清江借篙师津流不湏问行行镜中天水鸟嗔人近絶岸得危亭一目千里尽山川草木妍造物无少吝谁知天壤间眇然一方寸
　　十一月四日陪诸公游神泉南山院二十韵
　　官闲访招提偶作南山游门前乔木隂苍藤挂髯虬野僧出迎我貌古气且柔相将入壶中水竹净双眸万竿团脩翠一溪皱横流长桥翼方沼髣髴疑行舟角门通细路崎岖上层丘树色老欲瞑风声寒自飕佛阁瞰澄碧下有百丈湫客言龙所邑不受鱼与防行行更小亭罗坐得小休石罅流清泉甘冷无与俦濯足夫岂敢洗耳良末由自怜山中人十载冠压头公檄听奔走端似置书邮惟有烟霞疾沈緜未肯瘳邂逅惬幽懐落日尚迟留五斗奚堪恋十亩亦易求要希陶渊明投绂事农畴超然傲尘世知命复何忧
　　游杨村仁王院二十韵
　　山行不作懒杖策穷幽防崎岖十里余乃得桃源地竹树蓊以鲜峯峦秀而媚娇云弄竒姿啼鸟含幽意周遭帷幄中一带江流驶始知造物悭异境亦所秘行行松门深钟磬出萧寺残僧五六軰相顾各猜异湏臾问讯通顔色颇夷粹髙堂清风多起我无穷思提防更小庵清絶非人世自怜学宦游十载沉卑位功名与丘壑两计皆未遂时变搅中肠忧端丛千猬岂如山间僧了无秋毫累一榻寄岩阿烟霞为活讣脱身名利尘洗耳市朝事兹游成邂逅颇与宿心契晩日下层巅踌躇聊自慰重来定何时往往先梦寐
　　普慈郡池板桥颓壊更为石桥
　　莲塘十亩方中作长桥渡荒荒岁月老烈烈风雨蠧板面拆已穿梁脊桡而腐我来日曵杖往往不能步平生歴险危所至靡惊惧唯持忠信行似有神物防但忧强童子失足或颠仆乃伐南山石甃成如砥路曽微十日劳遂享百年固怅昔用材力其费一何巨前人岂不思袭旧终莽卤作诗示儿曺万事长要虑
　　放步园林得俗字韵
　　林稀怨秋风松柏未改绿偷闲挈杖来小迳缘诘曲鸟鸣契深心山色供遐瞩欣然若有获一荡尘襟俗平生本逸放谁信简书束失身名宦场冠冕成桎梏老骥欲何之盐车终局促求仁又焉贪知足乃不辱纳纳乾坤大胡为自蹐局归欤倘成赋矫首云中鹄
　　次韵仲明举西郊别墅
　　我闻脩竹隂清防不受暑安得十亩余其中创幽墅日长惟鸟声昼静无人语习习来微风萧萧堕寒雨呼儿出柴扉埀纶坐沙渚斯志久未遂世路今弥阻新诗何起予风味胜清醑自怜拘一官隠逸愧前古好梦只林泉羇踪犹粪土岂能学贪夫忘身徇圭组
　　前十三章未见营创之意因成古风
　　纷纷世间法失得随所寓有心不吾来无以不吾拒敝帚贵千金穷阎封万户成理先黙定畴能测其故我生麋鹿姿林壑所忻慕抗志老渊明早卜柴桑住蓬门直清江傍有万竹坞捐金买寻丈地主牢不许往来二十秋埀涎焦肺腑谁欤诱其衷百亩倐见予云栖空明似有神物防入林两腋风步武觉轻举三径手自开一一通幽处取胜着新亭揭名非茍取遐光逺山入静听珍禽语园花四时春岸木千年古昔也荆榛场今焉琼玉府清境世所无金谷谁比数再拜天之赐从兹谢簪组名宦空疲人视此真粪土
　　治园
　　故园别日久归来三径荒丛竹壊新壁枯荷掩幽塘满地叶狼籍草木为不芳儿童力并除百卉俨成行遥岑出葱菁清波皱沧浪一朝旧观还林壑愈争光
　　扫径
　　隂森百亩林所向无不好俗客岂曽来幽处通蓬岛一色尽琅玕坚润真可宝天风时脱叶满径堆残槁适然宾客至课奴先痛扫要使吾心净置之勿复道
　　留客
　　田庐欠过从毎与樵渔伍胷中抱欝欝舌在不能吐佳客忽顾我苦留终日语林间喜徜徉纵舌评今古所具只村醪水竹当笾俎临去约重来一笑便相许
　　负暄
　　儒生习气深寒陋浑未除茅檐负晨曦暖入四体舒怡然得真趣自谓世所无不知华屋下绣茵围红炉风霜搅乾坤冻死盈路隅无计凌空去云间留日车
　　临流
　　长江一镜净岂但烛须睂清光莹我心双鬓任如丝鸥鹭近人来游鱼亦可窥不把尘缨濯身世两相遗好观东去浪昼夜无休时学道正如此到海以为期
　　闲中真乐
　　人间富与贵孰不羡王侯静边细一观何其劳且忧去来风中云出没水上沤推迁无定在秋毫非我谋既仕知此理官衢屡囬头今也衡门下卧起得自由随流任纵横飘如不系舟触处尽禅悦俗乐宁可侔死生夜旦耳吾心有天游肯学痴狂子盖棺事始休
　　闲中打睡
　　永日无一事何妨白昼眠是中有佳处心形毎自便六用不能行根尘都弃捐非醉亦非迷神守得安全古人曷诃责盖欲绳其愆粪墙斥宰予便腹嘲孝先我则异于是一息养绵绵魂梦既已无中扃絶万缘不游华胥国真乐侔乎天要学希夷子且作地行仙
　　夜坐
　　永夜不可寐霜风凄北窗一室何所有书帙对寒釭当今苦乏才九鼎从敌扛翠华尘屡防南北分大江有酒强排遣饮湿难空缸孙膑不再生畴能死穷厐肉食无逺谋狐裘正茸尨我欲叩阊阖钟以寸筳撞理乱非吾事忧心如是降宴坐鸣天皷和声听逢逢
　　感懐
　　冬仲隂气骄微阳尚潜伏草木惨无容霜威日夜酷君子览时运悠然守幽独吹律者何人防暖还燕谷玉衡无淹次天道旋反复低回伫春风求友升乔木
　　又用前韵
　　道人息以踵气马自调伏神炉造化驰不畏寒暑酷虽同一世尘超然立于独飞泉上昆山赫日升旸谷我今涉津涯宴坐成休复不材终天年庶比山中木
　　次韵宋南伯感懐三首
　　青山含逺意白云弄奇姿唤客早归来一洗尘土衣岩壑定谁伍泉清竹漪漪危邦固难入贤哲多遯肥酒盏解忘忧茶瓯工破睡酒酣无何乡睡起人间世但看了了时孰与陶陶醉千古杜康功麴糵因君置衰年今五十两鬓雪霜明出处负前軰折腰若为情日月鸟飞翔燕归鸿复征是身已虚幻敢希身后名
　　再用南伯韵
　　乾坤谁整顿世乏英雄姿陛下求贤切焦劳见宵衣草茅岂无人耕两钓寒漪如何一终星坐视戎马肥纷纷愚痴儿开眼却如睡况于世法中而能了出世接舆本非狂阮籍未为醉知命百无忧余生任废置同僚多絶识冏冏秋月明遨游但诗酒颇慰薄宦情否极泰将来天衢看彚征顾我老无用敢附青云名
　　再和
　　真仙中人萧散自天姿放情烟波里不肯污朝衣一苇载明月寒光动碧漪何以羞晨餐春江鳜鱼肥我爱希夷子妙处浑一睡无心树勲业栩栩同污世梦里还独醒却笑羣儿醉时事嗔人説达官从措置由来世间事黒白忌太明稍欲辨淄渑开口咈众情青山有归路杖屦借遐征寄语社中友休苦钓时名
　　病起赠刘元圭
　　学道淹四纪微疴一防无今年岁八十有疾纒吾躯初因水道涩药寒变河鱼食饮便退缩脾土成中虚言语气自短坐起人湏扶四肢时厥冷甘心委防途医者纷纷来其説庸且疎万方觅灵丹千载忆神卢紫岩老刘君深通黄帝书易学自该贯医术乃绪余一诊洞腑脏再诊知荣枯谓当十朞夀小恙安足虞药石未数进疾证半已除乃知所造妙当与古人俱自足着方论欲以开迷徒新书若行世功倍南阳朱吾闻活人多天报定不渝施此安乐法胜造千浮屠隂徳在一念岂止治狱欤况君有令子归矣髙其闾
　　病目
　　开眼万象生阖眼万象灭生灭本无体人心妄分别我初病眸子散漫空花发视物都蒙蒙浮云翳秋月谒告旋掩闗十日人事絶密室宴坐余神光潜洞达俄于防中了然得朗彻以兹悟色性六根成解脱缅思浊世人逐见互攘夺外为物所障两眼暗添屑岂知有良医利重金篦刮作诗示盲俗聴此还丹诀
　　问养生于曽端伯
　　平生慕道心荏苒岁月永尠福未逢人桑榆惊短景使君蓬莱仙天遣下尘境讼简刑狱清吏退文书省诗锋秃千毫量陂吞万顷纵言及养生大抵宗虚静逍遥思虑空恬淡声色屏火透尾闾闗泉落昆仑顶龙虎闲名字安用分炉鼎衰迟偶遭逢踊跃真自幸愿许燕闲余抠衣窃有请半语为发药醉梦一呼醒庶几埀尽年获与天地并
　　谢曽帅养生诀
　　人生不盈仞中有天地机哀哉蠢蠢羣沉湎无所知六根乱尘境一念落邪思遂令至真宅栋宇日颓隳先生早悟此寂照通幽微真火下腾熖灵泉上生肥巧妙神明出功深造化驰毎怜好道人罗缕为指迷鄙夫寻访久肤浅得其皮向来发闗键一扫杂学卑五行识颠倒八卦知推移兎从月窟隠鱼向天池飞跃跃心自喜扶老得吾师何以报恩徳昼夜勤行之













　　钦定四库全书
　　云溪集卷五　　　　　　　宋　郭印撰
　　五言古诗
　　闲中读易
　　圣人阐性命易书所自作要令末世士悟取先天学俗儒何纷纷私意妄穿凿或被隂阳拘或遭象数缚执一以为真盲夫妄扪摸我尝皆过眼去道转辽邈粤从探释氏奥处窥其略返照日月久豁然生妙觉八卦未画初门啓闗钥向来百家言尽把束高阁
　　闲看佛书
　　金仙入汉梦始闻佛法东梁武好尤笃上下争尊崇寻译到李唐伽蓝栋宇充煌煌五千巻披读未易终楞严明根尘金刚了色空圆觉祛禅病维摩现神通四书皆等敎真可发愚防我常日寓目清晨课其功油然防心处喜乐浩无穷寄语看经人勿堕文字中
　　读维摩经
　　白衣心出家从古推净名无疾现有疾特地真机生佛欲遣人问指示转分明宜是诸大士辞屈不能行文殊末后往万众心已倾箭锋相注处妙义益峥嵘芥子容须弥毛孔受四溟此理自灼然学者疑且惊更谈不二门法法俱见成一黙岂无语其声如震霆
　　读金刚经
　　智慧比金刚能碎诸烦恼良哉须菩提为众非草草再三立问端一起复一倒要以撼瞿昙俾之摅懐抱瞿昙了不惜意切如老媪始终谈四相毕竟尽除扫为言福徳性胜施千万宝因果本来空种种惟心造黙观契予意披味恨不早已喜识真吾何妨行六道
　　读楞严经
　　学道证声闻习气犹未断百生恩爱情防遇终恼乱阿难佛宠弟亦遭淫女难神咒摄来归宿业坚冰泮快演涅槃门反复征所见文殊更説偈明指圆通岸其余肆口言心真自一贯三界七趣中有相无非幻最后大慈悲力破邪女叛天魔与外道从此悉销散
　　读圆觉经
　　万法归一心一心何所寄灵光自巍巍无物不具备如来既先觉要警众生寐倒説纵横説莫非明此事上根可与语惟有十二士问略答更详闗大开示下及三种观真修岂容废定轮各差殊均入清净地直须顿悟入不落第二义圆觉与圆通总是闲名字
　　治平院三苏像
　　三苏皆天人著作浩篇简少读鬓成丝苦恨生何晩人言筦库卑我自得疎散春风牵衣裾兴发无近逺禅堂俨真容光炯破昏眼父子也而处【案父子也而处句疑有误】天畀岷峨产扬马争轨躅孔孟发闗键日月有尽时斯文未埋铲邪説入人深风俗頽莫返招得戎马来中原恣蹂践缅思药石言祸患已先见安得起其灵一副苍生愿
　　提宫宇文朝议挽辞【能可】
　　忆昔我弱冠辟廱尾羣英公时少二嵗籍注国子生同舎气味同异姓而弟兄厥后公筮仕我亦猎科名参辰不相比邈焉笑语并云溪既卜筑来往数逢迎谭入理窟淡交遗世情邑人敬二老可为来者程顷年我出使公言勉一行偻指解辔归请当踵前盟山颓梁木壊闻讣恍以惊迹公生平事表里皆纯诚居家简以肃从官廉而平应酬心地虚不见喜愠萌处顺悠然去了无丝发惊乃知学道力坚刚老益明天报良未已诸孙何铮铮囘首丹旌路风悲涕泪横
　　挽朝请大夫致仕李公词【讳仲侯字君直左绵人其子廉夫以书来求】
　　圣贤志于道朝闻而夕死囘视名宦场唾去如泥滓高风既寂寥士俗皆靡靡倒行日云暮漏尽不知止遂令搢绅谈进退为难事二疏及渊明千载几人尔公生富贵中习熟在纨绮胡为总角时嗜好异羣子爱亲自天性弗忍离步跬治官即理家所至功可纪夫何不待年弃绂休田里定应早闻道追迹前贤轨杯深别墅春舟漾清江水围棊或赋诗此乐真无比优游二十秋所得益多矣临终更琅琅视身如脱屣洪范五福兼于公未为美志铭乃实録便可当青史
　　宋元绘挽词
　　国家有祸源王氏变新法元祐壅其流旧防无敢越逮至崇宁初隂霾蔽日月溃彼千仞堤横波不可遏求言奸臣计正欲穽豪杰君时亦抗章痛哭深论列禁锢二十秋著书忧愈切缅观前日事一一符君説朝廷思大用铜虎初旌别使者复何心吹毛听媒孽皇天不憖遗山梁遽摧折七十五年间飞电才一瞥残编溢巾箱光焰星斗揭后人何酋酋端不坠风烈
　　史徳修挽词
　　世道交相丧古风邈悠悠真纯化浮伪士俗日以偷公生寂寥后慨然跋前修奥学穷根柢高文谢雕锼壮嵗拾科目囘翔四十秋孝弟可移官所至人歌讴处巳务恬退驰骛吾所羞临民本慈惠击搏吾所咻俯仰无愧怍言行何悔尤邦符与使节异乎人之求可怜贪残子快意乏逺谋报应捷影响坐致无边愁傥如西方説宁逭铁围囚不知公英灵久矣清都游
　　吊张道从
　　风俗久頽壊人物无轩昂夫君抱贞质卓卓诚所长千牛解寸刃万象穷智囊兽羣走麒麟鸟族鸣凤凰炎政忽中微权奸肆猖狂彊敌乘衅起埀涎睨蜀疆君持山南节武略见锋铓坐令两蜀口飞鸟莫敢翔坤维倚长城老稚日以康谁谓波涛际中流失舟航悲风扬丹旐观者泪浪浪丈夫事则已可为邦家伤缅知忠烈在报国犹未忘
　　胡夫人挽词
　　士夫惜名节楚楚空衣冠宁如武陵孀守义人所难哀哉祸变仍归櫂危狂澜至诚泣苍穹双榇果平安堦前三珠树岂但馥芝兰科名一一收平步籋广寒方为反哺乌风木悲庆吊一何遽闻者鼻辛酸千年懿徳馨翠琰立巑岏英灵满乾坤莫作长夜看
　　栽梅
　　平生不爱花独喜雪中梅江皋无人问移近小亭栽连朝勤培溉的皪犯寒开青枝缀琼粒绛萼扶冰腮奇哉出羣姿不待春风媒调羮贪结子碎玉防苍苔
　　师吉甫探梅二首
　　花如雾中见百念已灰槁爱梅习气深兴发霜冬杪行行步江郊恰似儿童小荣枯能几时日月疾过鸟独立望南枝村空人悄悄何似东皇驾今嵗来不早忍令瑶台姿冷落羣芳后欲寄同心人不折门前栁
　　吏涂牛马走未老颜色槁归来隠林坰富贵轻毫杪前村梅树芳防萼红犹小问讯疎篱边侧聴迎春鸟春工有先驰一浣忧心悄寒梢未粘玉攀折嫌太早吹香定重来宿留严冬后明朝韶景妍更不齿花栁
　　落梅
　　名园探梅时粉苞才半开如逢姑射仙偃蹇下瑶台孤防自天赋肯聴东君媒别来今几日雪片防苍苔玉笛谁家子喷月一声哀可惜飞幽馆不上美人腮栁条忽萌动春风原上囘芳菲已后时百卉胡颜哉转首鹎鴂鸣殷红乱成堆却来緑隂下青子荐琼杯
　　次韵杜安行见寄忆梅之什
　　秾华桃李容不染双眸净唯有爱梅心梦中行庾岭安得移琼林月下对清影坐想冰雪姿萧然幽兴永我欲从君游羁绊未能骋平生溪山懐倥偬迷簿领
　　次韵友人寄牡丹
　　我居不识春春至验鸟语谁知有芳丛逺在幽人墅千葩笼雾縠万朶罗烟缕盛开笑白日半落啼红雨余花自臣妾天公费机杼赏翫应亡厌分来傥相许秾姿忽在眼微馥惊穿户初观但妖韶细看尤媚妩尚想压枝态未易此间伍何当就花饮不忧肠脇腐
　　池莲
　　疏池养白莲故作夏时景田田绿初齐便成清净境虽无藕如船风味同玉井水仙何处来露浥晨妆靓苦乏社中友永日对孤影爽气入人懐酩酊为之醒
　　瓶水生数花须防有蜂来集感而赋诗
　　折花养瓶水老眼聊自怡案置须防间游蜂已着枝嗅香起还泊动天机不知何方来神速乃如斯宇宙一气通万类不相违石虎没劲矢竹龙化清陂矧兹抱灵识倐与吾心期吾心未専寂举念物先知千生风轮转都缘爱欲移勉哉学坐忘宜黙同木鸡无中产物象显晦随所之超然合大空鬼神莫能窥
　　诸公咏竹以笼竹和烟滴露梢为韵得滴字
　　草木尽柔脆夫君抱刚质孤标老更高翠叶秋仍密伊余亦刚介论交自畴昔相见眼终青直谅盖多益夕阳映雪低晓露和烟滴清修良起予安可无一日栁条但柔姿桃李从令色与君期嵗寒勿作春风客
　　洗竹
　　林茂竹太繁污秽在眼底枯筠与弱干兹辰为一洗万竿何足惜恶尽意乃已其余擢青青玉立比君子姿色秀可飡莫道膏粱美我来不忍去日日对园绮
　　栁絮
　　栁条初弄绿已觉春风驻而今二月尾满路团飞絮人生安足恃忽忽朱颜去飘零未肯休萍泛知何处见之动中懐欲冩无佳句归来宴坐余悠然得深趣
　　有野人来献石蝉以二千钱偿之因成拙诗
　　二仪肃隂气草木凋零尽尔生岩石间丛密不自陨绿叶抽紫茎族与秋兰近蝉聮无数花未觉霜飇野人持献余千金那敢吝盆崖遂物性畅茂庶可准吸风喷芳馨饮露含清润如闻嘒嘒声满地寒林振
　　咏
　　泥涂曳尾行自适幽闲性不食本无营畏人长缩颈缅思风雨秋汚池乱鼃黾尔亦水中族胡为独沈静异质天所赋巢莲千嵗永见梦固不祥多知慎所逞
　　蛛网
　　我观昆虫辈汝形亦甚微吐丝织为网元自有真知团团肖车轮巧妙出天机事成坐其中功力不浪施羽飞才一触罥罣定无遗正缘有此生谋食以疗饥古先大智人创作万世规为民设佃渔结绳乃效之仲尼善词説姑言取诸离制器尚象耳一一非妄为
　　同萧宪父明举聮句【案聮句一首原本未曽分注人名】
　　今夕复何夕邂逅得良集云消夜气澄月住秋空碧南窗一樽酒耿耿寒光入浩然起长叹矫首望东北天涯清景同谁谓闗塞黒踌躇反伤懐衰草露虫泣







　　钦定四库全书
　　云溪集卷六　　　　　　　宋　郭印　撰七言古诗
　　和许守丰年行
　　园林摇落露寒梢秋成穰穰弥四郊千里播种无不毛妻儿温饱忘啼号余粒施及禽与猱有田宁复弃而逃太守牧民如牧马宣化承流王泽下欲希禹稷事躬稼垦亩劝耕谩隙罅召杜龚黄乃其亚黄云泱漭覆原野乐尔丰年醉琼斚古卭旧敝人人説久困征诛心已折析家荡产纷更迭身罹罪罟无从雪漫道当时富盐铁汉志食货忍重阅嗟我妇子难全活今年谁料胜常年入绢得盐偿本钱里絶追呼俗自便闭门稚耋得安眼十日一风五日雨邻村稽首羡兹土白头半刺才窳苦赖此贤侯百废举空庭吏散鸟驯除谣闻击壤同康衢侯于公卿地有余利泽行推遍海隅呜呼利泽行推遍海隅坐使斯民愁叹为嬉娯
　　和晁子西铃属劝农长篇
　　使君诚意与天开呼吸之间为云雷一朝命驾出郊次逺近争看髦节来道边草木尽翔舞巴峡迩来和气聚秪从精祷召神灵五日一风十日雨不有前时愁叹声千里相闻鸡犬鸣荷锄执耒举家出原野处处催深耕闻説朱轓阅田圃老稚提携纷笑语当时惰游今力穑肯播肯菑勤子父朝廷睿泽浸华夷良牧承流上所知我欲濡毫颂公徳自惭芜累不成诗
　　故人蒲朝达沿檄道经广汉留连累日作诗为别
　　忆初鼓箧虞庠日识面乃喜文章伯游从不觉化芝兰交契悬知定金石萧条离绪十秋风天涯等是飘零客双鳞不到雁无来月照庭空心若失岂期此地忽相逢津津喜气眉间溢口谈诗书尚细事满腹包罗济时术辕驹局促思千里笯凤葳防空六翮升沈世态且勿论执手临风长太息君今清名塞宇宙指日云霄看腾轶平居谠议或可施肯效无功饕禄秩
　　别宇文季防
　　调羮休羡最南枝国香继踵开酴醿先容岂借早梅力到了自结东君知孤芳缭绕春虽晩典型题在黄金醆一家风骨端不凡故使天公独青眼中兴英主方急贤屡辞温诏挽不前平生忠赤照肝胆危论鲠谔能回天左蜀分符尚余略浙路霜台亦轻着朝廷鼎鼐席尚虚君家况是个中脚寒儒筦库埋晨昏欲排阊阖嗟无门洗眼江淮看腾踏妖气一扫清乾坤
　　送李去病赴召
　　五岳四渎今异方东西南北衣冠乡巽维久挽六龙驾江浙人物无遯藏参井之区最遐僻步武难依日月光吾皇侧席伫贤俊紫泥屡下勤搜扬蜀士肯来天颜喜一一引对罗周行鸟羣鸾凤夐超诣台阁禁从森翺翔君今再召歘幡改爱主忧民心未忘波澜浩荡江湖阔忠信唯将一苇航十年世故已熟讲不到帝所难铺张当今国病入骨髓愿君审处囊中方参苓芝术固美矣瞑之药方为良扁鹊名世解説死华佗活人须浣肠君其持此拯危急袪除痼疾针膏肓一身安荣岂足道要与四海同康强
　　送杜安行东上
　　忆初谋食广汉城同时偶得三益友心将金石许平生但笑纷纷飜覆手人言兄弟性稍异朝暮追随秪诗酒而今星散各参辰空余孤月照窗牖少城咫尺有张侯素书频得问安否蒲节三月不厮见梦绕锦屏山下走更怜吾子别经年幽懐郁郁无由剖况兹来书又东去万里严风吹马首朝廷多事正求言自负应云舌在口力陈时防瘳邦国肯与寒儒较先后男儿立志岂寻常要使髙名齐北斗一科一第奚足道富贵浮云非我有
　　送王吉先兄弟赴试
　　我闻乃翁学汪洋曽游桂窟攀天香青袍蓝缕穷益刚更无黄金遗诸郎大儿气质和而庄腹有诗书言有章仲子标姿何昻昻颇闻论议生锋铓两君游戯翰墨场乘风鼓翻相翺翔飞上天庭仍引吭俯视诸子如蜩螗【原缺一字】华煜煜春扬芳绾绶归来慰北堂坐令门地増辉光
　　送莫少虚赴省试
　　莫君江南佳公子才华秀拔春兰馥少年意气壮虹霓豪迈不入时人目酒量逡巡百盏空诗锋顷刻千毫秃我从识面已忻慕毎恨往还心未熟官同古雒岂偶然一见相忘倒胷腹谈道论文俱入妙夜阑烛短频更仆圣处微得我疑君独心通如破竹要将土苴活邦家条上封章抵车轴嘉谋谠议期见用不学贾生空痛哭行行提笔战春闱箧中尚有三千牍科名唾手真余事力转天回乃民福当今公道青云平忍埋光采甘沈陆欲随君往路无繇只欠双翰来插肉殷勤别酒休辞醉马已就衔车已輹蜀山崎岖秦甸寒屈指深冬到辇毂焚舟计决携家去努力加飡此为祝
　　当可以邑士将赴类试作诗饥之因效其体
　　丹山采凤羣鸣集云外舒张览辉翼锦屏相望不千里音中箫韶有人识朝家选举専一科翰墨之工拔士多好将笔力觑天巧斡旋正气囘狂波鲸鲵未翦龙移宅吾皇饥渴人材得雕虫小技何足论要吐胷中济时防吴山辽邈天门高尺纸输忠气自豪程文奏御宸心悦青紫纷纷换白袍
　　陪程元诏文彧李久善游汉州天宁元诏有诗见遗次韵答之
　　四海岂无兄弟亲气合行须同父母相逢坐语忽移时不觉朝飡辄过午品评人物妙雌黄议论邦家入覼缕危言齰舌久自吞幽愤填膺欣欲吐字字珠玑落齿牙篇篇锦绣裁胷腑已惊大敌森戈矛端笑羸师卧旗鼓怜君风韵过诸王顾我才情非小杜何当再访南归僧不耻更问西来祖欲登塔级挽晴云更试茶瓯泼新乳平生识面有千百屈指论心无四五偶然流水遇知音为抱焦桐弄宫羽
　　感时一首再用前韵呈元诏久善文彧
　　我伤天缺无人补四海婴儿失其母北人跃马渡黄河请和使者空旁午二君北去宗族从国祚千钧埀一缕天心保赵有真孤重云翳日今复吐万姓讴歌子啓贤沈痛脱然离肺腑闻招贤士筑层台更纳直言悬谏鼓弥缝辅赞要真儒相国岂无房与杜中兴之主信非常睿武英明如太祖巍巍虞舜有重瞳穆穆文王生四乳銮舆若返天下安未説登三并咸五咄嗟庙堂不须忧行看两陛舞干羽
　　次韵李智渊暮行湖上
　　晩凉曳杖寻幽絶怪树相逢如磬折萦纡小径浑路迷突兀髙亭补林阙袭人暗递竹间风延客长明波底月游鱼适性频往来归鸟呼鶵弄清越避炎终夕见天真脱巾露顶脚不韈
　　和元汝功江楼待月
　　危楼百尺闲临水玉宇无云天万里悠悠山月涌晴空举头拭目増欢喜鱼龙何处深避藏影落澄江清彻底欲揖嫦娥上广寒古来遭遇应无几吾心空洞与物齐视我如人人如豕那堪河岳尽播迁富贵功名心已死世衰俗薄异炎凉只有髙人兴味长此时此乐何不赏瞥眼余生飞电光
　　中秋待月以星辰避彩乾坤静为韵分得避字
　　大火西流金用事四海八荒蟠杀气风凄露冷雨涔涔草木山川遍憔悴天公有眼老亦昏妙手凭谁刮双翳一年佳月在今夕可奈太清云防缀大威神力宰官身开阖隂阳本游戏晩来微念入何许顷刻氛霾变澄霁坐客惊起一凭栏三峨新扫脩眉翠瑶台飞镜贴寒空流水无声光满地明吞万象却星辰影落千岩走魑魅樽罍预设众初疑唤得嫦娥乃容易良夜沈沈桂树高兴发却嗟清影驶此时此乐不长有一醉已那敢避更阑酒尽东方白望舒迤逦还归辔我欲从之上广寒挹取金波洗尘世
　　和元守中秋月夜韵
　　曩为痴儿未识月夜明唤作山隂雪翻笑老人立其下皓彩亭亭映华发晦朔朢总不知三五那能问盈缺有时暮宿招提境插天不爱金银塔壮年观览稍好奇眼看絶景一何稀中秋翫月定忘寝往往连夕追轻肥欢呼共吸杯中影旋瞻宝镜天边飞欲速嫦娥下霄汉论心执手与同归老来爱身如爱国暑气蕴隆惊吏酷况当夔子瘴疠地白露漙空尚蒸溽可怜今宵月色凉灔灔寒光满坑谷不论贵贱及富贫茅屋朱门皆变玉我亦乘兴上层台但无佳客同尊罍坐久归来略假寐牀前见月枕还推不知此夜为谁好一曲长歌动九垓人生穷达何足算但把余龄付酒杯
　　和程文彧九日诗
　　平生懒惰无拘逼学道唯将寸隂惜手披目览不自勤俯视仰观如有得王侯蝼蚁同丘墟身外纷纷了无益况值秋风草木枯仍惊羽檄文书急萧条情思殊曩时畏见重阳百忧集花披黄金岂复知酒送白衣元未识计侯开筵及芳辰置我坐隅非恶客衰颜不红鬓失青一笑頽然倚欢伯醉来説禅傍无人若道个中嫌拣择古今一照事俱空物我两忘心自适明朝梅福记新诗锵铿未减金声掷何如邀我卧东篱天地从敎为幕席
　　积雪
　　一夜萧萧洒竹声漏水未残天忽明初疑落月照东荣树鸡乌鹊纷纷惊起来积雪烂中庭洼陷污秽悉已平海水飞波上栋甍万瓦堆盐一尺盈此身恍若游天京银楼玉阙争峥嵘仙人想见冰霜清园林草木皆瑶琼尊中有酒且细倾农家活计在深耕明年嵗事欣已成且把赋余养残龄天边日望陨欃枪
　　时升咏雪禁体物矣而彦序复为之取韵尤严勉强攀和
　　朔风吹空高冈裂忍冻幽人心似铁今朝云色一天同片片如簁堕浓雪影摇寒水照曈昽声防黄芦聴骚屑涧谷凝时麕鹿死园林压处桑榆折乃知造物本均平髙下不论凹与凸登临四顾浩漫漫千村万落青烟灭忆昔子卿使匈奴不拜穹庐何勇决漠北酸寒十九年鬓须脱尽形容薾故人今亦在穷荒高风凛凛皆传説鸿雁南来好系书应念邦家五情热
　　眉州太守刘公忽于池中获东坡所作逺景楼碑乡人费洪雅有诗美之因率同赋次其韵
　　东坡沦没文委地艺圃书林荒不治遗编禁锢学无师木不从绳金失砺高楼逺景尚崔嵬妙琢雄词非骩骳几年困厄在汚池照夜寒光空水底有如钟磬传不朽壁间字字摇科斗雷霆破蛰里耳惊龙蜧蟠泥神物守丰城劒气异青黄一遇雷公难秘藏僵碑植立岂偶尔文章政事两荧煌旧俗千年防敎化濯以江汉暴秋阳
　　题史元量芳润堂【并序】
　　丹陵史元量于所居之堂萃书其中俾二子习焉取陆士衡所谓潄六艺之芳润以掲名逺来求诗为作数语
　　圣经杲杲日翔空元与后学开愚防著述成书不得已令人诵习知吾宗辞文防逺非外至一一流出自胷中如木有根水有源敷荣浸渍乃无穷此道含灵悉具足圣人庸人心本同如何异见立仁智百辙千歧碍不同寻枝逐派遂忘返痴儿失路迷西东岂无达者为拈出抉剔众瞽刳羣聋史侯名堂深意在眼悬明镜磨青铜欲将妙义示当世岂独用训埀髫童我初闻之喜击节心心相照密冲融作诗粉饰虽赘语要令万古还淳风普慈学官何子固廨舎有溪月轩明复留诗用其韵
　　碧霄桂影堕寒溪赏心正与幽人期凭轩一俯吟思发雕肝镂肺成新诗水流月出咸自尔去来休论东与西句中之眼落第二纷纷名字俱人为胡不反观自已月照耀古今无迁移有客问我月安在天上人间总不知光吞万象竟何有一语诳人真自欺我欲提此吹毛劒戮尽丛林多口师
　　忘机台
　　累石成台如蚁垤对此澄江千丈阔舂轮旋转疾如飞隔岸传声无间歇风标公子镜中来为我沙汀凝片雪晩晴更是斜阳好树外残霞红一抹平生任运息机心麋鹿可驯禽可狎生憎智巧犯人为激水翻车真太黠君不见海上之鸥胡不下当时妄念差一发又不见汉隂抱瓮用力多区区反笑桔槔拙我今与物既大同积刼情尘俱泯絶天机密契有谁知强立台名太饶舌
　　读易一首简刘韶美
　　学易不识日月魂盲人展转误铜盆分隂分阳发天秘羲文孔子同一门头童习之老鬅鬙熙熙未梦春台登一朝索得乾坤蕴岂但潜龙及履冰与君细评宝花纷只恐鬼神潜聴闻
　　説禅一首简刘韶美
　　小知小见弄精魂正似醯鸡居覆盆茫茫大道絶南北六通四辟初无门不离当处遍高深谁谓如天莫可登世人聋瞆唤弗譍执热为火寒为冰雷霆蟋蟀一窍均观音不在耳边闻
　　劒篇次元汝功韵
　　阳金为魂隂为魄百链宁容垢腻蚀出匣风云凛凛寒观者堵墙皆辟易发硎利刃思一试佩刀匕首都弃置鲸鲵戮尽四海清英豪始慰平生志长河乔岳暗风沙高山大泽蟠龙蛇君家自有尚方赐不须嫉世空吁嗟操舟渡江勿虞破中流斩蛟平地过天下苍生奈若何安石且起东山卧
　　月下观梅寄蒲大受
　　东君严装行驾车天遣此花为前驱粉苞五出绛蜡趺犯寒独逞冰雪肤幽园邂逅疑仙姝香飇馥馥浮襟裾天边流月光彩舒素娥下与论锱铢绕树顾影空踟躇清赏恨无佳人俱一枝逺赠意何如聊冩殷勤当尺书
　　兰坡
　　梅花扫迹春无光继踵惟有幽兰香天姿冲澹谢朱粉睥睨百卉皆优倡高人采撷纫为佩养之盆盎移中堂微风馥馥来何所一干鼻观尤非常年来屡遭白眼笑过而不顾夫何伤深山穷谷遂真性寂寞无人亦自芳忆昔灵均滋九畹贞洁内守甘退藏众醉独醒隘八表囘视俗物都茫茫我今日暮前途窄握香不羡尚书郎荒坡满植作知己从兹身世两相忘
　　和时升种竹韵
　　何物比君子猗猗庭前竹直节虚心人不顾高标雅态自殊俗千亩碧云虽未有数竿清风也自足兴来寻访不知懒到处敲门忘检束身居市防心在野山林痼疾今弥笃直舎初开露井寛檀栾只欠森森玉君诗赠我何相知摄衣起谢容正肃缅思竹林贤自昔高品目当时昏浊乱一世七子风流岂容黩众人皆醉我独醒正似霜筠异羣木不妨糟丘寄孤根秋风相伴倾寒醁烦君更作长短句为我商声歌此曲
　　次韵杜永年东斋种竹
　　王郎英骨今已枯风流声名浑未除结交斯人千载上唯君执手同登车平生爱竹遂成癖竹间醉倒无人扶今日君醒竹还醉区区手植不暇餔颇懐种栁陶尹令更慕滋兰屈大夫况复此君尤洒落幽斋安可一日无尘埃捶楚纵未免入门一见心自苏是中真乐难语俗耳目已谢声色娯中虚自有天游地应笑勃谿纷妇姑竹叶问君能造否何时饷我一樽酒
　　茶诗一首用南伯建除体
　　建置茗饮利无穷除去睡魔捷如攻满箧龙团重絶品平视紫笋难为同定知一啜爽神观执热往往腋生风破碎月轮午窗底危冠欲堕呼樵童成仁岂惮粉身骨收取袪烦疗疾功开陈作经忆桑苎闭眼便觉精神通
　　食虾蟇诗
　　虾蟇胡为亦水族形貌百丑谁尔怜天隂雨湿得快意鸣声呷呷何嚣喧才离泥淖矜跳踯脚手那解髙攀缘一时鼃蛤结俦侣纡青拖紫纷骈阗渔童网罩入市卖痱磊成串不论钱有客殷勤劝我食犀筯未下嫌腥羶煎膏輭玉定虚语猘犬所伤或可痊天生此物苦无用污秽陂池宜弃捐如何月窟亦容汝时放馋口伤清圆我愿蝈氏灰洒无噍类免使成精飞上天










　　钦定四库全书
　　云溪集巻七　　　　　　　宋　郭印　撰五言律诗
　　闻车驾幸金陵二首
　　强敌凭陵极神天亦恶盈一人知顺动四海望亲征剑防披霜利壶浆夹道迎此行如破竹不战复三京暂驻金陵跸乗时更北辕六军思电击万骑耸云屯运协中天数人欣太祖孙重恢文武境披莽立乾坤
　　居官一首呈大受明举
　　未有林泉分红尘且强顔最怜官舍僻不羡野人闲疎宻门前树髙低城上山偶逢佳客至纵步得追攀
　　赠时升
　　平生真乐处了不系穷通门对千山雪家饶四壁风圣功缃帙外文畧绛帷中富贵何为者邯郸一梦空
　　懐莫少虗
　　把酒论文处操觚草奏时清宵仍梦到白日更心驰北阙山川邈西风嵗月移归期今已缓两地一相思
　　寄冯当可
　　合散真堪笑回头迹已陈交情元共月乐事不闗春委俗终违己躭经亦醉人行藏随所遇了此百年身
　　寄王褒伯和明举韵二首
　　天涯初得子气味巧相如地逺频劳梦心通少寄书月亭空想像风阁屡踟蹰别后无穷意相逢只挽裾防靣知何日愁懐待一舒吾曹皆委运世事勿论渠故国有乔木先人无敝庐岷山思共隠此计孰云疎
　　赠别何耕道
　　又作匆匆别能忘黯黯愁五年如隔世一日定三秋晓雨莫惊梦斜阳休倚楼只忧豺虎横君去善为谋
　　送赞可叅议赴临安倅三首
　　春水归舟疾秋天去路髙乍辞王俭幕行佩吕防刀畿甸畧舒骥海门须钓鼇平生忠信在枕席过风涛纷纷称别驾天邑独为荣日月光偏近云霄路正平几年留楚峡一旦上蓬瀛廊庙皆知己弹冠意气生亭上衔杯日江边掺袂时一年浑共醉万里各相思老得青眸顾心将白首期青云如在手故旧莫遐遗
　　书懐二首
　　奔走尘埃内拘挛筦库间是心能旷适何地不清闲有客劝投绂无钱堪买山尚怜耽寸禄理乱亦相闗四十行将至空懐晩嵗忧防书浑欲睡照镜秪堪羞开口舌犹在拂衣心未休西风羡雕鹗鼓翮占髙秋
　　次韵蒲大受书懐十首
　　愤时唯泯黙忧国漫咨嗟上畧思黄石中原望翠华散才甘社栎系迹类匏世事无穷尽吾生得有涯时乱那能定民生不自聊鬓霜秋冉冉心斾日摇摇敢簉鹓鸿侣空贻猿鹤嘲眼前谁可意风月是清交世业工防巻天资拙治生吏曹容小隠廪禄代深耕痛饮中贤圣髙吟适性情妻孥随我惯自不厌藜羮物齐人即我天运古犹今但得丹田固寕忧白髪侵情忘心坦坦神定息深深却笑灵均軰悲哀泽畔吟茅檐同广厦野蔌当珍羞拟作蓑衣放寕为肉食谋沉思如有得寡欲自无求叹息吾衰甚年来不梦周事业乖初愿聪明异昔时病多难止酒愁极漫哦诗适俗非予好从人莫己知经营三径就安用印累累州县徒劳耳春秋奈老何交游双寂寞名利两蹉跎帙散尤増睡杯行且强歌故人频梦见谁道隔山河日月当头过风光转眼稀宦游元自薄生计亦何防要逐时情好难令野性违富贫同一饱幸有北山薇世道交相丧从谁见典型圣贤虽泯没简籍尚丁寕学欲追三代心终醉六经如何资发陂麦咏青青蒲郎吾畏友诗句屹长城道义千钧重功名一羽轻邓攸无后嗣卢老是前生世路羊肠剧君心若砥平
　　次韵大受过苏企道晩饮
　　痛饮忘形处清谈得意时为怜非恶客还防出新诗交道真难合人情岂易知林泉他日约杖屦且相随
　　招耕道小饮
　　吏曹偷暇日聊喜一追陪竹色侵书巻花光入酒杯红尘门外恶白发镜中催适意成嬉笑人生得意回
　　月夜小饮赠别元允
　　秋天凝颢气云浄月流空千里几时共一樽今夕同此君心似水照我鬓如蓬别酒那辞醉行行太白东
　　次韵曽帅遣意三首
　　文章游戯里政事笑谈余种就三田药编成一帙书情忘心自适神定气长舒四海曽夫子何人可学欤庻民从号令喜若聴春雷顿却寒威退全呼暖律廻决痈资砭石调鼎待盐梅坐防罢癃俗眉间蹙额开毎入先生室欣闻所未闻心君防六贼笔阵扫千军炉鼎无人防刀圭与客分清斋时隠几闲防岭头云
　　次韵李久善近诗四首
　　凛凛宸居壮胡为杀气昏奸臣由一辙乱政出多门天命何曽改朝纲本自存嗣皇真有志反手定乾坤尘氛防帝阙国难古来稀恻恻民情见茫茫天道非愚千虑切孤宦一身防万里瞻行在神魂日夜飞黄叶翻空舞西风又作寒懒将书帙整愁见酒杯干物理秋多感天文夜细防鸾旗犹未返一介敢偷安髙人来折节不免稻粱谋排闷唯诗巻消愁只茗瓯此时同幕府何日共仙舟气味难相得逢君写我忧
　　次韵杜安行见寄六首
　　世事惊迁改人生苦别离一年仍异地千里共劳思鴈足传来信蝇头写到诗丁寕林下意端不负心期佳人秋水逺思忆破晨昏酒尚无同把文谁与细论心交神自契目击道先存他日如寻访柴扉水竹村拟作渊明去寕为祖逖先筑庐须近水卖剑且求田短烛窥今古清樽乐圣贤卜邻真有意相与庆余年华颠何见逼强半百年身眼瞀文书过心闲药物亲衞生元有术却老未逢人此道须君至寒灯子细陈蜗居营盖了一色草茅新庭砌才容马斋房可授賔竹轩聊寄傲蔬圃未全贫隣舍逢知己过从岂厌频我爱使君直使君怜我真短长才自异劳逸事还均意在形骸外人疑手足亲共嗟征赋急无术济斯民
　　次韵宋正纪见贻
　　欲蹑神仙境深穷道徳经坎男元服素离女自披青有意闲眠日无心出戴星但令炉灶暖丹熟自然馨
　　次智师韵
　　十年流宦海飘泊一舟轻敝屣世间事浮云身后名学几为俗误诗欲鬭僧清尘土非吾志妻孥强使令
　　次宋正纪见寄之作
　　薄禄谩婆娑朝家事正多天昏云障日风劲叶辞柯黔首难堪命苍穹尚荐瘥中原戎马盛壮士敢谁何
　　次刘子翼韵
　　逢迎欣晤语喜气破严凝汩没叹尘吏安闲输野僧宦情元自薄俗眼莫相憎松竹开三径他时我亦能广都世真上人南游回见访出羣公诗见示丐予一语因思世间衲子尽是求佛覔禅底痴汉遂作数语警之
　　法象森罗万全归一寸庵有佛平生碍无禅底处参乌元自白荼苦本来甘前日南游话防君作麽谈
　　次韵杜安行嘉陵春日书事十首
　　老觉情懐别愁随节令来草茅思雨露天地涨氛埃屋雀春弥怨山云昼不开何人知此意藜杖独登台公退幽斋坐悠然对碧岑吹香花拂拂围翠竹森森蝶散红芳歇鸎藏緑树深吾心清似水尘境勿相侵雨过川原秀烟光画不如人情花动荡春意鸟分疎造化空陈迹乾坤一广居小轩聊燕息夏屋正渠渠圆吭髙低唱竒葩赤白章毎嗟官束缚肯放酒颠狂幕燕终难稳池鱼欲自藏宦游何处好山北是吾乡弱柳青埀缕新蒲紫作茸风光明老眼嵗月养衰容涸思诗难巧孤斟酒易供逍遥北山下一榻傲羲农江路曽浮宅悬崖两壁青晴烟笼小艇落照射髙亭花簇红妆岸鸥羣白防汀何时篷底卧半夜酒初醒谁念疲民瘠空令战士肥羽书传警急花院锁芳菲冠屦将身误山林与愿违两途俱不遂衰鬓緑毛稀举世趋昏浊前贤慕独清低回从客笑懐巻待时平彭泽非难学菟裘且旋营乐哉莘野趣功业在深耕良友何年防书来细作行栢寒知嵗晚花落笑春忙从宦愆行乐休心得坐忘神炉丹已就一粒待君尝圣处沉潜乆心华始发明絶知人事缪顿觉世縁轻俗薄天难定时危道不行折腰甘五斗无意问弓旌
　　次韵宇文徳防春日道中二首
　　满目风光丽春连几处村江山挑客思桃李忆家园飘泊流三峡穷通付一罇菟裘如可老归去葺衡门马上花明眼寕知道路遐山横千百岭人住两三家緑皱吹春水红舒抹晓霞个中佳趣在何事苦咨嗟
　　感春
　　春光不觉老兀坐掩深扉冦盗时闻説山林未忍归心惊幽鸟语眼杂花飞何日乾坤静余生得所依
　　又用前韵
　　春事闗心曲无人昼欵扉鸎犹求友啭燕亦认巢归物色浓如酒风光驶若飞幽斋谁与伴窗外柳依依
　　次韵卲子文感春之什
　　海内风尘涨人间日月忙鬓霜催晚景杯蚁负春光闻道花成锦空怜鸟似簧眼前朱墨乱无处话愁肠
　　晚春
　　三月韶华破东君谁送归浮空新緑涨舞砌乱红飞柳絮风初定桃花水渐肥羲和无计挽独立又斜晖
　　正纪用暮春韵见贻复和三章
　　燕坐羣魔伏君心自晏然神仙真可学道术岂无縁健比凌云鹤清同饮露蝉后天应不老何必羡彭年万形何苦役两曜不曽停世事风中絮人生水上萍久能忘蚁慕聊自学熊经功满他年后虬龙定驾青自得无为理行藏异世人片云尘外侣流水洞中賔思虑何劳遣形神已觉亲超然阅众甫陵谷几回新三月三十日前人有诗云共君今夜不须睡未到晓钟犹是春再和前韵二首【案前韵原本阙】
　　风雨年年横鸎花处处残衰顔随节变幽兴与春阑俗眼从渠白孤衷只自丹平生知任运那复较暄寒三春浑索寞百卉任摧残有感诗频赋无懽酒易防调和思玉烛延驻仗金丹难系西飞日吾心一寸寒五月十二日晚登平云亭得平字齐字
　　路向林端出云从屐齿生山风迎夕起烟树接天平倚杖聴僧语窥檐待月明幽禽知客意时送两三声磴道穿乔木危亭喜杖藜郊原春树暗井邑暮烟低日没牛羊下山空鸟雀啼超然尘世外身与白云齐
　　五月十三日种竹偶成二首
　　开拓无多地栽培只数竿云分千亩润风送一窗寒坐上清隂罩墙边野色团课奴勤灌溉日日报平安园夫扶出径元是醉为媒宻叶疎疎理纎根细细栽卷帘斜日避倚杖好风来佳客如相顾还能伴酒杯
　　林下避暑
　　行道遭三伏流年当百殃舌乾元少味体倦不安床逃暑少寛舍沃焦无冷浆时依乔木下俄顷得防凉
　　苦热三首
　　纎云都扫迹烈日正燔空人立洪炉上鱼游沸鼎中四山浑束热一叶不吹风屈指秋期近清凉四海同宇宙何蒸溽山川久旱干浃肤惟汗雨脱腕是氷纨永昼固难避终宵寕暂安三农忧稼穑无物可输官南方炎瘴极所见异平生日月双风鞴乾坤一火坑泉源多水竭官道少人行却忆岷山底萧然九夏清
　　热
　　落日暑犹剧虗亭风不来半身流汗雨两耳聒蚊雷扇手何曽歇浆瓯未放廻畴能呼屏翳一霎荡炎埃
　　三伏不热
　　三伏元无暑连旬雨复隂朝朝闲旧扇夜夜拥重衾日晦浮云翳天愁沴气侵烽烟犹未息一念一伤心
　　立秋日出郊有感
　　霁色千山晓秋声一叶风田原矜雨足秔芋报年丰甲胄三军解车书万里同黎元如永息和义有深功
　　初秋
　　爽气依辰至乾坤不可收林柯初脱叶寒鴈已賔秋老逼羞防镜愁多怯上楼只忧戎马健何日陨旄头
　　七月十三日对月小集
　　露坐仍盘斚澄澄夜色清酒如君子厚月似故人明短舞天然态长歌格外声欢情殊未极楼鼓发深更七月二十八日蒲大受仲明举偶来防宿三首
　　别袂无多日愁肠已屡回未便新舍稳先喜故人来忧国空千虑忘懐但一杯相防情意好归辔不须催少城能欵曲敝舘辱留连未搅秋风思还同夜雨眠烟尘惊絶塞草木验流年斗酒君须醉新诗防百篇秋风今夕好一笑偶然同时事囏难际交情防合中青云浑作梦白发也应公拟卜栖山计应为邻舍翁
　　中秋日赴史漕赏月二首
　　秋色平分日开筵命月轮云容休妬客天意解随人平地铺寒水遥空絶防尘素娥来入座端不负良辰此夕非常夕金波涌碧岑一轮初散彩八表尽倾心永夜真同昼浮云不蔽隂主人澄静性万古亦常今中秋日与诸公同游寳莲院分韵得尘字
　　路出青山近招提更可人清心钟磬响逺迹簿书尘晚日池亭逈秋风杖屦亲频来一尊酒不畏老僧嗔八月十六日观月段氏亭次王师老韵
　　隠映孤亭小回环万竹幽水声喧暗谷月影淡髙秋物与黄昏静人随白日流一椽堪送老何必仲宣楼
　　山中九日
　　信马幽寻惯重阳未及家清游贪翠巘素约负黄花纵目心先折经秋鬓欲华因循时节过底处覔流霞
　　秋夜
　　萍梗何时定愁懐与夜长新秋犹逆旅故国似他乡老马频嘶草寒蛩空殷床思归不成梦展转及晨光
　　次韵费梦得晩秋感懐三首
　　日落秋风晚孤心正北飞地寒戎马健天阔塞鸿稀翠葆几时复青山百匝围何当身傅羽絶域问龙衣摇落秋风晚凄凉又一秋汉家元再造杞国谩多忧七庙存余泽诸公合逺谋痛心何日定直待太平休摇落秋风晚吾衰已一翁不堪居世上寕忍卧山中帷幄人焉用尘埃帝尚防仰天无计出老泪溅寒空







　　钦定四库全书
　　云溪集巻八　　　　　　　宋　郭印　撰五言律诗
　　早起待明诗
　　夜防呼仆起四视有无云天际星犹烂山头树未分虫鸣何限苦鸡唱不曽闻欲騐东方白频防掌上文
　　晓
　　客宵无一事达晓梦魂安窗隙檐光入更筹漏水干田园终计决游宦久心防懒起趋朝谒从渠困马鞍
　　朝来
　　朝来仍独坐心事有谁知啅鹊传枝喜鸣鸠唤雨悲整冠惊发短览镜觉顔衰白日堂堂去长绳不可羁
　　昼眠
　　斋馆萧然静从容得昼眠梦魂随栩栩昼腹任便便不把分隂惜能令杂虑捐觉来神观爽依旧阅陈编
　　不寐
　　自怜闻道晚习气误平生诗债几时尽睡魔终夕轻语言空自苦徳业竟何成誓欲抛书册茅檐适性情
　　新浴
　　新向兰汤浴尘埃一洗清振衣心自喜出户体还轻沂水当年乐骊山往事惊昔人因悟道妙触永宣明【见楞严经】
　　夏夜喜雨诗
　　夜坐飞蚊息凉生户牖中稍披风力快俄聴雨声雄疠疫千家净炎蒸一夕空安眼知处处端的谢天公
　　值雨
　　惨惨云头暗绳绳雨脚埀定应来洒道不是故催诗热解非无益凉生正所宜多情如屏翳相戯即相知
　　久雨
　　四旬常苦雨秋令叹先行滴滴天埀泪昏昏日翳睛敢言频屋漏深恐害粢盛换甲明朝是人人望快晴
　　雨后
　　气西南异山川自一方暑残秋更热雨过夜初凉灯火容缃帙诗书有锦囊更深犹不寐暗露袭衣裳
　　和赵彦和祈晴
　　灵宇祈昭霁还车已报晴髙空开旷荡逺树见疎明踊跃増行旅歌謡徧耦耕今年书大有香饭亦炊秔
　　喜晴
　　滛雨何淹久朝阳四望晴云收山骨露江落水痕生豁豁知人意欣欣见物情天公因屏翳勿使再纵横
　　朝霞诗
　　矫矫明天末谁将绛帐供隂云收薄翳晴日放先锋道路防行旅田畴验老农乾坤今日意羣目散愁容
　　晚意
　　睡起书斋寂疎帘独上钩雨余鵶噪晚天濶鴈横秋物色供吟赋功名叹滞留兵戈今未息回首不堪愁
　　秋隂
　　天宇秋云濶愁多日日隂山川相惨淡物色自萧森鴈失空中影钟沉风外音分明含雨意何事不为霖
　　十二月十三日喜雪二首
　　蜀雪古来少天云今始同霏防初带雨凌乱更从风练欲拖平野盐疑撒逺空小民咸喜见谁复怨髙穹缤纷飞六出景色兎园同桂树非摧月杨花不起风布银成世界屑玉满虗空此地知丰乐如何荅上穹
　　次韵史才孺咏雪四首
　　始贺今朝雪隆寒特地严莫愁穷户闭还喜大田霑黄竹歌休唱红炉火屡添华颠应处处早得是山尖冻云谁剪下天地已凝严试防郊原润何如雨露霑渔蓑寒愈重客舍恨犹添晓起空庭步深埋屐齿尖隂隂弥宇宙黯黯一天同初讶银为界元非玉散空夜迷连皎月晓舞助严风真宰凭谁问年来物未丰怪得天飞雪寒威晓不同练光铺逈野玉屑下长空片片梅花雨团团柳絮风人间呈瑞应还喜兆年丰
　　出郭
　　步屧寻春去郊原协气薫野花随路见幽鸟隔山闻兴逺连芳草心闲对白云怱怱殊未惬落日噪鸦羣
　　出郊
　　官曹拘束久出郭便忘归江濶风烟澹山稠草木稀客情随处好鸥鸟自由飞尘事聊相放吾心一寸防
　　留宿田家
　　迟落前溪水田家借一椽容身函丈地阖眼湿薪烟马饲牛栏下人眠狗窦边此行频窘澁吾意亦安然
　　晚望江南
　　野豁长江外人家各自村水光秋蘸树云色晚封门引眺频搔首行吟只断魂可怜新月上烟霭又昏昏
　　再用前韵四首
　　瀼界东西境人分逺近村闗头千古路夹口百川门风定江知性云开日返魂客愁秋更剧一望一神昏残日衔西岭轻烟幕晚村朝宗奔众水设险壮重门恍惚襄王梦凄凉蜀相魂山川长不改人意自朝昏身留瘴疠地家住水云村何事懐三径无才叩九门秋风吹旅思夜雨滴归魂目断岷峨路烟深夕照昏学道与时背从人笑我村太清元有路大易岂无门把定金公性收还木女魂屯防循两卦返照验晨昏
　　杨村道中偶晴
　　童仆喧喧语篮舆十里轻雨收沙路净溪涨石滩平叠嶂千峯秀残霞数道明秋容谁可状一洗客心清
　　次韵南伯唐福道中
　　宿雨郊原润晨风草木凉村醪饶客醉山鸟笑人忙石罅泉能洁篱根笋自香箯舆终日倦惆怅旧林塘
　　留云安驿诗
　　五日留山驿尘无一防新虀惟有酱麴米不成春黙坐深调息狂吟枉费神个中真趣在畧得自由身
　　过铜梁县有感为住半日
　　摄职临兹邑于今五十年吏胥都往矣井邑尚依然指目身曽见谈论口但传人情犹可喜能不为留连到巴川县日炽不可行遂留宿用明复留题韵
　　避暑巴川馆凭栏瞰水濆马牛纷浴汗鹅鸭乱飜纹潦浊难为鉴天昏不辨云清泉何处是一卓饭吾军
　　遂寕县道中路平日炽
　　赤日射平地青天巻片云汗流疑是浴气烈正如焚食鼎荷汤镬舆衣防火裙幸哉无内热不使躁为君
　　未归
　　宇县干戈满何人不念归死生虽有命进退合知几岩壑空摇颊尘埃少拂衣吾今同一辙惭负故山薇
　　将归
　　两载春风客翩翩忆旧栖林深喧鸟雀水暖乱鳬鹥到处宜倾榼逢人数杖藜荷花难负约飞语报云溪离三节镇日色正盛顷间云起阳乌不见终日清凉
　　忽讶云峰合浑忘暑气侵埀天真有意笼日岂无心行旅人人悦空山处处隂更期头上黒相送到溪林
　　舟中早起
　　迤逦东方白犹余数防星乱鸦啼古木宿鹭起寒汀日衬残云赤烟含逺岫青江山无限思不觉是飘零
　　舟中遇
　　小舟初别岸一雨送斜风防防圆生晕声声碎打篷云山交惨淡烟树逺蒙有客披蓑坐凭谁作画工
　　舟中霁
　　雨声收淅沥霁色起曈昽山顶云蒸白江心日射红澄波还古岸宿雾扫遥空更喜前程快扁舟得顺风
　　舟中见月
　　濮上今秋月于人太有情银盘随水涌素练截江横岸濶天犹近船虗夜自明寒光连上下万里一心清
　　和荣安中月明夜行
　　驱车夜出城佳月傍人明始向山头见还同水靣行问途几一舍投宿已三更露湿衣裘冷吾生笑自轻
　　过石门滩
　　长江风雨急巨石虎狼蹲水自分三道舟唯过一门细观真目平下亦销魂忠信知堪仗儿曹不用喧
　　栗峡遇风
　　平生知任运一切聴天公身世浮江木功名水上风圣人齐觉梦俗士较穷通眼底无穷事飞花本自空
　　檥舟
　　袅袅埀杨岸无人独檥舟风波尝险阻身世任沉浮防径中间接寒溪左右流防心来宴坐浩荡得天游
　　云溪杂咏【并序】
　　予性嗜水竹欲卜一亩之园而贫不能有日经月营逾二十载乃得今所谓云溪者过初望焉云溪直衡门越官道不能五步脩竹半顷西瞰大江各因其地为亭为桥为台为沼为虗舟为小阁亭曰双清以其靣揖清流腋背丛篁也桥曰浮翠以其篬筤拱衞下跨长溪也斋曰虗舟以其二水夹流如片帆之泛湖海也野望空旷遥岑隐隠则曰逺色阁舂轮日飞汀鸥时下则曰忘机台沉潭不流神物屡见则曰龙渊地势突起植蕙滋兰则曰兰坡其余景物变态千状未可以一一纪长林之表又有平陆于是蓺百卉树众菓目其亭为和光以示不敢离世异俗膏肓于林泉者也甫成賔友来游诘其所以命名之意且索恶章俾未治者观焉因得古律诗絶句十五篇词浅意陋姑道其所见云耳若责以诗人之义予则有愧绍兴甲戍二月初吉亦乐居士郭印序【案古诗絶句依类编入别巻】
　　入门何所有弥望只林泉尘垢人间世云霞洞里天闲亭藏复见小径絶仍连勿説桃源地幽深自一川俗客寻常少珍禽自在啼一溪如练浄万竹与云齐纵目心贪防回头路却迷清游殊未足日下小桥西好景发天秘幽情得快哉亭从江上见路向竹间开有客相将入无人独自来芒鞋元凖拟和踏苍苔门前车马迹篱内水云乡分委江流驶通幽径路长一池擎菡蓞万竹耸篬筤谁谓蓬壶逺红尘官道傍林园无俗物满目是琅玕非雾昼常晦不风夏亦寒流尘终日背归鸟一枝安但防青青节肯随黄叶残【右云溪五首】
　　竹色琅玕立花光锦绣舒物情奚得丧人意妄分踈污浄川同纳媸妍鉴本虚和光聊复尔防取未形初【右和光亭一首】
　　步屧寻幽胜亭边水竹饶地令人事逺江遣客愁销自是尘难近谁云隠可招洞天无别景于此日逍遥【右双清亭一首】
　　小桥藏曲折幽径一溪分旭日筛金影春流展縠文周遭无限玉参错几重云觌靣融真意相知只此君竹里虹桥见葱葱翠气浮枝交笼短岸叶落赴寒流索莫终年计徘徊竟月留清凉宜避热风色晚飕飕一到平桥上萧然浄客心两边风细细四靣竹森森更喜清流驶寕容畏暑侵我来归不去日永镇长隂【右浮翠桥三首】
　　虗舟横沼靣窗户四玲珑绛宇三山上青天一镜中夜深杨栁月日永芰荷风公退浑无事江湖兴莫穷【右虗舟一首】
　　小阁供遐眺凝眸万景闲江流连旷野林杪出遥山思逺凭栏外吟成倚杖间乾坤无尽藏造物岂容悭【右逺色阁一首】
　　道眼全无障机心了不生园亭如着意物色岂留情水鸟元相狎渊鱼自勿惊超然忘我见万化各天成【右忘机台一首】
　　寒潭深百尺潜物晦其真雨施时为润渊居毎自珍飞腾应有道变化岂无神直待功成日驱云上紫宸【右龙渊一首】
　　生植依山谷移根伴此君丛中抽紫干幽处吐清芬入室能俱化同心自逺闻灵均元不试委佩楚江濆【右兰坡一首】
　　和韩道济见示云溪之什
　　水竹吾庐胜幽遐不用寻秋江分浩夏日閟沉隂野客敲门防骚人倚杖吟佥言清入骨坐久发毛森
　　刘谊夫见寄云溪之什用前韵
　　闲情从杖屦幽意满林塘秋近气先冷春来风自香芷兰成佩玉茅苇当雕梁一念浑枯木能随栁絮狂身堕樊笼里心游浦溆边晩风传牧笛落日漾渔船山接无穷树江连不尽天凭谁图此景髣髴似斜川
　　归云溪三首
　　才入云溪境欣然靣故人江郊寕改旧竹树更増新泉石重为伴樵渔永作邻丁寕鱼与鸟久出幸无嗔林园三载别相见不相猜燕雀垂空下龟鱼近水来但辜新笋约犹及白莲开从此休官去风光日共陪蜀道溪林胜无如此地先两溪光练练万竹翠涓涓世谓齐盘谷人言过辋川吾生聊乐耳何必问前贤
　　题谢园二首
　　邂逅成幽讨徘徊慰赏心长江连逺色乔木借清隂亭暗萝埀幄林明竹散金烂游须爱日羲驭去骎骎林柯初脱叶江国便知秋鴈过如将信鸥眠不避舟一丘终未遂五斗秪堪羞不有樽中物凭谁破客愁
　　和仲明举幽居
　　薄游心已倦幽筑兴何长夜雨千畦菊春风五亩桑鸡豚还自乐人我亦相忘黄巻皆吾友何忧日靣墙











　　钦定四库全书
　　云溪集巻九　　　　　　　宋　郭印　撰五言律诗
　　歳寒堂
　　草木摧枯尽穷冬独后凋坚姿工傲雪直榦上凌霄烟色防髙盖风声涨晚潮只怜桃与李一向媚春韶
　　贵和堂
　　临池髙拓地轩槛直前开树影帘中入荷香坐上来吏闲休案牍客好共樽罍再稔民和乐嘉名亦称哉
　　独有堂
　　至道浑疑独头头岂或遗尘中如黙契圣处自深知一体珠多贯多方路益歧未能融物我难与话希夷
　　题费氏清余轩
　　闻説南轩下澄然洗客心不风兰自馥非雾竹常阴檐影闲云过櫺光淡月侵兴来谁与语抚弄膝间琴卭州西岩轩阁陋甚抡仲知府舎人侍殿撰公来游惜其頽敝乃更新之既成以书招印同游因成一章
　　鹤山争揽胜此地独超然秀巘脩屛立枯崖半屋悬团云饶翠竹鸣玉落清泉自得髙人赏佳名日益传
　　酴醿阁
　　春风髙阁上雪片又能香琢玉全天质施朱笑晚妆梅花如许瘦栁絮不胜狂况此偏宜酿逢人问酒方诸葛公则延登书阁出示焦丈通直洎诸公所赠诗因成四韵
　　落泊麤官冷婆娑小阁深身劳常簿领兴在即山林幽砌封苔晕虚櫺过竹阴眼前无限意清赏得知心
　　野亭
　　一到幽亭上萧然浄客心竹深风细细栢古气森森畏日背斜照珍禽共好音未能还小隐即此是山林
　　绕红亭
　　燕脂新染出剪刻费天工叶少何妨緑枝繁不厌红绮霞当眼烂风雨转头空唯有亭前竹青青四季同
　　陪元允大受游天宁寺三首
　　炎暑何从避城隅古刹幽故人今再防胜地昔曽游云合天容暝风来客意秋归途催暮雨回首不能休拉客游萧寺徘徊及暮还自非归沐假那得片时闲阅世真成梦为官只强顔老僧应笑我何日逺尘寰古人来防合萧寺喜麤连久坐频更仆留言悉契禅塔髙延晚照楠宻易昏烟欲去仍回首西风为惨然
　　天宁晚集
　　僧寮便坐卧触目兴何穷庭竹留斜日瓶花怯晚风分无依寳社心已脱尘笼回首人间世枯荣一梦中
　　游金地寺
　　山行无近逺絶顶是休程度石篮舆怯穿云履屐轻林篁当路迸泉水落溪鸣更宿招提夜寥然一境清得得来幽寺山灵为洒尘谈禅饶释子覔句让诗人好癖疑惊俗机忘始见真平生丘壑志舎此更何亲
　　下岩寺
　　云安欣及境小刹为徘徊殿阁随岩展轩窗向水开僧虽持鉢出客自舣舟回欲住无留计幽怀亦畅哉
　　游灵泉寺
　　人日访山寺春风能借温柳桥通一水栢径隐重门泉窦来何处梅花别有村从容寻后约假榻卧云根
　　再和
　　四面林峦匝风喧未觉温晓晴云度岭夜静月侵门地秀古今树人嬉逺近村细观羣动性各各自归根
　　宿大明寺
　　歴览成终日禅房处处深野僧应怪见俗客可幽寻烟竹寒埀幄风松静鼓琴清谈不知寐明月到天心
　　游涪州普浄院
　　城郭欹斜建人家髙下居扁舟挨古岸别棹过僧庐祠识伊川像堂标鲁直书【绍圣中程伊川谪居此作易传黄鲁直榜为钩深堂】惜哉横一水游子亦来踈
　　次韵明法游法相院二首
　　市近清江隔林深古寺幽竹光浓欲滴山色翠交浮咫尺人稀到寻常客共游机心吾已息来往不惊鸥禅扉尘不杂景趣自然幽黛色排轩入仙香绕殿浮傍林滋野兴出郭契清游归路风埃起眠沙愧白鸥
　　次韵蒲大受瀛游富仁院二首
　　衲子幽栖地青山绕四旁林昏知暝霭溪暖觉迟阳泉石闗心久风光引兴长春云多变态天末淡微茫脱屣尘埃外结庐猿鸟旁松门深掩月花坞静含阳欹枕泉舂急焚香昼景长我无林壑分世路只茫茫
　　宿香盖院
　　溪横门半掩日暮客来过翠竹庵前宻青山阁上多景宜闲里覔诗向醉中哦回首风尘满明朝事若何
　　过谦上人房
　　小房藏曲折客至不譍门种竹无多地分兰却数盆禅心初黙契道学更深论世路悲流浪因君一反源
　　僧房午睡
　　客馆饶秋思僧房惬昼眠纳凉仍古殿濯热更清泉得失浑闗命行藏只听縁安能随世态膏火日相煎
　　游酆都观二首
　　两汉神仙宅【前汉王方平后汉阴长生于此山炼丹飞升】千年道徳乡祥云连野润巨栢亘天长陈迹遗萧爽髙风接混茫凝情丹灶冷无处问真方
　　仙籍平都化今晨喜一过彩云空洞穴【隂真君道成日洞中五色云扶起】古木上藤萝龙势山盘转禽声日咏歌我来思际遇亭下久婆娑
　　游思安凤凰岩
　　山脚清江转岩腰细路通飞泉忽溅雨阴壑自吟风寺隐烟云里人行竹栢中野僧无个在幽鸟为谈空
　　合州濮岩
　　背郭二三里林峦迥出羣千岩蹲古佛万木驻寒云楼阁侵天际烟霞谢世纷登临不忍去回首日西曛
　　题岑公洞
　　岑公来避世甲子十周年【隋末居此】夏屋虚岩豁神芝结乳悬木乔从昔种香信至今传【寄香与客人事见本传】学道能坚忍何人不得仙
　　采真洞
　　竹洞深深处斯游契采真故来非俗客同道是幽人日暗能休影风清不受尘行行无限意满目涨脩筠
　　和张方回西湖二首
　　房公巧栽植花发四时春有竹能环水无风不动苹人亡留粉像客至谢红尘梅栁年年色相看白髪新丛篁深翳景草木未知春晴漏林间日寒生水上苹萦纡通防径寂歴逺嚣尘更渡长桥去无邉物色新
　　和何子应游金璧池二首
　　才华思哲匠魂梦绕幽塘旧馆随人胜新荷特地香烟深喧脆管水浄蘸浮梁安得双飞翼尊前一醉狂徜徉清水曲盼恋緑杨边欲并师商席同登傅説船万荷齐舞扇一苇独行天满目江湖趣无劳涉大川
　　和元汝功登城有感
　　荒城縁蔓草峭壁累咸鹾【山名白盐故云】山木秋尤少江云晚更多寺乌千防集塞鴈一声过锦水归心切渔衣负緑蓑
　　城上
　　晚目层城上山川自吐吞断云孤岭秀涨潦一溪浑烟起谁家树人归何处村不堪东北望回首又黄昏
　　登呪土寺东台
　　寻幽通野寺访古得危亭木偃千年盖山围一面屏登临徐发兴萧散偶忘形倚郭繁华地斯游喜屡经
　　书台
　　崛起扶刘氏兼资将相才臣心虽自切天命若为猜古壁空遗像荒榛只旧台斯人今不见落日更徘徊
　　西台
　　髙台埀四顾遗阅千年烟树孤城外云山落照边峥嵘余巨石惨淡接平川往事谁能説凭栏一怅然
　　凌虚台
　　髙台收晚照逺思浩无穷竹里清飚泛山髙翠霭防九层平可上一径曲能通谁揭凌虚字名浮亦未公
　　御风桥
　　此地多虚旷飘然欲御风双鳬疑到阙一鸟似翔空本是仙家事元非幻术功金丹成就日白昼自飞冲
　　众香桥
　　标名何所谓物色正相当堆雪酴醿洁披风菡蓞香菊从秋后发梅向腊前芳眼界无多地纵横亘十方【佛有众香国】
　　无尽桥
　　曳杖徜徉去仙家洞府中寒流清自绕幽径宻相通着处亭皆稳看来景不同是名无尽藏具眼悉和融
　　张持道生辰三首
　　妙喜生摩诘长庚梦谪仙寳阶三道降凉月九分圆黒髪功名地红尘世俗縁乾坤思整顿休慕竹林贤几下陈蕃榻常窥孔氏墙通融释老廓落傲羲皇永祝千龄夀从今一瓣香玉枝长不汗莫问鬓邉霜咫尺桃源路乗闲许杖藤髙谈六十刼闇室百千灯邀月公挥手眠云我曲肱洞门初不锁俗客岂容登
　　挽故杨叔强承事词
　　家事毋闗我心君日日休阴功归子息贤徳视交游彛鼎千年古图书一室幽荣封胡不早只许到郊丘
　　故于泰和挽词
　　艺圃收名早如何亟赋归肩摩青佩久心念白云飞屋有诗书润家因孝友肥二雏行展翮休复愤儒衣
　　家夫人挽词二首
　　娈彼闺房秀泠然玉雪容月箫难择对石窌侈防封涵泳诗书习扶持扇枕供三荆方擢秀云壑卧双松熊轼人将达鱼轩乐未央遽令双剑化并作一丘藏笔絶先秋句衣缄故箧香未应林下女千古擅清芳
　　明复作文房四物诗因用其韵
　　鋭精文字里今古叹毛锥职在中书贵功因大手竒楮君频借重墨客最相知絶迹头童日麟经万世师【右笔】琢就阴崖骨良工用意勤沼心初受水镜面已生云自比珪璋质能成翰墨勲千金酬重价端石世传闻【右砚】结绳嗟已逺书尺济斯民汗竹功犹浅香皮世益珍亷方能洁己舒巻解随人一自逢毛颖交情日日亲【右纸】笔阵须鍪甲轻烟久秘藏犀文夸妙手鱼腹验真方制就圭象磨成防漆光东齐吾注易谁遗一丸香【右墨】
　　竹杖
　　长短身为度洪纤节自明时时勤执捉处处伴经行峻岅腰能直危桥步亦轻化龙他日事灵夀若为荣
　　竹夫人
　　林下风流在收归枕簟傍冰肌元本浄玉骨自然凉最是虚心好由来正节刚炎天长作伴书夜不能忘
　　藤枕
　　剡藤新织就一榻共清凉琥珀珍难得龙头贵莫当不辞拳石冷宁羡锦囊香梦觉华胥乐神怡四体康
　　芦簟
　　炎方需此物收蓄遍家家致用同桃竹劳工笑象牙虽无花色丽却见水纹斜展卧南窗下萧然兴莫加
　　椶拂
　　一色椶榈造收成掌握中青蝇应退舎白鸟【蚊也】敢争雄便作毛用【祖师有龟毛拂子】宁殊麈尾功世情分美丑达者自圆通
　　纸扇
　　裁成方絮后凉意便相亲烈日工遮影飞尘少污人襟披殊觉快掌运莫辞频纨绮徒观美论功曷比伦
　　见墙间竹影拟而画之终不近也
　　东墙才过午写此此君真日翳倐无迹云开俄有神因縁咸自尔形似竟谁亲笔墨有非伪天公恐笑人
　　孤鴈
　　误逐衡阳暖轻逃塞北寒偶分千里伴翻羡一枝安兄弟今何许家乡路若干飘零归未得浅渚戢脩翰
　　蟋蟀
　　秋虫推尔杰风韵太麤生衰草年年恨寒砧夜夜声轴闲催妇织衣薄念夫征谁谓心如石欹眠不挂情
　　山茶
　　严冬能独秀浑不借春风叶自经霜碧花应鬭日红望中防眼髙处欲燔空安得栽培手移根向邑中








　　钦定四库全书
　　云溪集卷十　　　　　　　宋　郭印　撰七言律诗
　　上政府五首
　　王室当年若缀旒片言戡定出竒谋临机勇决千钧弩济险优游万斛舟掌上回旋皆造化毫端升黜是春秋虫鱼尽喜乾坤泰宇县宁闻杞国忧
　　塞上烟尘永不扬边民戍卒尽耕桑抗言用武真非策唾手扶危别有方须信精诚能感格由来道徳本安强恩沾动植知多少天使千秋保炽昌
　　政和乙未对彤庭袖笔曽陪四海英三十七年浑梦境六千余里邈神京大钧播物无垠际小録搜才有姓名屈指西南存者防成都首县一孤生
　　三纪徒劳只疗饥年逾耳顺已知非行藏有定随縁过功业无成与愿违里闬傥能乗驷入君门便欲挂冠归交朋亲戚犹相庆要看桑榆晚日晖
　　起家白屋忝为郎俯视同侪道亦光已幸十年纡赤绂犹期一日坐黄堂纷纷奔竞真成笑兀兀憃愚但守常不是坤舆能厚载敢干斧锧献猖狂
　　上曽安抚二首
　　万口争称好使君擕持踊跃看朱轮入门便洒随车雨到处真成有脚春鱼鸟一时生意气江山千里有精神大贤易镇朝廷重巴峡穷愁要抚循
　　圣门鼓瑟妙难窥今日风流亲见之五纪光阴惊电掣一生忠孝仗天知老庄座下须闻道李杜坛边敢説诗晚景功名非所慕抠衣深喜得宗师
　　寄何修撰
　　向来只欲返荆扉老大趋时意颇微官路波涛犹汹汹家山桃李自依依刳心拟出阴阳表委质难逃造化机寄语当年蓑笠友樵渔素约敢相违
　　上郑漕二首
　　穷经好客旧时声千载遗风见典型忠孝家传心自赤功名路稳鬓方青傅岩欲作商霖雨蜀道犹观汉使星小益提封重试可定膺锋召入尧庭
　　孤迹平生似转蓬少而豪迈老羁穷荣华路上黄粱梦英俊丛中白髪翁身堕穷山三峡里心随流水大江东夤縁展翅斜阳晚须仗扶揺一鹗风
　　送张道从上行起复帅防二首
　　初辞丘陇重哀荣斾巻春风第一程帝委才猷专外阃人推勇略过长城孤忠炯炯能移孝温诏谆谆遽夺情三峡壶浆应满道江山草木旧知名
　　白帝层城统十连肘聨荆属阻山川翠华久睠舟车防紫诏先收柱石贤雪净已通梁阁道浪平空舣汉楼船不妨腰绖登廊庙典故先朝尚宛然
　　送郑宣抚三首
　　棹发嘉陵即帝庭山川草木若为情忠嘉但有三千牍威爱犹传十万兵天象共符虚右席坤维一带失长城西南所系安危大何止雪山分重轻
　　凛凛风霜镇玉闗文经武畧自优闲蟠胷浩气吞云梦盖世英名重泰山忧国屡形诗句里折冲长在笑谈间四川父老攀依切犹问牙樯防日还
　　朝路年来似奕棊惟公出入倍光辉昔时裴度临轩遣今日曹参促诏归蜀栈云横星骑动楚江天阔锦防飞只应太史朝朝奏迤逦台星近紫微
　　送戴子厚赴张防州之辟
　　半世婆娑厌宦途时危结绶计何迂非干避地游巫峡且欲从军捍蜀都巴水秋深添别恨金陵天近试雄圗平心勿管风涛恶阴有神明巨力扶
　　送邵公济溥赴省二首
　　天府登贤策马东似君人物许谁同文章小技出儿戱道徳微言余祖风有路青霄元自别无情白髪向来公平生醖借唯经国唾手先收第一功
　　凛凛霜威扑扑尘不堪晓骑送行人云山万防逺连蜀烟树两行初过秦风厚正能扶大翼浪髙端足化脩鳞圣君急士思调鼎喜见寒梅漏泄春
　　次韵喻存道二首
　　访道寻师积有年晚逢夫子叹髙坚闗启处功深矣妙指传来意豁然气防三宫驰圣毂理归一辙弃尘编工夫到后神明出夺得天机运用权
　　神龙一去渺无踪落日孤云为惨容溪绕练光秋更白黛横山色晚尤浓细看风物曽经眼深达根源自防胷寄宿僧寮清不寐一轮明月挂枯松
　　次元汝功韵赠王恭之
　　四海车书未混同忧怀都付酒杯中云雷自昔开屯难天地于今合泰通浊酒寒灯招旧友清江小艇忆诗翁人生防面真难得莫遣行装犯晓风
　　次宋正纪韵
　　释耒随人干斗禄因循五阅闰余年折腰每效官三品糊口深慙食万钱未梦登天生羽八肯希舐痔得车千求田早决归耕计种秫何妨酿酒泉
　　次韵正纪见寄
　　栖栖奔走不知春日月无停疾转轮尘土强顔成俗吏林泉放意属髙人书题缱绻情何切诗律雄遒语不陈引起归心千万绪向来梦寐几翻新
　　次韵正纪见贻之什
　　解绂归来旋葺居身安环堵不求余麤羮粝饭偏知味谈话寒灯胜读书情窦欲开先自窒心田已浄弗须锄亲朋有酒且呼唤万事何妨一破除
　　次韵嵩师彦正留别
　　两公清气入人肝玉树森森逼我寒挥麈缤纷惊落屑和诗来往疾跳丸兴余不管牙签乱坐久飜忧蜡炬残轻别莫言吾所讳重逢应作老翁看
　　次韵余时升见招
　　老大逢春意转微追随不复似当时怜君旧已开三径顾我今方卜一枝近水遥山元自好暖风迟日更相宜便当乗兴寻花去免使园林恨失期
　　和赵茂州即事六首
　　千岩万壑最幽深玉垒西邉古茂林仕宦不妨真大隐风流无伴只孤斟多情竹色朝侵几适意松声夜入琴莫道使君无一事每劳幽思发清吟
　　邉城赢得自由身富有江山岂是贫水榭晴云来几席月庭香雾湿衣巾已邀松竹为三友更列图书作四邻不会世间机巧事无思无虑乐天真
　　人事都无喜宴安懒于喧处竞追攀惊残午梦风推户压尽炎威雪满山无主岩花时解笑近人林鸟亦知还应怜朝市区区者方寸何曽顷刻闲
　　官居閴寂似僧居坐卧行藏得自如爽气逼人千亩竹清风满室一床书心游淡泊能调马意絶贪求岂羡鱼即此便同三径隐未须投绂赋归欤
　　前世愚夫哂邓通即山鼓铸死饥穷贪名勿羡青云士守道甘为白髪翁日月奔驰驹过隙乾坤局蹐鸟居笼反观自有超然地能使渊明立下风
　　所欲谁能矩不逾人生七十在须叟纵横窃鄙张仪诈怀巻终思甯武愚幸有精神延短景了无才力奋雄图手提造化非难事井底寒蛙祗自居
　　诸友和章及性宗用韵二首
　　服田力穯是良农卤莽耕耘报亦同得道正从勤苦里了心只在刹那中六通四辟非闗学万别千差不见功法法满前供受用更于何处覔家风
　　千花百草鬭青春法界谁知本一真生灭去来浑妙用洪纎曲直现全身参同聊示师资契授受宁论父子亲直下承当犹自错可怜舎己更从人
　　宋子渊有诗及性宗事用韵寄之二首
　　还淳反朴似山农与物相忘即大同造理自超言意表发机不离见闻中批云切月能无事转地回天别有功公案见成何必举请君于此嗣宗风
　　枯木寒岩但不春直经千刼未为真一门超邈难寻轨万象森罗独露身田地稳时行便到工夫尽处见方亲韩卢逐兎纷纷是言语支离最误人
　　康子思二诗有问道之意和其韵
　　禀生太极本纯全七尺身中豁一天妙道髙深从俗笑至言微宻向谁传何须青简书勲业赖有丹台集圣贤诸子但论时世事令人懒语益思眠【少陵诗有世情只益睡】要作通天一大儒措心寥廓未为迂神机应变无多子圣域知归不逺涂哮吼定应潜百兽啁啾终是笑羣雏吾今欲覔衣中寳活计须教一物无
　　赠王君诏道人
　　润屋金多笑不居却从象防索珠千年古镜心长静万里飞云身自孤空里结空空复有梦中占梦梦元无休将此语轻传泄举世冥行少丈夫
　　卜居
　　只忧短髪变星星早葺生涯寄暮龄二顷可能轻相印一区聊欲着经不嫌野水侵扉緑更喜寒筠绕屋青投绂归来成底事要驱龙虎遁天刑
　　次韵杨信仲见贻郊居二首
　　平生不喜入州闾林下江边谩卜居解榻延宾同笑语杜门教子读诗书最怜舎后蔬盈圃只欠庭前水绕除官路崄端可畏茅茨固就早悬车
　　野老樵夫作比闾儒宫一亩亦安居浇愁剰买村前酒引睡频拈架上书江近云烟长到户人稀鸟鹊自驯除不才已分时流弃犹幸能延长者车
　　次韵王徳夫晚晴郊行之作
　　天含愁思雨防防晚色云销万里青几防沙鸥临水镜数重烟树簇山屏雅闻樵采能谈道欲耦锄耰更问经藜杖芒鞋先有约相从避世免深刑
　　次韵师时发溪桥晚眺
　　卧溪古木势蜿蜒伫立斜阳旅思寛湍没岸痕知涨溢风生水面觉清寒静容桃李敷浓荫暖放鳬鹥浴短翰隐约渭滨真髣髴行藏都付一渔竿
　　和师时发荷亭晚饮
　　榴花灼烁半空开天外薫风入座来雨掠南塘荷盖净云埋西岭日车颓物情荣谢看诗句时世安危付酒杯好是溪桥最清絶淡烟寒水一迟回
　　宪司后园葺旧亭榜以明秀元少监有诗次韵
　　烂漫烟光一目收危亭葺就壮岑楼三巴故国山川在万古长空日月流江水奔腾无昼夜石田耕获漫春秋兴来笻竹随儿軰径路平生不惯由
　　再和四首
　　万象森罗不可收一亭览尽胜髙楼涂山南觐尊乔岳渝水东朝合众流烟起人家天欲暮云归海峤月当秋此时此景尤佳絶约客重来信有由
　　东皇物色未全收山半登临当倚楼锦里烟光浑在眼云溪花片亦随流夕阳正好无多景春序才移已复秋却忆故园林壑美乗风欲去问何由
　　皇家故境未能收愁絶登城与上楼目断东吴心已往神驰西洛泪先流江山环合成兹邑雾雨溟蒙即是秋赖有圣贤同一中忍将时事説元由
　　天际油云不肯收全妨寓目向层楼日车难把长绳挽春事浑同去水流可奈余寒犹作沴悬知徂暑未能秋此方记得偏炎热路入防门一再由
　　仁夀县后有亭余名之曰明逺赋诗二首
　　虚亭突兀枕崇冈玉宇无风秋自凉地濶羣山争逶迤天低逺树立微茫阴晴易辨云霞色晓夕常吞日月光我亦清心官事省葛巾藜杖得徜徉
　　小邦人物大邦同万屋鳞鳞气郁葱谁挈神峰离海底幻将廛市纳壶中埀帘拟学山阴画飞舄难乗叶县风举首穹旻才一尺敢凭正直谢天公
　　爽襟亭
　　西冈独上每舂容天接危亭四面风万室鳞鳞归眼底一峯岌岌倚云中地灵人胜风流古石秀山回气象雄曳杖频来无别意喜观禾麦又年丰
　　次韵刘文饶题絶尘亭
　　江白风清古寺虚客来萧散兴何殊水涵踈树千寻浄尘到幽亭一防无天际昏烟迷小艇林端落日射浮图欲添楚屿深秋意好向沙洲养橘奴
　　双清亭
　　凿开苍翠着幽亭正取澄江一镜平嘉木千章埀倒影支流三道咽寒声桥横古路肩相属云衬斜阳眼自明竹色波光交借重照人心骨有余清
　　龙渊桥亭新成
　　溪浅桥横趣自幽坐来风色晚飕飕寒泉有韵石间出逺水多情竹外流地僻蛟龙时隐见天晴鸂防乱沈浮见闻总是吾家物好景何须着意求
　　次韵文士頴留题李子充双寂轩诗
　　黙黙幽轩祗自知天人一理未容欺檐光坐揖青山入窗影闲看白日移休道嚣尘侵晏宅由来表里湛黄陂思惟泯处全真现存得灵龟笑朶颐
　　诸葛公则延登书阁出示焦丈通直洎诸公所赠诗因成四韵
　　诸城葛氏久湮沈清尚知君独逺寻席巻承家猗顿术日明好古子云心珍藏髙阁轻三箧善购多门小万金曽见墨庄耕获利行看杞梓秀家林
　　同神泉县尉游海惠院登三惠阁有怀汉州同官
　　出郭幽寻偶一欣初来犹未叹离羣谁知萧寺悬荒野却有层楼插暮云烟外遥岑仍隐隐风边落叶更纷纷天寒日薄牛羊下绕树归鵶不忍闻
　　题逺色阁
　　倚杖从容日未曛望中一洗两眸昏晴云放出千寻岭乔木团成几处村东去西来长道路春耕秋获换郊原无穷物象相吞吐妙趣谁知在不言
　　次韵蒲大受同游龙洞之什
　　寻幽一访洞中天路绕青溪水绕山翠径﨑岖行竹里红尘咫尺背人间侵裾爽气冷冰雪潄玉寒流锵佩环更问石庵窥胜迹斯游岂复倦跻攀
　　次韵董守流杯池
　　巧思潜窥造化儿更依曲水凿方池灵鼇上钓喧红粉轻鹢浮觞趁彩旗落涧寒声泉防防弄花斜日影迟迟分明作个山阴防仍有当时幼妇辞
　　归云溪
　　九夏何知暑令行轻风拂拂水泠泠只凭藜杖穿幽径还喜蒲团憩小亭散诞竹邉梳白髪徘徊江上诵黄庭人间无此清凉处亦许儿童共乞灵







　　钦定四库全书
　　云溪集巻十一　　　　　　宋　郭印　撰七言律诗
　　忠州懐古
　　连日追游笑语同一樽能遣百愁空唐贤阁上秋风冷巴子台边夕照红木落荒坡思白傅草深颓墓忆宣公只怜地狭难成市依旧沙头作小丛
　　留云安驿诗
　　孤馆幽幽一境清昼长无事亦无营睡频推枕仍重起坐久抛书却再行静看檐头蛛结网细听屋角鸟飜声闲边日月元如此须信人间有赤城
　　八阵台
　　八阵台前水急流累累石塜界沙洲机深已尽吞吴策事变空成守蜀谋江月四时犹耿耿云山千古谩悠悠天公若遂兴刘愿功烈应非管乐俦
　　过小汉坝
　　地豁天开眼界寛两山相对列防岏多情烟树连村暗不事沙鸥照水寒立马踌躇饶野兴抗尘犇走尚麄官归来凖拟江湖计不负蓑衣与钓竿
　　汉州塔二首
　　万象森罗眼底明倚天髙处喜重经逶迤江练秋逾白峛崺山屏晚更青望尽平原烟冉冉愁深古塞雨冥冥踌躇欲看千灯后手拨浮云正极星
　　相随步屧转穹隆万室鳞鳞指顾中自笑情懐非旷士谁知筋力已衰翁吟余尚惜西山日立久飜忧北户风从此不须攀絶顶云深无处认鼇宫
　　陪元允大受游天宁寺诗
　　寂寂禅林绕篆香长廊古殿总虚凉楩柟蔽日空交影乌鹊驯除不乱行灭想自成清浄界争机端作是非场灼然祖意休生解炯炯寒灯一防光
　　总持院
　　晓霁同登古息台雨师先为洒尘埃纹楸战罢仙踪杳清磬音传佛寺开门外老松迎客入竹边髙阁放山来逡巡揽尽风光去寄语三官不用猜【院有三官堂父老相传昔有仙人弈碁于此即三官也】
　　合州菩提院和严梦锡韵
　　小刹迟留为觅船欲凭一苇下长川磬传清韵毎知晓柏偃樛枝休问年末路风埃埋日月故园松竹老云烟由来行止皆天定遇坎乘流只信縁
　　宿觉空院用壁间韵寄王巨山
　　度垅穿云十里遥招提蹲踞乱山坳地灵潜隠圣贤宅林静俯闚乌鹊巢万法岂从心外有一真还向梦中交世间出世元无别尘俗纷纷不用抛
　　元日有感呈正纪
　　情绪长随节物迁老逢元日更凄然春风未省摇心曲腊雪空留防鬓边加我四年终易学长君一嵗尚尘縁何当同伏嵌岩下添取炉中住世铅
　　立春
　　颇恨东风巧入帘不论朱户与茅檐青春处处为谁好白发年年空自嫌市酒岂能供燕笑官娃无复问秾纎强随儿辈追时节菜压香盘未损亷
　　正月八日至十二日雪不止和施仲任韵
　　天雨宝花呈上瑞不同常嵗旋能干痴儿诧见盐成糁戏仆圆搓玉作团漏屋茅檐埀欲压华筵酒椀正禁寒悬知片片非他物落处应须子细看
　　和钱叔凭长官京师新春即事
　　青门冠盖近迎春物态天容旦暮新日暖御沟初破冻雪消驰道未生尘晓烟暗緑金条眼佳气晴浮碧瓦鳞唯有纸鸢堪一噱掠天翔泳不由身
　　上已曲水
　　良辰元巳惜芳菲一笑林亭挽落晖圆吭髙低齐献曲浓隂逺近宻成围縠飜细浪环池转羽挟清觞傍席飞不为不祥来祓濯欲因流水送春归
　　次韵袁徳夫春日书事二首
　　公余萧散步晴晖正是韶光懒困时官事暂能逃倥偬物情深觉变神竒风传小树香浮砌水接平湖緑满池春草怪来成好梦西堂句法少人知
　　满眼烟光困不胜羣红委地緑堆林空庭鸟下簿书退小院燕归帘幙深千里故人萦午梦一樽新酒隔春岑多情柳外莺声啭似向东风写客心
　　和喻迪孺郎中春日书事二首
　　春风不入鬓边青羞逐儿童趁晚晴花欲近人顔色好鸟来窥户语音清钩帘静院山相顾散防髙亭月共行自断穷通天已定休劳占数向枯茎
　　人间春思漫纷争祗把新诗唤晓莺妙处镌镵应鬼泣醉中挥洒自风生谁知雅道当今絶独与骚人并驾行尺纸飞来光照夜小窗申诵到参横
　　春日云溪即事二首
　　乞得筋骸伴老农一丘春兴有谁同禽声路入笙簧里花色人行锦绣中薙草养兰修故事凿渠引水着新功羲和叱驭应难挽愁见颠狂栁絮风
　　林壑栖迟两见春一笻一麈任天真鸎花世界无停晷电露光隂莫负身蚁战蜗争那复问鱼浮鸟戏自相亲长江不日桃花浪筑石牢堤急倩人
　　春晴二首
　　春工又是一畨新满目韶光欲醉人风唤鸣禽争暖日雨粘飞絮着香尘老来情绪元知别酒后形神始觉亲独向小斋书咄咄无端燕子往来频
　　二月埀杨长緑柯渔村春坞景融和沙边细浪摇芳藻水上红云映緑波风袅钓丝时荡漾日移花影更婆娑径须展此连鼇手且向樽前醉倒歌
　　道中得雨
　　暖律潜开四序先土牛何处不施鞭道逢宿雨连新雨人説今年胜旧年和气薰蒸还率土湛恩汪濊仰髙天甲兵一洗成丰稔从此边陲定帖然
　　孙希汲出示所和杜允迪二诗因次韵并寄允迪以当别后一笑
　　草木蔵春柳报先谁将苍驭快如鞭夜中一雨知无价陌上三农庆有年玉糁寒林梅委地浪飜平野麦连天隂阳燮理非吾事新嵗调和岂偶然
　　和余时升周子美江雨有懐雨不絶诗韵各赋一首
　　天作淫雨似秋中沾湿恐侵河伯宫螟螣欲伤禾黍秀鼋鼍尚快波涛风谁驱天际乱云墨且放山巅晴日红有酒亟来相就饮流光一去大江东【右江雨有懐】
　　檐前万防落珠玑乳燕梁间嫩学飞水滙百川人迹絶苔封三径马蹄稀田塍湓溢禾生耳薜荔芊绵垣有衣江上何人清兴尽却乘新涨棹舟归【右雨不絶】
　　次韵卲子文感春之什
　　池塘不似昔年春蝶乱蜂狂更恼人莫傍花丛看婉娩且懐诗巻诵清新山林祗管萦魂梦寰宇无端变刼尘遥想江东忧未歇可能熟醉巧谋身
　　送春
　　春色忽随流水去人间谁解绊风光一声杜宇乾坤隘万防飞花日月忙道阻岂能游上苑年衰无复梦幽塘蜂情蝶意都萧索难化吾心一寸刚
　　次韵时升春尽之作
　　送春仍恨酒杯干今夕休眠到漏残歌舞纵无供笑语賔朋犹有近门阑伤心已讶千林緑转眼还看万叶丹节去节来君莫问诗盟从此勿令寒
　　再和
　　纷纷满地落红干杜宇声中春正残诗酒情懐公事汩干戈时节赏心阑生憎蔓草縁堦碧却喜含桃向日丹万里吴天飞不到剑光空射斗牛寒
　　和史守八月十四日月二首
　　月蘸澄江上下天波光桂魄两依然喜延嘉客楼同倚贪吸清辉席屡前万里无云秋更濶千门不夜晓相连嫦娥且驻来宵驾玉宇年年不列仙
　　半秋云物扫遥天对月凭栏一怃然明夜半规应尽满此时清赏更无前琼楼颇觉三山近玉斧谁将七宝连我欲乘风霄汉上坐令凡骨变真仙
　　中秋佳月懐杜安行冯当可二首
　　西风卷尽片云浮天宇团圆素月流玉斧修成三夜景银盘赛过十年秋佳人邈心相照羁客徘徊影共愁安得仙娥一招手驱鸾驾鹤上琼楼
　　絶胜寻常三五盈魄成金气自然清烟云敛迹秋空濶星斗沉光夜色明璧堕江心随浪涌镜飞天面逐人行四方万里同清赏大地今成白玉京
　　再和前韵
　　隂阳升降定沉浮九之前大火流人逺祗同千里月天髙谁放一轮秋飞萤眇眇何时见惊鹊纷纷特地愁陋屋穷檐无不照清光岂独射髙楼
　　淅淅乾坤灏气盈多情明月共秋清且将照席银缸背自有窥檐宝鉴明但喜人心都爱好谁知天度不留行反身一视真竒特夜夜神光莫与京
　　次元守中秋观月韵
　　青霄万里絶纎毫海上仙人独钓鼇荡荡性天元廓落亭亭心月本孤髙寒光破碎穿幽径素影飞翻入怒涛但挹金波还洗涤不须遥望日生髙
　　八月十四至十六日无月二首
　　秋中景色正萧森月色超然重古今要使万方倾素采那知三日翳重隂晦冥欲害天公眼想像难忘海宇心决断浮云须好手明年此夕要追寻
　　不见团圆桂景森清辉一片本常今欲看静夜千家昼先扫长空万里隂宇宙光明思佛掌儿童嚬蹙见人心茫茫千里凭谁问毎使良辰罢访寻
　　十七日夜当可同去非观月而子仪进道与仆皆不在焉当可有诗辄次韵
　　月过中秋色尚鲜赏心未厌惜流年琼杯不许三人共桂魄难同两夜圆碧落无云星避彩清辉满座烛销烟新诗唱罢应愁絶影入珠帘照客眠
　　当可观月有归来清絶不成眠之句因广其意作五十六字
　　一别婵娟便隔秋寒光今夕为谁流万家窗户人推枕千里闗山客倚楼酒欲忘懐难解醉诗将遣兴却添愁空堂耿耿浑无寐晓镜看来易白头
　　秋懐二首
　　西风猎猎动天闗底事萦心拨弃难夜枕蛩声连晓急暮楼鸿影落江寒遣懐樽酒浑消得遮眼文书亦倦看物理盈虚元已定伤时何苦泪阑干
　　窗戸寒生不幕罗无边愁绪费长哦有情尚觉天公老不饮争如月色何嵗序峥嵘双鬓改乾坤离乱一身多年来懒读悲秋赋忍听商声入咏歌
　　和元守重阳和韵
　　空樽独把送斜阳九日何忧酒中伤客里吟情尤寞寞梦中归意亦茫茫枫飘丹叶随流水菊吐黄花犯早霜惟有坚心松柏在四时不改色苍苍
　　谢道守董朝散腊日分惠采鱼
　　腊日公塘命矢鱼亲迂五马过康衢分波短艇金梭疾缀网圆鬐玉叶粗滋味尽教沾掾属割烹不独侑賔厨从今下客休弹铗不似冯谖恨食无
　　腊雪
　　好雪还从腊日飞空庭委积路淋漓寒深闭戸难延客兴发乘舟欲访谁没谷沉崖真快意撒盐飞絮敢言诗儿童诧见千山缟来嵗丰登定可期
　　咏雪
　　上天连日拥愁云晓起联翩瑞色新入麦未多三日雨着梅先报万家春兴来赖有乘舟客喜极宁为闭户人安得梁王相命赋兎园避席少逡巡
　　次韵李尧俞良臣论交一首
　　深知不作昌时瑞成茧那能效野蚕世态如云从自薄交情若水定非甘最怜炊黍张生约勿笑分财管仲贪欲结他年渔钓友江湖舎我复谁堪
　　郭有道先生知命録喜其摆落世尘去来自在真神仙中人也用余时升韵附于羣公诗后
　　髙标百世可防顽喧处亡心心自闲小院客来风扫地凉宵人静月窥闗了知游戱梦蝴蝶聊学逍遥歌泰山须信先生今未死青冥鹤驾眇难攀
　　老境
　　怪来齿发日凋疎坐阅春秋六十余鬓雪难消休把镜眼花易发废观书身边赖有三田实世上须知一梦虚只办此心赢造化浮沤起灭不闗渠
　　张持道生辰二首
　　来自仙家白玉京秋穹灏气欲平分人间莫道无先觉天下须知有达尊岂但期颐称上夀行看嬉戏弄仍孙三溪自是蓬莱境陵谷迁移此独存
　　西南英誉满簮绅安富尊荥孰儗伦世上种成无限果人间赢得自由身手提日月超千刼心隘乾坤等一尘应笑盈庭争祝颂儿童犹复咏松椿
　　夀汤总领
　　春色平分又六宵天生良弼佐皇朝豸冠凛凛周行肃虎节煌煌蜀地饶已喜月卿还旧物更看斗极转髙标仁人自合超诸数鹤算龄未是遥
　　睿主寛仁徧九垓西南总计属英才一犂雨向田间足万里春从天际来洗尽疮痍凭药石调成鼎鼐得盐梅赤松有约应难老未信人间白发催
　　宋正纪挽词二首
　　振羽曽叅上国鸿偶飞不到广寒宫诗书教子心尤切孝友承家徳自丰一命未酬耽学志半途何负摄生功新阡郁郁今埋骨想见哀吟万国风
　　姻好通来十八春酒杯诗巻最相亲休心失约寻真侣转首谁知作古人庵畔松篁长泣雨室中书史暗凝尘我尝一访经行处白日萧条倍怆神
　　范深父察推挽词
　　荣国诸孙逈不同妙年英气吐长虹圣经每陋三家学文阵平收一战功可但芹宫滋教雨更看花县畅仁风诗书满腹成何事惆怅舟移夜壑空
　　吊宇文道可
　　居闲共喜迹相亲桑户谁知遽反真三纪周旋浑作梦一樽离别倍伤神旧邦犹忆江山主新圃俄摧草木春隂徳降祥天报定髙车驷马岂无人
　　彭公堂
　　一瞻遗像起遐思庆厯风流想见之政化寛平无后日文词纯质似当时溪山寂寂人何在林沼依依泽未衰堂共滩名俱不朽十年清节斗星埀【池乃公所凿】
　　王夫人挽词
　　吁嗟兰徳已云翩空见佳城在九原无禄久虚南涧藻有姑谁慰北堂萱苦荼独御安天命曒日同归信誓言诸子欲知遗恨事陇头长听水潺湲
　　申夫人挽词
　　凤去鸾随事可伤唯传妇道式闺房紫箫吹月元同上宝剑凌波亦并藏南涧苹余空自老北堂萱在为谁芳幸哉有子遵遗计外氏犹能谨祭尝
　　明上人感棊不已作诗赠之
　　未然一着最微黒白分明防者稀但向死中求活路莫于平处鬭机势强失利縁轻敌力困收功为解围胜负纷纷成底事不如完璧早还归
　　再用前韵
　　禅宗诗律造精微眼底纷纷识者稀举世何人谈大道怜君与我叩机休夸修炼飞金阙勿笑沉沦防铁围善恶两途俱是错堂堂日用要知归
　　和许觉民麈尾笻竹杖
　　拂秽清尘志自殊斯文危弱更当扶嘉言亹亹手尝御髙步徐徐身与俱驱犊几曽遭戏笑化龙应亦在斯须毛兎角人人用莫道吾家此物无
　　和荣安中道中见梅
　　春来无奈客愁新一破衰顔粉面匀笑折繁枝头带雪想成青子颊生津真香未许兰为佩仙质何妨缟作巾勿怪天公多着意为怜风韵冠羣伦
　　再和
　　雪里寒梅嵗又新粘枝的皪已开匀行人邂逅先传信枯卉逡巡欲问津他日调羮凭傅鼎此时漉酒借陶巾粉腮红跗休轻放醉赏从人笑伯伦
　　红梅
　　姿韵清髙自一家不将夭艳唤蜂衙冲寒万木浑无叶囬暖孤根独放花要与雪霜争皎洁肯随桃李趁繁华更看结实调羮在疎影寒香未足夸
　　山茶
　　枯林独秀染胭脂不使羣芳次第窥月桂殷勤来并色江梅寂寞许同时霜飞雪舞终难挫蝶隠蜂逃各未知折得一枝聊慰眼儿童拍手误春期

　　钦定四库全书
　　云溪集巻十二　　　　　　宋　郭印　撰五言排律
　　上卲尚书【代人】
　　康节名天下流芳到子孙素风门戸逺皇极典型存万邑纷戎马十年辞帝阍家艰俄茹苦国难更堪论上念长城寄兵分细栁屯紫泥颁诏綍墨绖总戎轩权重将军幕忠求孝子门江朝南海濶星拱北辰尊智勇张良足诗书郄縠敦边储裁冗蠧邦本厚黎元士仰苏天覆人依赵日暄势増师旅气威砻虎狼魂帐幄稽前箸山河暂偃藩精诚扶日月谈笑整乾坤贱子欣防庇先君旧感恩驾辕怜病马投木笑穷猿【案投木笑穷猿之下疑脱去一韵】扶摇如可借短翮待腾骞
　　和时升贻斋阁十韵
　　吏涂何就窘士节要安常逐物终迷路看书免面墙借邻通隙地对壁敞幽房架插三冬史炉薰一炷香丛兰分晚吹疎竹罅晨光济难嗟无防攻愁赖有方稍知休簿领谁暇剡封章池草春成梦案萤秋满囊良朋来欵曲佳句为铺张功业奚须问前贤拟杜康
　　时升咏雪效前人体尽禁比类顔色等字率予同赋用其韵
　　丰年真可必时雪降今冬飞霰纷纷集同云羃羃重炉深添炽炭寺逺隔疎钟先压窗前竹难分岭上松画楼欺酒力幽径灭樵踪蓑笠看渔父鉏犁慰老农穿檐寒正苦布野润宜浓梁苑思重赋袁门想半封龙沙犹张王虎士莫骄慵吾土端无恙天公久见容
　　五言絶句
　　春日即事
　　鸟咏短长句花呈赤白章化工非不巧闲客笑春忙苦热和袁应祥用韦苏州乔木生夏凉流云吐华月为题十小诗
　　旱魃难除遣南箕未可招安能飏双舄飞去学王乔山深隠防麏江寒乱鸥鹜我欲从之游形骸元土木黄昏蚊扑扑白昼蝇营营天地一红炉几人得聊生桃源何所不知有冬夏堪笑市朝儿炎凉争代谢倚杖长松底无风昼自凉吾庐傍林壑嘉木耸千章酷热无从避天风几日秋寸隂不知惜大火急西流赤日烁行路青天絶片云安得一丸药立返暍死魂中扄自清凉穿凿多门户神凝一气归陋哉勤纳吐呼吸一寒暑三界本无家人间自火宅未老发先华古人夏造氷秘诀从谁发胸次斡乾坤手中提日月既为谊夫赋坟庐诗乃防和韵再成十首为谢兼简韶美以资一噱【案坟庐诗十首原本缺】
　　秋萤腐草化芝菌出枯朽形质但变迁中有一物久大道无闗键人人悉可窥超然明日用了不碍云为伏羲画卦后文字积丘山谁知圣人意要妙唯一言仲尼作六经中遭秦火厄毕竟不可磨尊道而贵徳黒白未分时几人知此着一着只这是为子説崖畧忘机海上游鸥鸟下为侣入山莫怖畏猛虎即是汝法法本来空无垢亦无净直向异类行何曽失正性漏泄春光处山寒已放梅痴儿元不识须待百花开相逢无间隔万里一天风与子元同姓何劳问祖翁辩嗟孟轲劳清笑伯夷隘秋毫满六虚须弥藏一芥
　　题独有堂诗
　　俯仰天上下尊称唯我独无物亦无人本来真面目
　　逺色阁二首
　　遐观目力穷莽苍云山碍傥知色非色坐见六合外髙人了色空法界无近逺客来一登临正好髙着眼
　　遯斋
　　念念等空寂行藏鬼莫窥是名真遯者安用山林为
　　博古斋
　　撑肠万巻书不知何处着寄语腐唇人于兹宜领畧
　　题爽轩诗
　　心澄气自爽满目是青山欲知拄颊意一笑可忘言
　　题朝彻轩诗
　　玉兎夜夜明金乌朝朝彻吾身有神光大千韬日月
　　题三士轩诗
　　独立未为真万法皆吾侣故于竹柏间强名相尔汝
　　追古亭
　　结茅覆短椽仁风追太古囬视轮奂美唾笑如粪土
　　题寒碧亭
　　炯炯练千尺苍苍玉万个客来魂一清四顾不敢唾
　　和光亭二首
　　有爱即耽着竹色共花光何似无心人尧桀两相忘川原万草木总放无量光要识和同意乾坤不閟藏
　　双清亭
　　水竹两竒絶客来安此名那知污秽里识得是真清
　　梅台
　　百蘤照春台标名只取梅道人宁拣择聊记雪中开
　　忘机台
　　物物皆有机此发彼先知试看弋钓子鱼入鸟髙飞
　　万松岭
　　髙岗立万松晨夕鸣天风法法如是説应不负山翁
　　直钩潭
　　临深投纶竿直钩本非钓欲钓圣贤心黙坐得其要
　　再作云溪
　　脩篁卫长江云气自翔集中有无心人片云随出入
　　又赋
　　曳杖推门去问讯西溪云超然人境异佳气日氤氲
　　龙渊二首
　　蛰龙道已成升降得自在渊无百尺深窍穴通沧海爪牙了不露谁能见其踪超忽变化处即此是真龙
　　御风桥
　　是身如虚空风马时独御青天手可扪便欲飞腾去
　　众香桥
　　修证彼何人有国号众香此境了不殊沉檀蔼飞扬
　　无尽桥
　　园林作佛事施子不少吝携笻渡一溪华藏愈无尽
　　浮翠桥二首
　　竹防寒流驶幽深客可招壶中无尽景更渡一浮桥竹间有寒流四面浮苍翠何必驾层空萧萧尽秋意
　　挟仙桥
　　一间犹未达惜哉千种仙我欲挟之进俾见天中天
　　虚舟二首
　　浮游世界海无心舟自虚簸荡从滔天不管风涛虞野航一逍遥湖海意自足翩翩犯斗牛谁谓推平陆
　　大自在庵
　　茫茫三界中何处不自在情存想未除转侧成拘碍
　　金仙道中徒步
　　路经新雨滑山带宿云昏草履吾家物相将过别村
　　池莲
　　擢干洿池中天姿本清浄白白与红红邂逅识真性
　　兰
　　幽人纫为佩不为香与色秋菊暨江南未可比君徳
　　七言絶句
　　张都统懐古四首
　　慇懃圯上一编书汉四百年归巻舒晚节莫教闲辟谷皇王事业岂难如
　　控谁敢与争锋细栁将军眼自空拊髀何须长叹息分明颇牧在云中
　　人言诸葛事功难八阵堂堂指顾间认得君臣鱼有水个中蛇势似常山
　　世浊求清笑屈平时清把钓诧严陵行藏有道君应解独倚危楼髙处层
　　和冯当可
　　相逢不作少年看老着衣冠各强顔明日陵分手后音书又隔几重山
　　正纪诞辰辄成三絶句为夀所谓夀者非世俗之夀也盖期君道学坚固将与造物者游无终始者为友而已
　　复卦初爻寓意深祗縁虚静见天心君生正遇黄钟律宜把真阳却众隂
　　中冬蟾彩八分圆可是人间诞谪仙怪得心光呑万象镌镵造化付诗篇
　　嵗月推来逢子午坎离交处互乾坤休将世法论脩短超出隂阳道独尊
　　防州元宵和曽端伯韵四首
　　绮陌家家不下帘花光世界总成莲村歌社舞欢呼处都道今年胜去年
　　游子何须念故乡酒酣聊发次公狂人生行乐真佳耳休苦栖心名利场
　　华灯下上照楼台无数银花一夕开月色多情能助兴游人去了却重囬
　　斗转寅初月正中昏灯达旦九衢通汉家祀事传来逺想见当时太一宫
　　次韵曽端伯早春即事五首
　　春风着物便超摇已觉三隂次第消明日江梅吹尽雪却看芳草似裙腰
　　士女梅花插满头一川人日恣嬉游贤侯可是知民意特地江干驻碧油
　　一声幽鸟解呼春物逐新年气象新坐阅羣生空扰扰身如槁木是何人
　　九畹春囬未放兰先饶堤栁变衰残隂阳代谢寻常尔正好随流着眼看
　　使君千骑出重城对镜心闲似水清岂但邦人安善政波间鸥鸟亦无惊
　　又次曽端伯春日韵四首
　　瑞白春前已见三向来膏雨物频霑山城二月寒犹峭生怕东风巧揭帘
　　谁言堤栁胜江梅荣谢纷纷付酒杯春去春归何足问阳乌东出又西颓
　　韶光荡漾眼双明问栁寻花步屧轻波暖浮鸥飜素影风和幽鸟弄新声
　　先生胸次艳千春鬓緑顔红未老身松柏嵗寒终不改谩随百草鬭芳新
　　春隂
　　膏泽乘时要发生云师可是太无情朝朝只解连空晦好雨终悭造不成
　　感旱二首
　　大旱如焚气不苏云师谁遣上天衢人人凖拟为霖甚风动雷行雨却无
　　黯黯漫空云四埀飘风何事一时吹天公岂是无情者人物焦干总不知
　　望雨
　　秋杪阳光炽若焚了无隂翳彻朝曛天公有意怜行役乞与空中一片云
　　和厚卿雨凉午睡二首
　　一番骤雨洗骄阳秋色先贻枕簟凉正作故山归梦好觉来幽恨独何长
　　疾风吹雨打窗时客睡昏昏半下帷快意平生浑一榻是中真乐几人知
　　秋日即事八首
　　巴山今日见清秋河汉无声天际流我亦乘槎问牛斗此心刳尽一虚舟
　　风到秋宵特地凉卧看斜月半侵床来寒往暑谁能问归燕賔鸿各自忙
　　浅浅溪流緑一湾朝来拄颊看西山凭谁与我驱风驭飞上云烟缥缈间
　　篱边凖拟嗅清香菊蕊真同佛面妆屈指重阳能几许夜来寒露已为霜
　　向来玉烛四时和共庆秋田黍稌多但得贫民同一饱黄堂无事且婆娑
　　一片澄心似太清浮云了不碍虚明夜深人寂浑无寐时听空庭落叶声
　　新筑茅庐古道傍养成松竹可深藏西风颇动归欤兴不是悲愁赋感伤
　　自学心斋室久虚年来破荡一无余春花秋叶非吾事黙坐焚香读道书
　　次韵当可观雪
　　天将瑞雪洒乾坤世界浑疑色布银人説丰年犹细事边庭先喜荡烟尘
　　冯当可游龙鹤山有诗赠安道人用韵二首
　　一到仙山眼自明前身髣髴记曽经真人眇曶在何许更随藜杖縁青冥
　　君今宴坐澄神谷万象之中能见独功成白日上层霄莫忘飞来两黄鹄
　　宿古峰驿诗四首
　　﨑岖戴月上层峰拟借空山一夜风爽气袭人衾簟冷炎天此地即仙宫
　　故移一榻就髙峰推戸褰帷猎猎风骨冷神清浑不寐直疑人犯广寒宫
　　拄杖穿云到古峰月髙天浄欲乘风人间原有清凉地好作茅茨一亩宫
　　夜半飞来海上峰笙竽万籁奏天风素娥相望如招手欲驾神车上月宫
　　金仙道中徒步
　　欲税肩舆未得休且凭竹杖到山头疎林向晚投归翼满目寒烟醖客愁
　　相思寺迦叶佛脚迹诗
　　巨迹相传嵗已深往来游客好追寻谁知此足本非履胡不返身求佛心
　　送宗泰住成都正法院四首
　　道人活计等虚空城郭山林处处通随縁应现水中月万壑千潭一照同
　　凡情但以俗眼观妄义阿师取舎间岂知片云不挂天一来一去心长闲
　　少城衲子纷如粟攘臂丛林空逐逐忽然象罔得遗珠契诟离娄何面目
　　师今擕锡下孤峰似闻猿鸟含愁容胡不为言我常住东西南北总相逢
　　次韵刘文饶题絶尘亭诗
　　斜斜逺树绕江头十里平波似不流更欲寻源穿窈窕一蓑烟雨羡渔舟
　　题苏村酒家亭
　　下马穿桥憩酒家小溪清浅蘸桃花红尘咫尺如相背独坐幽亭对落霞
　　招任孝叔蒲明之江亭对月
　　髙亭对月影成双客舎何人共酒缸今夕相邀同一醉坐看金饼落澄江
　　和杜安行南湖泛筏诗
　　翩翩小筏穏如船十亩平湖碧浸天不待乞身追贺监君今已是吏中仙
　　渔舟
　　细雨霏霏下钓台冲烟小艇截江来不知取得鱼多少鼔棹如飞唤不回
　　戏投竹叶急流中
　　戏投筠叶赴湍流颠倒纵横不自由我亦江湖飘一苇千波万浪信沉浮
　　清水铺瀑布
　　飞泉溅石落寒岩更喜朝来一雨添疑是玉姝离洞户故埀千尺水晶帘
　　和计敏夫留题云溪
　　知君絶学谢尘编语黙行藏不碍禅亲到云溪重説偈天开地辟见纯全
　　问汉守刘宝贤觅酒四首
　　酒几于道少人知乘坠俱忘即我师身后虚名如胜此陶潜李白更无诗
　　不到房湖已数年麯生风味想依然使君醖籍真无敌欲向樽中识圣贤
　　村沽无复见瑶浆苦澁酸辛巳备尝欲洗野人藜苋腹除非金鴈送鵞黄
　　虽无斗量敌山涛时复中之兴自髙醉里醒醒方解饮勿将佳趣语儿曹
　　计敏夫送酒四壶有诗和之二首
　　万象森罗总是诗神机一动即天随寒梅把酒真游戱妙意纵横十二时
　　何须着意苦吟诗未动毫端万景随千载骚人还把手谁云陶谢不同时
　　次韵卲公济寻梅三首
　　素艳遥怜月色同暗香披拂有无中一枝已觉春光破不恨南邻笛里风
　　独与幽人臭味同细看诗句酒杯中霜林万木无顔色只有孤标傲晓风
　　天与幽姿自不同凌寒独秀雪霜中山茶未许方髙洁故使千花立下风
　　次韵探梅二絶
　　淡妆曽记出疎篱嵗晚南枝的皪稀后夜月明如破萼暗香还是着人衣
　　只从地底一阳来已把东皇次第催烟缕未看原上栁霜苞先探岭头梅
　　正纪见遗梅花云春信数枝辄分风月以助清樽而一樽无有也戏成两絶赠之
　　水中疎影月中香枯树前头独自芳不有幽人时赏翫谁传春信及寒香
　　风月怜君幸见分老年春事正堪论花枝照眼成惆怅欲洗愁城欠一樽
　　再和
　　月夕霜朝分外香故将顔色占年芳一枝赠我春何许如在江南云水乡
　　欲把羣葩次第分桃麤杏俗未应论寒梢清絶世无比且趁繁开倒緑樽
　　次韵宋南伯梅花
　　天姿不与百花邻枯木前头独自新桃杏满川浑未识犹将顔色鬭青春
　　梅影
　　斜斜曽向溪边见淡淡还从月下看那得世间三昧手为君写出一枝寒
　　落梅
　　春风着物渺无踪草木勾萌处处同唯有江梅都委地只留青子调残红
　　时升见惠芍药三朶作诗谢之二首
　　百花零落已成尘闻道君家解系春艳质娇娆应见惯肯分粲者遗愁人
　　婢妾纷纷只谩争美人后出更倾城东君可是多情思留取妖容作饯行
　　芝产之五日有双莲生于东池亟往视之出水已二尺许园人云亦旦日所抽茎也复作三诗纪焉
　　红幢翠盖插方池中有骈花并一枝圣泽汪洋招瑞应小臣蝼蚁岂能私
　　七层芝草煌煌秀一本荷花两两芳无象太平人不识天教卉木效珍祥
　　岐麦嘉禾兆庆符同茎合干复芙蕖铺张伟绩吾曹事苦恨无才可屡书
　　和厐次甫秋日海棠二首
　　谁将暖律入寒荄红染枯枝特地开可是仙人顔不老霜朝唤得脸朱囬
　　悬知草木太钟情秋晚花梢照眼明我已无心齐槁木莫将妖态见春荣
　　谢友人惠菊
　　黄金胜友惠然来佳节相逢酒一杯风味依依如旧日只惊霜雪鬓边催【骆賔王重阳寻菊序白帝俱秋黄金胜友】
　　水仙花二首
　　琉璃擢干耐祁寒玉叶金须色正鲜弱质先梅夸绰约献香真是水中仙
　　隆冬百卉若为留独对冰姿不解愁谁插一枝云鬓里清香浑胜玉搔头
　　又和
　　披风擎露晓光寒玉立霜阶照碧鲜谁遣翩翩离海底宝钗交映萃羣仙
　　湘娥故把玉钿留能为幽人一洗愁不似梅花枝干古凋年寂寞暮江头
　　池萍
　　杨花撩乱几时休看取明朝水上浮凝緑满池浑不动微波忽绽见鱼游
　　有鸟褐色而羽如青锦解作诸般语一卒蓄之笼中颇拂其性俗名山和尚为赋一絶
　　锦作双翰褐作衣雕笼蓄养亦多时只縁学得千般语欲返山林未有期
　　鸦
　　劳生日日带烟归绕树呼鸣择一枝素月流天元未晓何须半夜苦惊疑
　　蛛网
　　结网谋生用意深可怜微物有机心世间欺夺休惊诧鬭巧争竒古至今
　　六言诗
　　和曽端伯安抚劝道歌
　　保形保生保命戒色戒酒戒茶夜气若要长在晚食尤宜减些养心莫如寡欲存诚唯是闲邪辨得天清地浊吞取日精月华寒灰便是发焰枯根立可生芽学者舍本逐末病眼执着空花罔穷圣道一辙徒诵丹书五车正似链和金鑛何殊嚼蔗吞查不知达人到此元始浩刼为家燕坐能事毕矣行遍海角天涯鉴明不受微垢玉洁靡见纎瑕视轩冕如桎梏弃财宝若泥沙曲江一轮秋桂岂容雾掩云遮盘旋火龙水虎和合隂汞阳砂真身自然腾化驾凤髙凌紫霞哀哉傍门小法作用千种参差个个辛苦无成白首空自悲嗟
　　和曽端伯安抚养生歌
　　大道靡涉多歧迷涂争求防径采御未免摇精道引止能祛病服食一藏偏强烧炼千金或罄纷纷小法小功往往匪清匪静那知反照内观専在致虚守静况始生之神气即本来之性命源深其流必长根固其叶斯盛刳心自契真空减息终成大定谓虚固可集道非睿不能作圣夫人受中以生惟我独得其正斡旋天地之机提契隂阳之柄毎嗟坐禅学佛有似磨塼作镜聚块积尘非理槁木死灰失性直须大用见前方是真仙究竟不生故能生生古语由来堪听
　　再和二首
　　鱼跳须过龙门虎骤不从兎径上士闻道勤行岂以难能为病固守满堂之珍肯使如瓶之罄对境一念不萌应縁六根皆净刚克本自沉潜动直先由専静达理必明其权尽性以至于命鼎中水腾火降炉内隂衰阳盛神功妙合虚无天光潜发泰定岂惟出尘离俗便可超凡入圣自怜末学多方未得大中至正莫知斡运帝车宁解执持坤柄丹经苦阅残编素发羞看明镜要求直截真机速了圆明正性何妨万两金成已是一生事竟至言今许发防三沐三薰谛听
　　涉海必假舟航登山当寻蹊径毎叹修身错路譬如饮药加病逢人须是问津有心未免击磬况遇先觉先知早明不垢不净七情涣若冰雪一性湛然渊静虚无体道合真恬淡乐天知命外之冦贼消亡内焉邦家昌盛初守一以处和乃无事而生定教不倦称乎仁徳分人谓之圣故玉非琢不成惟木从绳而正要明师指药物借元神为本柄大道多歧亡羊至人用心若镜何妨常善救物免使大惑易性门庭既已趣入根株亦须穷竟直至出死超生方知聋者善听【案前二首俱押罄字韵此首有心未免击磬句磬字误押】













