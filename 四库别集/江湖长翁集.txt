　　钦定四库全书　　　　　集部四
　　江湖长翁集目録　　　　别集类三【宋】
　　巻一
　　辞赋二十首
　　巻二
　　五言古诗七十七首
　　巻三
　　五言古诗八十八首
　　巻四
　　五言古诗八十一首
　　巻五
　　五言古诗六十八首
　　巻六
　　五言古诗五十七首【附】四言四首
　　巻七
　　七言古诗五十首
　　巻八
　　七言古诗四十九首
　　巻九
　　七言古诗四十七首
　　巻十
　　七言古诗四十二首
　　巻十一
　　五言律诗一百九十六首【附】排律十首
　　巻十二
　　七言律诗一百零三首
　　巻十三
　　七言律诗八十三首
　　巻十四
　　七言律诗八十三首
　　巻十五
　　七言律诗九十八首
　　巻十六
　　七言律诗九十八首
　　巻十七
　　五六言絶句四十六首
　　巻十八
　　七言絶句二百五十二首
　　巻十九
　　七言絶句二百三十七首
　　巻二十
　　七言絶句二百二十首
　　巻二十一
　　记十九首
　　巻二十二
　　记十八首
　　巻二十三
　　序二十八首
　　巻二十四
　　书四首
　　巻二十五
　　书十首
　　巻二十六
　　书十七首
　　巻二十七
　　劄子三首
　　巻二十八
　　劄子十一首
　　巻二十九
　　传赞铭箴偈説共二十七首
　　巻三十
　　文四十八首
　　巻三十一
　　题防五十七首
　　巻三十二
　　论九首
　　巻三十三
　　防问三十四首
　　巻三十四
　　易説十四首
　　巻三十五
　　志状十一首
　　巻三十六
　　表牋六十四首
　　巻三十七
　　启三十七首
　　巻三十八
　　启三十三首
　　巻三十九
　　疏青词九十四首
　　巻四十
　　致语上梁文二十六首
　　【臣】等谨案江湖长翁文集四十巻宋陈造撰造字唐卿髙邮人淳熙二年进士官至淮南西路安抚司参议遭宋不竞事多龃龉自以为无补于世置之江湖乃宜遂号江湖长翁造既不竟其用故事功不着于当时史亦不为立传元申屠駉为造作墓志称其于诲诱则良师于抚字则循吏身笃操修道兼体用虽金石之文称述类多溢量而当时未闻异论则亦非纯构虚词也集中如罪言一篇专论应敌备用之畧盖仿杜牧而作所言虽未必悉当而比于牧则不足比于陈亮刘过则恢奇排奡可以肩随其他劄子诸篇亦多剀切详明不徒托之空言记序各体捶字链词稍觉有伤真气而皆谨严有法综其大要犹为不失典型在南宋诸作者中亦铁中铮铮者矣至易说一卷始于无妄终于比凡十五篇疑其未竟之书中多以史证经乃杨万里诚斋易说李光读易详説之流殆为时事而发托之诂经欤其集久无刻本明季之藻以淮南自秦观而后惟造有名于时始与观集同刻之于髙邮其中青词疏语诸篇均非文章正轨今以集祗抄录亦姑仍其旧附存于巻内云乾隆四十二年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　钦定四库全书
　　江湖长翁集巻一　　　　　宋　陈造　撰楚辞古赋
　　送龙辞三章
　　沈燎兮桂醑笳箫呜呜兮逢逢其鼓缓呉歈兮跄越舞送龙兮归处龙之归兮悦娭翻倒霄霏兮胶轕雾雨厯馆娃兮不畱过胥口兮小顾水天糢糊兮迷仰俯僊真迎兮排空蛟鼍骈罗兮而在下祥飚肃兮緑舆非烟羃兮紫府翘侬望兮何所目屯云兮南骛心靡迤兮延伫
　　其二
　　旱氛兮炎浮地毛焦兮金石为流龙不来兮殷忧心憛悇兮孰谋戴侬目兮傒龙之游龙翩然兮副求呵蛰雷兮鞭潜虬忽墨云之崩腾坌瀵兮黮黯瞢夫昏昼摐甲马之喧空兮砉飞练之淙澑夫岂不能嘘肤寸弥六幕兮胡啬其施于此州眷吾侬龙所私兮匪新而旧安栖饱茹兮龙之佑愿龙兮千万夀暨我子孙兮烝尝春秋
　　其三
　　雷车轞兮电焱熹孽氛静兮旱魃摧龙之来兮慰我思翠其幢兮羽旗乗焕防兮纷躨跜龙之去兮盍徐之蜚雨兮一且再室予居兮谷予饥眷他州之枵橎兮匪龙其吾曷依东阡北陌兮讴而嬉右湖左海兮夜不扉林屋之洞兮蟠翠微琼飡兮贝宫云璈兮玉妃奠龙居兮无愧功成兮龙则归送龙兮陈辞溪藻芡兮山有蕨薇饯吾归兮几时
　　行春辞三首
　　白沙兮青莎徐予车兮坡陁黮屯云兮阁雨沸后海兮起波纷稚緑与小红媚丰润兮靓嘉声禽鸟之啾唶偕人语兮相和惊鸡蜚而跳犊兮俨倦憩之人家翫嵗华之俛仰兮复蹑而此过彼何人兮骈首争指似兮笑哗铿有声兮长謡疑其赓蒍于之歌
　　其二
　　讼谍兮紏纷榜檛兮未全闲色不形兮意孚每厚顔于曩贤揖父兄兮使前尚笑语之怡然道菽粟兮卒歳审里闾之相安食三鬴兮袴襦悼单枵于昔年我酒防而肴可茹兮属餍兮共此柈觞一行而三谢兮起且坐而諠繁归目送而扶路兮予亦倦踞而假僧毡
　　其三
　　懑官曹兮防虎拥簿领以昏愦窃逍遥于数刻偿淟汨于终歳倚僧垣晲鸿影兮涤胸尘而一快饭云子而泛乳兮引吟兴之未沬吾西道之主人兮有老禅之晤对愈双矑之月净兮馆授予而已再顽予姿之麏鹿兮合岩栖而钓濑怳泉石之入眼兮浩归懐之自倍计三径之可具兮顾二顷之犹在明年其饯西归兮将家渔舟老牛背也
　　楚辞三章送郭教授趋朝
　　昔尚父之之国尝寝甘而见讥懐与安其费日亦馆人之或知岂以抱当世之志而常后可为之时耶有美一人兮居今而与古谋气飘萧兮好脩邑中之晳兮独能闯阃宎于轲邱扈芷蘅兮荃其佩椟骊珠兮匣干将而未试虽未试吾何慊兮顾簪裳犹可隠蜗庐槃礴兮天地俨其盖轸一世系望兮如苍生何君何心兮山之阿甓社兮羞藻芹无为此焉婆娑
　　其二
　　儒之宫兮千柱眈如峩冠绮袂兮羣而趋食焉稻鱼兮焉诗书我侈其成兮绎其初诲掖之孔敏兮筑兴之不徐偾于昔焕于今兮繄百年其有待企三贤而相攸兮遗躅未沬匪若人之良茂兮吾将奚赖芹波揺日兮槐隂转午一尘不栖兮重廊邃宇执经前兮仪仪而訏訏君顔舒舒兮而究而语有粹其文兮有觌其古风舞雩兮歩趋绳矩鄙人留眼兮夫也接前人之武人今翩鸿兮与南翔云气蓬瀛分觐虚皇膏馥霑被兮淮之乡君之恵兮乡之人不可忘
　　其三
　　爰有人兮媻偪侧耕耘寒暑兮图史儒墨吟抱膝兮山南水北佩明月兮冠切云曵芙蓉兮敷芬氷其茹兮蕙其薰之于世曾莫谅兮蹇吾犹淮之濆块予揆夫初度兮磷竞彊而为懦发之新兮志偕而堕非金玉之人兮孰振吾过有牵其复兮有倡其和完予独而息黥兮睍新功以自课一息怳三秋兮胡为去我而他之些君行兮指日边章陈兮君席为前揖风袂之翩翻夀君兮緑樽贝宫靓深兮碧落寛陵天风兮整羽翰君无谓予兮考槃有尘冠兮待弹
　　问月楼赋
　　休予暇兮销忧縁空阔兮蹑飞浮小万象以孤凌聊徙倚兮兹楼主人敬客玉其醴而瑶舟忽霜月之飞来傍栏角兮窥帘钩媚客衣而不去疑即人而有求俯皓魄以可揽宜致辞而见酬挈吾所疑举其维陬曰厥分天地则有此月乗空明镜寥泬零沆喷玉雪知广袤兮几何曾珠宫而贝阙块僊子之幽独俨童顔而绀发是耶非耶肇为此説药臼丹成兮孰所哜茹桂枝漂香兮何许根蘖玉斧兮何用修妖蟇兮胡此穴寒可御兮何术筯可升兮似谲珠何赖兮壊成之异潮何待兮隆杀之絶方中兮俄坠适圎兮复缺奚所恨而顿亏谁所役而遽没世同瞢此请究终始主人长笑避席而起酌酒谓客毋泰多事万古兮明月短生兮客子彼髙阅于起灭此同囿于生死一欢乗兴且用慰喜若夫南浦结恨幽闺凝泪穷檐漏屋之尾孰若兹楼之尺咫微之暝之晦烟霏之隂曀风雨之披靡孰若晴霄之如洗偕良防于今夕嗟百年兮有几底用计茫昩之传闻研惝恍于非是吾肴则丰吾酒甚防姑可置兴亡于度外防身世于一醉客曰韪哉长噱大咍迭劝更酢挹瓶注罍抚月姊于座隅啐桂影于瑶杯诵楚骚鎗呉歈信醉山之欲頽启明上寒鸡催羲驭升骈车回冒软红之旧尘怳市声之隐雷
　　定观赋
　　张君锡雱不利秋闱作赋见遗辞意竒壮作定观赋荅之其辞曰
　　面颊之敷腴胸襟之恢疎谭辨之倾输子张子眇眎髙蹈力雄万夫我擥隽于南州闯风壑之于莵揆若人而当价金华蓬山信其有余固岂山泽之臞儒也哉胡乃兰伤玉缺媻姗躄躠黄金注而得昏美璞献而遭刖抚蒯缑而三叹骇霜蹄之一蹶方且寓喑呜于雕虫之技陶性真于杯中之物陈子晓之曰事之宜然而或不然者天之胜宜然而不得不然者人之定洞视天人之表而不吾滑焉君子之善应向也觑然笑今也惄然悲盖未始得其正彼其揺揺于宠辱之樊皆于理听之莹乎夫圣之逐忠之剖贤也而臞盗也而夀理好乖于所期是固诿天者得以启其口羿之射有拨其矢石之斤或掣其肘然竟非拙工之敢偶蒲捎以一跌而弃夜光以微纇而掊孰不市骏议寳者之咎以定观之人之胜天也久矣子其尊所有勉所无赑屭文艺之数周旋道徳之涂吾见夫至寳横道随和过之必且攘取而疾趋则夫偾于前而振于后遗之寸而收之尺顾何歉欤彼托意于酒者古人有之而或以荡心而败徳声其怨于文者君子许之犹未足与语超然自得之徒羗吾言之率尔子其绎之是邪非乎子张子作而谢之其貌舒舒其气愉愉若不知得丧欣戚之何如
　　听雨赋
　　歩前楹瞻列星问雨而愍晴云河斜澹淡明悲唶于邑退坐风櫺忧而倦倦而寐寐而惊进新凉响微零下檐隙喧中庭防防而丁丁琅琅而玲玲非琴非筑金撞而玉琤俄焉建之瓴盆之倾悬麻澍渑杂流泉之汹骇乱甲马之豗轰喜跃蹶起呼儿晤听时也燥枯惔焚自夏而秋东骛西驰哀祈乞灵欵龙湫叩神扄奠斯币而刑牲者盖无虚日今始聆乎此声苖悴悴而将槁怅此愿之莫凭脱如愿也槁者已矣悴者庶其复荣今兹之雨虽云后而尚及事坐想夫南枧北酉逺陇近平在谷满谷在坑满坑自今以始畎浍之浅深溪衖之纵横淙虹兮万斛之倾输镜澈兮千顷之渟映凉叶之朝翻防嫩畦之夜青苞者攅槊秀者森芒兮莫不引稚而抽萌憔慼叹咤者生意之顿回奔骛局蹐者舞踊而经营洗襁子之昔忧歘春台之共登且得以杀吾顔之骍頳息劳虑之怦怦盖去国积年者系梦于乡枌枵腹弥日者动喙于藜羮一旦陞堂皇揖父兄尝稻粱饫侯鲭兾幸祷祠而不获者不啻醻之渠此乐之易名而况匪辅胡车匪根曷茎凡吏之安否视戚休于下究其理民则重而吏轻今者里咏涂歌含哺击壤之余尚不释然也夫岂其情烛既防仆屡更我瓶斯卧尔歌载赓呃邻鸡之既鸣
　　后囚山赋
　　余子为房之狱官四十阅月代者乃来而以事留留非其罪房风土甚不宜人袖二赋见投时秋髙矣有可怜者因作后囚山秋虫二赋寛之且以自慰旅寓也柳先生蜕迹中朝落身南州即囚山而命赋写胸次之幽忧读者哀之至今心为之凄怳而声为之悲啾房陵斗州穷岩絶隘裂石廪之一罅瞰千室而斯在层峰叠嶂自蜀而东亘二千里此焉未沬尝凭髙而舒望取羣愁之一快拖顽苍缭寒碧兮了不究其所届腾陵勃怒崩轰闛沓植则囷萦则带矗焉如郛鋭焉如镦驰万马于旷莽翔羣龙于霏霭又似夫风之鏖万艘飜涛澜于渤澥天云若可手擥而日月为之隔阂嗟予与子胡此焉仕按亦簿领庭亦卒史居无以泰吾心而游无以投吾趾时则诵柳先生之赋而知其有以也夫其猿颠鸟仆穷号慑堕真狴犴之可骇也出不易入入不可出幽僻块处荒伧瘿民悍容而狞音日接乎前几刻木之与对也岚昏涝朝黯掩曀晦僵人骨而酸鼻亭午未巳仡仡者病壮者废也由汉暨唐王公贵人悖而罪劣可矜贷毋此来之昧也自我解装歳律甫迁向行止之坎流今匣兕而针毡嗟若余子盘礴四年局不得归欲语复茹反诸已而靡愆袖长赋而见投慨今昔而澘然痛乱山之见囚束寸歩而莫前牢愁幽愤搯肠沦髓匪接槢而踣顿不绁槛而掎止何髙髙之不仁而使我至于此也盖尝绎子辞究诸理子之所以恻怆而自悼我之所以感动而促戚者君子有弗是也彼汉唐之逐臣例庸房之废徙则亦干国之宪不容自已吾与子来其始谁使非以其穷涂之絶援资身之无防博斗升以饱饥而逭死如庸贾之走荒裔罢农之守墝塉曾不暇计去取于彼此也耶以吾校子又进退之异趋齿髪之悬殊环索吾中稿涸而空无彼子柳子跐刘躏吕豪韩与徒若韦中立呉武陵之桀然方且望尘蹑影蔑齐其驱彼其一旦局蹐于嵌崭岩阻之幽深宜其号鸣悼唶不能一朝以居予之朱愚质之朴疎才之卑迂万非时须而遽乃颦頞悼中悄焉惨焉以贼和而伤生夫何为乎讯归计于蟾蜍第圆缺之六七付古今于俛仰听寒暑之更迭虽浩刼之悠长尚激矢之漂疾吾方左右图史深居简出揖胜友于南山春色于九室壹不假犊背之书超然乎絷维系挛之表非三花老仙孰其委悉子以吾言为何如余子谢之曰沈忧滞懑吾已失矣
　　秋虫赋
　　金飚之凄清鴈空之澄凝丛凄聚悲而为万壑之秋声非铁心而木肠畴能不悼其魄而动情况夫唧唧切切更应迭和自宇而戸彼何物耶如私语如怨愬如盆蠒之抽绪断而复续专中宵而悲鸣有不闻尔信能令志士之窃叹而思妇之涕零揆生世之几时胡厯耳而女听予已防蛮触屏螟蠃捐青钱市黄糯盥新篘命白堕究三齐之妙而供百榼之课彼夫鸡窓之雕锼萤囊之吾伊等夜虫之么麽
　　逺宜亭赋
　　创小亭名而赋之曰游女之翩翾望之疑仙也迫而视之或不逮前奏乐于座铿谹胶葛心之适耳之妍也有不若张诸空旷闻之眇绵婉以清和而圆南山之信美兮吾乃挹其杪颠惟夫近故湫束于闉堞蔽亏于市繄斯亭之表立峰岫隥岭之岚霏浓淡烟云幻变按领其全营斯名斯庸谂时贤休暇日而一登是可以诵逺游赋超然也
　　志喜赋【五月十一日迓代者途中作】
　　出城隂而转首缅散解之亭岧蹑疎影于康庄翳纎云于晴霄揭石濑之渟隐鳞甲之揺揺盻山凹之室庐纷语笑之耕樵山鸟哢兮嘲野芳嫮兮妖韶骈万景之横前壹诗题之见撩我肃客而暂来胡意气之嚣嚣揆归涂之此由矧期之匪遥从官牒之百舍寄十口于萍漂宁簿领之惮烦而供馈之寂寥第松楸之系懐唶老鬓之日雕郁还家之夙愿中不火而每燋幸歳律之再更骛此心而飞超忽合符之谂期慰跂望之无聊秣吾马兮脂舝挹阿丁而联镳乱清镜于粉溪排擘絮于山椒屈吾指兮寖久兹伊夕而匪朝跃脱槛之鸷兽快辞韝之皂雕俨此乐之想像觉吟兴之漂萧歘凭轼而坐寝梦已驰于外朝
　　淮海楼赋
　　帅相郭公即扬州南城为淮海楼偕客落成髙邮陈造在焉命之赋其辞曰
　　娯暇日以登览兮若斯楼之巨丽暝檐影于空阔兮循雕栏而徙倚目定眎而犹兮足伫立而竦栖浮霭于朱甍兮迟羲驭于平楚来禽去鴈却略跕跲而捩去兮雾霏羃奕蓊聿而在下陵逈汉而搴飞云兮骞鹏举之垂天覜万井而数计兮挹峰磴之横前呉封楚甸间列叠出而自献兮纳纳未憖明霞断烟海门之块峙兮眇浮玉之一拳演江流之横界兮衣带之纡余脩蟒之蜿延旷莽恢大四向而无际兮簉袵席而了然我游武昌载登南楼想元规之遗躅洎典午之清流缅懐仲宣登楼有作顾临眺之信美终回遑而靡乐孰知夫旷千载而相望叵贤否之俄度惟汾阳公分君相忧功存宗祧身临边陬屹控阨之巨防躬煕代之康侯静镇榆塞创为兹楼将厯览而俯省目所围之备周深计逺图宁为观游彼拥扇而障尘每解顔而借羞挥旌纛而少弥肃賔僚之济济匪晋公之仪曹外郎陈思之程杨应刘畴获偕此玩面势之隆崛瞰山川而顾指表桑麻中甍宇掲舒画轴兮对主賔之宴喜借胡牀于末席容霜毛之客子侪氓防而分恵殿羣英而荐醴浩逸兴之漂萧豁幽懐而慿虚倚北戸以微睇俨桑枌之弊庐亲色笑于犀麈陪觞咏于晨餔靳依刘之羁栖曾怆恻之不无订休戚于今昔讵劣优之锱铢夫此众君子之所以扳援遇逢之厚幸顾余之丐予者也羌胜集之超然宁饫宴之云计究乐事之攸寓后谪僊而鲜继进牍命赋合辞一喙泚吾笔而长吟飒天风之揺袂
　　波光亭赋为帅相郭公作
　　汾王后身金阜老僊笑谭功名师友简编手神丹而活国身长城之护边虎节所临犊佩已捐兴仆振蛊軰古所传有亭屹立城闉右偏揷深池之清泚凌苍霭而髙骞面势之孤危檐荣之躧连在公之设张经画才太仓之稊米已度越于后前想旌纛之每临宛笙鹤之云軿賔从嫭姱笑歌婵娟扫亡国之淫哇奏新唱之清妍泛淑景之香红镜靓妆于明蠲接罢亚于畦畴缟洁于山川春秋冬夏信非我有而我按与之周旋佳月上兮闯氷奁微风动兮媚漪涟抚物而得之应世之心池月之湛寂纬武有文风漪之自然推此用之跻世五三轶勲四七将俯拾而需旃是犹衡气机也耶世识之规恢之后吾得之拱黙之先彼不知者方以吾为亿中而或者必予其知言
　　延緑亭赋为髙秀才作
　　子髙子襟度翛然抱负崛竒辟俗如讐而爱客如色故筑亭寄隐屹莽苍而瞰渺弥方竭泽而扬尘唶吾游之不时因援毫而进牍聊想像而敶辞尔其渟兮镜掲浩涆兮天垂妥寒晶之如空湛蔚蓝之无涯奏蛙吹以分部凛氷崖之合围素扬晖兮连娟红倒影兮芳菲目谋心惬把玩四时晴雨晦明云烟纷披江蓠芷蘅之緑缛别﨑枉渚之因依多景之偃蹇隐几者黙焉袖手领揽而无遗固可以动楚客之清吟抗陶觞而一挥况夫挺万盖之倾欹覆千韈之逶迤嫣然笑粲媚靓妆与醉态或玉颊而氷肌无乃飞琼姑射之娣姒俦侣俪香丛艳不招挽而陪随彼翔翠碧于兰苕防属玉于沦漪皓鹤侧颈于淖泞鶙鹕侦影于鲲鲕乌鹊窥檐而谇语意而拂袂而差池则皆怡然莫逆相晤忘机者也至其樵歌之断续渔笛之嗢咿欸乃之无恶声笭箵之有安栖尘外之适子其可私若乃悟直钩之妙意饫苇间之新得鯈有至乐鸥无惊飞则又有以超然乎芸芸之表岂独诗可瓢而酒可巵予将为子防道腴而醉真醇何必要汗漫而与期
　　惟安堂赋
　　子鲍子为己之学经世之资投刄成风儒先吏师作为新堂归防暮迟惟安是名命陈子赋之陈子曰世有至愉佚在已而非物士有真富贵非金紫之谓盖是心也以道宁以物砀宁之存砀之丧孰能名仕版而志渔樵之往还身官箴而思沧州之浩荡等声利于桁杨睨蘧庐于伯王悗然乎进为悠悠乎去归羌巻舒之无心岂出处之异岐翳鹿门之衰翁若方伯之予浼偕子耕而妻耨宁燠寒而饱馁曰遗安之是计终长往而不悔彼陶翁之不屈为无食而暂出赋归来而投簮径反关而容膝审吾身之易安顾何赖于绅笏惟子鲍子超然髙骧仁宅之为居兮匪义涂吾无行玩名理以自怡兮谨边幅而为防鼓吹乎讽吟介甲乎其温良因时显晦偕道翶翔遂初可寻鸥盟不寒固优追元亮之髙躅懐寳不迷中外无择又不屑厐翁之退藏云脱岫以隂合水反壑而镜清异屈子兮众皆醉如徐公兮世无常夫何往而不安顾眷眷于斯堂惟厯聘而辙环曾仲尼之暖席当去齐而濡滞孟子庶几于齐国矧火暵之肆虐仰嗣圣之旰食死徙盖几何人而焦劳兾乎生息行子学以抚时吾固知可以宁奔迸而植僵踣俾横目之同安兮喜气亦形于玉色是谓推巳以及物心泰而罔咈与夫蕲吾之安而土苴一世者于道孰为失得耶子鲍子心融首肯乃言惟服
　　怡轩辞为臧子与作
　　金碧兮丹朱琼其堂兮金铺瞢危机之在是曽未间于忧虞秀眉兮曼肤衔宫吐羽兮鎗金奏竽诧聚蚊兮一醉窃暂快于营营之余吾居兮若陋而安吾中兮若局而舒陶冶兮羣书萧散兮槁梧与俗兮风马牛解巻兮橛株拘子臧子所以自得而适而不知者以为疎而迂也胖吾体兮道之腴游吾心兮化之初推而大之庶几孔氏之所谓忘忧顔子之所谓不愚盖将挹古圣贤而造膝虽造物者亦恶得而加诸



　　江湖长翁集巻一
　　钦定四库全书
　　江湖长翁集巻二　　　　宋　陈造　撰
　　五言古诗
　　和陶渊明二十首【予幼多病不能饮酒中年稍稍近杯勺延賔客对妻儿每举少分亦能数举陶然足乐也顷以病复作絶不饮对饮者意輙为之酣适暇日读渊明饮酒二十诗并东坡居士和章遂次其韵绍煕壬子闰二月定海邑斋】
　　不计忧患场贤圣颇中之淮乡酒价贱希复独醒时齿髪变今昔抚已属负兹清坐挹饮客辞费未免疑客欢我怡然此戒何妨持
　　壮嵗鋭著述瞢欲藏名山中间忽自哂聒聒厌多言弃置杯中乐雕锼耗嵗年不知百嵗后何益空名传薄俗不难化君子要得情善政良易孚循良本无名一从吏海邑我暇民乐生穽填虎自避心防鸥不惊且了饱饭课不问报政成
　　不念建徳游枉作心奋飞一溺狂泉饮坐受人所悲吾乐有余地醉乡真可依酹觞初问涂嗽醪便知归弃置近药裹改弦计扶衰欢趣固自若谁谓志愿违
　　捐金得嘉防举室更笑喧老子旧小戸醉帽每先偏即今省酒费或办归买山吏隠有定趣县债当亟还乗流遇坎止毕世佩此言
　　张竦诋陈遵彼此竟谁是徐公今似优昔行未容毁中年覆觞过畏病乃能尔儿辈无真见緼袍贤锦绮海乡亦好春红紫纷蕤英黄鸟托庭柯啁如有情知我得碧涛似劝花前倾岂知好饮客静坐耐耳鸣茹津拆红泥鲸吸看后生【碧涛酒名】
　　肮脏老眉面岂是趋世姿谬着百僚底躄躠彊折枝深知才用短敢谓时命竒归耕不顾计更问婚娶为何向不贫贱肯为寸禄羁
　　公朝不遗才荡荡天门开杂遝尽竒士腾凌舒壮懐有客寻遂初与时自作乖脱粟傲肉食官居当岩栖东州拜玺书西州迎芝泥夫也商声讴满屋金石谐诗书孰践履簿领甘沉迷平生独往愿万牛挽莫回
　　自公有至乐诗巻还坐隅得句一吐之嬉然忘穷涂百世一俯仰万象付驰驱吟情当饮兴其乐皆有余役心声利场咄咄彼何居
　　卯金穿窬雄典午盗有道当时附炎人忍耻称国老延之终代北范粲车上槁矫矫竹林儁麴糵岂真好陶公诸公右烱若横道寳不就酣湎逝亦恐自标表
　　访书酒诰空扬子浪伤时颂徳誉大人刘伶颇费辞人生意行耳暇复商略兹用已律世人一信起千疑规规滞所然在物宁非欺我心受风舟漂然随所之
　　人生无贤愚彼是皆梦境矻矻迷所求防防睡未醒此心方放纷息念乃要领冲风有惊波揠苖无佳颖梦觉怅今昔吾其黙自炳
　　暇日坐北窓好风竹间至楚骚偶到眼开巻已心醉爱君君子心湛身抑其次自靖各所安苟难岂所贵非渠工语言谁遣忘肉味
　　愦愦绮纨儿客或大其宅长公抱胷竒所向有削迹穷达吁可惊贤否乃什百请君勿此计计之当浮白九品宁用评四并良可惜
　　细阅史氏书宛若身所经梦録以命之过影纪亏成一尧间十秦寒暑倐变更我起千嵗后游心于大庭俛仰海尘扬鼓舞天籁鸣纷纷阅过前表立俱志情【予读史名以梦録】达观无畦畛自狭叔季风典书有佳酿饮徒常眼中彼醉我俱适未觉介胜通刚制免寂寥政复人得弓少从师友间雅意效一得中年弹尘冠欲起复回惑初无辅时具吾责良易塞即今禹绍舜羣俊萃王国臣犹自知之环省每愍黙
　　昔人蚁壤游方复诧贵仕回首辞穷约投分感知已邻鼓惊边隅得无豢养耻战酣日为却血尸三百里推枕视窓日前事皆可纪向来心营营乃始得真止彼此谁贤愚所持那足恃
　　陶翁出宰县径去亦天真闲居诗成集古雅仍深醇坡翁访赤壁临流双鬓新小袖补衮手千篇凖过秦两翁阅当世眇若毫端尘煕丰望义煕爱君最忠勤向非与道俱宁尔着语亲自我诵遗编行身少知津敢忘炷炉香亦复垫雨巾鼎鼎盖棺前期无愧斯人
　　书法蟹方后
　　放麑念号鸣易牛怜觳觫仁心谁独无天机或待触悠悠寄宇宙往往狥口腹君子一饱适庖事不到目宁知刀爼间宛转无声哭空蜚与土穴暴殄无遗育况此佳风味世肯贷尔族炳炬擒爬沙免介荐膏馥向来横戈怒不救揺牙酷醤浴酒拍浮方法忍抄録躁扰至絶命耳闻痛在肉淡茹吾能事晚食媚山蔌
　　寄二孙
　　忆昔初抱孙双鬓飒已秋眼看与我长嵗月如许遒我以薄宦西汝为守舍留梦輙来后前嵗律歘再周想今与乃父长我更半头天姿粹而温整整静不浮六经如取携八面自优游落笔动万言颇能如翁不如翁何足道抗志须前脩良匠有妙斵惰农无厚收彼哉碌碌者不源而计流吾言不虚往过是夫何求　右防
　　阿泰幼傥砀势若泛驾马暂别已束发折节殊曩者诵书口澜飜昼夜曽不舍课肯犯雪供笔亦挥汗把才地校优劣不在阿儒下平时于方兄眇视真土苴念翁少年日为学不余暇混俗类疎放秉心乃儒雅儿今颇肖吾解笑时苟且师匠求有余好书不外假缅懐萤雪边力倍功更寡可用吾季孟直辈古班贾　右扆
　　苦旱六首
　　旱气乗炎熇触耳仍怨咨九重正宵旰解顔定何时书生身世忧宁止八口饥可复河朔醉欲赓云汉诗雨师久退藏风伯恣吹鼓蓊然西郊云离合太荧侮及兹一汛洒颇亦清袢暑几占鱼鳞天仅得龙尾雨我虽甓社居有田不濒湖漫漫湖水长奈此田中枯携文客边侯劣可输残租黧瘁不识饱愧尔耕田夫枯旱嵗十九无若今嵗酷日色虽许赤苖心尚余緑举觞劝睡龙雄飞胜雌伏作意收桑榆前愆傥容赎苍生惜死所倚须数寸泽连朝油云度空劳问雨色丰歉恐数然造物莫为力定知天屡隂为尔动凄恻频年忍流移犹幸稊稗孰稊稗亦已无何以填饥腹时方迫冻馁埶恐瞢荣辱傥无意外忧根蘖犹可斸
　　马上见卖白莲者三首
　　引息度竒暑风日正交战淮乡六月春嫣然担头见香凝素囊拆湿余清露丰肤专正色一忠百佞贱祝融乃司花慰我红尘面买归一杯适得共黄葵荐
　　东荡百顷寛满荡莲结花孤村莲荡西茅茨吾所家年年红紫尽为春留芳华酒船堕云锦歌棹凌瑞霞只今乡闾梦不道身风沙把花但三嗅对酒长咨嗟
　　东荡花清晨西湖渺无津凉荷引天逺极目妆面新鸣榔与鼓枻彼岂寻芳人香风漂我舟领略不及賔当时赏花句兴在迹已陈歌似氷玉友花面俱回春
　　蔡秀才求予所作记作诗赠之时蔡移居
　　古人四壁居今人犹叹息蔡子携百指亦自无四壁分絶防榔求未断文字癖此行谁知已所向尽艰食予文久自知不作杯水直方君忍饥雷可语宁此石
　　彭尉焚巢二首【彭以韦经名堂】
　　彭家柳边堂江色润书畵乃公根柢学衣传自心防唾手勲业余探妙文字外区区青紫计韦子岂君配神物护挥毫而不告成壊赫炎巻地过椽瓦了无在赖是堂间书万轴腹中载乃公洞天理否倾则为泰向来荐才名开口取猜怪从今柳先生颇为参元快
　　乃翁五车读弓劒初一命九十归田园顔丹眼如镜客来不告倦笔落有余劲霜严草花落松栢独也正吾怜盼与扎徐阅襄昭定济美竟寂寞陈编漫辉映翁家戏防郎足继贤业盛雄词逼王杨奥学窥韩孟援今校古昔两翁犹此病今段天试君处此要以静
　　次韵章舜举
　　天孙望河鼓杳眇河西东参旗映天梁歘作秋夕逢人生风马牛未害心期同章侯大雅士抱负难形容平生万巻读防意春氷融小迟风云期未剖琳琅胸我顷诵清句神驰水朝宗识面胜闻名论文得新功烱彼如意珠来自仙者宫径作君苖焚执笔吾热中荒学顾何取目昏鬓已童惟应得石友天用慰涂穷
　　再用前韵赠盐城四士
　　行李小槃薄海西禆海东交情半新故生世有遇逢从我二三子草木臭味同业工画眉妩饰此氷雪容髙轩一再过向我作春融陈侯犀一角锦肠星斗胸章侯金百錬学派传正宗杨侯较诸杨朝墨收儁功王郎天地间合侍明光宫我老一无可短翼羣蜚中樽酒剪银烛诗锦佩奚童寛破十日留文律得细穷
　　次韵王解元赁地筑屋
　　饥麟不落毛士生常百忧何人金为埒振客不待求之子磊磈胸贮书不贮愁焉知奉二老百指借岸舟方耐冷侵骨未暇吟掉头目前帡幪托急于温饱谋诗来愬穷状读想寒飕飕我亦寄别巢其拙真病鸠每慙乌所瞻更羡鸎出幽君看沉沉者生不谭轲邱可食忘嗟来至寳忌暗投天地吾蘧庐此理君信不为亲傥可屈三返无宜休
　　次韵章时可
　　般门难呈拙仰屋方自咎诗肩卓两峰因君笑今又袖手非不佳拜赐良独厚翩翩王公孙肝肺衷绘绣向来传新作价欲擅文囿妙语再堕前吟玩忘昏昼江涛骇澎湃风竹聆疎瘦足我学古心如饮得美酎气无寒郊寒派续后山后采采葩华林羣芳酿孤茂错刀合琼瑶内索慙寡陋肯如周人朴唾去不一嗅
　　赠施都正三首
　　严严神仙居不受世尘涴栖身白玉壶眼净讵容唾主人敬爱客马秣仆不饿洗心炉薫前容了旧经课雨窓舞晦明风竹作骚屑断无思归梦人境两清絶道人气金玉妙论挟氷雪未须金鼎丹始可黒霜髪欲观芸芸初当求根极地古今貉一邱贵贱鱼千里纎云翳太空珠在深水安得数年闲与师商防此
　　次潘徳久韵【潘茂和买妾不成其兄徳久有诗即席次韵】
　　沉沉王侯居列屋皆妖妍性斧糜春防日诧歌舞筵孰知山泽儒超然广文毡野花供妩媚山月献连娟潘郎真吾徒常加视后鞭居无鲍生马红粉风蓬旋张公为石奴处仲政复贤继今看逺业贱子当留年
　　次韵章茂深安抚见寄
　　引领数仞墙坐厯几秋仲西风度凝香稍羞文字供使君今退之一眄士轻重硕徳金玉文天畀为吾宋鄙夫老世纷万事曲肱梦向来窃膏馥编缀饱吟讽此诗含古意羣骚之橘颂理窟有余地犹许一醉共名卿璧一双豪士笛三弄侍公眼生缬聊目归鸿送
　　七月附米舟之浙中作
　　白防散如蛆黒防聚如蚁循縁仍咂齧欲寐复九起吾舟玉为粒生此果何理神竒作臭腐秋暑况如燬人生托洪炉一饱盖分尔临流念雕年胡乃置身此笑口忽唶惋曼肤或疮痏隄防费应俗情伪良不美短篱护松菊吾归殊可喜锥刀诧朋侪嗟尔商贩子
　　召伯停舟辟雨【去年是日之山阳辟雨繁梁作菩萨蛮云】
　　窓度荷芰风舟舣鸳鸯浦落防憩篙师辟此白淙雨长征取惬快留滞不云苦适喜县麻埶为荡铄石暑去年舟系柳卧看虹饮渚龙公防事发尚记跳珠语﨑岖不谐俗似为龙所予一杯酬新凉开瓶先酹汝
　　过樊村
　　襄鄂二千里何啻三百湾风色九顺逆左往复右还舟行已三日沿流不作艰即今苍烟面犹是泊处山信次有定期曲直了不关聊可供戏事轻桡与回环
　　吕城待闸得陈魏二生晤语
　　吕城望犇牛道里不作逺徙倚不容前奈此河流浅窘歩客懐恶痴坐仆夫倦班荆得两生晤语忘旦晚文巻得细披汤饼亦粗办生须朋从乐时亦慰连蹇长吟行路难回首偶耕愿卜邻傥君等老我幸无怨
　　赠杨伯时
　　璧月无纎翳氷壶不受尘西京子云裔有官居士身今代厐徳公淑质秉大雅生事一邱壑龙凤拜床下绪余辨官业膏馥付尔曹诗声华岳重士论锡山髙京尘逆旅中初喜识芝宇鄙语愧呈拙有底极推许漂流当定居久计浙西东他年结诗社未嫌后从公
　　送叶主簿楚州应钱帅之招【主簿已七十】
　　汉庭用少余无防销外侮充国七十翁胜算定樽俎夫君谭西北万里真目睹诸将失投机遽岂一二数形势可聚米君王未借箸江湖五十年帝阍严九虎后生不更事儿戏议边圉圆方殊枘凿寂黙忍羁旅平生干霄气百吞不一吐白眼阅流俗闭口避尔汝山阳文武资干国今吉甫清啸临筹边志已无骄虏经年虚代舍须君作谋主心嗤区区郑缓不省之武盍思度外意径略纸上语山阳吾未识彷佛梦眉宇断知磊落人众弃能独取一巵劝临分三叹欲轻举抒君胸中竒定作商应羽还应访隠沦道我听鸡舞
　　次韵王解元
　　观名计利心惴惴日交战洪涛探龙睡赤手投虎圏孰知青云士眼静不汝中年琴书趣早嵗林壑愿我无适时具未敢厌寒逺政须营一醉尚喜春酒贱前回所探花扑蔌已如霰把杯临清池缬影中流见可须催归语且领提壶劝向来眼中人此客颇尝见两王风流絶声名到朝彦新句如破竹脱手金丸转石交可忘年时亦共酣醼春来景物好题品遍诗翰莺花不无情向君真自献
　　赠钱郎中
　　刓方利禄媒抱道俗不省诗书工发冢孰起世儒病钱侯挺直节蛮徼复兰省劒气夜星明雕翮秋霜耿上前论世务万乗为首肯平生中原虑壮嵗左符请不作黄阁想拟试白羽秉孤忠当宁知宏图时宰领羣儿须圆曲谓可力胜命彼此计乗除得甓丧崇鼎平生信所得一鉴照万境幕中辞脂韦客右进严冷主簿聱牙伯评俗怒生瘿【谓伯永】令君强项翁争事不藏頴【谓刘山阳】但有周舍思可无卫武警我亦意行者泥古志未逞朝来听名理剪烛延落景寸田殊易荒有赖剔榛梗效竒乏良防汲深慙短绠惟期佩公言不堕颓俗穽
　　次王仲衡尚书鹿鸣宴韵
　　儒冠几经秦士贵始艺祖英儁承上意不止工造语文风逮列圣秀异弥博取即今再太平比屋务稽古先生国元老曩亦原夫举倚相能邱索吉甫允文武后生借膏馥掉臂雄艺圃岂伊郐无讥敢睨大国楚诸生观国光名欲簉龙虎初非意敢料顾为公所与蕙兰侈芳筵肴核富雕俎酒行不待醉阖坐喜欲舞妙句韦白前拭目嗟未睹豪气倐贾余举举陵天宇悬知三千牍去作虹霓吐我坐广文毡勤拙初不补看挥修月刃稳送抟风羽传灯知道尊食蔗记荼苦明年公东归商衡傅岩雨附翼偕渠侬逺臣观所主
　　再次韵谢王仲衡尚书荐章
　　祢生布衣儿始未客黄祖一鹗轻百鸷名已腾荐语跌宕噤不施众笑此何取一赋出绪余已可光近古先生传正学抱负几文举名世昔退之好善今卫武汲引略权近论荐及农圃髙义表一时恶氛可消楚俗方急梯媒中表羊而虎低顔下气地百请几一与代舍着衰翁秋芹荐侯俎泉甘困深汲袖短妨妍舞荐士不待求昔闻乃今睹傅毛可飞肉矮屋俄广宇平生气轮囷非公向谁吐小当工抚字大或效遗补长风初借便振迅顾双羽未妨著书縁人有讥自苦朝来诗兴动毫端鸣急雨夸似鳣堂生颇见此賔主
　　次王尚书韵呈石湖
　　圣经三百篇凛凛诗鼻祖日月悬太空不作雕篆语可学不可议仲尼亲去取变为屈宋骚刻画已愧古曹刘骥騄骋沈鲍鸿鹄举并称五字雄绳墨盖陵武甫白壁万仞眎彼柳樊圃又如曹邾郑屏息从晋楚黄陈嗣前作风壑啸两虎公生四子后相望心相与溟渤无弃流酸咸或登俎取源自圣经长袖固善舞清篇神所护近句谁先睹乡来仪朝行拱揖尊帝宇出使辞气振前席情素吐非公任安危衮阙几不补归来将诗坛越笴傅之羽陈黄伯仲尔胡复用心苦学力我枯涸进冀濡教雨首肯公不疑更用询季主
　　次前韵赠龚养正
　　淮乡富竒髦敛衽让乃祖及今戸相矜十袭藏妙语遗泽有源水岂直轮一取夫君典刑在落笔更醇古白眼视公卿矧肯睨豪举世味淡如水进徳吾孔武四壁但图史一饱问场圃脩眉氷玉顔初服仍楚楚团蒲芥轩寂索手系雕虎客来輙欣然诗就宁漫与自云窥官达束身着髙俎肯思麒麟楦强作沐猴舞见笑寒如氷如睫不自睹君眼髙一世天光静生宇寓意文字间轧轧蠒绪吐后皇急幽侧员阙多未补当仪振鹭羣亟下防鸿羽乡来受防地幽屏良独苦蓬莱道家山金碧上烟雨反君招隐篇长懐报明主
　　大雪复用前韵呈王尚书
　　密雪何自来雨祢云其祖史臣纪上瑞外此可无语帝岂为诗设偏为诗人取梁园谢家庭丽句传今古防老更事厥职甚脩举属者甫见白今者复接武赋形想像殊玉田琼作圃定知懐璧人蹍足不向楚天孙事遨嬉开闗叱九虎剪水几何时下土均付与羣僊燕青防酒所未彻俎狂撼白榆花笑看风处舞林峦带城堞变灭所睹安得鹤背游一览了九宇颇烦孟光请杯覆诗不吐海图拆曲折儿女粗纫补明年麦秋好落磨收鹅羽盍赓屡丰謡少慰田家苦嘉应自邱祷不待书闵雨饱饭对翻飞此恵仍地主
　　祈雨齐云楼【与罗春伯提举露坐索诗作】
　　波凉鱼初浮露下蝉罢警胡床俯前池妙意吾已领主人絶俗姿此地背尘境霜华耿玉宇璇汉转金饼桂娥不无情与客闲弄影红糚拥千盖环坐殊秀整盘珍供剥芡水厄停煑茗【罗以河鱼不饮茶】清谭略迳庭快若客酲醒不辞仆频更颇觉夜弥永明朝雨一尺重约追霁景但恐闲麈尾鼓吹閙蛙黾适听歩虚声缥缈碧云顶
　　次韵诸公清樾轩诗
　　尘中望青山防有移文阻诵君清樾篇顿忘三伏暑想见松风底树羽仍设虡山灵莫逆友献岂烦缟纻招隐未容反陈迹渠能序诗翁麋鹿姿穷不问唐举归诛故山茅呉鴈冯寄语君宁山中人居州定王所
　　代罗大着遥题云巢
　　髙人玩世心仕学有余裕稍偿俗间负未忘尘外趣结巢依莽苍泉石得佳处牙籖三万轴遮眼岂云蠧鸟哢岩作屏翛然不移具时招槠山云苍白缭牕戸径润树罩烟庭虚月含雾万景供旦夕与人美无度园翁垂纶叟或许陪杖屦我亦漫仕者雅志买山住即今想像意未办魁杰句他年登君巢酒所尚容赋
　　次韵胡学长喜雨
　　胡君著述间动作千载计雅奥三百篇挹取欲无艺一源发至醇万象赴傲睨平生笑此癖论交惜晚嵗君诗信入神我眼本无翳屈膝邢娥前酬赠惭丑戾忆初拜雩坛遽恐枵腹毙徒然隂枢纵宁止干胏噬敢徐救焚歩颇徇非鬼祭端知世兴道密若有司契神孚圣君徳家沐良牧恵天人隔显幽论理不论势朝来望阡陌白水涨天际歌呼满中田不勉渠自励黍稌分后先稂稗易耘薙清泉向小歉比屋念遗穧饥饱巧相补上帝亦已谛老夫办叠期是恩良不细僊曹有佳招天阍不坚闭长安粟一囊或许引前例不然买青山补破仍茹粝出处顾何心一沤寓斯世众雏能稼穑暇日训孝悌相望渺海涯恩懃未渠替张侯本万中苏子劳再説排霄眄世儒笑阅风外蔕草麻侍金銮云空澹溶泄丈夫要特达不必须援繋即今转圜句可荐五方帝如今县麻雨立见万生济
　　赠钟汝楫
　　坐窓雨萧萧出戸泥活活旅食向六旬淫霖破七八旧新佳客断局陋不可活钟郎巻衔袖诗与人秀发诵之未数帋骤觉隂氛豁壮如秋涛涌清比哀玉戞骚人咏香草不足供采捋诗人深堂奥掉臂欲排闼应接殊不暇愧耻那容刷正宜长聚集慰我抱饥渴不见动十日有力苦见夺转头二十年梦觉几电抹我甘鼯五穷子亦狼载防川増得深敬外此本毫末别语忽见谂回肠隐胶葛乗除等寒暑休王有回斡豫章出林迟出乃千丈防天居五云处往矣侪俊杰当念淮山阳有人晞短髪噬肯回叶舟谭妙共蔬粝
　　题徐居士遯庵
　　世网谁所张四弥天宇大万情本一机矻矻同此在徐君经世心心乃超世外趣静縁有动无显奚用晦姑为辟俗去示世无吾待结庵定其迁初不惮一再容膝得胜处外物了纎芥有山自烟云有水可灌溉百丈峙翠屏千寻拖碧带床头三圣书防意谢分挂天山得要防肥遯元非内此名扁此室吾诗傥容配
　　次韵徐秀才十首【以才子富文华校讐天禄阁为韵】
　　冷官卧漳濵书奁漫栖埃飱鱼芼瓠叶局缩养不才穷鬼不受送与君作陈雷将军视将浼夫岂餽无台杜陵将诗坛受防凑多士黄陈大其传劵契密付委徐君万巻腹诗作风雷起春秋富有余着眼置余子向来孟浩然醉眼髙宇宙清诗落京师苏李欲束咮蔗陇槎头鳊未觉黄金富纎钩饵虾蝇但取浮阳嗅翕赫公侯门下客亦方闻惨澹埃地髙贤絶通津蠧书分此老华国须竒文渠观有旁招子行当冠军毅毅挂榻翁孺子来如家长安聚蚊儿车马纷嚣哗裔孙防两穷韶顔映苍华长啸叙孔李惊翻篱角鵶霄霏上防鸿山雾卧文豹饿鸱吓腐防啄啄诧飞趠吾徒为己学欣慼置不校小草或逺志诡遇乃近效钩妙如悟禅去瑕等居讐学诗得是法善刀无全牛脱手希代珍愿子母轻投衮衮谭项斯愧非古人俦阅世难衣食眼中子能贤万像入吟笔摹写皆其天蹇孑我荒学一字不蕲传子家文章録得书或牵聮钓湖鲙红鳞斸山饭黄独书生甘若饴八珍不在目出处有余裕赑屭营寸禄一舟指三径不逺傥许复堂笑伊优登米笑侏儒索见笑与笑人等可付束閤从俗心易波瞩理眼无膜但求种秫田归疗酒肠涸次诸公诗韵【去年略憩成倅小筑约今年同游不果诸公诗巻来索和章感而次韵成有歌姬甚黠云】
　　墙围护风烟檐影纳红緑城西百弓地论价指和玉沧浪取具体辋川俨遗躅年时得小憇振衣休汗足山灵不留人定复厌枨触坐想散花女深堂伴金粟今年桃李月僮马几装束竟成梦魂到永叹春事促此亦志愿违世有谿壑欲似闻偕六逸【成仲邻句防凡七人】碧酒仍艶曲风鹤羽人下露花妃子浴诗巻肯属我为洗顔面俗元亮晚耒耜弥明旧符箓可须白月前熠熠度萤烛
　　八月晦试院中作
　　官居课程地生有文字癖诚知蟁负山讵得辞此檄嘉禾古多士孰者非巨擘老眼不待封旧苦花隔勿云石贾玉箴失眸亦得【荀子云失箴者眸而得之】捧心若为妍窃鈇徒自匿陆海贪穷搜竒寳多偶获巧常昏金注勇或便大敌清醳聆邹琴欵识辨周鬲颇收半段枪遐念连城璧渠应悔羔袖吾敢厌鸡肋抚囊搴利頴体国免素食明朝罗客拜定自百夫特俗无抛塼恶归舟缓张席
　　九月二日
　　灯火一樽酒笑语亦固然如何棘围夜忆归不成眠衰懐动多感妻儿须眼前人生四方志谁遣霜覆颠
　　次韵袁宪阅兵许浦
　　皇泽泉及濒戎索均帝阙边屯笳箫地弯弓睨胡月万旅皆金缯不待持阀阅于时江流澌极目云阁雪嬉嬉忘其寒恩宠自稠叠使星照海徼天意不虚设劳勤需摩拊勇怯要旌别除器有良楛扣阍许陈列古来分君忧下敢谢薄劣叱驭陵九折推锋取三防况公经世才翻浪海鲸掣夷吾吾目中江左伫茂烈汾阳唐柱石守器未应缺衔命兹小试鼓勇士眦裂指挥用诸将他日须此杰圣君中兴主诏语一见决治具有罅漏讵容惜扪舌兆朕贵先识沉黙真小节鄙夫百僚底欲隐尚不屑几登王公门面丑辞易竭向公又一鸣当复笑燕説










　　江湖长翁集巻二
　　钦定四库全书
　　江湖长翁集巻三　　　　　宋　陈造　撰五言古诗
　　三月初晚晴寄髙缙之三首
　　东风扫积隂残雨不敢漂壊云裂裳帛倒挂隥岭腰鸟影不作瞑夕阳眀山椒安得上上头风露永清宵人家绣闺闲湖上妆面新湖山箫鼓中鱼鸟安得驯山灵建飞雨净洗绮罗尘即今隄边柳为谁管残春曲栏倚青防万井入指顾湖光漾明霞照我凭栏处森木倦鸟归遥空征鸿度定知待月人破竹有竒句
　　苦雨
　　有足不下楼有耳秪听雨一日不可耐忽忽弥旬所轩盖断还往尸居成独语日色似见慰云气复如许西湖梅柳月裘马趂箫鼔细追他日梦一笑念防虎
　　再用前韵赠髙缙之三首
　　晴色与春违香红不余漂出郭纵逺目草长麦齐腰诗来慰幽独吮讽芬兰椒招月作三益庶用娯中宵闭门雨两月君来无旧新白眼睨牢石骞飞不受驯落落含风松纷纷栖睫尘惭非脩月手向君和阳春髙郎客京华好事有左顾儒林丈人行乃得曵裾处亦知短褐底蕴抱美无度继今数公间可但传新句谢袁起岩使君借贡院居【以简斋诗一凉恩到骨为韵】
　　书生叹漂流卜筑定何日折腰为斗升问舍羡九一诸公有好事往往遂所乞悬知许黔突当复念容膝火云烘白昼悠悠昼日长黄尘扑面去行客汗反浆老夫清梦起开巻钩北窓微风入巾袂世恐无此凉久晴忽一雨为洗暑气烦斯人作欣慼造物无怨恩我方堕穷涂独能庇寒暄公亦不自徳自笑烦于言槃簿萧寺中永叹无客到吾室自勃谿粗免以饥告及此防寛闲好风日见劳安得长者车茶饼写襟抱槐龙舞脩影颓景忽西没空庭漾金波坐待月东出临风思传觞沃此支离骨开门拜嘉恵正得杯中物【是日盐车送酒人适至】
　　寄题徐虞卿醒心亭
　　人间声利场疾驰不知反营营计毫末一益昩百损徐侯大雅士探道自其本防勲虚明地外累不待遣出能同光尘归念寄萧散着亭得胜处竹茂水清浅亭中眎亭外畏涂尘眯眼翛然得此心万化无余蕴老我尚问津人与室俱逺向来卜邻计欲舞叹袖短防当寻此盟蔬饭同茗椀洒落无何游共阅世沈湎【昔尝托虞卿买屋丹阳价髙不果】
　　余姚饭
　　昨暮浴上虞今晨饭余姚官期有余日我行得逍遥盘实剥芡芰羮鱼荐兰椒一饱老人事茗饮亦复聊扪腹每自愧昔贤尚箪瓢僧垣栖翠微金碧焕山椒龙甘可茹塔铃如见招迟本不恶况复待晩潮
　　车堰牛
　　牛力轻万钧性顺异诸畜有足不解踶有角不皆触课日引耒耜为人给谷粟私家忧阙食公家要余蓄公私虽相须置汝谁取足柰何过堰客行舟动千斛挽牵亦诿汝赑屭颈髀缩扣角一劳之不语对以腹物生愧无用懐安或非福于人傥有益厪身岂云酷君看庙前牲被绣饱蒭菽膏血荐鼎俎谁定悲觳觫
　　舟行即事
　　昨日出曹娥明日指慈溪待潮舟为胶得潮舟若蜚留滞复一快计程元不迟人生意失得孰者乗除之今屈昔已伸彼赢此或亏但可自适适尚用悲喜为水伯愚弄人政如造物儿丈夫木作肠渠辈未易知
　　饥寄定海交代
　　县尹古子男今不一钱直低催奉简书侦伺常屏息白简与按章嵗月供弹劾当路虽所惧奸民巧狙撃吻间售蜂虿意外变白黒防虞莫救过弥缝或逃谪政使有卓鲁未容置形迹云何世难事君不动声色编民翕风移恶少且心革田庐有笑歌魑魅亦窜匿斯人纪仁爱几磨南山石政声懿如此仅免绳治厄诸公蜚鹗书犯严尚遗力安得定海民为君洒荐墨兰台传循吏采访多失实安得定海人为君秉直笔嗟我吏隐者志在山南北身名万金重如博试此掷赖今遗爱地一一可矜式政恐效西子美颦得謿剧江臯一樽酒聊挽朝天客妙乐喧江浪清谭倒理窟盟言底遽寒舟驶潮水急西望念风义感叹徒至骨
　　复呉秘正五诗【以识子用心苦为韵】
　　武陵迈往气当世隐一敌扬眉诸公间甘作迁客客裔孙典刑在磊落抱深识我学谢柳州顾肯睨门席簿书阻从游人逺嗟室迩胥徒恠坐忙眉睫若为喜方于蒍于忽诵子虚子悠然得此心外累蚊过耳我如不材材自诳无用用向来风月前诗笔颇吟弄低摧髪皓白无与世轻重枯株欲丹黄因君弥自讼作宰古尚教宓齐但横琴唐吏犹易为读书或松林一从来海濒琴书暗尘侵俗有古今异鞭扑违寸心君诗用功深平处犹近古北斗灿繁星拜赐诧儿女亦思貂可续中夜搅肺腑揽须粲一笑笑翁祗自苦
　　张丞见和次韵荅之
　　中年赋逺游羣僊谓匹敌朅来吏海隅笑死鹤背客昔人混屠酤不取俗眼识惟应赤城老黙许分半席故人十年别墙宇今密迩谭胜复诗工排日有驩喜所嗟连城璧过诧窭人子何况政术疎一一赖提耳我本山林人娯老有日用时须禽一戏暇乃笛三弄言偿作县责顾敢寳所重催科未妨拙防速牙角讼张陈旧莫逆雅趣瑟和琴器用异所宜渠观与山林朝来览镜笑鬓雪无可侵但办摩衰眼送君立班心男儿鼎珍食富贵倚稽古不然东山车稳载十眉女可怜强项令俗尘塞肠腑端如溧阳尉老诉食荠苦送李象山趋朝二首【象山海邑古称象山郡今听李明府言颇亦费支梧故云】
　　人将宰象山萧散目郎署即今拨烦手蓄缩殆难措邻分铜铁名恐坐污染故髯君千日留曾无疾顽怒徳孚俗风动政洽民孺慕过虞椟中毁稳下竿头歩定川壮哉县瞢不揣鲰腐虎须有危揽羊肠无善御彼此剧易间霄壤计相去满懐血指羞乏君斵轮具邻辉几余分忽复失强助归舟不可挽临风悄延伫
　　书肘讵容掣筝柱不可胶付事多其防职业自寂寥颇思圆机士细苛举纲条宰邑古难之茹苦耐煎熬百抑不一扬推波益惊涛由来法愈密秪为下所操一饥驱我出铜墨强折腰捩翅着笼中侧睨冲霄平生有知已持槖贰铨曹君来定倒屣道我不自聊愿推变通术雾雨均枯焦而况代舍旧肯惜引手劳
　　游慈溪龙虎轩【轩有石湖碑字如新刻】
　　坐曹可胜劳出郭复行役半年定海令三度慈溪客慈溪足胜处山秀江缭碧终然萦梦寐遑此事游厯髙轩閟龙虎表表市阛侧得兴不暇慵徙倚且数刻洞戸初推敲阶除旋登陟向来攫怒势枯干抱顽石乃知名实间未易胶今昔尚喜诗翁碑不受苍藓蚀可但神所护人未忘翁徳非使老眼明斯游竟无得
　　十二月二十六日趋府
　　谁谓一舍逺不办三飡趋亭午县市西衙鼓府城隅匹马惊鸟去指槌氷在须北风挟霜气万象付摧枯想当折琴弦未怪裂人肤駞裘被甲如是日有若无客首不暇回顾容少踟躇出处不能同劳逸为之殊厐翁马少游似非隠者徒乡居老躬耕饱温得自娱婆娑铜墨间盍亦省头颅蓘穮脱中孰吾口良易糊
　　十二月二十七日趋慈溪【既到更尽则同官以新帅夜过狼狈而还予念从者寒且劳独留宿】
　　西风蜚江浪江畔那容立霰花溅千尺望望客衣湿小舟舣两三人已鵞鴈集侧睨波汹汹俯怜身岌岌乗凌玩掀舞生死付呼吸前登为回首舟重巾支径不通车车去如见絷念此役夫苦体我官事急傍顾中夜还得无僵仆泣畀汝就甘寝白饭亦周给徇人多意外自信宁不及利物身每轻睡觉况六十
　　次韵王省干【王以懐君想报珠作诗见遗】
　　南橘合嘉颂为枳縁逾淮黄浊转眼涸一昨弥两涯志士抱根柢千古容兴懐后生事虫篆蚁穴鏖檀槐一官初有禄三月免无君平时爱人学蕲试百一分习俗南北异所见违所闻致化要无倦儒者贵长文王侯文振竒人作髙山仰世学方波頽渠独不流荡诸生畏雄骜六艺厚涵养遥知落诗笔髙像寄逸想叔也过我门往往接防倒惎以元亮止终然刘伶祷我此待鶱翔夫合戒陵傲惰游置耕耘曷怨卤莽报大匠成风手器就不待模老夫黙自哂堆豗守一隅论交独何幸鱼目俪明珠他年君邻墙作意营一区
　　次韵张丞
　　政平民安之不在书上考君看道傍樗苍云防合抱明时话英躔佳气指蓬岛孰知嵌岩幽乃韫希代寳张侯儒而吏笞棰环台皁政声载舆论文价动诸老学富食犹贫志坚进不早即今紫霄人岂必皆横草亦知名炜曽上荐士表静女家无媒深闺自媚好胡宁倚昌丰浓抹且淡扫防看邢娥前妬妇付絶倒
　　谢制帅髙卿剡四首
　　宰邑非良才朴拙瞢信已曽无补毫发粗不畏首尾倚公造物手袭璧护玷毁世有百谪余观旁首重稽荐书未及门啅鹊拂人衣盥手衮字褒祗遣顔忸怩瑕瑜仅相偿葑菲终不遗穷途石作肠持用荅恩私去年来甬东旄倪喜动色公今画船西行路亦嗟惜去来本何心民自作欣慼达人了世縁八极付挥斥论世究徳业先生处其全谹议可断国余功犹护边此行虽暂屈衮职正急贤玺书起黄霸摩眼待新年次韵张守不欺堂【乡守张仲思以不欺不扰堂二诗见寄求和为次韵】
　　使君古醇儒内视保良贵芸芸镜中影了莫遁情伪赋芧岂至术机灌彼谁子退食一堂间百事反诸已床敷但诗巻庭砌亦屐齿洞洞灵府闲拳拳圣言畏独传迂叟印不作俯仰愧何当拾级前拱坐商略是謦欬付元城归咏如阙里从俗倦执热得意风雨防【元城问迂叟学诚所入叟云自不妄语入】
　　次韵不扰堂
　　取民狼走羊胜之楚克庸孰知号召初已赋大小东贤侯守此道力若防山雄深堂玩閴寂翠影环防笼泛应得天游静镇副上衷乐知前池鱼吟当北窓风情寄埃外俗自和气中髙吟与杰作铿谹而舂容无欲民自朴契钥今古同即今美化孚袖手自即功坐令鞭蒲捐宁遣马力穷我心偕郡人防当志愿从新年锋车南帝渥看稠重政声頴川上可庸不作公【时予宰定海未识君】
　　宿云岩山【是夜大雨】
　　名山邦域中每叹梦境隔如何夏而春共苦沽水厄向来梦中山真作縁云升夜气与僧话凛凛氷壶清初宵潺淙声大慰望霓意睡醒钟鱼鸣犹是翻盆势不因官事驱宁许山门留况今浴种天顿释嗣嵗忧雨既副我祷山亦入吾手一旦二喜并谁谓终不偶渉世嗟聱牙天颇怜其穷更持灵台香归谢渊徳龙【定海有渊德观祈雨所也】李伯成食甘豆粥和渊明诗分寄次韵
　　八珍较半菽丰悴岐两端志士傃所逢心泰体亦安李侯贫食粥吾独于此观灶妇不余颦邻劵有后还顔帖孰嗣之范叔可胜寒破碓砂瓶前兰佩杂木难堂堂五字律铓锷凛莫干不羡侏儒饱宁追陋巷顔挈瓶肯见分特特扣荆闗读诗良起予投匕忘悲叹
　　次韵解枢干二首
　　我方首儒冠颇亦易此人尚友卑自汉读书考先秦士或暗郑朴识面蕲卜邻计疎志空勤敝帚浪自珍口前齐东语瞢欲润帝纶学如村社醖百醨间一醇老蘖媚衰红饱阅姚魏春顾惭误题品五字极清新君才允文武行矣拱帝宸余年念桑榆归去侪编民
　　阿文钝于学莫计故新年向微他山错讵彻醯瓮天论交置才否如君政自贤为导有源水俾加视后鞭譬彼千仞登投足得攀縁君生英卫家造诣超儒先余论分吾儿一一当手编繄我液木卧沙不受镌鹊音晓见谂羣玉纷堕前政使髙帋价敢蕲世儒传
　　题张仲思孝友堂
　　笔端吐阳春胸次着云梦袖中匠石斤规矩随意中君侯道艺乐不许俗子共深堂埃外平日文字供黙对八窓静不但十年种妙语落人间一一万金重平反与进脩并作防甘奉只今衣五防颇亦笛三弄何人侍板舆觞豆燕羣从鸰原春事繁鴈影天宇空傍睨枭雉呼或作邹鲁閧纷纷手翻覆纳纳腹空洞汲直合居中器博滞近用初计防薤来竟息憇棠讼翛然拥书坐竹风助吟讽更听雏凤鸣未妨蜚鸿送今皇志复古俗有后賔贡斯文属耆儒夏屋况巨栋江汉继崧髙谁当第嘉诵县知尹吉甫缩手辟张仲
　　次韵严文炳暂别归呉门【且坚仲春归来之约】
　　白驹絷维之君乃再嵗住政如荷蓧翁鸡黍止季路得句推敲余每肯向予吐平生识丁字颇亦指佳处只今妙著述讵云工训故东陆方播和南云遽回頋似闻汉诸公交口河东赋挽袖不转头歘作翩鸿去郡舍虽旧约侯门有晚遇可忘酒招携况识棋胜负老景乐事稀春意骏足骛无令归骖前怒风鏖花絮
　　再用才子富文华校讐天禄阁韵赠周教授
　　仙人藤隂梦金骨窖黄埃当年晁张防缩手推其才陈编且千载万蛰听春雷偕公闲吊古文游但荒台歩屧城脚园苍官拱緑士向来锦打围转首就纷委流光不贷客感喟中夜起肝肠旧轮囷言赋子虚子胸涵阳秋笔眼髙古今宙周子定可人万象栖一咮眇睨纨绮郎自诡多文富世有九鼎珍唾去不渠嗅穷途有快意辟席得异闻青天千万里翳日带烟云今者君子后满窥崔蔡文当此阵堂堂叹我提孤军矻矻守枯防头童未起家居陋妇勃豀食贫儿讙哗养髙有骜岸战胜无纷华黔浴如可移谁辨鹄与鸦徇物笑蛮触自守等毅豹寸壤闻蚓吟九万观鹏踔孰知尘外士戴目嬾此校营营彼谁子磔猬计微效审知才非充敢怨言不讐进乃隔九虎退且办十牛向非食不足此檄当径投黄馘渔樵翁揣分吾其俦君家小阿韫择壻须才贤我家小于莵披雾欲窥天鹊语灯着花妙契黙有传何当珠帘外防丝自相聨万木同一秋松栢正也独夫君阅流俗尘过不留目我昔甘曵裾低首问宜禄及今君子前玩易愧频复假板未通班此气渠容索周友万巻腹小却石渠阁培学虎出翼息妄眼蜕膜何当去为霜万壑正枯涸
　　别俞君任通判三首
　　客舍不宜久黄尘翳衣缨非君此解后孰使老眼明握手杂谈笑洗醆共浊清已烬铜炉烟倐听丙夜更清诗相劳苦凛然见髙情珠璧璀璨珩璜竞鎗铿宁惟老眼明亦使病骨轻语离信所重未敢促归程
　　一代石湖翁韩欧或其儗当时出门下如君屈几指论定难为才我乃辈多士椎成方未器正赖君礲砥师友系魂梦栩栩輙千里惊见得此客干鹊预为喜一笑破千忧天幸宁有此石湖倐眼中此翁真不死
　　房陵望毗陵计舍六十余今我从逺役羡君方逸居逸劳不足道防合嗟愈疎向来江南北二年能几书残山賸水地诗题当不虚得句茹不吐思君定愁予遡江日千里岂无红尾鱼交情傥未忘与问今何如
　　书隐静寺壁【丙申秋入隠静未到雨甚苦行既到遽晴迫官事即去感而作】
　　篮舆初半涂飞雨欲无路到山臂屈伸赫日照窓戸山灵太孤介深厌俗尘污雨似难客来晴似推客去书生林泉意此癖端有素俛眉红尘中正以五斗故堇堇三径资渠须毕婚娶出既非得已归亦奚早莫他年五湖舟何殊一杯渡巻舒吾自由谁招复谁拒
　　赠臧文仲四首
　　青山玉所蕴下此翠凤双音含古韶濩身非世文章众羽不敢睨谓是圣时祥有人摩老眼侧伫云路翔夫君根柢学宜我屡即之罢马取长道顾肯过我为索寳黔娄家怪君焉取斯颇尝见此客且用诧吾儿理以定故明用智或成疎芸芸自根求一一皆我储饥糒渇须浆水固不宜车请君黙自烛是物谁欠余始吾泛其观中吾固其守拳拳寳所重世或轻敝帚廐马我所师家鸡谁得有此心如此用烦君订是否
　　戒饮三诗【并叙】
　　【予中年病于酒以饮自誓谓不当自贼亦不以贼人饮客多寡听自酌人皆笑之然向病脱然客亦未始因吾病臧子子仪独不见笑且曰某不能饮见虐以酒輙病求予言晓客因信笔申其戒古人之诗语工而意婉使人思而得之思而得故得之深守之固后山秀骨画眉是也吾亟欲为臧子益故直书而详为之言不暇为前人也子其识之】
　　毒痛痛受辛斩刈憎暴秦杜康与仪狄贼物其罪均商毒烈火炎岐镐方阳春秦暴虓虎抟欧粤无颦呻二子起酒祸古今同湛身计实乃鸩葛适口良甘醇文锦覆深穽病媒鬼之隣劋杀不遗迹辛政犹为仁今子知所戒薄俗岂其伦生世千金躯况复富席珍
　　中古避世者或以饮自名世网未易脱颠宁其情嗟哉竹林子哜茹日瓶甖时既谢周汉顾肯羡久生中圣怜徐邈种秫想渊明卯金当涂髙委质吾顔頳偕我偶盛时生亦未易轻况子淑茂资天骥趣脩程论才应时须挺志为亲荣亲言铭肺肝盍师陶士衡
　　自我铭盘盂覆杯逺麴糵人或安清脩身亦享黄髪柰何悠悠者沈酗无虚日言之每逢怒周诰存苦阙狂悖贻世戒气血瞢中竭持觞劝客意彼肯独夭折投辖车钤颈抽肠擢其骨交游多若人自重要勇决闗须太虚闭交继叔夜絶毋兴圣贤悲濡首右臂折【司马子如饮孙搴搴即死髙欢谓折我右手】
　　邵伯阻风小泊赠送行诸公
　　长征每爱日小泊未遻意隂风自南北客子听轩轾召棠望吾乡不作秦越异船阁鴈鹜洲人穿鱼虾市相逢各呉语知识十三四水实不自买海错有佳馈饯行余十客超俗见友义笑谭寒谷春为我洗羇思相与卧玉瓶防烛得微醉老懐易作恶别语毋动喙
　　次韵丁判院【丁方谋保职官】
　　丁侯袖诗来容听娲皇弦咀嚼氷齿颊如漱锡谷泉露花有余姿风漪自成纹中含班传香夐絶郊岛寒汗流竟后尘何有一字难明月堕我侧盥诵喜欲颠因君念漂零俛仰追昔年门间半面初隄柳嘶晚蝉寒暑机不停奔骛履欲穿客舍此相遇把酒霜鸿天男儿气干霄犹受稠人怜似闻国士遇度外置拘挛渠信造物儿赋予终竒偏凌风谢垢浊仙者一探丸多肉彼下乗更趠骅骝前我老从斗禄纎鳞潜重渊饥火少见贷归志久已坚自甘尺蠖屈何与风鹏搴防看鹗书荐领此云锦篇从今拭病目长风驾蜚翰
　　泊歩
　　拥衾迎銮晓舣楫歩夜问俗乡音转束緼野宿乍去家倐兼旬取道逾三舍江神虽世情羇客忍陵借初趂风色好忽复防席卸泊舟市区外系缆古柳下遥听波浪涌未息妻孥怕谯翁身世拙衷货迄未价荣望絶台阁归计盍桑柘男儿四方志肯与衰鬓谢古人出处间分取世俗讶呼酒把谭麈扪虱复王伯
　　魏帝庙
　　佛貍嵗未卯志欲吞宇县当年江饮马腥血浸淮甸无人饭耕牛有井巢归燕至今阅遗史为汝空饮恨缅想瓜歩留杀气纒呉分云何此山椒遗像俨髙殿无乃甘事讐呉俗昧所见或复绵厯久后嗣忘敌怨防漠彼有识福汝吾敢信君看赵与薛狥国冒祸衅魏侯继前躅长呼死白刃胡不尸祝之香火均逺近岂但祈神休抑使顽懦奋谁今决从违引手适我愿【赵侯立薛侯庆魏侯胜皆淮南死事将也】
　　长芦寺二首
　　梁帝号用儒顾有佞佛癖区区泥其粗佛者宁汝即矫矫只履翁谈妙尘可析冀上一言契何意水投石瓶锡翩然逝北去甘面壁有道恶惊世应俗肯留迹一时起诞罔千载受诳惑至今利渉地传流何荒惚渡江一苇尔古今尚遗植纷纷捕影徒唱一和者百逺渡有浮杯行空或飞锡至人果善幻几何异鬼蜮世人堕邪蔽狥虚不计实我学谢传韩舣舟重唶唧
　　昔年望长芦去江逾百歩垣宇呀已缺浮图欹欲仆僧徒噬肯留日有沉溺惧重来舒望眼佛刹非故处安众得亢爽定迁醻夙素似闻瓶锡侣复作醯蚋聚居人祷蚕麦行客乞泉布营者肆夸侈施者不顾虑百堵焕金碧奚翅复其故往往豪儁人四壁有未具彼徒创寺意取镇湍涛怒向来梵呗所倐为蛟螭据在已不自保诱俗説依怙波流置不省此理吾未谕
　　泊龙湾
　　【阙】　　沙觜沙外仍奔湍是间以龙名信乃龙所蟠浮烟澹寒鉴断岸围清澜孰知面埶要中有水府寛我来舣倦楫天水夜茫漫狂飚吼薄暮惊浪摧旧滩鲸鳣砀厥居渡鸟垂羽翰孰睡不知晓梦次闻平安龙公自兼爱况此行路难何以荅神休幽佩纫蘅兰
　　龙湾看初日
　　江声夜寂絶江雾晓空蒙乱霞映淡日隐隐空蒙中羲驭巧呈瑞不与他时同烱然玉奁静泛此瑛盘红分明三足乌依微绛绡防曾穹敛氛曀幽壑舞鱼龙升从海僊府光射河伯宫遥想丽帝阙佳气正郁防鸾鹭同虎拜三呼并神嵩散人得壮观醉约持钓翁
　　舟中除夜
　　老境阅流光翩若下坂车除夜更深念系尾留去蛇【坡诗云】昔人老世故亦复兴此嗟迫嵗况羇旅孤舟如泛槎妻孥共蓬窓偪侧栖树鸦拨火话乡国凄怆杂笑哗桃栢粗能具爆竹知谁家歘听鸡鼓翼尚看灯结花遥知诸神晓共正青帝衙我亦东风前坐待帆影斜
　　草鞋夹
　　隆岸围小河纡郁江之隩初看一窄旋望百顷渌艅艎与下濑山屹复云矗自治贵不试此舟江左腹向来胡骑南势若撼坤轴飞城截中流羣孽颈为缩元凶坐自毙犬羊仅还毂千龄有机防二竪方角逐武刚环貔貅突骑骛陵陆古今常胜术所投副所欲神州久望望庙算伫复复区区计自保胶柱难为曲客行宁贾胡小泊遂信宿抚事空三叹为儒惭碌碌
　　泊慈湖北岸
　　坐觉江流平漶漫裂三股舟子告风横因循宿中浦慈湖古戍近犹复小江阻渔翁家苇间蜗舍无邻伍把酒讯三老此宁泊舟所谂我今昔异解带无所苦向来探丸徒白昼犹旁午一自尚书来此辈凛刀俎江山亘千里有屋皆外戸似闻襄江道祍席过行旅翳公旧威爱平宁尚如许两地好经行为官喜欲舞倒床鼻雷吼梦破闻船鼓受欺堕姑息迂儒彼何取【谓张尚书定叟】
　　泊府口
　　建邺重东南爰从呉晋后镇戍分淮江心腹运臂肘我舟厯阳岸烟外见钟阜问名良賔实南渡此其口龙蟠虎踞地永借藩篱守六朝或易之戎马輙腾蹂鐡山此济师竟致凶渠走扼吭傥得要制敌果何有设险务究本不独计山薮任吏所宜择抚民所宜厚孤生恤纬意南望凝竚久深愧行歌人招邀话佳酒
　　采石渡
　　大江碍崇山突起作湍悍采石天下险掲厉谁敢玩戈楼泊千艘锋旗丽天汉昨忆辛巳秋胡马蜂蚁乱敢触貔虎怒旋作狐防窜繄此折其角羣孽终内叛孤亭试一登明眼得竒观回首吾叶舟已复舣沙岸我犀不敢然幽察神所惮歘听钲鼓閧戎事阅鹅鹳折冲须武备保治赖彊干鄙夫华封祝泚笔亦其漫
　　上下驿矶
　　湖隂数里间山麓矻两矶矶麓突江出禹功不及施千古妨行舟死生系毫厘我昔歩矶上雨歇暑气微惊湍下百尺怒势轰千鼙尚忧坤轴动无恠沙岸欹蛰龙渠得安过鸟翅欲垂头胆为掉坐叹舟上儿壮哉天下险奸轨容扺巇如身护风寒要地此防希今来嵗华暮去舟良坦夷人言水进退寒暑分盛衰古来设险守亦有可易时函谷与剑阁秦汉尝用之人轻地亡重正烦折棰笞恃险无兴国兴国须藩篱帝王所取重文武各攸司险易倐变改即矶余可推
　　芜湖感旧
　　下帆同乌栖挂帆逐鸡起但见芜湖月耿夜清如水江左此壮县我昔舟屡舣诸公各敬客欵曲岂今比酒杯惯邀留妓围供燕喜流连动十日【每过芜湖朱丁诸公约以十日为期】挥扫或千纸旧游想如昨故交今余几逝者泉壤隔存者参辰似浪慿楚些招盍寄相思字可能唤巫阳且欲托双鲤
　　过繁昌
　　江山互映带竹树渺隐见居人江山闲安处忘古县泊舟穴子初旧观俨自荐山髙搀云云际抹深靛慰我尘埃容嘉此烟雨面山脚惯奔走尉曹分卑贱县人应指似鬓改顔状变漂零渠未知忧患尝欲遍俛仰二十年转眄阅蜚电故人半在亡在者或海甸明朝理去楫山影暝江练安得人如山来往长相见
　　繁昌早发
　　客行固厪身留滞如捩翼及兹祖礼竟蓐食理防席风停浪未蛰天曙月正白版矶汇湍杀荻港烟树碧杖防丁家洲徙倚容少息无酒问山店忆鲈听村笛乌乌啼松行鴈鸨下沙碛回柁投曲澳又寄糁潭夕情疎或易合不作淮楚隔累然槁项翁软语慰行役






　　江湖长翁集巻三
　　钦定四库全书
　　江湖长翁集巻四　　　　　宋　陈造　撰五言古诗
　　泊海子口
　　池口至海口望望三舍外辰发莫已到回首西日在风师肯怜客祖道烦一嗌我舟疑凌虚楚山真厯块蜚鸟相让疾惊浪乃弗逮穷涂坐局缩颇尝得此快遄迈自本圗阙供恐贻悔未办问村胶且计具薪菜
　　泊小姑山
　　楚山屹两姑我见乃其稚闻名诗巻间识靣客舟次玉刻极端丽簮植瞑苍翠娟月上天角相与诧妩媚怒风将我西未憗卜晩憇山足舟可舣山木缆可系山外正风波独此佳食寐断知有神物主此胜絶地明朝捐行槖可无荅神赐白鵞雪为肪緑蚁香馥鼻舟稳风又熟无乃契神意未暇访彭郎辞费辨非是
　　郭家洲
　　携儿上絶岸微径歩防密人稀鸟乌乐老屋几百室荒凉郭家洲篱落映残日问俗得周旋譍门颇仓卒兴衰今昔殊郭姓尚十七邻里阙盐茗翁姬仅盥栉共説频嵗歉平陆江浪没场圃或潭洞椽栱行螾蛭去秋微收尔樵采取黔突接耳多乐郊一去恐两失吾邦有杜母抚我不待乞蠲租桑柘在休役孙子佚意使流殍无宁后仓廥实官今浔阳来吏师那容失书绅拜此赐知我佐郡绂古来禆肉食多自蒭荛出必若穷吏道孰先究民疾剥肤快目前吾固笑无术
　　富池庙
　　买香马头西跂望富池口我帆庙下卸秪费一炊久匆匆索冠裳堇堇办牲酒所取荐蠲洁不必须富厚精魄我为悚勇节公则有出门闻风声万窍一呼吼林摧巨木折江驱雪山走系缆下窓坐斋心念神佑邻舟瞢冒去胆碎面黧黝非今羞供留例亦罹衅咎交神不用卜迟速示可否噬将舍舟楫望望终稽首
　　离富池
　　江流寂无声明灭窓月晓客枕归梦余意先西蜚鸟雪天信少风翳面正缭绕富池忽信次肯羡雕鹘矫向免犯险艰神恵顾岂少今晨有佳兴调笑向诸小波平旗脚直康荘驰騕褭鳞鳞到座隅徤鹊啅林杪人家积苏间山影横练表未成官缚去得句吾事了
　　马口
　　氛昬翳春晓瞠目如受防停舟少须之红日碾髙空是时羣山间积雪未肯融岩雾不尽收似角藻绘功屏障莽回合粉墨纷异同嵌岩有无草树森玲珑皛皛琼为田奕奕斾巻风羃篱抹髙顶下乃卧玉龙隐显随断续间簉成葱栊微漪湛不揺一一县镜中酒杯与诗笔客次宁阙供搴取不赀景纳我云梦胸一笑漂泊里孰谓吾涂穷摩挱好东绢世恐无此工
　　银葫芦
　　山水佳有余我与之周旋江行已久矣今复领其全漾舟银葫芦雪在春渐妍素琼间苍玉化工与雕镌屏围无空缺护此百顷天图画别浓淡粉墨生云烟人间有此境定属水府仙先生嗜竒胜久驻无由縁命名失雅驯吾意终慊然玉鉴扁山石取重须时贤可无泊舟所作亭近江壖登临付楚客当有云锦篇
　　回风矶
　　大江悠悠去渌静初演漾山石龃龉之湍险乃万状君看回风矶却畧不可上椒石卧中江与江作陂障镗防汇石下漰澎剧奔放北矶屹对峙其中过舟舫水流作髙下咫尺便寻丈我行返壑余坐想潢流涨颓波次灎滪如马亦如象撄触宁完舟竒祸此无妄入峡与上泷艰恶偕叵量下泽遵夷涂回首一怊怅
　　龙眼矶【甚小而巧渔者聚焉】
　　谁谓石一拳不作江流碍朝来扬帆西瞥若骥厯块龙眼风火矶培塿视华岱似闻潢潦时亦复鼓湍汇凿去本不难竒巧禹所爱其上嘉树密其侧鱼网晒居惟羡渔乡复欲老犊背西归傥得此庸敌七里濑
　　散花洲晩泊
　　畧眼毛山夹枯涸不可留风帆劈箭去辽海吹一沤长年面死灰死争如赴仇一饭六十里幸泊散花洲呼妇具盥栉命酒浣惊忧我无资身防老计糊口谋勿云朝不坐叱驭复何求奔车非伯夷覆舟无孔邱薄徳既谢此身世付浮休亦念三径具归从沮溺游笑説今日快击辕为渠讴别留初孰酒饮处酹阳侯
　　庾楼
　　晋起不由徳亦坐崇清虚陵夷莫挽回后世犹受污庾非适用才夷甫真其徒楼以庾得名而庾愎且迂面势瞰空阔檐楹焕丹朱遐想如不及效尤无乃愚风流与经济本自珉玉殊空谭养虚誉胎祸取炭涂峻约火燎原典午辕下驹举扇障蜚尘王叟宁厚诬狥名不既实扁榜谁权舆得兴偕下僚小节安足模捍患识黄楼仰髙题景疎于是复间然吾言乃迂儒
　　题六宜堂
　　昔人厌俗心宁取无肉瘦平时眼为青緑士须客右立节自修竦适用兼庇覆君家所居堂音响不待叩千沟防百椽一一渭川秀公今王元之好尚如授受记楼赋此堂异声同一咮心谋耳目适所乐壹能副昔人言外意泥一乃百漏拘拘六者间见未脱科臼我此小盘礴万境歘通透徐歩寒玉琤长謡灵籁奏主人信清絶此君旧幽茂并防超俗勲醉墨防衫袖
　　次韵余司理【余为所陵见告治之有诗次其韵】
　　名分属我辈那容狥多可势由服劳屈享以綦贵伙积水须固防易溢不难破劝沮自有机惩一警千个世儒略其本顾详狱犴课彼顽工抵巇未可援宥过奸名犯具分论罪不在大吏奸易为炽士气宁受挫漏网容汝辈厚顔向此座新诗惊老眼唱髙信难和向来抟虎手老去但慵懦近者劳阿买金薤编玉唾此诗尤杰出气有江山佐揆予收新得比君倍当贺
　　祷雨福溪岩【岩下初无旱意盖泉所沾溉也】
　　我访福溪岩行行黍稌中人家打麦罢邻里笑语同迎官问来意不信有蕴隆淙激田间泉诘曲走青虹此泉有余用此岩无阙供福岩真福地为民保年丰缥缈三花仙蜿蜒千尺龙翛然乞灵地陪此超世翁是岩既磨灭是泉乃终穷洪慈小决择妙化符鸿防彼此犹屯膏无乃坐怨恫稽首贡此言庶其鉴丹衷
　　近榆亭【予以近榆名亭取少陵诗种杏仙家近白榆而梁教授作长篇见赠以诗句为韵荅之】
　　小亭园西偏政复园取重扶疎百本木自昔谁所种敷舒晓霞烂磊落金丸奉城东诗客在端许与此供董老故自贫但有满林杏别令雕虎守探嚢续人命我老断狡狯昔人慵季孟惟余隐几地可愈俗子病天亦积气尔种榆谁所传人间自得得何适而非仙少陵健于辞暇计然不然长翁名亭意系影更可怜何年嵗星精【典术曰杏木嵗星之精】夜辞天帝家幻为赖乡种増贲别乗衙似闻防凤舞天风乱晨霞尚当月林饮一掺渔阳檛【予到官此花已过】
　　坐亭撚吟髭搯抉了不近诗来良为吾吮漱賸芳润遽令方丈屋绕壁走虬蜃何如岭头梅题品得何逊摭华复食实果部谁称伯兄桃柰其弟无若此眉白三信殊禀五沃擅嘉殖藏核待东归分供橘奴帛少日接为构无何了桑榆邀食有余地何事须千奴此亭与此木到眼聊为娱五诗信睡语定博君卢胡
　　荅余司理【余以予在定海时宿云岩韵作诗见遗故荅之】
　　缅懐海县游不作千山隔虽偿还俗债【自教官作邑人谓还俗】兹复望霓厄孰知赫曦中歘有油云升六幕一汛扫病骨如濯清西山殷其雷晩溽尚雨意颇思云岩宿静听崩空势灵湫贝为宫龙伯肯小留与翁宁两心当亦忧民忧愿龙嘘为霖彍电归袖手免令山城民议我拜土偶千里饫玉粒秉穂周困穷牲肥酒如油嵗嵗敬为龙
　　教授有诗再次韵
　　人间望晴雨长若物所隔亏成间十五嘉谷信多厄假手方寸丹诚与炉烟升风伯龃龉之不容彻九清云起西北似副祈禜意惊飚鏖晩空汛洒第末势寄声主雨神云车盍小留咄嗟泽枯槁为人消殷忧辅帝凝太和系子一引手如昔五三代济时须圣偶诗坛我贱工康荘自途穷旋向良乐并御天闲龙
　　次韵余司理路监岳【瑞岩祷雨是日雨明日雨足二公有诗因次韵】
　　入山日正烈出山云忽浓身疑润空青旋觉霏雨蒙归来坐良夜淙泻如崩空县知焦巻地转眼青芃芃似闻移晩秧竭蹷不暇慵人计故新年已判一倍丰此恵究所自无乃西山龙泽物龙能之叱使则天公我行与雨防仅杀顔发红地上蝼蚁臣渠敢贪天功两公壮藻思表表千夫雄新诗猥见予拜赐岂所防得意笔生春状物斤成风生世有如愿兼得宁易逢此诗自宫商为君弦枯桐凖拟鸡酒社往和击壤翁
　　和陶渊明归田园居六诗
　　【予漫仕代耕山林之意无一日忘顾口未糊尔官上得师文书知垾荒田竟自此告功必醻曩志乃和渊明归田园居诗以自坚其约且志喜云】
　　一室类蜂房为食来穷山仅救饥火煎防履恐雕年平生邱壑念回首鱼脱渊乡居何许佳菰茭满中田有儿可耕牧枉滞章句间昨日鹊啅余鴈书忽堕前云集南荡工数灶腾青烟书卖犹可市前功戒頽颠官业讵宜老倦客志在闲置书命鸱夷心事今泰然
　　良骥驰康荘骧首轻韅鞅筋骨倐谢昔得无伏想自审涎颡质蹀欲奚往如我合渔樵夺炀忘防长资身本缺如与世志空广老去傃所安岂直乐榛莽
　　种禾摭其实即穊乃可稀儒吏瞢不长竟为老农归妻芸儿可犂称力食且衣平生睎厐翁此意今不违半生冒吏尘初不一日娯往往清夜梦翛然系林墟已办二顷耕更有三亩居养鱼近传诀种桑不论株呼儿计曩昔屈信果何如不复首尾畏形泰神裕余枝笻莎径微枕书竹牖虚日用食眠尔外此一事无
　　我惭旷达人梦寐眷乡曲十年仕楚越政坐食不足人皆诧善奕举世鲜识局陶翁有髙躅迷涂炳明烛于焉税吾驾作息课昏旭
　　把竿坐斜阳跨牛出晓陌长謡柴桑咏聊复自适适梓里三鬴余邻犬不吠夕稼穑政使忙樽酒取空隙仙曹有知友自揣无能役经时隽英事小人分耕绩成言君勿问卖菜可求益
　　病起四诗
　　一节食
　　医经戒多食书恶殄天物细茹取微足卫生此其术是铭当匕筯况我日衰疾胡为冒所戒一卧复十日恙疴不虚生一一自口实大嚼徤武事欲强蒲柳质行年逾知命备厯世纎悉山肤与水豢尝味几十七婪酣复不已颐正昧终吉昔人议四凶饕餮乃其一不见辟谷翁曾是汉良弼
　　二止酒
　　少日良束脩但识名教乐谁令忧患后颇复近杯勺嚚号或跳梁扶携取谐谑兴来偶一适事过含余怍向非病鼎至或未悟狂药不知黍麦毒终乃堇葛若腐肠自浸渐履虺尚歌咢覆觞吾已后遽觉今胜昨此衷天启之相予固不薄卒嵗办僧过茗粥安淡泊时醉床头经妙意翔碧落
　　三息念
　　禄位据极品勲业垂不磨出从白马肥家有黄金多世间贵富者才徳乃莫过骨相审自知瓮盎哀骀他一昔读书史志空慕邱轲矻矻章句乐所趣不及他日月倐迁谢如此定命何知己初不无腰金鸣玉珂一旦逝水去匪斧嗟不柯揆材既樗栎揣分合涧薖旌翻火驰余但有防鬓皤迨今要勇往灌园仍养疴石女自无儿古井那解波西湖佳风烟久矣办一蓑
　　四论报
　　我本扶犂手为儒父兄意全家饱官廪发肤尽君赐一念三稽首报荅迄未议向来挹前脩谓可跬歩至即今频频食空负堂堂志尚当桑榆收未可弁髦弃柰何不自爱生理冒所忌致君荣吾亲环省已不冀余年犹视息旧学有造诣其次在立言揆予敢辟是于世粗有益就死可无愧噬将金玉女凛凛戒失坠
　　题陈主管奥广楼
　　巻舒乐天游仕宦甘吏隐吾宗大雅士为学先究本楼居盘礴地超然寄妙蕴沉沉一机深纳纳万象泯人方窥端倪我自絶畦畛胡宁山川丽诗巻规束攟彼哉狭且露之世坐拘窘瞢焉登斯楼不博粲然冁
　　题雍和堂
　　元功播万有洪纎各秀頴一或疵疠之槁干例榛梗是身储至和举世乏妙领粹然太邱裔父子皆秀整学自付衣鉢刃不留綮肯文字长少苏智趣大小耿翛然诗礼庭翩度脊令影穆穆埙箎春矫矫尘务屏防看蝉嫣去滋味调九鼎彼哉夸毗子肝胆作鼃黾斯焉世宗师胡不日三请
　　题通明堂
　　世儒困墙面窒外由蔽中一理有朝咮八牕自玲珑公无末俗病人识古贤风照物鉴絶尘与世云行空似闻虚白室略与公心同彼哉壊陂老史语宁所防吾知泚笔意千载端为公
　　次韵余司理【留襄阳日侍帅论诗既归余有诗次韵】
　　一从荆楚役八数昏旦星剸裁有碎觞咏无频仍世故未焚劵官曹方治经客或嗤臞儒下亦安聋丞过日念知己逺方空旧朋持斧乃宗匠歃血主文盟天瓢賸挹注风翼困凌乗袖怜醉墨淄眼为故交青招此穷乡吏闯彼小玉京樽罍容吟噱粉黛罗娉盈理窟领新得诗瓢倾旧盛风前雕虎啸秋后寒蛩鸣六花严坚阵尺棰鏖罢兵是翁信竒伟小子惭奉承攘善悖古训躗言防天刑见推无异辞君语吾未凭
　　离伏龙
　　北风鏖屯云倦鸟白昼迷筛为县麻雨寒气晩凄凄何以赠行客去路一尺泥卒徒淖莫前草棘取新蹊可能辞滞留十歩九颠隮穷我恐非天问子谁见挤少日忧患海有眉未肯低流年况衰病纵死非孩提戚欣何足云夀夭久已齐秀色浮岭路清音淙上溪防心各姿态捋须忘惨凄山灵不无情斩新献诗题
　　过八叠山
　　我从外朝来崄峭相连接巉絶不可上孰与西八叠车匪毛羽去我岂猿猱防一歩九顿仆陟起正岌嶪飞萝攀恐断狠石髙更蹑时方积雨后没骭泥渉渉客居惯泽国未到意先慑呀如敌场赴卒不敢怯及此问次舍犹觉口嚅嗫剪烛未渠寝尚恐梦惊魇
　　还家登悔来坡
　　下坡黐鴈堕上坡风鹢退厯险虽末势未易忘叹慨散人吏隐心下上不云悔摩眼见南山众岭莫谋大云隂巧蔽亏日御颇隔阂谁规山一凹千室作阛阓岚影暝竹栢吾庐良好在言归休吾劳啸咏山与对
　　程帅和陶二诗见忆次韵
　　离合定有数抚事尚忍言忆掎枚邹袂游从如兎园堂堂绣衣老凛凛云锦篇繄公笑谭尔讽玩良超然效颦徒区区晞驾嗟无縁登楼漫多感漂泊类仲宣窊石取供醉孤子真次山东望搔白首不独悲流年
　　次程帅和陶诗韵【勉儿子以学亦公意也】
　　昔吾窃科第正自学力勤虽从士夫后禄已不及亲痛感韦经传敢忘择孟邻念汝知防厉灯夜仍鸡晨立志忌作辍惜隂计寸分盍抽胸次陈驱为笔底春解顔献新得眼释峤云鉏头足膏腴天人巧相因奉亲有如此况予耐贱贫谁今子不如俪美须前人
　　谢程帅袁制使【安抚程文诗筒不乏近袁文制帅附寄蜀书五部以把笔已头白见书犹眼明为韵以谢】
　　昔人道与俱物外一不假而我同是见兼取及土苴虚心超万境诗笔时一把造诣岂二机此秘知者寡还山念初愿老夫办一物生平万金产自托五色笔譬如十全医付此无妄疾落纸乱虵蚓超然百忧失世人事夸毗失得纷灭起回思少年日失脚几堕此尚友千载人得已吾径已髙眠北牕风贤否付一指俗间苦偪仄有士能湛浮任真自得得与世不同忧得闲书遮眼觉倦书枕头不辞蠧鱼诮不眙牢豕羞江左风流人安石颇巨擘丝竹不去耳用逃忧患域陶琴不须弦我辈所矜式设逢东山翁兕觥与浮白好书飞堕前客有记衰贱蜀道六十舍汗牛烦轺传端如枵腹人品列睨嘉荐常伯古贤风凛凛眼中见防青嫓熊胆入眼氷雪如疎云放佳月赤眚为之除自拭乌皮几日课蝇头书政使堂下笑矻矻糟粕余丰约自定分丝粟戒妄求斯文寓理窟多取谁汝尤人间张长公肮脏谢公侯穷涂有乐地投老容夷犹九死得此生万事遂成惟余坐进地劣亦受推挽交游金玉人毕力补疎短诗书衘砭剂陆续到老眼一编用刘汉谁似进履生髙吟谢世书我尝羡弥明昭文倦袖手此曲宁亏成屠龙与澼洸付渠自重轻
　　程帅以诗见慰用韵谢之
　　平时聨辉星转首食既月谁能览空影事睨盈缺老子一掬泪未憗谢天合生世岐髙下末路各一穴荘生悟浮休荀粲枉悲咽公言敬书绅闻道有先达
　　梁广文归自襄阳作古乐章迎之
　　自君之出矣适我患祸初入门悼今昔顾影怜畸孤古有鼓盆达自笑食蘖如石交不在眼胜谈谁见娱自君之出矣春意尚妖冶着我愁城中转首已中夏岂无鼓吹具尘笔置不把亦欲鞭其慵独倡无和者自君之出矣无心惜流光但记燕营巢俄复蜂割房烦君騐节物可孤北牕凉戎葵一笑粲竹萌十尺强自君之出矣饥民日北首春从二天来共拜更生手未议解倒垂促膝此何有非君靣扬谁有笔端口
　　次韵陆子髙【子髙归乡里去甚匆匆有诗见赠因次韵留之】
　　一从别君来圎缺几望舒相与兄弟然异姓殊厥居向来帆归船欲去仍趦趄平安可但已拟凭防鲤鱼两地千里二年能几书了知故人意记忆犹勤渠当君访甓社值我留南徐参辰巧相避终冀或起予扣戸听剥啄果尔不作疎属者久契濶兹焉不踌躇甚欲挽袖留扣子万巻储子家老嗣宗三赋陵相如阿戎青出蓝万壑赴归墟宸廷奉大对百韫财一纾有偕仲补衮无取辛引裾俯视汉诸公彼馁此有余置之不吾即欲刃捐礛防南台复西掖髙位为谁虚未须芹藻地脱口鎗佩琚平时交游间别酒惯搀袪如君可畏敬且复同乡闾求全待补劓渉险资闲舆滔滔多靣朋着眼増欷歔视我若浼然于君何赖与愿言风谊重暇计日月除许寻十日盟【子髙初来己欲作十日留】妙论穷终初治具有赤脚抄诗戒小胥安得方角轮一昔生君车
　　再次陆子髙韵奉寄【言懐叙别】
　　孰能下书帷潜心如仲舒没没视息间饱食仍懐居纷华或交战进脩顾趦趄屹立视侪辈未脱同队鱼欲耕我无由生计付束书推巻了无得每嗟吾负渠日月驹隙过抚事犹姑徐衰晚时用少幸直女骂予拙怜官路澁贫觉交情疎沈沈王侯宅进歩终踟蹰所悲名不称暇计家无储一官劣自庇晋如复摧如犂头足膏泽良田本榛墟洪钟忍不扣妙意谁为纾纎缺间众美狐裘羔为裾而我空无有一馈九叹除眼中今士龙才业世舍诸椽笔将精骑诗来真捣虚陈前锦绣论报乏瑶琚应以巴人歌局蹐疑见祛逝将卖书去近君营田闾更仆懐韦编课儿肩竹舆有志竟未酬南睇几欷歔爱我宁恶石非子而谁与江山怅路长氷雪迫嵗除临风歌归去平日赋遂初块处念离索文防思乐胥寄语识自警仆夫行膏车
　　感事十诗上李侍郎
　　齐人石为瓠自视比金璧鑚之不能窍寳此果何益人士为已学落落肯如石当知井用汲又恶匏不食客来自罗浮遗我药如粟茹之三顿首已觉顔如玉飞浮日月傍夜访银河宿和气均人寰坐使年谷孰邻女徳称色婉娈白玉温无资嫁未售行媒不顾门佩是亲纫兰庭有手植萱君子正求匹不聘甘难婚芳嵗逝不留苦节中弥敦涧潦有遗采此意与谁论
　　国工铸良劒髪白心志悴晶荧淬敛余干莫并犀利入匣蛰虬龙落手慑魑魅卫身未足道适用在一试楼兰犹颉颃顾汝岂虚器
　　荆璞自楚寳顾终杂土木和氏浪三献一身已再辱小儒褐衣底磊落几荆玉把玩坐蓬屋和应笑遗俗善价谁不懐一辱讵可赎吾亦笑和氏葵犹卫其足
　　伯夷困采薇名不厠周乱敬通可言命四七拱炎汉圣主方侧席士或槃薖涧有斧苦无柯古今同此叹大人世凤麟吐握岂云惮么麽未足数一官从浪漫
　　长松倚絶壑髙萝纒绵之苍山屹半空白云相因依挥防马不前自问此何时圣贤运化枢竒髦各骛驰踯躅诸儒后槁暴穷山为槃木贵有因平心勿嗟咨
　　燕君市骏心一昔驰九野岂知千里足近出盐车下临风非一鸣几谓无识者详肉略之骨旷古无善马枉寻固已污索价则已欺人生功名念舒巻自一时荣辱取所适穷达非敢知及物傥在道卑官亦可为咄咄厌矮屋心无一日嬉还应乗田翁笑汝太矜持
　　幽人一床书不肯睨侯伯领防有真乐未厌四立壁平日太元经看人五鹿客今代元紫芝独未觇顔色向来萦清梦倐喜得亲炙一洗衰俗耻满腹志愿毕
　　隠静道中
　　晴日暝复出烟云尚飞浮东风解人意松间作飕飗罢马不用鞭正惬道涂脩凉气濯毛骨百疾洒然瘳萦纡草根泉激激氷玉漱篱头蔷薇花娜娜新妇头空林人语寂野鸟时啁啾名山无窘歩春色况未休盘礴翠微寺判作三日留曾非躭禅寂聊此乐深幽文移暂见贳清境与心谋晞髪五峰影濯足防涧流
　　同陈宰黄簿游灵山八首宰云吾辈可谓忙里偷闲苦中作乐以八字为韵
　　浮天大江白发地羣山苍江山环挹处一鹫栖寳坊偶从红尘中与客分僧牀却窥红尘底纷作磨蚁忙精庐两牛鸣欲往輙复止山灵应笑人矻矻簿书里清辰陪诗翁俗态方一洗但恐烦移文松桧负余耻令尹拯济功在处腾歌讴翛然伊洛意副此招提游一笑倥偬余政以先民忧虽懐蔡侯静不作赵孟偷我虽裹章服雅意耕寛闲着貂可采药拄笏或看山白头敲榜地兹游破天悭有兴聊可歌睡语不受删枕流未云清食蘗不言苦老禅家翠微风壑啸一虎碧眼照人天金地漂花雨千偈弹指顷竟亦无剰语名山吾敢忘独往兴易穷胜游得胜士杖屦凛生风表表益者友当求古人中今世习凿齿前身黄石公一代无为翁雅志属邱壑至今玉雪句为山镇不若生平稽生龙何时令威鹤吊古但三叹九原如可作吾侪自由身声利为纒索不有山林幽何以寛此缚熏炉仍茗椀钩窓共盘礴何必覩史天是中差可乐
　　郡寮按乐饮赵判院有诗次其韵
　　簿书棼如丝取乐得少空悠然杯勺兴借此歌舞送从事来官厨醉不睡邻瓮衣裳賸兰泽言议杂嚣閧人生醒忌独胜日饮须痛向来韝上鹰府公解其纵【佥判司理禀枢相许之方作防】先生作禅卧肯以静嗤动形臞诗则昌万境供日用文字与红裙宁非一理共退之强分别无乃梦中梦丝竹娯中年耐此发种种明当解予酲酒徳赓旧颂
　　再过杨秀才荘
　　茆茨竹间见竹根漱清流翛然杨子宅面势崇山陬开窓得小憇忽复成再游流光属深省昔扇今駞裘主人中田宿穑事方未休譍门紫兰儿见客颇邀留鸡黍要后约行止宁前谋揽辔茗事已黄尘迷马头

　　江湖长翁集巻四
　　钦定四库全书
　　江湖长翁集巻五　　　　　宋　陈造　撰五言古诗
　　张秀才复留为作
　　邮城望繁川渺莾天一陬亲知非不多噬肯一来游张侯我石友前辈放一头逃俗火避湿赴义鹰辞韝穷谷喜足音况接大雅流前之翩然来今复欣然留兹非为我欤厚意胡宜醻日边有知己崇论亲冕旒故人书沓来拥麾淮上州置彼肯就此与世风马牛文字有至味过从无珍羞山院作僧过竹静荷气浮载下东野拜幸贷别离忧从渠夸毘子见谓君何求
　　次韵臧秀才读苏集【秀才甚文予未识也】
　　自我得苏集玩阅几忘年汲甘乏脩绠适逺疲短牵取一九不随望若终茫然子齿始半我用志超我先晶荧出秀句妙斵遗雕镌此翁深堂奥骈阗谁敢专潢污置不云学海须百川怪子介且方落笔盘走圎子真苏门徒岂独长短篇平生脩月手不补衣履穿秦黄晁张陈众星耿霜天世儒昻其首指似如登仙子起斯人后游刃牛无全邢娥望可知众女空丹鈆何时班荆地解我心悬悬即今清夜梦不止懐昔贤
　　送臧子与子仪之楚州告免解二首
　　二臧如静女不受朱粉加尹姬望邢娥宜着帝者家向来扬蛾眉众喙怒以呀指玉谢坚洁擘肌起疵瑕去汝忽若蜕人与室俱遐玉台镜如月满意事鈆华九重访娟丽万目看嫮姱当使听听者昻首七香车
　　昭代论豪杰崔侯允武文小却折遐冲厚用当致君敷政极中和殖学根典坟士有砆玉岐公自泾渭分何人非教育二臧实不羣两两计偕去名犹壅上闻试袖于蒍歌往拜刘将军心醉公瑾前何待麴糵醺
　　寄陈用晦四首【时陈对移芜湖】
　　昭代儒者尊青云坦脩涂即今子陈子尚歌于蒍于满嵗不自保尔俗苦好诬向来抚字工督课有不如百谪孟公达三绌柳下直令君向于湖颇带迁逐色府公酷好贤要试心铁石此学秪现前嗟伤定何益诗翁磊块胸大邑佳丽地琼也领蝤蛴懿也目秋水清歌釂碧筩粗足令公喜醉呼翩欲仙谁要卿料理我初识苏仙谈诗达旦夕君今与提衡当复诧此客一代紫微公文采耀楚泽归来要同登斵句慰英魄【归来张安国堂名】
　　次俞簿韵【棋于俞家爱小荷并以长句分恵作此】
　　昔贤识紫芝不恨生叔季同寮得若人襟宇极冲粹相过鄙吝忘满抱昔贤意傍睨褦襶儿真堪裂人眦棋枰消暇日竹轩防疎翠不作沮洳临纎钩笑侯喜爱此小渟厯乱青钿委大篇副么荷乞一仍得二政须传生徒未暇藏箧笥辞源深莫穷归牛定浮鼻紫芝不诗鸣较君同而异游艺复友贤老懐随所寄莫嗤学奕秋更想鸿鹄至
　　检旱望磕山
　　长涂并江沙我行颇寂寥登髙望西南羣山如涌潮崩腾势相排又如羣马骄磕山乃孤峙坐受羣山朝云斜复烟横助尔干碧霄虚气信所聚神物不汝遥有龙窟其趾贝珠丽宫醮丰凶执其柄祷禬走黎苖胡为今兹旱不能泽枯焦史巫嵗纷若无乃徒嚣嚣奔驰吾得辞未救民腹枵问龙当厚顔深池卧逍遥
　　三山矶
　　江头数羣山骈踪各峥嵘兹山挺秀出乃以三山名三山防防立离合烟云横巨麓截水出石转为微行倒影射江北隂森如未晴盘涡触岸去势若蛟龙争狭岸束洪流突怒起不平舟楫复往来立者胆为惊
　　谢宋宰恵玉友麴方
　　夫子如周郎即之疑饮醇相从不逾嵗遽欲潇湘秦此生忧患余佽助嗟无几安得如公者莫逆与终始麴生到我室奠贽心已倾醖借非俗辈面作玉雪明挹彼醇厚资春意生戸牖非公介其间未易交此友此友仙者流勿药气自和【此方不用药】着我无何乡顾能蠲积疴月团信佳人业工败人意使我百虑攻愁城不余地虽无叔夜书泛交方自讼平生一鲍子世莫知管仲悠然甘不懐交道自久长因渠念公他端人更难忘
　　病起闲歩
　　青女横侵鬓讵堪连日饮黄媪不克家倐伏半月枕隂阳有酣战药剂阙上品卫生忘周防内愧每流沈今朝歩崇冈晴日贷余凛江波縠动镜岭雪印涂廪竹间小梅花幽香到襟衽去春无几日鸟哢如见谂酒瓢随短辕旧盟聊复寝诗句醻物华是口不容噤
　　示师文【时在当涂】
　　朴樕已非材肮脏遽成翁生无适时具何向不涂穷赖结文字縁人士饱过从三年尉山邑趣操有同风博古得二臧秀发仍两钟蒋侯厚本学落笔语更工我卜当涂居薪米耐阙供从渠得琢磨遗汝不已丰士生在知道寡陋难言功防理贵博观受物由虚中潢污不扬漪大江日倾东迟汝草灵光一觞夀乃公
　　辛丑春雪甚意有感
　　嵗序各司存雪神庀厥终度腊不成白接春吹旱风井脉青烟起地毛黄埃防东君借一怒六合云同玉龙专独夜纻带缟长空破晓歘三尺山川积苏中宿麦赖一溉园林潜动容繄此防事春皇岂佻功瘝官可辞责代庖容非恭风霜与旸雨不时皆沴雺即今雪擅春何异雷鸣冬方蕲焦槁息未暇尤化工缅懐虞周下贤哲多不逢权柄在掌握秦越眎困穷变故方沸渭顷刻分吉凶君子诿不谋或非世用充当知寸有长琤琤即畴庸鲋也肸土苴顾能鲁使东鸢肩既欧刀五孺各疏封融约漫百数不当刘系宗稊稗实枵腹常以嵗不丰竒疾待乌喙参术渠能攻髙位有不称坐令虵为龙快意虽目前道揆终厖茸惟昔道兴世圣贤启泰通元凯森帝庭十乱拱法宫尽屏欺负徒鲧兠变夷戎此人如此雪胡宁久长雄小乖见睍期适贻吾民痌仰天欲三叹羲驭暾朝红
　　荅毛叔子
　　章甫不价越澼洸或彊呉事以适时重投暗恐类愚毛子抱髙学眇睨大小儒过阅几公卿携文及吾庐我穷劣识字三读起长吁妙处未遽了君意无乃孤劝子俛从俗青紫摘颔须他时不朽托一一世楷模
　　有叹
　　应事如应敌收功端有素诗乃随景迁预计几胶柱鼓吹月明秋当时亦佳句见卵求时夜竟为隂云妬想像蕲为工故智那用据向来东游意梦境骚人赋出郭带月行过山冲雪去风力马欲郤寒气鸟不度旧拟忽新偶自笑邯郸歩与世甘数竒失意资一悟覆郤从万方翛然随所遇吟情形前影尘事风外絮
　　次前韵
　　郊原二月天节物属丹素山风歘雪花野屋欲氷柱破除酒边兴截断口前句谁将万玉妃一一事娇妬东皇不无情退缩自失据史君文章家客子旧能赋兹游岂偶然拟作袖手去江梅孤旧约桃花怅前度漂忽几何时林影映沙歩层云放皦日莹澈等僧悟一笑百虑余如世有晚遇预知诗及门新语谢盐絮
　　王漕小燕玻瓈分韵得路字
　　去年客京华酷暑不可度时为冷泉登税驾脱巾屦风外杂佩鸣松根一窦注可闻不可挹已足荡袢暑朅来黄埃中梦绕湖西路宁知虎头侧碧溜依绀宇琤淙响琴筑喷噀起霏雾余润碧苔滋照影红葵嫮凉气濯毛骨寒声到樽爼况陪持斧翁觞咏澣尘虑坐着锦嚢生歌烦桃叶女向来湖西亭听泉渠须数逼人洒清寒如翁玉雪句更唤泉间龙为霖下山去【是日小雨愆期】
　　送李监岳二首【盖从周信道学诗者】
　　李侯西州英早着武士冠朅来淮上郡鸡羣见翠鸾清诗万巻余脱手走铜丸初听耳目醒再读毛骨寒解榻一瓯茗敢作麤官看今者连日语衮衮为发难中年可堪别别君倍悲酸书来有新句政用驱愁端
　　寥寥黄陈后诗律日就卑京江一灯续天乃不憗遗念君从之游十年埙应箎尽渠磋磨巧况君粹美资夺标快一得不计弟子师向来诵新作格力欲并驰扄戸玩明月寒饿用一岐及今办一饱无取空名垂
　　次韵王漕燕玻瓈
　　轻飔度翠密碧溜下崚嶒饮处凌埃谈间忘郁蒸何物辟尘犀堕我玉井氷落手锦绣段酬赠慙未能
　　题五柳先生诗编年后二首
　　渊明英杰气不减运甓翁漫仕径拂衣髙枕北窓风平生经世意萧然诗巻中卯金纳大麓正自窃鈇雄妖雏自取死遽敢贪天功斯文未斵丧吾道聊汚隆把菊得沉醉直气敛长虹区区记隐徳史笔殊未公
　　邸报议麟经卜书目羲易曲学暂雺曀日月岂终蚀陶翁诗百篇优造雅颂域九原不容作妙意渠能测今君语析尘指示了皂白定知泚笔人斜川旧仙伯毫厘无余蕴领览饱新得言下悟未师吟边识圆泽
　　次章房陵韵四首
　　老骥挺髙骨弥耳尘中驰邻女嫁不售泣向流黄机与子落穷山坐无适时姿濠梁莞一笑游鳞噞风漪诗法究源委今古有正传寥寥风骚后谁定执此权杜韩到黄陈刃藏牛无全愧我蟁负山良夜卓两肩章子五车读诗外未一施清篇忽见属了不计吾谁投暗率如此世路宜暮迟独无牙旷手并坐弦君诗诗社有血指鈆刀齿鱼肠横江限一鎻未易枝龙骧山泽护我瑕珠璧耀我箱胜谭当不遗茗果秋夜长
　　再次韵
　　咄咄嗟数竒覤覤笑坐驰超然达观士显晦用一机夫君抱器业轩豁见竒姿付我舟一叶缗丝漾清漪覆觞课五升秘诀不待传百里三万家优主师帅权坐肉荒嵗骨岂但医十全髙郎径刺史况论担弛肩世人竞捧心妍丑西东施挥斤得妙质舍子吾从谁所惜忧患余归计不暇迟继今省幽独鴈足时新诗平日四方念见谓石作肠即今还家梦绊骥首屡骧不作垂橐叹藏书颇青箱此灯可无传儿孙共翁长
　　次韵梁教章宰喜雪
　　袖手飞雪前徒有风雅渇久亲无言子此兴今莫遏两君壮藻思诗柄专杀活可须龙伯睡骊珠乃平夺长翁久荒废坐受儿女聒愁城正合围醉乡况禁谒诗来起我敬一嫡眇众孽此雪更此诗清晤乃细阅晶荧盘走圆便旋玉为屑汛扫无恶氛肯綮有妙割解颐得匡鼎和羮本商説技痒吐复吞正恐诮燕説山城僧舍似休务况佳节可疎触寒过一笑巻蕉叶作诗供捧腹巴唱酬白雪
　　再次韵
　　穷腊缺膏润何异客病渇龙伯供雪事落势不受遏缤纷一再余旋报焦巻活去年痛无年回首气尚夺流亡何纷纷哀诉良聒聒为民倒陈红拟效呌阍谒绣衣肉骨手大帚扫妖孽贷金今可偿复许嵗再阅秦越作肥瘠徳人终不屑协气非挽回何以救方割想闻三白讯把酒顔为説嗣嵗屈指计老农聚头説团栾饱饼饦市鬻追时节忍思狼狈初草木茹根叶苦乐倚伏间此耻幸一雪
　　再次韵
　　平时豪饮兴人议老羌渇骏蹄就康荘中有谿涧遏俛仰三十年仅作扶病活乐事生无几造物忍见夺谢安晚多感正赖箫鼓聒胡姬卖酒地缅想不容谒即今少年梦尚苦法士孽两君诗酒豪将坛最阀阅左顾得投辖胜谭看吐屑雪天仆为更盘饭鲜粗割共怜后山穷块处但禅説一饱共此客矜向邻里説问疾不厌频他费尚可节官涂计离合江海浮一叶别期后归燕光隂等消雪
　　遣兴次前韵
　　斫水蕲断流捻盐宁疗渇区区守荒学笼鸟樊遏向来麋鹿姿秪可樵牧活始其事诵数魄似穷鬼夺文字取憎疾见谓蜩螗聒回首辈行人班剑或朝谒方嗟沈带减正坐河鱼孽分无青云上但有枯防阅峩峩指顶地羣口免骚屑醪敷儿为供蜜脾手亲割敝帚非世用槁梧取已説非君莫逆者此懐谁与説反求每自诳百行收一节西来倾藁册又满三百叶暮年了无得付子镜中雪
　　雪再次韵
　　卑官望雪心有赋继梦渴旱气方兆朕造物工式遏山城穷陋地民以牟麦活即今稼事寳赵璧还秦夺忽讶天云近旋遭鸟乌聒丰年得竒防贺诗簉佳谒了知叶气熏人定销天孽老眼盐絮已不啻三阅瓣香为神报无乃笑屑絶望羔酒醉作意鹭股割赏雪须佳客生恐无此説来年当更好可但老农説来春还家吟要使君击节今朝泚笔否浩荡对云叶傥肯蹑凌兢黍椀更一雪
　　雪夜与师是棋次前韵
　　投醪士或醉説梅人不渴穷途余乐事不受忧患遏诗可供呻吟棋亦识死活朝来喜雪句神药胎可夺一枰与儿晤断无市声聒既免沈舟谖不作赌墅谒指冷良易忍眼花苦为孽疏置仍作罫随意略细阅葛胜负间时亦近屑屑防几竒兵鏖地比弱王割吾非江左管防犊愈爱説升沈作丰悴今古无成説家居鼓吹具借以保晚节掀髯得一笑为汝倒蕉叶袖手听残更红鳞曀晴雪
　　再次韵作招隐篇
　　我家五亩园泉细地不渴载酒噬肯游开门谁汝遏典衣买花栽种十八九活繁华出荒秽天巧容人夺三径纡晓歩两部厌晴聒长日岸帻啸看人曵裾谒伸屈较倚伏烜赫藏戾孽蛮触胜负间吾老饱所阅孰知花药畴细炷沈檀屑此乐彼莫顾渠爱我已割微吟防心处山鸟亦欣説焉得喙三尺佳处为君説防兰媚幽芳野竹挺髙节当知陶一觞可敌箫八叶骈来作螟蠃独立耿玉雪
　　再次韵【雪应时可喜晴不迟尤可喜雪止恰除夜因作】
　　人间十日雪已润夸父渴宿云忽披靡羲驭与抑遏春从九地回旋放牙甲活主张披拂是大块司予夺椒栢追时序鼓吹听晓聒诗坛有同盟办作衔袖谒得雪晴更佳过是或为孽羣山半披剥众巧献一阅悬知兵吏集不待铺木屑令尹活人手小试牛刀割广文甘僻左不肯事容説与俗分乐事盍以韵语説独慙长须送不量好时节【六一谓圣俞曰山妇云好时好节送诗搅人家不知吾辈所乐在此】要须百篇富趂此梅未叶正使领兕觥快作汤沃雪
　　再次韵【广文欲出迓使车作诗挽留少俟灯夕后予作渔家傲舞队欲灯夕小试云】
　　传闻使者心急士几忍渴广文马已秣势似不宜遏长翁仕穷山离索几苟活借君忘幽独长恐有力夺劝其少徐之无谓险肤聒吾侪冷如氷虽坐慵造谒渠侬夏畦讥火驰自生孽山城灯火夜而况已再阅佳人参辟辰俗子眼中屑一笑待休沐官事罢剸割期丧近丝竹忧患偷愉説古人惜中年吾请用此説为君枝病躯偕我酬令节捐金装玉梅舣楫命桃叶旧曲迄末试把杯看飜雪
　　赠章宰【章三月二十八日偕客燕汤池雨不可往劝其饮于家送九室井白酒佐樽因赠以古诗十七日偕予劝农房山是日亦大风雨所阻登眺兴事不如人意往往如此诗之作道此也】
　　汤池潴巉岩房祠踞穹隆向来偕君西寒雨斜惊风虚檐吞山川悗若困樊笼往来三十里兀兀妇车中颈方学缩鼈眼不到飞鸿迄今簿领前老面潮羞红昨夕县麻势子亦胡能东如子亨衢人不应分我穷山灵两介士不屑陵原通我辈吏尘涴枨触肯见容髙兴未渠尽佳节宁易逢调琴家治具竹堂小窓栊酬酢十客优庖良易供登山与听雨取醉政自同玉友陪从事共达吾深衷逮今彊徤时数近玻瓈钟丹杏正媚妩柳枝颇昌丰古今共陈迹春事尚怱怱此欢不可失此言傥见从对花但忍渇请看衰病翁
　　再次韵【予与章宰前后为千野之行皆以雨止因作古风道之初一日寒食遽晴来日排日溪边领客为上巳燕是日宰和章见贶复次韵道喜欢意】
　　谷岩蛰石燕帝阙鎻丰隆入怀疑有无惬此靡微风晴空寄望眼已快鹤出笼向来隂雨余缺然贤圣中庭竹忽干鹊云衢亦轻鸿新诗照老眼姱嫮欺羣红飞僊欵幽寂珩璜韵丁东稠叠挹胜槩孰谓吾天穷花神怜客心密密灵犀通冗官况暇豫令节聊从容少徐泛觞醉或有解佩逢倾城试新妆戸戸虚帘栊未用椽笔飞坐诧十吏供乐事易陈迹此叹今古同当时序兰亭一一言由衷嘉防青帝惜芳情吾辈钟繁香与丽人相映媚以丰酒劝羲驭西去忍匆匆迟暮冀如愿百违今一从澜翻笑谭口几成呫嚅翁
　　呈交代【雨中至兰若交代置酒雨寻止来早安行而北】
　　雨行不转首岂即真良圗二年望乡国得归不暇徐徒悉此意颇作竭蹷趋冲泥傍险地亦复歌载涂使君卓旌斾小燕留僧居一杯酹龙公庶或辅相予捧觞未一再霁色明桑榆安寝俟清晓办装无滞濡有祷必其应显幽无乃拘夸诩讳天幸此理良自诬
　　至喜铺
　　外朝走马息险絶欲无路驵骏蹙万蹄势若敌场赴崩腾临空旷踠足此少驻萧然一驿傍为此数家聚川城南山下邑屋随指顾行人不胜喜息驾始此处跫然愀然意南北分来去我解房州印初试厯险歩胡为亦自得不作罢尔虑乡心建瓴水归梦受风絮残年归来引他日遂初赋是役固已劳端复酬夙素临风搔白首一笑饬徒御
　　报恩方丈小憇二首
　　还家自欣然小耐孥辈累老禅遽辟席倦客容即次仍将寒碧供为澣羇寓意断续饥龙吟煜燿金鎻碎石鼎无几然团蒲有余借山岚变寒凉更挟清露下月榦澹疎櫺风枝语良夜为君赋招隠自剔篝灯灺
　　十诗谢廖计使【以后山诗何以报嘉恵江湖永相忘为韵】
　　二年仕穷山书外睡作魔吹律黍为茁赖公有孰何悬知登门初大宅浮阳和泛爱公自尔小子何足多平生书成痴初不冀料理頽龄迫肺病课此未云已屠龙诧流俗禄遫欲何以闭目耐昏花三叹仍启齿绣衣盖代公学力闯天造千篇发幽秘万物困陵骜攟收尽随和吾富无乃暴小试推敲手聊效桃李报偓佺地上仙笙鹤不我遐楚骚欲命仆古诗无名家晋当泽帝范小却侈国华本末计中外倚须拜亨嘉我生守荒学意造无根蔕时时写所蕴致逺终恐泥小劳斵鼻巧霜风扫氛翳一言可终身万金宁良恵深井无浅汲洪钟须妙撞揆公取士心海若吞湖江涵老昌黎客或陇头泷可待函丈扣此心久已降古今国士遇揆我不尽无顽钟未容器巧匠徒为模即今鹗书上逮此鹤发余但恐良夜梦翩翾只江湖陆子木已拱遗文空隽永郑子为米仕县廨縻簿领听公谭旧社文陈鵞鹳整离索我若斯胡术谢榛梗欲留苦滞淫欲去复彷徨卧漳仍登龙两心正交相粲粲金玉人纳纳锦绣肠安得云随龙意行即公傍贫女信难昬俗子每易忘文学公世师一见遽倒囊愿公出调爕容我濯沧浪台躔五云处浩歌长相望
　　涑口守风
　　办舟留襄阳辟风泊涑口得行秋甲辰初到夏癸酉跛鼈已自惯束发至衰朽坐是防得丧况复多病后絶怜操舟儿不惜脱頴手顾瞻岘山亭觌面可搴取微风吹薄暮霁景挂髙柳凉月欲略箕隂氛尚侵斗明朝起柂计未敢决可否身已不借在心自无何有一事萌一意但见掣君肘拥书坐蓬窻醉我不以酒
　　买薤
　　平日屠门嚼因病不敢纵园翁富薤畦尚可羞此供长白连嫰叶雅称盐醯共暖鬲号多益断下仍百中医经备收録诗老屡吟讽韭齑葵作葅未觉取世重鸡壅谢称帝杞菊第賔从佐我炊玉饱食指免轻动归计三径成少办百本种指日筋骨强报汝当抱瓮
　　渡扬子【王其姓者助扶柂安然已济喜而冇作】
　　涛江吞天去委此舟一叶前之恃勇往微命几颠跲弱缆维复解宿浪俄妥帖北风不满帆晴空欲凌蹑淮人乡情重相为细扶楫浮玉瞥眼过笑谭得利渉穷涂有快意十北收一防龙公不常喜未用轻吾怯
　　赤口滩
　　汉江多恶滩赤口乃其最前年将家上正值江流杀奔衖震沟畎狼石森防镦赑屭取进寸一跌寻丈退闻此尚痛定躬履况儿辈今者劈箭去未觉有湍滙一雨动三日逺岸巻澎湃向者险巇地了不经眼界三老笑相语无复忧滞碍路可屈指计归将平心待穷涂偶快意此恵莫谋大龙公本何心贱子多感慨
　　鴈东守风四首
　　枉渚八日留池口百里近东风翻白波寸歩不容进如许天呉怒颇讶地轴震崩腾雪山飞胆掉老眼晕岂惟佐豪吟更觉苏宿疢还家可指日去意复小靳遗体泰山重瞢敢诿忠信流坎随所遇迟速吾不问
　　蓬窓隔世尘但有书满床度日无与虞日课一指彊坐免鹜鴈聒自诧肝肺香奔骥踠足意翛然吾自忘贤否岐非是狥已乃所望温故餍新得但觉此味长晚来炮车云翻空更漂扬吾书未渠尽更借灯烛光
　　惊麋砀洪浸何人矢丽遂令老病叟珍毳及晚炊野鹿敢伯仲江鲟让甘肥淮人笃乡义贱乞等韭葵向来无人境沙漫水无涯市声不到耳茭苇相因依今无暴客虞解衣候朝曦厚味真过矣安食如含饴
　　东趣长风沙移柂取空隙波头蛰飞雪幸矣不数刻连延百家聚俯瞰白沙碛卖饼售鰕菜傍舷忽络绎矧闻淮南音眼中便乡国田翁顔甚温村酒酽堪吃突兀戎官廨戸柱相映赤颇喜霜夜眠更鼓听厯厯【泊戎廨前无盗贼忧】
　　题解禹玉文巻后
　　平生解公子器质美无度长加进学鞭犹后趣时歩充肠笠泽书脱手弹丸句侪辈无争衡儒先有延誉岂应如老夫啧啧声不遇表表蠧斋翁容易九原去石交不在眼赖子慰迟暮新文烂锦绣夫我何足赴凛凛传逺计堂堂济世具葆爱今其时自视要婴孺白璧不受尘素丝易成污毋为樗木散宁作铁砚铸良晨有逢年逸足看取路吾言信恶石敢谓爱莫助
　　赠广教主人【留子饭为胗脉决疑约翌日再同拉客客不能往而止作诗谂之】
　　七年走薄防重放湖上歩偕客憇鹫峰访僧得龙树痩骨书作祟余年药为助君技信精微我疾判疑误多谢办再往一饱许复具意偶俗物败行非山灵沮定贻髙人笑竟堕尘事污似闻今参寥近在西林住拟掇茗果供饱玩玉雪句胜践后五日盟兼谂鸥鹭
　　次前韵
　　风雨破十九可得闲余歩画舫连千百排拶隄侧树湖山堕空蒙于客信非助前朝冒雨还正为初日误今者乗兴往不暇家治具赏心有新惬行计无旧沮香尘纷罗绮隐服耐此汚莺花殊未厌乌兎渠小住爱日拟秉烛把酒先得句上马一回首前滩下白鹭
　　清明西湖再次韵
　　苏公旧隄东増筑更千歩右为萦回溪夹以防青树晴湖映碧山诗客独多助醉乡赴新约书痴悔前误况此好清明酒果随意具向来计追欢几为隂雨沮今者成清游仍免俗子汚斜阳不无情似恋花柳住春光念报荅襞牋须好句此笔付此人游客半鸳鹭【假日朝士多在湖上】






　　江湖长翁集巻五
　　钦定四库全书
　　江湖长翁集巻六　　　　　宋　陈造　撰五言古诗【四言附】
　　旅馆三适【予以病愈不食麫此所嗜也以米糵代之且宜烧猪客有恵清白堂酒者同时飨作三诗识之】
　　厥初木禾种移殖云水乡粉之且缕之一缕百尺彊匀细蠒吐绪洁润鵞截肪呉侬方法殊楚产可倚墙嗟此玉食品纳我蔬蔌肠匕筯动輙空滑腻仍甘芳岂惟仆餈饵政复奴桄榔即今弗洎感颇思奉君王
　　隽永项上脔红嫰劣带膋彼美大栏君坐受羣毛朝鼎湆走真味正籍松炬烧芼我银丝窝防豉巧和调堇涂非所宜淑郁如兰椒腹腴但下羶根合藤条并填长翁腹未觉喉牙揺但讶大嚼余无补诗肠枵
　　佳齐肯见分春意偕客至谁将清白名言代碧香谥起瀹饶磁瓯玩吮色香味醍醐馥牙颊沆瀣沃肺胃桑落古宜城不足偕品第我病久不饮此日欲小醉快哉羇寓中乃遣拜嘉恵一杯先晨饭歘作凌云意米饭荐烧猪佳此三者备饱足仍酣醺眇睨人间世
　　官务
　　磨陁为官多晓了未更厯今世从仕者万口用一律文按日从事鴈鹜窃投隙自谋脱悔吝初肯计易剧追逮有踵接符牒动山积岂念南亩民晷刻校日力停犁听上命质衣供旅食谁定老我师黠民几鬼蜮缔彼刀笔吏表里肆狙慝柰何食肉人立説与推激此论傥不破此弊终未息揆予阅世熟敢此谂在职
　　犇牛堰
　　挽舟下犇牛挽丁已疲极长衖此埭东衖心齿砂砾千指取寸进赑屭山可拆舟子提肺肝舟材宁铁石即今扬尘处劣计三百尺时贤或兴懐仅费十夫力往来日几舟孰者违此厄为人计安便作吏戒徒食斯人仍斯患胡必须目击犹为埭兵地吾言竟何益
　　吕城堰
　　堰西緑泱泱堰东已胶杯吕城校犇牛客舟更迟回嗟我为贫仕此路几往来厉翁市冠师与我熟追陪渠贫安无求我困坐不才三别二十年鬓髪各摧颓拟北山杞倐笑南柯槐惟翁未厌客望影笑口开生得数防面升沈何有哉相约饱饭过世事付飞埃
　　命书
　　命书唐滥觞委源传吕后有倡莫为遏波荡今不救字育叵数计八字讵所囿甲子动垓亿举一百万漏荒唐无稽据诵言指休咎柰何聪达人颇复安此谬懐刺曵长裾偃蹇文士右夸诩走干谒荐墨不待叩士有待濡沬百请不一售我昔游江淮知识间新旧文士不到眼此辈日交簉辞章轻杯水羡彼行橐富鳃鳃问利禄吾儒所深陋自笑与世违迂论取排诟
　　正学
　　政术自学术君子恶其欺道学不容伪世以伪用之向来濂溪翁粹然时所师光风与霁月取重前辈词两程从之游流变已受疑应世颇拘谫自立如矜持何人传其粗矫讦取世资口中诚敬语掎袂挹恵夷其行则市井跖屩差所为危坐悄长黙覆此庸蚩蚩经正盛时事怪女尚抵巇秉畀幸一旦嘉谷去稗稊正士鸳鸿集古学星日垂江湖隐沦客有见真管窥尔辈受排拫似亦无孑遗得无竒英士失脚遂磷缁用过贤用功取璧忘小疵愿引抆拭手免兴失时悲愿分斗升禄少救并日饥辟以周孔涂正以孟韩规嵬审辟就诪张慙昨非六通而四达恢若隆古时治道贵去甚世变须防微吾言或可録敢用告采诗
　　财昬
　　师昬古所辞财昬今不耻传祀合二姓古者贵由礼四徳五可外货贿亦末尔民风日就頽舍此争校彼媒氏未到眼聘资问有几倾箧指金钱交劵搴租米东家女未笄仪矩无可纪已闻归有日资送耀邻里西家女三十闭戸事麻枲四壁漏风霜行媒无留趾坐贫失行期趣富瞢贪鄙流弊例不免其源实此起多约或少酬暂誉甘长毁坐令亲旧欢诡谲变狐鬼何况性习间贫富岐臧否土俗未易挽人情大不媺悠悠何足道吾以谂君子
　　听政
　　为政贵中和偏徇古无取无心斯善应奸誉乃其蠧柰何闻见间往往用心误扶弱抑其彊古或垂此誉世异俗且殊处今犹徇故曲直本不昧彊弱岂所据君子不此恤情伪溷丹素富室被剥脧日有贫窭虑士夫受加陵悔不齿编戸羸弊取必胜玉色吞气去不知世【阙】如母子所怙不知意定向未语机已露传继用一律抱寃莫赴愬用是致和气南首问燕路
　　钱弊
　　为家重墙垣为民须货殖扬庐国北戸东南赖控扼淮民鱼米余百货仰殊域用铜防外泄用铁乃竒画一利伏一弊救弊要得防持货贸官劵舍此莫衣食钱货天下用铁乃限南北坐令两淮民块处断贸易计铁取劵直十才收六七朝贤爱淮民此困盍矜恤铜铁均国寳通变岂无术近甸视逺地未可岐畛域况今苦倒垂倚待振焚溺縁江八郡尔杂用顾何失官劵朝北来淮俗暮安宅即今私铸断胡尚胶今昔吾贫复淮人计势不容黙
　　次韵林郎中相送北归
　　铢两作低昻举世皆此心羡君松栢操不受霜雪侵向来车笠誓嵗寒迄能寻肮脏吾何取振防意弥深天才有贤否宦路岐升沈鼎贵听新渥叠来当好音我草贺缄处碧溪映青林祝公小婆娑未宜轻分隂
　　次韵杨宰
　　淮俗日就薄识者颇借忧天变不徒然旱暵将谁尤日来闻见同比屋声悲愀令君不鄙夷疋马走道周似闻疄陇间蛰蛰霰雨稠课功扑燎余凖粟秉庾收一毙乃百孳皁坚肥螟蟊服劳岂容已善后良未谋即君论才谞为邦似求由佩兰扈离所向多暗投世贤刘系宗芥视东家邱方将解倒垂未遑赋归休横前觞深渊君其万斛舟愿天开老眼一雨洗叹愁旄倪饫菽粟羇罢安田畴探九等和扁沈疴洒然瘳我亦民之一担石略不留遭罹本自致未敢忘反求诗来念贤劳效颦聊杀羞孰视援溺手不计输几筹
　　送羊侯因简崔帅一首
　　游宦何许佳解印还故乡旧国仍旧都别去未始忘一旦吾眼中怡然得徜徉钓处它日梁树是儿时桑扶携拥道周老倪皆壶浆官簿有髙下此乐均未央羊侯万金将文武擅两长棱威肃貔虎谈兵厉氷霜小作漳濵卧斗饭方徤强胡为倚秋风归思歌慨慷似闻山阳郊迓者立堵墙湖蠏九月肥社酒千室香海舶来麋防江戸送鳟鲂举白作鲸吸罗幙同春阳乐事有如此夙志今始偿我袖如椽笔落纸烟云翔自今小昼锦为君记新堂
　　题陈守宰仁和无倦堂二首
　　仲尼治道师今古谁造阃公与由也果有得非二本为政贵无倦圣语要自反吾宗宰仁和条教仰瓴建吟对千挺竹日课五升饭胶扰付氷解隐幽莫形遯器资铜百錬心地兰九畹人絶悬鱼续自诡割鸡偃秉心宁作辍提耳悟顽谖岂伊不可耐据以为益损譬如嵗丰凶良农守穮蓘功名自民庸君子计嵗晩
　　陈侯昔为邑鼓舞辇毂民尔来佐淮郡喜诧有脚春例满徯志望正繄不已纯帖焉受驯扰初岂烦令申抚临不云倦依然旧持循终始秉厚徳迩遐沐深仁报政已捐日设施方日新羣蠧继革熄千栋成逡廵向来简斋僊九徳罄忱恂长源无涸流盍尝究所因一印妙心传千载挹圣真此学不胜用企公嗣前尘
　　次韵杨宰【留别业偶雪欲作诗未暇因诗见及次韵】
　　有薪尚湿恶有谷未舂簸病客正牢落急雪忽蜚堕枵腹亟问炊曲身可欠火檐隙纳璀璨座隅纷碎缤漂才一瞬弥满已四野慨念菜茹农负愧吾顔赭人同忍朝饥神亦辍秋社吾村劣收获犹幸了眼下嗷嗷闻见间久已絶贷假何人发陈红倚待由也果
　　次韵杨宰对雪有感
　　生世波上舟髙下随掀簸楼阁或藩溷风花听飞堕荣利计圭黍光隂付膏火胡不养大而顾蹈嵬君看前宵雪积玉晓覆野朝阳丽山川湛碧仍赭簿书办官事酒肉趂村社长翁取意适吾防未云下优服作贵贱观傍了真假平生招隐诗寻盟逮今果
　　赠张徳恭【张作诗日进有句见推次韵谢之】
　　少日试推敲未脱蜂鹤病世间十全手噬肯爱三请即今悔少作草草生气盛逢人忍脩缩拜手博是正往往掉其臂百叩不一应赑屭仰前脩萎惫不能劲从君父子游似颇识蹊径使君唾隋珠枚叟每后乗郎君撞烟楼楚珩复相映两豪五字律万象一清镜賸馥副羣趍余风振不竞邮城望迎銮未敢惮奔命向来从渠后无乃莹吾听回省多岐亡满冀一语订此篇尤爱我见推乃见警政使元白前向君亦脩敬
　　次韵张守阻氷【予访使君于真州防涂亦胶舟故云】
　　清篇方鼎来强韵不可柰胆掉久未定如守上泷柂浑厚出绮丽平谈含顿挫正始叹不嗣黄初君突过想当舟防泥势若右旋磨河神要好句待君顔一破我行阻重坝倍费客炊火邦沟尘欲扬人歩沟尾一雨濯旱枯此恵谁所假生世天不人孰者可吊贺
　　游北山【张守送酒次敬字韵作诗谢之】
　　有客可与游阙酒得无病岂意四从事过我不待请洗杓挹风度免慙林花盛公学此味如浑厚兼醇正公量虚谷如有来良善应肯分兵防少佐笔力劲罢营杖头钱徐取松间径登临旧能赋七发踵枚乗此兴老未衰西日尚余映风怒雷再鼓云破天一镜山花下野鸟诗题一堪命府公文章伯声称耸羣听明朝倒锦嚢非是庶所订岂伊防凤鸣而聆露鹤警定知谢东山凡百易子敬
　　再次韵【春月骤寒既晴小出】
　　当腊可折弦羣植不告病春令宜画一骤寒乃竒请淙【阙】　雨后摧拉北风盛倚戸颈为缩引【阙】
　　逢袖手谢酬应坐叹花信迟怯弓力劲今朝晴
　　色好呼童扫幽径客子踏青约久许陪骖乗逶迤望北山巷柳俄防映干鹊语红树游鯈噞明镜平时诗酒社贾勇与春竞即今莺花前欺客颇方命击辕歌于蒍宁入俚耳听喧静交战间诗老傥能订寓物不流物古语方自警追随黄白郎不拟缪为敬
　　呉节推赵杨子曹器逺赵子野携具用韵谢之
　　平日从俊游寂寂坐多病犯床漫飞埃瑶笙罢重请【犯床置乐器床谓宫调相犯脩乐器惟笙日请】昔游喜复到风物他日盛坡恐名燕支楼亦诧端正新交间旧友气合宫羽应谭麈氷霜厉笔阵鹅鹳劲吏隐分乐地与世不好径防贫办一欢挟贵轻百乗四豪载酒过讲徳珠璧映歌奏云近人舞罢鸾顾镜醻酢忘主賔笑语似纷竞朱楼识阿眄白酒醉师命明朝耐残酲江声醒幽听此乐谪仙后同异君试订四豪成风手可但只字警我投诗社名拜手敢貌敬
　　再次敬字韵【张守召饭卧疾不赴主簿送和章再作】
　　隂风摧行车歘作三日病使君敬爱客重此折简请碧香骈柔嘉虚辱礼意盛老衰已不支节候况失正寒事动奸时暖气久未应积雨迁厥怒密雪佐其劲新诗挽春色堕我桃李径飘萧寻芳兴亟问果下乗把君珠两两后照仍前映重烧见火浣百錬乃寳镜折棰敌可笞歌风楚不竞读檄且观涛夀我无有命旧闻句通神疟鬼褫魄听援君起废手直用古贤订笑送梦中竪子行良机警亦笑齐东翁口舌邀客敬
　　再次韵张簿
　　生世诗作癖颇坐艰局病当前成风手每来难塞请后身习凿齿名俪乃公盛新诗再出竒后出尤雅正髙吟歩芳园灵籁想随应荆戸厌卢罗陈势无前劲鍧隐度九轨眇睨秋蛇径狐兎新窜伏愿前王公乗我学但宋璞多慙楚珩映才与年貎衰不拟拂晨镜妙句骈魁杰曩见絶夸竞居然大小巫讵容耻受命目窥曹刘墙日有韶頀听古今尚论间未遽优劣订此意客未知太简效规警平生孔文举敢替此心敬
　　分韵得家字【以人家寒食月花影午时天为韵】
　　东园郡胜处不作里所遐池台掇天巧草木专年华一雨洗清晓十顷围红霞云何秉烛客未驾载酒车掾郎郡之望士价诗名家折简挽名胜行庖富柔嘉清风应灵籁髙谭振冲牙酬酢角鲸吸赓和纷天葩痛饮未渠醉浩兴渺无涯孰知此老惫坐受强敌加空弮将一旅坚阵凌五花【时分韵同某六客】诗成字欹倒病眼正麻嗏
　　游干明分韵得山字
　　竹风清如水浣我尘埃顔老禅贫无锥小破蔬笋悭短辕下鸱夷共此半日闲住笔讯莺燕把杯属江山老夫病止饮苦语澁莫删揆予郊岛寒着君季孟间江柳未遽折园花且同攀后夜短亭梦漫寄东风还
　　小饮頫江楼分韵得俯字
　　流光肯贷人春事遽如许眼不到蜚鸿身每念防虎他日载酒约坐受隂寒阻非君韵超俗畴肯顾羇旅今朝莺花前有兴浩莫御兹楼可圗画山立瞰江浒壮侔彭城苏气吞浔阳庾乗凌脱埃盘躄上烟雨向来状雄观尚欠魁杰语江山君周旋得句忍不吐诗成人未醉邻鸡唤亭午新音略韶濩至乐非箫鼓却话庾与苏今古一仰頫
　　招朱法曹赵宰赵予野饮【以寒食数日得小住为佳耳为韵分得食得二字】
　　秦邮望仪真相与不三驿仕学四十年此地几旅食寓公芹泮士十九尽亲识兹游最竒伟诗坛许投迹每当觞咏间不盖慙颊赤赤手挑虓虎空弮抗雄防四眄号猿手未敢箭锋直排日有胜践尚恐坐岑寂才巻頫江帐复蜡东园屐小奚费收攟巨槖珍的厯摩莎归装富足容傲侯伯
　　自公置簿领来作一笑适表表三英粲各各万夫特揆予自侨寓人诧有此客风烟入挥毫江上皆动色尚友古所贪解后归未得今朝乡思动招邀话暌隔非复向轩豁但有新凄恻吟诗尚尔工把酒不能吃县知短长亭小蓬云月白还应蘧蘧梦蜚堕清江侧
　　仪真诸公饯别【分韵得永字】
　　旅懐我岑寂诗语君隽永新篇蜚堕前坐阅仙府景晓林媚红酣春池涵渌静叱吸风起籁模写灯取影东园固成言此境亦深靓应世足变迁为谋难要领酒车且新圗客棹非旧整明朝鸥鹭前鸭緑渺千顷飞觞击鉢地独夜起重省还应蓬背雨闲滴魂梦冷
　　真州诸公语别【得杯字】
　　屈指旧新雨何人顾蓬莱骈车各鸱夷良为老夫来古今漆投胶不独数陈雷衮衮慰劳意一杯复一杯索句不解工何以写别懐敢惜吟髭折柰此雨意催此防良姱嫮此行重徘徊得无叶舟重满载离愁回
　　送赵夷仲南归
　　离索老不堪应接意多遻爱者挽不留恶者推不去道人心如水胡复生爱恶方厌尘眯眼倐惊琼为树赵侯南州英中抱经世具碧岩紫电耀翠竹青鸾翥聮翩拜新作一一弹九句倾盖得此友霁月破愁雾交君良恨晚别我用许遽溽暑挟旱气河底车取路在客身为本食眠要将护燕子遡北风端许问尺素
　　立秋日
　　酷暑如酷吏顷刻不可对万口噤不息束湿底多罪况我七十翁形劣气已懑若堕丹书孰者我牍背微风忽鸣秋遽喜又无害天岂刍狗我生死置度外防看三日雨怛悼推所爱甘泽洽嘉谷生意亦萧艾
　　寄严文炳【以寄声来问安足音到空谷为韵严寄书存问甚至云】
　　故人千里逺论心未遐弃不谓江淮隔尺书鴈能寄春风生展掩满慰别后意陈义凛氷霜不独相思字只影秋鸿惊独夜秋叶零离索歘五霜搔首听此声岂无金石友相避参辰星安得木作肠与世无复情子云草宅门径积莓苔昨梦凭诗説新雨无客来衮衮手可炙自诧甘寒灰蜀荘寂寞者念我首独回乌墅两冯君风霆蔼休问自昔从之游诗力借余润夫君凛一敌鸿笔上羣俊旧坛今寻盟得句毋我靳【两冯君谓真州父子】
　　严子老于莵彪炳踞贤闗可怜五车学仅博九品官客程望至喜江濶山丛攅勔懐造物心念子讵能安善忘常憎医独者自尊足严子肮脏面如我不谐俗世情趣操间憎爱岐珉玉饶舌夸我贤祗取白眼辱【文炳每称赏予或者不然之来书云】
　　聮镳行乐地俛仰成古今可但捧觞人贯珠无复音缱绻棋酒伴电泡半销沈何时两衰翁话旧同清斟赵侯当赐环倔强耻媚灶张侯鸣琴手戍期几时到何郎偕贤书论价未足道多烦问何如好语君一报【三君与文炳同居呉予与之厚尝有诗送之】
　　石湖良乐眼收士冀北空嗟我孤所期经世老无庸一荘赖芥庵报厚艾亦丰賔实得美諡表表无终穷【来书及二公故云】
　　严子从我时脩竦峙防鹄章绶裹痩此相胡宜肉当嗣溧阳尉苦语叩哀玉宁当苏门翁清啸荅幽谷
　　次韵杨宰检旱野宿【予近亦频至荘上人情备尝也】
　　旱后访亲知悲风鏖愁雾未办饱翳桑况能嫁阿骛令君妙为政果艺今求路道逢枵腹民挟纩诵言句保社知自爱敓攘可无虑飞腾要及时封殖须此树来年歩畏垒绘象各村墅【时宰君垂满】
　　题刘行父净香轩
　　刘郎何所有寒碧二百本方渠懋进脩借尔伴萧散妙处鼻观领翛然市声逺朱墨五千巻日力自缱绻久闻伯仲间珠璧各椟韫一笑挹此君方外得稽阮饥凤吟夜良斑犀散春晚惯尝推枕听肯作芼羮挽长翁纪幽致一字粲褒衮谱传渭川孙石屹益州笋行当洊惊雷龙跃闯天阃功名有咄嗟世道计舒巻平昔对床约里闬规息偃大屋俯婵娟昼绣替前扁
　　次姜尧章赠诗巻中韵
　　徐郎巢已焚庭竹亦无在太仓五升米举室枵腹待云何鲑菜供日与长翁对世有作金术闾里颇猜怪邱嫂剪髻余旧质叠新债
　　诗传侯王家翰墨到省寺姜郎粲然文羣蜚见孔翠论交辱见予卢马果同异念君聚百指一饱仰台馈我亦多病过忍口严酒戒终胜柳柳州吐水赋解祟
　　壮年志在行皇皇困无君老矣此念灰去住如闲云诗坛二三子一见胜百闻徐郎呉下防绚丽工语言滔天自滥觞昔人求其源隐几有妙领未觉市声喧
　　自甘谢祖风屑屑扫一室凖拟髙史来函丈置三席声名絶辈行文字追古昔黄白马上郎觌面不相挹眼青节食事日耐饥雷吼兹幸陪众后酒巵甫到口不离寂寞濵径造无何有问津归有期尚许寻盟否
　　次韵林子长计使
　　林侯上州麾便饫大官饭左淮鱼稻供顾肯回一眄待人均待士乐易屏崖岸悬知讫民庸功倍而事半淮乡旧乐土兼有齐俗缓顷来南北杂颇复烦城旦要须禁敓攘【淮乡归正人诱率江浙游手刬佃良民之田计使约束甚严淮民安妥】立可息愁叹为公泚银笔攘袂歌粲晏
　　次林子长韵【招燕拂云楼读子长游壮观亭诗因赋】
　　孤亭屹山椒山灵信多助比肯迂玉节来作数刻住江明山动色取重以公故未须坐谭客子弟自翘楚云岚逺明灭阡陌随指顾何以騐人情楚歈杂吴舞我来空想像梦去上烟雨尚及拂云饮醉狂烦杜举新欢偿昔游幸防乃如许古人重一饭志士赋盛遇归时混游人徤倒各扶路
　　再次韵酬林子长运使
　　绣衣如椽笔可但江山助登楼得秀句飞云为公住使君倾意气接我便亲故自忖庸鄀陋两公富全楚赋雪容末至髙轩先左顾醉乡信余地肯作长沙舞和气挽春回氷柱下檐雨【是日晚晴檐溜有声】代舍着狗盗珠履贲豪举阿迁诧齐魏吾未许我从两公游趣舍本神遇更当问学闲司南取夷路
　　再次韵【拂云宴之明日雪复作回思偕赵帅赏雪于淮海楼乐甚兹地足以继之复赋一篇】
　　雪神再出竒剪水谁佽助羣仙幻尘寰落势未肯住政成气乃和此瑞岂无故同云方颂周恶氛已销楚乾坤玉花中客子昡回顾人家占嘉平酒处应起舞了知及物功当倍苏旱雨前雪淮海燕把酒欲轻举今雪燕拂云胜槩惊似许客途一笑适乐事诧晩遇回思何人家鸡黍羞季路
　　陈宣卿为予作后雕圗
　　吾宗洒画墨似我诗得趣未至心手忘敢议江山助东绢十幅围中有千尺树穷冬万虫蛰拆地双虬怒彷佛风雨声想像栋梁具人间汗反浆对此毛发竪怪君物写影落笔神与遇自言阅世孰妙解等僧悟每当槃薄余了知精灵聚此圗尤杰出持用博新句墨君第一流论世无殆庶三熏且十袭复靳为子赋
　　四言古诗
　　次赵判宗送李象山韵
　　邑政易堕我方在行挽袖柅车交游至情两君玉峙【阙】崇国士下榻倾倒有贤公子我介三子匪同而和提衡掖挽交口孰何月堂之评罙久未改匿瑕振过兹焉有待卜夜之饮辍骊驹章顾虽情钟河鱼未康作吏则疎羡人报政彼益者友工药我病低昻达穷防心所遭独喜故人往偕仙曹揺揺脩程烱烱初度眷言顾之矫首云路胡不小留共颓醉山胡不更仆共谭孔顔西睇归防徙倚凄切去留之间仙凡斯别
　　再次韵【判宗留饮以冗故不及终席作诗谢之】
　　载羽其觞客遄于行归从我私兹焉用情一竒搴秀万金论士生世已后识古君子宫倡羽随至乐则和俚音间之人谓斯何洁不容缁薫不莸改言受此柄劣副期待斯道在公九报其章人徯时施跻之阜康曽是伟人而未闻政袖司命手旁睨世病海濒埤汚苍山周遭觞咏翺翔乐殊尔曹盍摅胸竒焕我王度盍提公言辟我贤路赫日中天丽彼南山赓歌交修不腼其顔有鈆者刀用或一切云龙从之无重此别
　　次程帅劝农和陶诗韵【房民种艺简率水旱丰歉一委之天人力不至且不知用水车土皆桑柘地而蚕事尤莽卤因帅劝农和陶诗次韵呈帅且示其民之不】
　　【甚愚惰者】
　　我官于房庸谂房民是腹枵然惟贮一真服事告工以成以因雄也言之参天以人燥之润之是有黍稷天不竟刈物岂自植系人之力温饱稼穑惟蚕而衣如稼而食盍槌于家盍桑于陆饲眠后先如族昭穆爰缲爰织如冦之逐悠悠玩日迄莫归宿孰溉不车曾不计久孰视槁干徒用播耦呉丰楚约谁非朕亩穂斯茧斯均措厥手彼多其储汝则易匮效劳计工宁终不冀蹀十驾与骥一至枵中赤立吾代尔愧吏职民忧无庸汝鄙农以济学繄吾素履岂曰多言率遵前轨教诏顺从庶或兼美
　　程帅和陶二诗见忆次韵
　　我瞻西郊云停不雨鸡栖乱山十舍千阻一书缄春慰厉存抚望之或违搔首企伫停云酾之蜚雨蒙蒙启筒有获如渴吸江孤月河汉轻飔牖牕忆侍诲色杖屦后从盱衡推予褒衮俪荣靡懐不倾靡言不情防晤良难歘然西征孰谓愁斛无自而生竹萌触雪粟花缀柯风日山城未春已和命驾取涂计日不多官曹简书公其谓何


　　江湖长翁集巻六
　　钦定四库全书
　　江湖长翁集巻七　　　　　宋　陈造　撰七言古诗
　　明妃曲
　　汉宫第一人只合侍天子四弦春风手可用入胡耳天生国艶或为累金赂画工宁不耻玉顔初作万里行朔风黧靣边城昏路人私语泪栖睫况妾去国懐君恩穹庐渐耐胡天冷政复难忘心耿耿夜深拜月望长安顾叹当时未央影胡雏酌酒单于舞铭肺千年朝汉主传闻上谷与萧闗自顷耕桑皆乐土向来屯饷仍缯絮庙算年年闗圣虑但令黄屋不宵衣埋骨龙荒妾其所
　　柘臯短吟
　　铁山横飞截平野宁复江流饮胡马大酋胆落狐防逃虎头将军自天下拂庐连络屯长云提戈敢谓秦无人惊霆白昼振解叶淮地一扫无留尘歌謡千载淮民口将军归饮防勲酒乌袍使者来如烟腾书乞和胡稽首蝇鸣鸱噪初不闻贾怒一举雌雄分辛勤结髪七十战数竒堪笑李将军
　　题赵伯政医俗轩
　　风气格初不意往往腠脉流肠胃金匮一编亘古今几人用之能起废痛恙切身知谒医俗气痼人渠不知持筹侧肩蠹日力锦鞲金弹随痴儿斯人斯疾可攻否更恐良翳望之走南窓解榻竹风清请访轩中十全手
　　急笔赠欧处士【酒所欧索去甚急作此送之欧善画山水】
　　南州江山昔所厯雨峰黯靉晴江碧几年思之忽堕前政得欧生醉时笔斯人厯览山川竒得兴落笔天露机不须十日五日一水石已可王宰相攀追相逢便整南归柂短章许君慵未果酒边捜句敢言工不解似君槃礴赢
　　记梦示师是
　　青灯寒夜思吾乡合眼便坐吾家堂阿丁烱然目如水防服蹁蹮趋我傍中心喜之谬督过还为遨嬉废书课指似斜日西窓红小赋未破书未供向渠不敢恩胜义亦怜忸缩不自容蝶蜚鹿失忽惊寤摵摵霜风在庭树几时笔力跨乃父与汝相忘不闗虑
　　题胡处士猿麞图
　　画工神品今代无祁岳一脉传醉胡几年傲睨不落笔乗兴扫出赤县图今君所寳亦第一我疑神遇非有笔青林红叶晚未暝遥山逺水秋一色五猿踞石相因依两猿挂树松枝低仰睇侧顾麞善疑其二行齧如不知昔人画马师廐马画山直付居山者野猿不驯麞易惊邈影渠能写间暇草露空荒逺刀几即今放麑谁氏子山蜂负毒不足怜盍贷蟏蛸畱报喜
　　百花楼
　　楼中香漂百和浓楼下锦缬翻东风玉樽美酒清若空吴姬妆面相映红人生一笑不易得是间一醉千金直元龙百尺君勿论芳时且可金杯侧
　　题刘明府所藏秋江欲雨图【明府侍儿善歌舞欲出不果】
　　墨云含雨江空蒙岛屿细连烟空我家茆屋菰苇丛巻蓑背笠随渔翁展掩倍觉心神融缅想惨澹经营中王孙玊面食肉相万里山川入遐想当时宫禁断过逢可得如侬逞江望江天漠漠那容画渺莽风烟生笔下鳬鸿灭没波不揺雾墅霜林共萧洒乃知絶艺神与通盘薄傲睨窥化工市师日日江湖上几人擅价能无穷君家双莲氷玉质此画与人俱第一固应缄鐍付牢收俗眼纷纷莫轻出
　　送项平甫教授之成都
　　昔人石穴命西蜀岂知桃源华胥隐石腹诗人昔吟蜀道难何曾锦城风物平时看平时风物今犹故井络坤维神所护汉官威仪二百年斩新不受胡尘汚蜀民日为药市游家説追欢不説愁蜀人之文落中州中州伧父缩颈羞吾徒向来梦游处今日登僊送君去遨头上客人所敬翰林先生士知慕似闻儒冠不容假【近士之滥吹者去其半】挽致邹鲁无难者况君笔力西汉前亟遣人才有杨马锦城之乐乐未涯緑鬓朱顔君更佳要奉板舆追胜日暮万里桥朝浣花古今胜槩争入眼归轩日日诗嚢满黄鹄东飞定有书莫靳珠玑秪推懒【平甫能诗每言诗不工故懒作然人知其谦云】
　　题钦庙主器时所作登瀛图
　　唐家大府开天防祖庙工歌登七徳伪王连组颈归山东羞死虬须客文儒济济陪英游海内共指登瀛洲未妨滥吹一延族中有谋断臯伊流崇宁圣人抚洪业黄头遗种初芽蘖青宫进讲多暇日睿情逺览思才杰水墨落纸分毫厘心融笔忘天运机鸾翔鹄峙俨在目更用褚亮摛辞为天翻地覆人得知神京北风吹皁旗空令便桥乞盟未央酒盛事拂膺正观时天家所寳君家得拜手披圗悼今昔鼎湖龙去余弓劒上林鴈来断消息莫年笔力犹枝梧惯题七骑隂山圗为君斵句偕画往贷我老泪淋衣裾
　　布谷吟【人以布谷为催耕其声曰脱了泼袴淮农传其言云郭嫂打婆浙人解云一百八个鸟何与人事人以意测之是非皆不同为作此】
　　泼袴不容脱鸟语徒慇勤输租质农器有袴那解新官中催科吏如虎告时趣耕尔能许即今春种未入田安得县胥知愧汝卑栖俛喙良易谋聒聒彊任田家忧啼时未旦夜不休班班血痕衔口头人将近似测禽语汝意真解忧农不或传悍妻天所怒姑不可挝渠不顾罚为此鸟声曩愆警世母为郭家妇南方谀佛古到今人持数珠家梵音区区説似一百八讥诃劝相知何心浙风淮俗隔江水意解禽言乃如此苏黄妙句谁嗣之两地流传并须纪世间儒墨纷相攻巨细彼此臧谷同争如痛饮卧长昼付渠马耳射东风
　　薄薄酒【毕叔兹通判寓呉门无数日不觞客取足而已不求甚丰尝见招酒所小鬟诵薄薄酒侑樽有感予心拟作此诗】
　　薄薄酒顔可丹麤麤布身不寒丑丑妇贫相欢人生浪悲行路难欲不外骛心内安富贵底用极力奸政自沐猴求棘端君不见寒儒肮脏黙自守横前书笈燕坐瓮牖麻畦可衣秫田可酒抽针纫绽侑罇鼓缶齐眉结发赖有此妇人不裂眦事无掣肘陶陶此兴殊未穷一身易足天地中巷东毕公子为乐渠能同宅舍颇轩亭园池亦花草相过便开樽掀髯写懐抱兰芳菊秀梅含春拂翠匀红随分好乏爱不无苎衣赠取醉何妨接防倒毕公子吾之乐兮乐自如一杯对妇兮布衣蔽其驱君之乐兮乐有余妓女能楚楚罇罍应指呼醉乡寛闲兮吾得俱设侍以金谷倾城之艶姝酌以宜城九醖之醪敷被狐白兮拥罗襦朝歌暮燕穷欢极娯婪酣佁儗骄妻孥外若丰泽中槁枯吾不彼愿犹彼不吾羡毕公子方吾徒狂歌而起舞更酬而递劝盖不知南威嫫母之有妍丑衮衣短褐之为贵贱彼骄其有殆醯鸡之撇天贪其取如蜗牛之交战益知心怡愉无穷涂中焚如无亨衢毕公子倡予和女笙应竽他年遂初赋老盍歌归去尘里无旷懐人间有同趣四方向来志一巢今可具亦不愿黄金为梁桂为柱茅屋三间近君住
　　读师文和郡侯喜雨诗次其韵【时秋雨霖霪大为民患临安最甚吾乡恰五分熟可喜】
　　涛波襄陵尚霖雨龙伯不省田家苦官中出瘗流尸内地之民无宅土京邑本根枝外邦渠侬枵虚闯官仓流亡可饱骨可肉县官仁爱吏慈祥古来畏天烖无小迄今百颦余一笑阳愆隂伏谁致此共説羣憸投有昊一昨雩祷飰不荤神祠佛屋香炷氲霓望朝昏耐局蹐风传真赝长纷纭我归得同郡人乐愍农喜雨收竒作想摩鲸牙凌浩荡更穿月脇翔辽邈吾邦不熟农告功溜匙云子行沾侬小儿解谢倩人诮捜镌径欲分吾穷乃公拙无尺一召他日当归有先兆耕先耘后计未失谁谓山林迹如扫世人二五不知十赴争夺场不遗力分表营营竟何补截趾适屦山藏泽黄堂诗老民所天秋来衢路有醉眠乐职未赋吾歉然人言此笔须臞仙小草可録寸有长防从之游据胡床蜂腰鹤膝容探汤借儿茹胾升公堂
　　娟峰【偷羊名山人恶其俗其峰崒秀整可喜余故作诗为山雪耻而以娟峰名之】
　　当年金华小家儿神游九天狭八维房陵之山秀而竒蔚蓝一山羣山推儿肯下顾停軿辎珠贝作宫琼门楣门前乱石无津涯一叱转眼羊万蹄羒羝羯纷躨尼蹲鸣踞供儿嬉有褐之叟鬓已丝似黠非黠痴非痴傲睨窃觇儿所为掉臂席巻靡孑遗一杯见罚儿釂巵亟鞭风驭还瑶池幻变起灭荒是非彼此失得谁成亏即有而无道乃几仙者狡狯人得知以偷而名真见疵我来访古求端倪山吾良友儿吾师嘉木异石相因依如刻如防如鬓眉名峰以娟吾始之为丐片石傥可碑更遣子虚摛厥辞此儿此叟当解颐
　　垦山叟
　　杂木漫山谁所种居不临流多不用九月霜风卷黄落羣山一昔皆班駮遥看拖帔横椽衣农家刈粟山有畦家家垦田日嫌窄荒林翳荟惜虚掷斸荒作熟不挂籍输官之余给衣食州中之政常近厚不欲屑屑校升斗宁其弃之听民取实亦借是作康阜继承不皆恵慈守底须弥缝吏胥口防有后来规税亩
　　竹米行
　　竹君亢宗擅楚墟一一脩耸山泽臞风流秀整与世殊楚俗食息皆尔须薪之篱之且籧篨笲筥箱篚防篮笯沟瓦厥祖羮其雏随索斯获掇诸涂今嵗麦秋旱嵗余得麦仅足偿官租竹君悯农如士夫着化结实千林俱密砌玉粒缀旒珠株株撷取虽锱铢弥顷亘亩无闲株硙磨蒸炊胜雕葫邻里乞索水火如坐令颦蹙兴歌呼野叟好事能分吾香清而洌甘而膄此君行能不一书此恵及物旋就枯摩顶放踵忘其躯所学无乃墨者徒老子苟禄天之隅袖手无防苏孤投匕三叹吾慙渠
　　闻舒州书生聚众为盗
　　边头仅絶胡尘警频年麦秕禾不頴淮民久矣困憔悴淮俗岂常藏不逞槌鑪血马中夜呼刧吏驱民刃加颈吾民苦旱无生意更复跳梁汝为梗堂堂王度无玷缺赫赫军容仍暇整前年蜑戸煽凶威长蛇封狶揺湖岭元戎白羽才一挥欲丐微生一无幸尔曹么麽真癣疥大网莫倚容蛙黾昩逐青虫千斧锧盍辞緑林救要领鲸鲵虀粉有前戒傥被皇恩各乡井旱魃逞妖民倒垂庙堂圣贤自司命径须委节发陈廪少息流离服顽犷劝分已责可次第庶援沉焚痊国病正资方岳佐尧禹侧伫剡章伸此请
　　田家叹
　　五月之初四月尾菖蒲叶长楝花紫淮乡农事不胜忙日落在田见星起前之不雨甫再旬秧畴已复生纹近者连朝雨如注麦陇横云欲殷腐如今麦枯秧失时举手仰天祷其私秧恶久晴雨害麦兼收并得宁【阙】饼托登盘米藏庾侬家嵗寒无重糈岂知【阙】
　　凡几忧晴几忧雨吾侪一饱信闗天下筯敢忘田家苦
　　寄冯尉【尉时捕蝗甚冗】
　　我遵兎径西山麓荆棘钩衣尘眯目怜渠此地费流光君亦风飡并露宿遗蝗蹢躅无地皮田禾蚕食犹子遗洊饥可念劳可忍君自坦坦人怜之繁昌乱山仅容鏬一一到我马蹄下南村吃饭宿北村罢极凭诗写悲唶即今不作劳者歌器识视我几【阙】
　　简书趋走子如何皇家猎【阙】
　　五云深深护台阁缥缈羣僊依碧落即看郭振起通泉应笑卑陬郡文学
　　鹳带箭行【楚州营士射鹳中之鹳坠郡庭若诉云】
　　城边鹳城栖水食衣楚楚欲鸣不鸣天雨此肉胡宜登鼎爼柳营子弟弓石八南山之石犹饮羽如汝正可虚取血毛分披谁汝怜低摧直诉使君前使君徳意孚鱼鸟全汝之生令汝饱徐行侧睨若无旁饮洁啄腥近台沼使君暂拥山城麾诏音不日遄其归矢来无乡汝谁依江湖粗饱莫卑飞
　　送瑞莲新米白酒与韩监仓
　　珍珠滴红敌紫腴君家寳此如珍珠我家玉友亦胜友论交遣到君座隅秋莲结实甘胜蜜香稉荐新玉为粒遥知毫末不及賔一笑聊同孟光吃
　　招郑良佐
　　向来闻名思见面常恨东西异乡县即今去我一苇航亦复经年不相见重阳佳辰可虚辱橙香蠏肥家醸熟相过一醉犹待速为君已约东篱菊
　　腊茶并三诗送李元诚
　　池鱼千里磨蚁旋人生出处俱可怜束书结邻晏溪侧淮安一寤三十年积今成古阅飞电我与昔人同此叹悲欢离合置勿论且喜重逢各彊徤
　　向来衮衮论风期百年心事多好违君如荆石尚衷璞我似野马初受羁射阳广阳水云屋襄城邮城尘土衣俛眉作吏一不遂邱壑付君未觉非
　　北风吹霜战林樾菊花雕零梅未发留君无物供吟笔一炷沉烟伴清絶骚人悲凄为揺落舟挽不回仍此别还家试碾壑源春何似卢郎三百月
　　喜雪六首
　　寒空黯惨塞不开簁琼屑玉巻地来乾坤变灭定何意风为披拂云剪裁和声载路天亦喜簸弄花絮为春台了知麦秋更好在老农指此丰年媒
　　平明僮奴更笑呼羣飞掇取如拾涂僵鸢窘兎真鲜腴劝汝贷此惊啼乌巢营卯伏知念母一一向来反哺雏枭獍纵横凤髙引殄灭此族宁良圗
　　玉龙睡起长风激尽蜕玉鳞漂八极蓬仙帝女聚瑶台剪水效祥谁所役或疑天公陋尘域幻作氷壶供一剧是耶非耶竟莫知杯酒聊容曲身直
　　淮春之楼髙突兀凭栏小耐寒如割平湖穹山两西子爱此鲜妆巧涂抹回首斜阳照屋梁玉际坤舆尚摧压今宵更呼甓社龙髙挂明珠照空阔
　　去年孰不苏捐瘠今年已余四鬴食自公之来适吾愿挽回太和夀此域一旬再雪近嵗无日日欢謡沸阡陌瓦沟待泮亦不恶要趂春前作三白
　　南邻赏雪珠箔褰红炉緑酒围婵娟北邻飞雪洒枕席拥戸亭午无炊烟袁安吻燥屋不补东郭足皲履已穿呜呼悲歌兮歌且止安得薪炭如蓬酒如水
　　东园诗寄兴化呉从道【呉索诗久矣今寻盟云】
　　溪流抱玦园亭里三面栏干压清泚养花种竹今几年红红緑緑皆风烟黒头主人富文墨隙地营园喜留客去年香雾揺东风借花一醉君见容翡翠拂衣蝶窥酒归时檐牙挂星斗有物系足寒前盟徙倚东风空复情歌前酒所何限意黄鹂应説鸥应记一春不风即蜚雨曽奉亲舆赏花否向来懽游付梦云向来劵负今偿君濡毫却叹无好语説似能诗叶明府
　　叶进卿寄和章次韵复之
　　君文如泛涛渊里方快惊澜忽清泚手抄口诵欲忘年小牕长日铜炉烟端宜饮我三斗墨有底向人矜此客平生歌颂仍歌风寛柔静直能形容心知公瑾胜醇酒人仰韩公真北斗词坛正倚君主盟笔驱化工钩物情诗来得我玩世意刻石便当幽居记儿曹转手作云雨陈雷输心可人否中牟报政径青云此老洗眼久徯君重逢首理车笠语定指渠侬笑城府
　　再次韵酬叶进卿
　　病翁耐病杯杓里防矢压书毫不泚眼中凛凛黄初年读诗意欲凌紫烟君才王佐绶犹墨公外从容作诗客心期与俗马牛风化顽恵弱清而容不学明刚制酒不学陶公辞五斗斯民信君如诅盟饮羊攫金皆用情圣皇旰食求贤意姓字今应御屏记太微清都上云雨盐梅调鼎极可否一艇付我眠溪云咏歌太平横紫君十行看君拜天语去酌天浆列仙府
　　次韵寄叶进卿
　　回车记我君能贤席门忽下鳬背僊参辰相避徒自惜但有妙语邦人传阿戎齿録虽牵聨陆沈父书如防禅题凤不寘稽喜下杀鸡容羞季路前才名放君一头出髙山可仰井用汲小儿弄笔不及嗔顾捐郑璞收和壁作十日饮当有时岸花水芝皆可诗祗忧老气不复振挑大国楚提偏师
　　再次韵酬进卿
　　平生友仁今事贤长裾每侍黄堂仙东方一士复石友平安几见邮音传斩新好语来翩聨当念醉叟方逃禅亦知平处古人上更卜气苏君子前敢辞敝帚为君出眢井尘生不受汲但思共坐莲荡风云锦明船月升壁把酒一欢当及时定费日仍费诗转头相望便淮浙已办雇直呼篙师
　　喜雪篇
　　防职寒事庀职今几时穷秋试雪似早计冬令欲尽噤莫施风声不怒日车近客裘未绵河未澌呉门十万家心口同一疑天公行四序暑寒各有宜嵗云暮矣未见雪嗣嵗何以销疹疵或云太湖龙避静扄神扉把弄明月坐贝阙世间休戚吾何知瑶台十二层列坐万玉妃屑琼翦水亦戏事仙界运指想不徒劳望切切终竟来迟迟芹宫氷氏翁见与俗异岐亦知僊人不作省事过龙公肯如游惰儿顾此千里间司命付吏师拊摩穷日力日究仍夜思向来祼露各温燠一衾一絮公手之赵衰之日周比屋更以晴日相融怡黄童白叟歌且舞和声协气埙应箎羣仙飘然下龙亦赴指麾先之汛洒五日雨一雪不待公有祈花作坻垅絮作阵雪为翦刻风为筛岂直冬温要弹压抑令宿麦防沾滋去年岂无雪雪神春不归赈施不预计熟视民饥羸他邦亦此雪灾祥果是非苦乐咫尺殊满听民嗟咨孰知此雪瑞此土邦之人兮建徳之游春台嬉坡仙昔頴尾喜雪忧民罢赋薪遗粟亦戸到盛事未逺谁可追即今欲雪未雪已着念挽回春意能先期拟揭苏台之仙恵慈术请继頴仙千古垂惜无师旷琴防眇弦吾诗
　　次郭秘正韵
　　伊昔乃祖使朔幽艰难以来无此流节旄欲尽气弥厉始元属国真其畴清篇神护到江表河梁诉别岂所侔两孙学力有家法洪毅不割清不浮骥子受辔抺燕越粉袍长铗犹小留人称张籍好古淡我爱赵壹辞伊优往之论交恐避俗是人揺飏如缀旒长年闵黙堕俗学夙志顾省伤羁囚颀然扣门出新作山竒海秘困穷捜顷从同盟漫着脚歘遇强对须抽头吾乡巨擘子龚子磊块贮腹皆阳秋丽唱妍和日九返君腕脱矣盍少休恶语送似定一笑共笑燕石醻精璆
　　试俞珣笔呈罗大着【时罗趋朝】
　　市工营营有工拙珣也旁睨裁一吷扣门属我祗厚顔结字著书无一惬绣衣僊人归告猷盍收此长助毫发青霄政须立螭珥黒头当看获麟絶丰功被世名不灭珣亦归装倒明月
　　春雨寒甚作长句
　　白龙天飞宜莫测呉侬解数归消息年年青帝发生时似妬园林春动色西山龙母诞弥月归觐亲顔供子职寿觞琼醴俗共传玊鳞素鬐谁所觌酸风鼓寒苦雾塞行人缩头欲僵立蛟鼍冻蛰大水防更问娇红并眉白闭门三夜淙檐雨起视溪流髙数尺去年夏秋走祈禜云电收藏日血赤农家倚锄望眼穿白汗呀流地拆天可问曷不遣两龙此时防生日
　　王秀才亦爱轩
　　王郎一室天地中客来有榻樽不空奉亲一笑办能事插架万轴收新功男儿磊落四方志况子郎罢方诗穷亟书周庸赐汉第可用容膝师陶翁
　　寄郑良佐【良佐戸屦甚多嫉之者以为狎小娼诸生多引去者徐察之乃同姓比居之子嫉者嫁其谤可笑】
　　书生著书贪日课文士卖文救穷饿青楼歌酒属富儿不意此名君乃荷风波平地自谁始一倡从知百人和东鲁男子旧脩谨南郡诸生底逋播平安敢烦街吏报洁白长赓楚人些流言不计两曾参机上慈亲枉惊堕阮舍尤须辨南北杜冠可无分小大宁知宋玉笑登徒或指宣尼作阳货璧亡误使张仪去兵利徒为少卿祸违从兄食祗厚诬偿同舍金聊引过无黥可息劓可补未信白璧青蝇涴君不见吾宗孟公士所倾亦有俗子惊人坐
　　赠龚养正二首【与养正俱病久不晤防作诗寛之相濡呴之意也】
　　思君不辨一再过束书谢客方卧疴不为儒林丈人地可耐造物小儿何我亦病气刚制酒自春迄秋在告多几时蹁跹数访我为君快作鲸饮河
　　百骸缀聨等非实调虞小愆诸病入忘三彭仇念昔闻作五禽戏瞢此术吾身甚羸心甚安妻孥已捐今昔观平生学力外生死砭剂求工聊复尔
　　次韵严上舍读书目昏
　　声利营营阅蜚电人生悲欢更几遍羣儿沈迷如病酲尚念醇醪梦酣醼吾侪较之唯阿尔书滛仅逃红緑短檠半世课蝇头老阅旧藏纷莫辨近从损读得竒方稳坐幽窓憇吾倦严侯著书定千载尚向枯防求闻见可无一洗窦郎痴捉笔因君拂尘砚
　　谢韩干送丝糕
　　玉颗莹澈珠就磋吴乡早秔莫计过无乃风露秀结异移种昆仑之水禾君家厨妇穷百技三舂九淅付重罗银丝万寻忽萦积中疎外洁生搓挼扶桑仙蚕大如盎缲之本供织女梭怳惊万喙闘新巧罥作米茸雪网窠即今拟形供食事纎手幻出千絇多倒甑入筯第三絶色香兼味皆可歌周官賔祭珍餈饵有此复具理则那诗翁物色及粔得此来前当见诃鲙盘漫诧金缕饤汤饼徒夸银线窝琼酥玉腻信非匹胡麻崖蜜仍相和感君泛爱记衰朽回首一笑分余波腐儒口实长作累馋防之名定不磨金山别去每挂梦老眼复见还双摩婪酣得饱问便腹如汝平生相负何更从公子乞方法日当饫之老涧薖买田二顷不种秫未怕酒客来操戈【糕不用糯金山者名天下】
　　韩守松卿索近诗【録数纸寄似并诗道意】
　　昔人技成叹屠龙似我五字躭雕防镌肝搯肾探戃恍半世不辞诗得穷诗成颇讶神与力畴昔梦中分五色援毫动作万钧斡应俗何曽一钱直豪韩有句当千年取世所遗政自贤数篇蜚向青眼边可复把玩盘中圎君家十顷围翠密近榭逺亭如画出时须唤我一罇同笑对风烟挥此笔
　　食晚菘新笋
　　化儿出竒安此腹不称智嚢不盛肉饥雷收声才脱粟荐以藻芹仍杞菊园丁可是监河侯供我朝昏三畆緑即今春菘晚不衰况复桂笋森可束含烟带露不相下拄腹撑肠未云足食单一日得一隽回首常嗜真与【阙】殿春日月官上速日撷芝茎剥纎玉风排雨浥犹须卜卧作枯荄起成竹
　　题姑苏南道者庵
　　城南路长勤往返迎送何由贷吾嬾向来红叶扑吟袍重到緑秧围望眼有人阅世风前蓬年年客我此庵中问津莫问庵中翁贝叶结伴渠阳聋















　　江湖长翁集巻七
　　钦定四库全书
　　江湖长翁集巻八　　　　　宋　陈造　撰七言古诗
　　赠盐城诸友【盐城偪海不可井饮城西有池甚近人狃习俗置不省祛蔽起俗非当官君子不可且舟致之易足意为此必有道不然无为贵政术矣长句呈二三友或可以告为邑者也】
　　泉脉不通海濵土人家辘轳上咸卤新秔本自玉为粒荐熟便如猩血煑初尝已叹失香味久食更忧戕肺腑城西禆海百顷寛绀碧弥弥含雾雨我昔舣柂酌清泠洁比盘氷味牛乳得非天意补此乏跬步可殊不苦但令十舟津致坐遣千室皆甘茹迄今俗习不自防如食置傍饥不取铜章师帅尽时贤盍有教条祛惰窳君不见乐天六筦挽西湖惠利可容今愧古
　　归自淮南雪行呈张盐袁宪
　　岁星逼岁回躔吴吴儿不用忧旱枯社鬼雨师当率职雪龙已复随指呼百年眷属无宁居崩腾胶葛周太虚翻云挟雨动十日洒润及物无遗余帝意嘿与皇心符屡丰政欲鳏苏凤麟告瑞底用此粟麦充腹可使无节物破腊催谢徂挽囬和气浮洪炉熏烟已吿佛供罢夀斝想见皇情娯漂然一舸将腐儒风前壊席争长涂乗凌缤纷入缥缈俛仰色界行画圗平生壮观老不孤今叚造物真娱予拟从玉妃助剪水徐与帝子防积苏天僊着我白玉壶应笑袖手毫不濡归从绣衣两诗伯照夜更掇骊龙珠【时两公有雪诗故云】
　　龙泉
　　神龙媚此清浅居歘然腾陵行太虚越民倚赖龙沾濡频年岁事胜三吴至仁一视无戚疎置彼此及心缺如嗟龙自伐端欺予淮南之民如渴乌【是年淮南旱】
　　登龙泉山
　　越山东来万烟鬟余姚为邑山四环客车细穿市井间邑屋更绕龙泉山佛阁翚飞最髙处逺近岚霏随指顾小留开船有新句君知可是囚山赋
　　丈亭
　　小江随山巧囬互转首碧流分两股丈亭系防待潮生徙倚才容一炊许潮信曾何差顷刻固应作意怜行客为谁东去为谁西酌酒慇勤酬河伯
　　癸丑劝耕净居
　　十五里近车不驱净居之役良舒徐愁霖鼓寒妬春事倐喜淡日行云衢涉患知乐闻自古积忙得闲聊慰予崇堂修庑盘礴久厐眉鲐背纷前趋为催酒防劳苦罢细问里闾愁叹无怡然离席手加额共説温饱沾妻孥频年丰登岂偶尔圣恩及物天地俱卑官政拙民未厌辇输肩负怜朱愚饼果在袖笑在颊闯门稚子争携扶我亦僧饭对两雏未妨清坐留斯须炉香翻频茗事竟殿影已曀东廊隅复撚吟髭度盘纡人声鸟语乐有余赠妙胜主人【劝农正觉风寒甚明日归晴色可喜迂路访妙胜主人因赠以诗具道涂中所见】
　　舆台却略车不前寒风皴肌氷在袖还家大胜去家时景物顿回春气宿云壊裂无防留满放羲轮碾晴昼卧石荦确犹润湿短篱檀栾挺疎瘦是处麦畦间青壤谁家栁隂围碧溜前山竞献晓髻浓后海全収纹縠皱妖桃艳杏各趺蕚近树遥林错文绣池鱼酣暖泳清浅山鸟何知语幽茂搜诗忽忘路逺迩啅鹊不离车前后闲身胜践多龃龉缓驾幽寻容宿留转从净宇寄倦憇得访老禅闲话旧拂除尘壁诗刻在俛仰岁华春事又开单一饭吾易饱袖手千偈渠无陋戴星摩抚防务废挽袂留连惭意厚出处殊科要酬应气味相投真邂逅吾归自竟武城歌放师道价诸山右
　　赠赵排岸兼简汪尉【奉化二竒士得之闻见赵君过我得而友之昻藏萧散真晋宋间豪迈士作别未几书来诉穷状因急笔作古风寄之汪君轻财好施惜未识也诗兼简君】
　　二年俛眉簿书俗分无足音到空谷赵侯缥缈尘外人肯舣归舟问幽独氷壶炯炯当九秋岩电熠熠悬双目小家樽爼解咄嗟巻褥或能营酒肉从容不待投辖留坐来屡跋铜盘烛酒酣辞锋不受触脱手诗成惊破竹雄才伟论两超絶磊嵬大称此腰腹定多欬唾到银笔自可风标藏画轴别去日月讵防余丰悴真成手翻覆慈乌絶哺心糜碎脊令断行泪陆续化儿与人底异情念君胡宁耐荼毒诗肠秖作饥雷吼谭舌未免穷涂哭肉割鹭股竟何补书凭雁翼惭虚辱退之方急一箪食少陵徒思万间屋语追竞病代舎寛王将军家禄千斛奋蜚行矣君有待否泰更之吾已熟岂容步仭局赤骥会见青上黄鹄奉川之汪乖崖上有粟如阜金如粟载寛县籍偿丁筭长与饥民共年谷一牛鸣地监河侯盍令顔阖能饘粥
　　云岩晓
　　淮山归梦清莫续僧窻睡足雨亦足钟鸣鼓动萁炉红深炷沈檀共僧粥我生身口良易供志愿略与山僧同明年听雨淮之东还许幽人林下逢
　　再次韵
　　深堂清话红灯续不减前人参白足谭禅论诗仆为僵更啖芋魁分茗粥赋租正尔忧阙供安得继日笑语同他年渭北仍江东鴈书定复嗟乖逢
　　净居主人索诗急笔赋
　　净居栋宇犀辟尘山居不乏尘外人我来肯作厌客想老语一一刋翠珉频年愧烦香积供醉后狂言亦安用诗成毎博覆瓿讥更向丛林系轻重皎公啓公后进师好事继今谁似之他年落笔须妙质政自两公劳梦思
　　送云岩老住天宁寺
　　道人兀坐云岩山云岩之云是知己风嘘岫吸漫不知道人之心亦如此从地涌出焕金碧信手拈来自竒伟门施铁限十五年一旦刺头闹篮里天宁古刹中阛阓学子逰人万其趾世将喧静计今昔不信道人心似水方圆随器我何与乗流即行坎当止十字街头钟鼓鸣八千偈成一弹指今秋客公我得闲井甘不竭囊无底清谭要洗三载尘肯学玉川劳送米
　　识村翁语【劝耕净居村翁老而健问其夀云山居淡食乃尔昔一村叟一野僧皆寿百二岁杜郎中史丞相呼而致敬厚设而归即逝二人夀未必止此厚味非野人所飨也其言有契予心作此纪之】
　　山僧一生餍山防溪叟所仰才鱼菽闯首侯家与相家珍膳不应填汝腹百二岁翁清且羸茵坐鼎食宁其宜焉知暂饱博长徃谷神震怒脾媪悲官家颗粒皆民力此禄食之须此骨两翁妄食夀弗延当念无功暴天物我虽不偶犹餐钱车行肉饱后先食功揣已惧不称因翁有言呼使前盘几毕识翁所言
　　魏知元有赠仍索诗作此言别二首
　　朋从应醻岐薄厚魏郎凛凛金石友四年再面情转亲日有温言到衰朽泾渭不混清浊流云雨肯随翻覆手自今淮徼望吴天安得山林长聚首
　　作诗求工今则然古人培本深其源周雅庄骚略未究浪摹月露缀语言知君胸中藏武库平生逰戯皆好句老夫血指妙斵前亟当还家事温故
　　赠送行六子【予之官严文炳传商卿张公辅臧子与子仪汝舟送】
　　北风猎猎吹行舟客子坎止今乗流汀洲立鹭仍飞鸥定应笑我当退休一贫所驱不自由表表六子古与俦知我此意不见羞送行两舎未转头我生甚愧羊荆州郭吉校君谁劣优天气氷井风力遒召棠芜城甘滞留推挽共作平山逰倚栏逸兴浩莫収剧谭落屑酒溜油不许旅寓生羇愁饱阅世态谙枵浮髙情如君未易求嗟予老矣胡为酬相与金玉论轲丘
　　再次韵
　　此身漂然不系舟吕梁灔滪皆安流江湖万顷浮一鸥此心玩世常休休吴山楚水纪所由湘累老枚宁匹俦琢句亦复忘晨羞搯抉肝肾掉白头岁六十四方佐州计原夫日无乃优客路日月迅且遒朱顔壮志逝莫留吾聊尔尔赋逺逰山川自可巻轴収老懐槁暴今膏油访岘山石吊莫愁庸随大楚皆萍浮顾我不乐夫何求缅思六客同献酬如挹韩众追浮邱
　　谢仪真诸公【蒋教授杨知录吴司理曹主簿挽留作】
　　十幅拟挂东风蒲众贤好事争挽裾盍不一笑留斯须咄嗟而具成燕胥僊醴湛湛白玉壶篆烟褭褭黄金炉骈集水豢罗山肤彼姝者子不待呼韈尘相携来坐隅炯然皓齿明眸俱含宫吮羽累贯珠移柱品索凤将雏诙笑尽略世谫拘诸贤堂堂吏而儒才猷声称雄万夫慰藉倾倒向老迂风义已与古并驱况把乐事分穷涂衰顔得酒失槁枯暂容二子相映朱尚忆扶醉下笋舆江滩人声杂鴈鳬一欢转头堕空虚此欢欲继良难图周旋四贤偕两姝此人此日吾知无
　　繁昌县感旧
　　繁昌古县依山麓县外峯峦更重复连山断处围平陆有地可耕无十六昔我作尉三年留局促似为山所囚野行村宿饭古寺山路孰悉如吾州车如鸡栖马如狗风袂尘襟博升斗是时身健髪财斑颇复兴懐为奔走逺近人家山影浓与我周旋图画中山鸟翔集相和应野花开谢能白红薄宦而今更长道回头秖觉当时好筋骸罢惫鬓摧頽不叹漂零叹吾老
　　琵琶亭
　　抱愁莫遣朱弦鸣此声更与愁人听江边一闻琵琶语月惨风凄如动情何况思妇伤幽独少年多艺顔如玉江州司马廊庙人暮上谏书朝放逐轻拢细撚忍泪弹开樽侧耳思惘然一诗说尽两心事遗音翻入歌舞筵此翁诗名自千古诵诗亦叹琵琶女谁惜亭前泊舟客颇为漂零动凄楚邻家故妓春风手此曲毎侑浇愁酒今宵月影秖三人倚栏长啸空搔首
　　题陈主管东墙三岘图
　　堂上不合青枫起烟雾墙间江山更疑误千岩万壑明灭防翠浮岚满窻戸岘山鼎列屹相望发地撑空骞欲翔一峯拔起羣山上嶪若紫盖相雄长仙山佛国住杳霭晨烟暮云追戃恍良工妙与山写真诗中有画须诗人诵君清诗对画壁承蜩斵鼻俱疑神知君懐古有髙趣我擥襄山识佳处愿抄此诗誊此图开巻时时揖羊杜
　　次韵许节推喜雨
　　昨夕听雨喜不寐清晓欲作喜雨诗撚髭临纸笔未落堕前乃获琼瑰辞白鵞兎烹巫不鼓麦田欲干沛甘雨璧扬辉珠剖蚌诗思方悭得竒语似闻比屋歌謡中如我与君欢喜同偕渠一饱已入手锡羡隂隲繄谁功民是天民天自恤佻天之功天所疾君言宠矣吾敢荷更喜因诗识诗律吾侪丰悴悬诸天此雨无亦天兴怜转头匕筯荐饼托鼓腹可但田家乐
　　再次韵
　　旧雨新雨不后期丰年当复歌周诗手调玉烛属廊庙归功假手敢固辞妇子赴工听晓鼓山歌和应挥汗雨麦黄蚕老十分熟坐衙日日闻此语偕君薄宦羣山中与我忧喜大抵同畏垒谬诧庚桑楚醉乡盍访王无功向来小旱烦忧恤喜雨新来慰衰疾焉得妙思作彊对如埙如箎吕应律行藏老矣不问天一饱肯受儿辈怜炉熏频炷牕频托公余还我文字乐
　　再次韵荅余司理
　　雨来不后晴不迟今晴昔雨皆可诗自怜老去才易尽平日尚有黄绢辞挑灯初听咚咚鼓南风収尽檐间雨麦根既润燥乃宜此事时传老农语人家屋脊黄云中南村北村欢笑同定知老子喜欲舞鼎来骚客争奏功诗人例穷天肯恤浩然不逢李贺疾宿习纒结我未脱前身永思今次律君亦妙巧戕其天低摧与我皆可怜此篇严宻更开托却须编入襄阳乐
　　次韵荅路监岳
　　房陵水秀山崛竒政与路子昌其诗临风啓缄诵杰句狂酲病卧闻楚辞隂阳闭纵坎其鼓年年凟神为旸雨所嗟坐衙未暖席已有疲民相吿语买牲酾酒方热中霈然一雨千里同雨足便晴夏田好麦秋决可収全功与民父天免衔恤更因欢喜忘肺疾雄篇良佩君记存聮翩古调仍唐律【君前以律诗见遗】人才髙下渊视天貂不易续私自怜侧理漫草腮漫托纒声鹿鸣嫓林乐
　　再次韵荅节推司理
　　人生行乐当及时底用躭古仍癖诗老子平日汗牛载五穷追逐不得辞罗帏围香击鼍鼓食填巨壑酒如雨君看白面纨袴郎不知经史何等语笑我蠧鱼尘简中口角儒墨纷异同腹雷昼隐吟仰屋诧向子墨収新功雪毛眵眼不自恤讥诃抵触取憎疾几人插羽上金銮漫云九事八为律不如醇朴还吾天抉肠剔肾谁汝怜且从酒徒趂落托向来失计今差乐
　　再次韵荅梁教授
　　隂晴如期喜可知况复攟束収新诗相如未至客之右开编自愧多芜辞倅贰付我千家聚佩襟戴君霑化雨相从可独臭味同接耳仅听淮乡语诗来惊倒嗫嚅翁结字着语古与同少须官廨住家稳徃问句法几即功似闻知津问沮溺山间晴干度山疾一笑行举通家杯计日尚前防賔律过君定发醯瓮天倾囷倒廪当吾怜家居除领齐睂托意与诸雏诵思乐
　　记扬州旧事【吟成遂复用此韵一笑事固有大同小异者】
　　合宫嚼蘂今栁枝燕台酷赏骚人诗国色天香岂凡品琼枝璧月信好辞向来弄影对箫鼓楚山髙深自云雨若为白昼去临卭鹦鹉难防漏私语翡翠久矣雕笼中转头缥缈云鸿同遥知懐璧骇众目负山虽力难为功敢意归来辱収恤瑾瑜匿瑕山藏疾客子一诵打鸭章东君卢胡置严律风生翠扇阊阖天酒边重听想夫怜【阙】中之燕当掌托老【阙】　　裙裾乐
　　再次韵荅节推司理路监岳
　　世传秀句我既不能如唐王维民依慈母亦复不能如汉杜诗一官彊顔窃温饱粗免庚癸形廋辞分从村歌趁社鼓厌见翻云覆手雨槖中仅办买山钱径当拂衣践此语三子表表吾眼中趣操肯复衰朽同辞坛崭然推大手官业行矣収隽功老夫老矣暇他恤灌园之隟要治疾折腰曳裾今痛定端知缩鼈取卒律谁能违性誉所天俛睂屏息前乞怜回思一挽间千托带索弹琴有余乐
　　赠梁教授【梁与予颉颃翰墨相傲于寂寥穷约之境惠诗用其韵荅之昔人反招隠意也】
　　梁侯藿菽芼山雌冷坐欲试菁莪诗嗣圣急贤饥渇似项背趣召君得辞九门方悬帝尧鼓久旱可无傅岩雨几听言议得韬韫了知它日醻所语人言才俊当居中可使流落吾辈同邓禹旧补文学掾萧何不书野战功民庸国计当惠恤和扁之侧无废疾会看同沐一台春底用更试三尺律生齿所戴共此天杞国过忧吾絶怜八柱如亏迟君托未应诗酒私所乐
　　次韵梁教授
　　房陵为州乱山鎻雅宜着此衰病身勿云蕞尔曹郐下舞袖莫回脚不伸土风疎鬯北通魏语音劲正西带秦入筯卧沙惯割鲜溜匙云子免荐陈发轫淮乡此槃礴两地颇复同真纯出处径付无何有泊乎无营道自亲损欲骤觉静胜热休心宁作艮列夤声名借甚梁夫子相与一笑寂寞濵胸次但有云梦泽衣上不留京洛尘賔友固应消鄙吝妻孥亦解忘贱贫衮衮新篇警衰朽清渊晓吹转漪沦顾惭陆沈俗吏行长须叩户何妨频世儒难得诗造妙汝曹但诧钱通神甓社它年访遗老为君蝇头编旧草【甓社髙邮城西湖山谷诗亦及之以赠孙中丞莘老】
　　次韵梁教授
　　一代司马公山立臯稷后声名竦华夷所乐在五畆著书不止陵左班措世治平嘉祐间不欺之学谁与嗣元城逸驾君独攀秀野之堂新断手俨如拱侍公左右扁榜结字吾何取顾使与堂传永久斯邕古篆学未成钟王石经空典刑向来玩碑一再宿怒猊渴骥惭旧评柴车争道乏妙领画沙之锥犹露頴闭门柿叶徒满屋竟使吴霜飒垂颈潮乎相逢奈老何妙语爱君金叵罗及君未中元祐科深衣容我时相过
　　次韵梁广文重午吊古
　　去年重午饮酒归赓歌醻酢无俗子今年重午约同饮更向诗人阅诗史平生玩物游戯尔把酒孰知情所寄交朋径略形体中嗜好本非杯勺里自昔骚人吟九辩亦知令尹安三已宗英分严君恩重一身摧折财稊米空遗楚俗千古哀沈菰鼓鹢喧江涘属世休明偕五细尚论取友吾谢此但制荷裳扈明月无复凄风起苹芷明日菖盘荐急觞容我客间先坐寐君来何止四者并九室之春贱如水
　　再次韵
　　菰粽蘸蜜防作丝竹萌尚箨榴未子官居端午不可孤小却文移谢胥史酒社切戒屐声疎诗邮莫漫奚奴寄与君相望淮南北宦游适偕乱山里老纡章绂我不称路指云霄君未巳相期玳席醉九室先向花牋惊八米自昔词源浩千顷粗许老子窥涯涘明朝酒罢诧里闾颇尝见客今有此古人独醒怨不逢时搴葹薋弃蘅芷吏隐顾窃诗酒乐自公委蛇容食寐一欢况复醻佳节豪饮当观建瓴水
　　急笔次梁教授韵【祷雨应祈梁有诗襃予过当且早晚有三杯约故末章及之】
　　旱气如燬民其咨漂然一雨喜可知醮席龙坛掲精意青章祝号免愧辞馨香了知罔时怨耕耦亟用发尔私四鬴足食可倚俟三年余蓄夫何疑小麦囷藏蠒已择及此得雨未后时隂晴向人信大巧此柄似付吾辈持岂特贫窭免逋捕抑令催敛减棰笞旱魃蝗蝻方踯躅不待炎火俄殱夷吾皇圣徳帝所佑上瑞何必占蓍龟职民之忧假守事遇烖讵可缺祷祠贪功谓盗古不予读诗愧色浮清涯揣已未敢拜此赐亦念佳句堪疗饥击鉢千纸久不讲聚头一醉属有期自公退食况病减今我不乐将谁欺青楼歌舞有新按中年丝竹聊自怡已戒人谨约束酒阑一屏骊驹诗
　　髙头市
　　陂行欲尽山崛起十数人家住山觜行人不炊市无米买饼充肠听頥防日未薄山収市里闭戸人家呼不起今春倦憇车曾抳风物人情不如此主人睨屋为翁指方秋此屋犹在水闾里襁负皆转徙老夫危不鱼腹死更向秋田问余几使之饥寒责防耻不忘资人约诸已焉得人人顔氏子向纯厚俗今不美曾是登山号庚癸
　　谢髙机宜惠纸
　　诗人百用皆草草文房所储备精好君家此纸世上珍肯分嘉惠及此老女肤腻滑葭膜匀溪叟捣氷旧疑神何人袖有善幻手解蓝田玉山为贫银光鱼卵人皆重薛涛小牋才近用盍自留供凤尾诺十吏巻舒防飞动杜郎百幅顾见贻敢用实腹疗朝饥囊诗方逐大堤客快意挥扫播掿辞防翰墨勲闯宏大功名逼君方未沬何当太史牛马走秉笔特书端有待
　　寄安抚程丈【次谷城常宰送羊先是襄阳蒸羊甚佳试效蒸之亦不恶故作】
　　书生次舎先菜把廼有甘肥来筯下今日之羊我为政属餍敢忘分甘者府公寛容盖代豪怜我诗穷仍老饕卧沙九肋匕不筯出甑嫩颤如花糕即今野饭山栖地食指屡动饥涎坠谷城明府府公似割鲜庸继台无馈食神黄媪喜欲颠一夜搜诗不得眠将军问腹汝见负世用官业俱茫然论情少须分袂处未敢径指房山路饿鹰得饱遽飏去政恐陈登轻吕布
　　次韵程安抚蟹二首
　　横前两锋踞草泥恃勇宁复防吴儿倐随主父死五鼎岂止郭最遭寝皮凡物有用皆贾祸汝祸已酷孰使之平生一窟不自办敢羡鲸鳄游天池含饴茹酒瞢懐璧仅得士女称珍竒不揺喉牙诧隽永逺封甖缶争矜持爬沙躁扰良可念请续杜老观渔诗
　　物生不学螭蟠泥祸及乃诿造化儿良材厚味庸自保熊毙以掌豹以皮雄防介甲亦壮矣乗流未可听所之托身要是鲲鹏宅不然借穴习家池主人仁心及虫蚁一肉三韭不好奇毎讥骚客寒蒲缚更笑狂士左手持忍馋爱物良未失可愧于牣形声诗
　　次前韵言懐
　　庄叟所愿龟曳泥正平止从屠沽儿了知声利昬酣者一一痴骨包妍皮江湖我虽吏隐去仰视二子终愧之逝将归种二顷秫又欲深凿六亩池目寄飞鸿百念息付渠夸世与钓竒山翁溪友结三益长年直钩时一持灌园之隟课阿买分题细和陶翁诗
　　次韵程帅【程分惠糟蟹破戒食之因诗来遂作】
　　嗜欲割去土与泥调虞气血等稚儿拘拘谫谫世所怪未免鹤髪仍鸡皮甘脆为目不为腹蚕茧自缚良苦之两螯公子大于扇九室春色堪为池【九室春房州酒名】开缄况读万选句快意领此一叚竒自怜忍欲忍艾似涎流津饐不自持明知喘疾有时愈更寄斫雪加飡诗
　　分糟蟹送沈守再次韵
　　笑呼赤脚拆印泥妇姑欢喜舞两儿沅江似识九肋鼈伏雌秖惯五羖皮海螯不落江下郭索公子是似之但闻淮浙诧此味岂意分来江池【今年二州大蟹不乏】闭戸独亨良多愧古以饕餮聮穷竒使君据案带减围一杯解顔情分持未用秉烛唤窈窕促轸且弦诗老诗
　　再次韵【犯雪南归因帅来诗有雪句】
　　腷趵履险不踏泥我亦防蹇驱驴儿云吹寒作飞雪碎渺漭无地皮幻苍变白顷刻尔翕张披拂谁为之定自帝所千玉妃羽衣鹤帔集瑶池俯视下方粲一噱剪水刻花争出竒忍寒索句徒自苦万象偕我遭控持明朝雪収鹊亦喜邮筒到眼还新诗
　　帅寄诗再次韵
　　才力髙下岐云泥龟镜国老乳臭儿纷纷过眼败人意棘端覔猴毛不皮江西久无金华伯平水未识元微之府公牙頬着天籁吮潄濩武鸣咸池江城屡雪传新作梁园赋客让瓌竒振两文忠旧号令赤手破敌无所持小人拜赐但袖手匪报未办瑶华诗
　　携襄阳诗巻示子孙再次韵
　　还家未澣衣袂泥聚首笑语环孙儿挽须倒褚问所得醻倡定续陆与皮小子情话吾所师指瑜擿瑕切中之谓公杰作含古意白月在天影在池阿翁赑屭十驾足故步虽在欠新竒向者护前今不尔自呼罚爵为汝持与问潮乎奈吾老亦喜商也能言诗
　　再次韵【是日得程帅诗筒】
　　归担乍弛谁洗泥使君载酒携歌儿小家卷褥当酒负醉倒一笑眠虎皮平生自审枯槁甚髙情顾肯振拂之均州从事六辈来欢喜如官浴鳯池诗筒偕拜府公赐格律髙古语崛竒头风失去肺渴减病夫虽病容枝持南山侧望洁斋久知我日诵无生诗
　　寄程安抚【离襄阳始冒雨中涂大雪间闗凄楚已甚然竒观亦良快人车中读程诗巻作古诗纪行且寄之】
　　归袖翩翩去谁御篝灯荧荧翳复吐取道言从草市西问津更访脩竹坞残梦歘过均州山杀更尚数襄阳鼓盎盎屯云连逺岫剪剪北风斜细雨袖手缩颈寒可胜羡杀昨宵宿僧宇伏龙一炊随分饱小市居民无醢脯孔明栖遯此其地有庙才余十里所侧望缚足欠一徃不得持杯吊忠甫鹿门三岘率如此何者不为积隂阻行行野香间幽艳晤对未用嗟无侣栎林森疎陂渌净江梅水仙争媚妩殿秋迎腊太早计花神今岁良夸诩黄堂交笔为尔吟题品再三犹记不天涯骤作悬麻埶但听人家拥炉语寂寂闗门唤不譍青钱可能沽重糈夺炀争席吾敢校定知楚俗轻羇旅土风人情管头好不比阳阿輙相遻馈浆亦有白首翁束緼乃得青裠女推枕每被荒鸡催捉鞭动与寒鴈伍东村西里无干地上山下山泥溅股厮任辇起复僵登顿连朝吾愧汝空荒颇怪人迹絶撩乱俄惊雪花舞搅絮铺盐疑变幻寒壑漫山太荧侮弥漫六幕明灭梦汞两间迷仰俯山川映带巧装镂林薮斓斑防纂组麋鹿决骤鸟乌骇颉颃猎夫布置罟脚毛罥羽不遗力割鲜倒瓶供快茹人间壮观今创见城市蔽亏无此覩跨驴索句信能事还忆词坛有盟主风云月露溢缃素膏馥芳鲜存肺腑大笔轩轩轧时杰新篇衮衮流乐府击节长哦风为传吮漱天籁含宫羽雪神风师底顔面解渠严冷聊夸与雾扫天开一弹指爥龙扬辉上琼圃劳勤惬快初不意倐忽起灭嗟如许及兹追悔前两日浪唶萍蓬悲兕虎谷城重到昔所安令君存旧犹比数黄昏剥啄门为唘盘卧肥羊榼佳醑他时回首追陈迹可无甲子记毫楮岁乗赤虵月就盈中澣之后厥壬午
　　赠安道士【道士能琴亦吟诗】
　　吴罝传世皆妙语善升乃近崔遵度丝桐造妙诗疑神古来多属方外人羡君矫矫云山客子墨桐君生莫逆此人此艺吾了然锦囊杰句多时贤月斧云斤且游戯纒声鹿鸣莫经意古人进艺道与俱如君不应古与殊谒帝行如稷邱子莫谩芋嗤侯喜


　　江湖长翁集巻八
　　钦定四库全书
　　江湖长翁集巻九　　　　　宋　陈造　撰七言古诗
　　程帅以古人名作诗见寄拟作谢之
　　胸次不平当近酒热官奋扬肯囬首即今羊杜诗中仙襄阳城中狮子吼我将仲子趋黄堂孰看毕战搴旌幢【笔秦曰笔楚曰毕吴曰不律】抗顔路尘旋行役但有防梦公之傍濒海作宰我漫仕留賛郡符真左计老夫已老子白丁解頥与言游戯事骈罗隐服芙蓉裳设张翰墨当丝簧敢向青山简竒胜有田肯卖吾倒囊如公端合穆王度不靳尚作归田语蓬莱朱金久已齐还许逺来结邻否
　　暗用古人名诗寄程帅
　　羡公椽笔衔阳秋黄钟大吕豪端收省闱髙掇未足道文章老手第一流轇轕谭已惊众倒河翻澜骇飞动递中筒诗陆续来旧债未偿新债重即今搦管重犯严强顔回顾口如箝更驱行李伸此情句法政用公镌劖
　　次韵张秀才题汪叔量挹秀亭
　　清江如玦山如环主人胸次自江山寰中秀气困豪取着亭杳霭空蒙间碧浪明边帆影逺暖风香里林花晚市声隠地了不闻贪看霏烟抹层巘青山隐吏须已霜带寛未用怜东阳每来亭上小箕踞傲睨山色挹江光一樽从君多暇日更诵清诗绿人髪絶胜九衢尘雾中金印累累客牢石
　　再次韵
　　清游如省隔世环身繋组绶心溪山此亭攫踞山水上羡君脱屣尘埃间不应室迩嗟人逺时上风烟慰衰晩怳如坐我天姥傍长啸持杯揖云巘张侯清吟句挟霜肯因闻笛赋山阳空青染袂醉頽玉笑人簿领阅流光诛茅结邻约他日会映轩窻晞秃髪径从两君赋归来何须官满六百石
　　次韵钟汝楫
　　钟郎耐暑如被酒亦复不闲读书口胸中莫可渚涯窥笔下时作蛟龙吼老夫瞠若终后尘儿子徒劳汗流走中年眼见花养疴肘生栁漂然振我衰懦气此士此诗今仅有亦思琢句与周旋强敌当前难措手
　　再次韵示师文
　　中年多病刚制酒文字讥评慵挂口克家尚须狮子子时踞风林一哮吼藏山有书当衣鉢端能太史牛马走之齐莫操竽名楚要穿栁未闻狗监荐子虚聊遣吴王质非有独无鼓吹娱乃公胜日不应长袖手
　　长句简诸公【县圃酴醾小宴病不及赏复同赏家圃芍药作此】
　　君家开宴为酴醾竹声裂石弦辊雷我家芍药继如许如解商量先后开深红妍白各媚妩琼【琼赤玉出广韵】肌玉骨无纎埃日髙未觉睡态足风定亦送龙香来素艶压架頩欲雨妆面卧丛羞未擡邢娥微服屏粉黛众女望影慙莫陪真妃娇泥午酒困红潮作晕囬香腮春到陋邑好花少郁郁髙栁间古槐浓李浅桃不入眼菖条杏叶何有哉喜如足音赏魏紫【前日防牡丹】愁寄驿使邀江梅残春索寞风絮乱有此二物生庭隈维扬金腰可伯仲闽南素馨但舆台倚烟娉盈复妖嫮等闲力挽春光囬东皇有情花有意似欲我辈倒玉罍君家赏花我方病忆花有恨空成堆我家花开病适愈对花发兴知难裁簿领困人日作恶玉山猛判花前頽及今乐事须秉烛风狂雨横谁能猜
　　爱笋
　　犀非犀玉非玉拂拂轻霜浮脆绿披箨含梢欲成竹娟娟褭褭森可束稀间只称佳月照劲处差耐清风触少忍充庖得补林主人为目不为腹论材似也子胜人终竟鼻祖与膏馥官闲尽日据胡床乐与此君同避俗冷笑京华痴少年枉费千金买花木
　　次赵判院韵【赵射弓损指有诗欲林教授出宠于某甚见推避次其韵】
　　公诗见压楚服随孤军慑怯逢荆尸将坛已办降旗送顾乃借重如等夷文工武习知余事腰箭臂弓聊寓意仆姑不作饿鸱鸣防防鲛人珠迸泪巧匠血指非意及防恙未须汤熨治蟹螯置把虵卧影生世多才古为累谁家酒好花打围今日人闲栁生臂不妨恶客着坐隅身则独醒心解醉
　　出郭【寒食日迓使车初甚怊怅郊外春色慰人戯成】
　　江县居人寒食下少在县中多在野哭声不似笑声长丽服新妆尽游者长郊芳草接天绿我亦行行防罢马盍簪命醉岂不懐卑官出入元无假偶来却胜特来好触处春光可圗画防日隂寒风用壮今朝霁景天所借趁人胡蝶作团蜚逐妇鸣鸠数声罢夭桃艳杏虽已过郁李金沙犹未谢其余红白争姱嫮醉态啼妆各潇洒颦风笑露頩欲语半吐梨花最闲雅游人防许健倒去红粉谁家短墙亚良辰独醒还自惜捐佩一樽犹可贯饼盘饧筯巳寒盟故人应问花应讶对春长作了事痴不念清懽本无价会当从公谢不敏百罚深杯不辞把魏花有约待人归秉烛醻春期后夜
　　再次韵
　　对花不领几栁下以诗自苦如东野今年陡觉负芳时狎兴萧条殊曩者西湖南园怳入梦漫道凥轮神作马可堪山鸟劝归去拟为莼羮乞长假十分销瘦空自怜一段闲愁倩谁画春光只比东逝波堂堂去意那能借青梅崖蜜倐登爼禊祓秋千仍复罢感君妙句慰岑寂欲挽清驩付衰谢光风揺揺压轻暑亭榭况经微雨洒径烦麴糵寛懐抱未用文章继风雅飜阶芍药醉面欹压架酴醾香蓓亚江城日有问字人酒不论钱更须贳君今赖以主人贤我亦不忧官长讶莺花好处醉为乡与君平日俱声价旗亭市楼故乡约岁晚会须茅一把客中一笑且追陪饮勿言归当卜夜
　　次韵张秀才
　　风前病眼如挟沙萧萧两鬓吹苍华翩然一马度平楚时见碧溜浮梅花胡蝶蘧蘧恐非梦干鹊角角营其家哦君新诗念乡国鴈字一行天际斜
　　望夫山
　　亭亭碧山椒依约凝黛立何年荡子妇登此望行役君行断音信妾恨无终极坚诚不磨灭化作山上石烟悲复云惨髣髴见精魄野花徒自好江月为谁白亦知江南与江北红楼无处无倾国妾身为石良不惜君心为石那可得
　　检旱宿香云
　　香云之山瞰平楚松篁路穷得僧宇明窻深室皆严靓白菊红蕖相媚妩它日欲来坐忙迫此行忽忽宁得所蒲团憇定饭秋蔬衣袂黄尘尚如许山僧共话岂须禅但爱茶瓯如泼乳投床有梦不能记忽听风林如过雨鸡声不贷拥被温又控罢骖陵险阻出门便觉仙凡隔犹闻窣堵风铃语今年旱暵遂无年枵腹吁天连保伍颇能念我困驰驱两两致词相劳苦但使秋租毋病汝吾自卑官惯尘土
　　田家叹
　　秧欲雨麦欲晴补创割肉望两熟家家昻首心征营一月晴半月隂宜晴宜雨不俱得望岁未免劳此心
　　谢翟元卿诗巻见投
　　从君只比羊胛熟得诗已可牛腰束谁言此老四壁立襞积锦绣罗羣玉晨兴讽诵暮编缀未觉饥雷隐枵腹我生嗜学类贪夫婪酣欲诉南山竹诗人到眼辄自慰句法得君今意足向来钥笑谈啓大胜几年膏火读骎骎警我欲川增前之汗漫今边幅颇嗟诗客千钧笔不博长安一囊粟人不求君君不即髙卧穷乡数椽屋苦无好事问奇字寂寞寒庖供苜蓿长篇短韵写不平日使贫交得骊目握瑜不价自应尔有底汲汲须圎曲我有鸱夷系短辕持浇胸中三万轴尚恨不作多田翁秔糯分君岁千斛
　　题芜湖雄观亭
　　大江来东南旁受众壑输下驿峡门窄积水陡下百尺余势如千鼓駴万马闛啮蹙崩腾排轧争危涂蟂矶赖是作龃龉不然颓沙裂岸宁复通舳舻霜晴似掲天两镜瞥眼浪涛相吞屠不知河伯窟宅托何所只应蛟鳄跋防无宁居隂晴明晦何限景付与沙鸥浦鹭纶竿夫令君作亭揽其要豁然眼界了江湖我昔暂登览诗瓢仍酒壶寒声隠隐撼窻户绿雾喷噀擅晓晡吴樯楚柁乱秋叶蜚山涌雪畧座隅淮山千髻更在洪涛外昏烟淡日时有无昆阳胜负等蛮触魏中之梁直锱铢人生红尘中局缩辕下驹安得李成王宰不死俱在眼水墨挥洒丹青摹江山千里入巻轴从此不数圃昆仑圗
　　张秀才枕屏
　　寒空惨澹森木古羣鸦无人自翔舞重山积水防里所稍见孤舟渺烟雨意吞洞庭卓天姥短屏数幅渠能许何时去作湖山主还唤诗翁来着语
　　谢朱宰借船【宰为芜湖予官繁昌】
　　书生禄遫空自怜三年官满囊无钱身如绊骥心千里安得一舸西风前令君磊落济川手留滞亦怜穷独叟大舟百尺影白虹借我搬家我何有函牛之鼎着鸡肋涓滴渠须瓠五石劣留两席寘圗书辇石囊沙压揺兀典衣买酒饷三老槌鼓鸣锣人看好相过重读借船帖我自卢胡君絶倒【自繁昌归先经于湖】
　　墨梅鱼扇寄孙成甫
　　都城六月难为客暑焮火山不余息从人辄博褦襶嗔假馆翁家得休适髯翁囷积胸中奇对客清谈霰雪飞扇材寄似亦安用聊代玉麈谈间挥须知寒夜氷花影着子骈枝可调鼎濠梁之乐物我融翁自欣然渠不领向来槃礴非画工象外析理翁则同少酬他日清凉惠知我梦依君子风
　　从王守猎
　　生世能忘尘外趣官居定作车中妇男儿胸次万斛寛不着尘埃着诗酒虎头起秀屹双髙层城更是干青霄使君领客凌缥缈天风飒飒揺旌旄吴峤鲁山青未了眇视平淮衣带绕艶歌浓笑碧云深声下人间却惊鸟不妨巻障下烟霏翠袖红妆旋打围杯行飞瀑乱歌吹蜚雾暗香俱在衣诗翁得兴飞防笔铜丸脱手初无迹酒酣登车接防倒马上梁州霜月白
　　散解庙行
　　巨灵挥斧山为拆谽谺飞出寒溪碧南酉北枧皆戸家种秧插稻供衣食此水不枯岁不饥此溪不涸龙是司森木古屋龙所宅人家望岁如取携笳箫呜呜坎坎鼓秋报春祈从父祖鸡豚肥腯社酒香擎跪曲拳谁敢侮年时雩祷嗟徒勤适龙睡熟唤不闻溪心蒿艾化埃壒可恠嘉谷遭惔焚千沟万浍分飞瀑面露揺风际天绿懐寳睡足龙亦惊雁门之踦此焉复安得溪水长滂浪龙不忸怩民乐康向来野草填饥肠怨气括作頥下囊
　　粉水行
　　散解溪纡福溪直两山空中泻清激潴渟壅建几千家邀入中田作膏液余流复合古城东末世尚奏铅华功定名粉水自谁始水神有灵当热中去年龟纹布溪底房民倒垂忧死徙今年活活夜继晨渌涨稻禾三百里此溪今昨殊亏盈郡民即溪岐死生天设地施禹疏凿世人盍亦求其情古来名实为賔主两溪厚农非小补但令旄孺无饥羸安用女子相夸诩
　　田家謡
　　麦上场蚕出筐此时秪有田家忙半月天晴一夜雨前日麦地皆青秧隂晴随意古难得妇后夫先各努力倐凉骤暖茧易蛾大妇络丝中妇织中妇辍闲事铅华不比大妇能忧家饭熟何曾趁时吃辛苦仅得蚕事毕小妇初嫁当少寛令伴阿姑顽【房谓嬉为顽】过日明年愿得如今年剰贮二麦饶丝绵小妇莫辞担上肩却放大妇常姑前
　　鹿鸣燕
　　乱山森立围古房重碧叠青天与长钟竒孕秀为隽良有如六子争轩昻胸次襞积云锦章汉之晁董唐常杨当日折冲阵堂堂尺棰不折筑受防皇上吁俊奄帝王士孟其晋如康庄即今劝驾观国光接翼便合鸳鹭行后先差池似未妨一防自足开天荒五大次第趍岩廊懐寳判阅三星霜一杯首饯江夏黄一诗窃比振履商功名逼人未易量坐来相映睂间黄谁遣大宅浮春阳他年朝路偕翶翔惟南有斗耿昊苍一字定寄渔樵乡老子善诵君叵忘
　　次前韵送胡省元
　　南宫严严各分房过眼千牍春昼长戛戛百楛収一良主司黍累作低昻黄道湛碧谁为章胡郎笔势傲长杨掉臂旧升贾马堂自读君文此心降看写帝伯仍皇王诸公盥诵顔为庄射防便近天子光一鸣坐瘖千驷行腾陵絶防略不妨我昔涂抹防寒荒囊笔亦解趍东廊一官蹭蹬鬓颔霜桑榆聊乐师陈黄逐逐一饱随工商才无它竒堪斗量放君绿鬓便银黄功名若木升朝阳雕鹏举翮云路翔腰印累金玉佩苍功成昼绣归郑乡车笠旧誓无相忘
　　次韵许节推喜雪
　　雪后缄诗送春燠何异祠坛起祗肃吟哦三叹思荅报几欲挥毫纸随缩多闻实借益者三敬客不啻需之六别君方看月下及门仅比羊胛熟前时为雪谒仙佛俯伛叩神如问卜隂阳妙由帝把握寅亮傍赖公廸笃死生休戚繋雨旸此柄不轻果谁属天公欠雪如负劵得之无庸计迟速盈尺告功遽放晴孰谓十寒财一暴念子诗愁替酒狂【许云途中不濡唇】几日风飱仍露宿想见晨窻误月明催汲溪泉煑山蔌云际羣峯駮粉绘日下众壑淙哀玉我虽越爼政无补犹饱官饔住官屋不嗟破履印遗趾更免长镵劚黄独剥啄或肯送尺书倾箱中有麖鹿肉遥知合围罥蹄角惊奔窘怖彻毛骨放麑歠羮未恝然老子平生蔬茹足瓶中疗饥余白粲瓮里度寒仍防蓄隐几日日面南山捉笔时时泻悬瀑但有赤脚侍玉川分无散花问金粟春前三白盛世瑞幸此迂愚寛谴逐朝来徙倚观稼上宿麦泛烟青极目佻天之功敢侥罪含生有自如其欲寒梅妩媚糚更新弱栁珑眉上蹙风日清妍近试灯载路已听歌鼓腹不辞三夜同此乐瓮蚁妓衣预催趣浓欢共贷家山梦小队重按年时曲仕逢岁稔信可喜人任天真或为福长翁一世文字余可是营生有机轴径来同作醉乡逰聚散囬头车转毂【观稼房陵亭名予三月即替云】
　　谢襄阳陶宰惠靖节先生编年大本
　　陶翁清节人可追陶诗妙处吾所师百篇昭昭掲日月行云流水无定姿颠倒后前昧甲子可忍白璧犹小疵三家纪述互蹖駮千载传授仍参差逺孙挺立翁不死吏隐平挹乡里儿空洞胸襟着今古遗编订正当属谁扶微擿隠究茫昧别白苍黑分毫厘翁防俗心诗其寓彼未易识此则遗幽意隐义眼中了笔端有口今见之细书大字肯及我故人嘉惠良不赀摩挱老眼屏汤熨歘讶毛孔生凉飔归装不忧更空匮招隠正用寛衰迟世间报施有厚薄自顾壁立谋晨炊心期烱烱共一月未妨相望天之涯
　　题识山堂
　　物之或暌九牛毛理有适契鹤鸣臯对山旋目无主山灵定笑山不遭庐阜姿态杳莫状烟容岚影翻海涛德人眼力了天巧离朱眸睨难形逃髙堂面埶踞缥缈旷度洒落遗尘劳万巧千竒领定体如闯阛阓挹同袍要须槃礴烦画史正自指顾分秋毫闻道樽罍富賔从至今巻轴余风骚我登斯堂唶迟暮仙翁巳蹑海上鳌横前三万八千丈天台信美非其曹崩腾恍骇失要领窥觇厯览首屡搔先生翳鸾骖紫凤想后韩众前卢敖白玉之童手碧桃双成智琼各云璈神游未置兹山遨徙倚怅望吾郁陶尘中局束真狴牢但觉徳人山与髙
　　次韵髙殿撰题东山
　　庐山佳处云英英鹤归谁识丁佐卿东林遗址倐兴废未害诸老传清名向来杖屦孰游厯猿鸟近人鸥不惊乐天本愿秪兜率思邈不忘听化城一从棘位复帅阃晋酌白兽悬旄旌先生本自逺公辈梦繋莲社松竹行即今上品已补处妙句留并山峥嵘未下饮光领一笑曾是圎泽论三生何人着语嗣絶响浪许伯起新有声尚忆诗翁运椽笔坐排九派咸东倾
　　次韵徐监岳四首
　　文字挽囬正始音如君岂合安家林干禄不作次且叹读书方竞分寸隂斯人与室幸孔迩有底寻丈能汲深两诗竟得摩老眼我饥渴他年心
　　落落过眼谁知音故山桧枝森碧林白鸥盟坚不待歃岂应辟影忘息隂末路功名梦已断生平邱壑情自深素琴浊酒槃礴地颇领渊明千载心
　　湖间波声环佩音湖上游子纷如林坐窻日梦旧逰处屯云重雾专积隂凄风剥香梅坞滑轻烟暝翠松行深画船载酒年少事老不耐闲犹此心
　　抱枝山鸟虽好音未放红糁黏青林东风一扫寒雨尽羲驭明晦云移隂嶝岭熹晴乱屏合涟漪湛渌半篙深翩僊舟子得我羡笑傲山影眠波心
　　再次韵呈林子长郎中二首【林淳熈丁酉为当涂教官予尉繁昌摄事郡中馆于泮宫相与欵宻再见行都俛仰道旧作此呈似且谢见觞】
　　诸生吾伊莺燕音忆尝客我诗书林交期离合悼今昔宦路漂泊费光隂故人恩意歌酒欵省郎香雾帘栊深二十四年一笑适可待车笠论初心
　　三叹熟君朱弦音可但文价髙儒林课闻安仁最花县车想召伯驻棠隂诗坛自昔隠一敌意匠超忽陵髙深补衮活国要次第向来子牟魏阙心
　　正月晦西湖小憇市楼
　　鼓腹不诧金石音吟竹坞俄梅林方爱羣鹜漾清泚忽听一鸠啼晏隂野饭不妨随分饱杯酒却忆向来深明朝晴雨恐未卜鸥鹭盟寒空复心【诸公约再逰】
　　再次前韵呈林郎中五首
　　清诗似奏韶乐音林侯宿世孤山林疎云时漏凉月影雏凤独啸脩竹隂金华后山俨在目非子谁复钩其深掩巻炷香三叹息向来望若空潜心
　　坎流行止忌株守敢薄绅笏髙山林平时交期车合辙囬首夷路鹤鸣隂穷鸟低催客吟苦九虎耽视天门深南道主人推毂手赖君未遣灰吾心
　　仪圗登俊烦玉音何人望倾英俊林比喜诸公挽此杰正复寳鼎荐汾隂楚珩赵璧希代寳丹地紫阁五云深论思调虞要无迹安用夫人知格心
　　一书仅逹缺嗣音蔀屋有梦定山林贤者即今在王所陈人不忧老墙隂或容连茹鸳鹭后闻道结知君相深时遣吴姝近酒盏更防蜀鸟揺归心【郎中出侑觞者仍戒以客中小耐】春皇报人如寄音紫燕窥帘莺绕林于时不无客欣戚此意正繋天晴隂傍湖楼影酒旗直到眼人家花雾深老子独醒尚此兴归时参昴横天心
　　徐南卿招饭
　　徐郎陋巷四立壁乗间亦戒賔友食慈亲衰鬓不供剪定卖春衣典书册念君治具良骚骚与渠侵早来得得小楼十客不余地犹胜陶翁劣容膝江西米□丝作窝吴国香秔玉为粒嗣宗阿戎各好士笑颉羮鄙仍妇徳老子旅寓得此饱勃郁诗情喙三尺出门未妨雨垫巾万屐声中缓归防
　　再次韵
　　东隣客来每坚壁西邻客来常蓐食旅中一饱岂细故偕举大事书之册末路孜孜食眠计外此敢忘戒在得苏端向我顔色好冲雨不辞泥没膝居贫颇禁恶客恼念子秤薪仍数粒肺可用禴米可饼并付馋僮饱君德人谓裁诗等裁锦拙妇渠能把刀尺陶翁宜报苦未赓搜搅肝肠闲倚防
　　再次韵
　　白昼曲肱睨东壁鸒斯空复贼粮食晚途自笑砚生埃少日颇尝韦串册生世恐随草木腐忍使功言两无得长安宁无翕赩者自疑有鐡闗腰膝乐天任运时近酒子房逃荣犹却粒求穷我者迄未知夫此谁怨夫谁徳拟访莺花豁襟抱门外雨余泥一尺山隂不待兴尽回掠面东风寒策策
　　再次韵谢徐监岳惠和章
　　若人胸中着奎壁落笔似不烟火食平生著述奏竒勲玉缀珠编今防册定知前辈与争驱抑使衰翁饱新得涎颡十驾终后尘坐看康庄骖齧膝陶猗廪庾诧陈腐小家瓶罍不余粒清诗属我猥见予只遣心顔賸慙徳条枚拱把竟何取挺拔苍松二千尺政恐血指匠石前袖手观傍犹上防
　　再次林郎中韵
　　几年块处断足音日咏楚些歌常林朋知久矣张邴我矻矻抱瓮如汉隂末路面顔殊自笑故人情义无与深桑榆可収倚君重表表玉立行班心


　　江湖长翁集巻九
　　钦定四库全书
　　江湖长翁集巻十　　　　宋　陈造　撰
　　七言古诗
　　赠王仲和架阁【王招饮小姬十辈执乐甚闲予以王之才谞能办又疑其天降地涌也徐乃知皆其妹所有再访之去巳久矣为赋古诗】
　　朱楼窻霏杨栁烟楼中香雾浮龙涎旋客眼锦绣筵闹花打围妖且妍小蓓稚蕚红玉鲜酒行急管杂繁弦羯鼓催开褭风莲横笛未放蛟鼍眠老子判醉忘华颠归去就枕疑针氊但有梦语追游仙芳讯忽听青翼传翠鸾彩云歘漂翩缥缈三十六洞天水佩风裳若个边重来朱楼栁吹绵楼中主人卓诗肩瀹处士茗安僧禅兀坐向我俱可怜君才时彦孰后先宦路已着祖生鞭富贵取携固有然列屋指见罗婵娟老子贤否真天渊蕙兰香中锦瑟前觞咏或可君周旋
　　次韵林郎中龚宗簿
　　散人拥书茅屋底秖合下泽居乡里浪指青期策足端复沧浪规洗耳林侯坐分韩席半龚侯天才宁习惯瓢酌天浆防紫傍峩峩贝阙连蜚观名位顾肯卑微休两杰未易今世求老子志愿一邱壑鹪鹏彼此逍遥游清篇骈来真好在谁云物理莫两大捧心血指不得辞门外长须翘足待
　　再次韵寄林郎中
　　林侯理窟元无底如拜宣尼亲阙里经笥沈醇文笔古俯视时流皆口耳我生忧虞占多半鼈跛蠖屈今已惯林侯尚抗仓庾尘盍胡尝作不二观相鲁君小公仪休从政顾自愧由求崧髙蒸民有吉甫飘风浪欲歌来游索米惜不畱行在坐论看君偕五大樵讴或配鼎彜书衰翁纵衰犹可待
　　再次韵呈林子长郎中龚养正寺簿
　　荒学蹄涔易窥底禄遬不应来帝里昧为此役君定笑当念平生意行耳过耳毁誉纷相半曳裾袖刺何尝惯糊口未忘丐斗升投闲正须问祠观归云倦鸟且罢休镜中头颅盍反求小儿能耕妇能饷老子卒岁良优游石友青云两君在肺肝倾倒不自大还家犹可诧里闾渠侬秪博白眼待
　　再次韵林郎中
　　醉乡陶然真我底落世瞢作鱼千里颇思溪风鸣桧枝一洗半生市声耳帝城春月雨强半蹑屐冲泥今巳惯湖莹氷奁涛涌山回思向来领竒观角角倦鹊语未休晚鸠饶舌如有求明朝定可载酒去携儿一为湖上游湖西羣艶虽无在宿云扫空天宇大蹇吾健倒趁早归醉尉未须嗔目待
　　次儿辈喜雨韵呈太守
　　老子箪食师顔渊忧世不合居民先今年不雨春破夏惴惕亦复针氊然嗟嗟五月河无水温饱之望疑己巳一雨滂浪弥夜旦龙伯至仁端起死国史未用书旱雩人神幽显修交孚老子一饱危不给恩私仰戴君大夫君恩如天不遗物龙伯岂应甘蠖屈使君况是龙之友偕儿同依赵卿日
　　再次韵寄杨宰
　　小家作活鱼脱渊凶歉之备渠能先劳勤颇似抱瓮叟安得心数如计然人方渴羗欲沽水龙公睡足那容巳怒卷淮江作飞雨旱魃潜藏蝗蝻死令君丘祷亦鲁雩天心黙随人意孚百里旄倪歌载涂我亦饱饭竟潜夫今君岂复池中物中年墨绶人称屈髙郎小邑径刺史老子贺书当不日
　　使君有诗复次韵
　　诗播乐职闻子渊贵耳底用泥古先吾宗使君当世贤援今辈古敢间然祖武孙谋有源水功名济美方未巳即今朝野属望深简斋仙人真不死诗律欲并元刘驱郡政坐使豚鱼孚编辑妙制纪殊绩瘖不措手吾非夫壮岁毫端有神物才与年衰此心屈伸纸索句颇强顔漫把清明誉天日
　　赠臧汝舟次韵
　　昔人得珠没涛渊悟后悚惕悔厥先世间万事无真是辩口莫究然不然此心疑然古井水与俗方圎宁得已纹楸亦有进道机介视胜负齐生死臧子多智守已愚能事不盖已日孚南风覆舟后诈狙义战得隽逾老夫闲中败意防俗物喜君相过不待屈此乐政令儿辈知阅日无庸讥愒日
　　次韵杨宰花石纲遗石
　　令君藻翰辈古先脱口一可乐石刋盍令珥笔草大册底用韵语谈槐安一诗为吊湖边石深感崇宁全盛日玉烛叶和黄道明天扶休运非人力丰碑端合颂虞周逺来近恱絶叹愁有君无臣古所恨殱佞嬉笑乗胶舟鸩心饴口谀圣主漕石移花闹南土玲珑苍石中路弃不见奸憸欧刀死此心安得此石顽感物抱恨甘终天平日志愿裹马革杖扶鬻茹吾衰年
　　再次韵杨宰
　　君不见竒章平生石解顔有得甲乙劳镌刋又不见卫公平泉严作戒要与山岳争完安袵席杯盘易沈溺可无雅好嬉过日生须玩物不流物负山暇问谁有力此石摈弃岁防周防人摩挱动诗愁不妨野鸟印爪迹曾是画鹢明方舟奇嗜岂必真无取尤物未可轻粪土二公真情不激诡静对孱顔堪乐死揆予肮脏如石顽一跌叵复能朝天石黙不言诗为宣正用吟玩忘吾年次韵解禹玉【解作诗亦工于画诗则餍观矣诸公多得其画予独不见与故诗中及之】
　　夫君官职虽西班夫君不独师孔顔画手人言逼曹覇诗力自诡追子山对客每游庖丁刄得兴笑解齐女环槃礴臝前笔未落竞病韵险思不悭掀髯扫出山河影就醉或放风月闲我亦平生弄翰墨诸公颇置齿頬间侧身南望常仰髙肯交下风俄二毛京口市楼听度曲广陵帅席陪挥毫悲吟自作夜虫响絶唱傍羡秋鹰豪虚孰髙名擅頋陆仅识妙思陵庄骚金阜老仙宪文武醴筵继日唤我曹银台吐焰金翠绣帷护暖闻兰膏挈挈去寻樵牧盟贷我抗俗慙山灵风流云散有悲唶目前赤脚仍樵青府公忽驾西蜚鹄言访劔阁摹旧铭女娲青泥万山外争突云日寒峥嵘前懽断更容续一纸寄意良未能向者望望君不来谈舌攅棘胸填埃叩门剥啄粲一笑洒然一洗衰病懐新诗絶妙不我靳笑口忽复缘君开骥足争先真老矣屠门大嚼亦快哉但令石交不遐弃此外扰扰付一咍防时携将好东绢倩巻吴中山水回
　　赠解禹玉【解将家子以文字取世知予望之以致逺而老夫书痴为可戒故复取前韵作诗进之】
　　读书秖博双鬓斑诗好岂解留朱顔平时无客怜辙鲋触处有人嘲饭山相府略尝唤宜禄木门不梦窥铜环多病但结药裹伴得酒间发诗囊悭频频终慊斯饱浩荡拟逐江鸥闲未死更费屐防两此生秖欠茅三间【方营巢未竟】丁年悔不全吾髙正坐枵腹守不毛卑官糊口竟何补捐弃什百収一毫执版仰看上官面可复直气陵羣豪夜剔残灯赋招隐愁追交情广楚骚丰约仅足优龙具污隆真可付马曹共嗟孔奋不自泽政复所至无脂膏向来枯防苦伤生涂穷却用陶性灵故人肯来问牢落河畔罢吟草青青夫谁急草脩期檄夫谁大刻班超铭孽虏游魂须晷刻燕然苍石髙峥嵘横槊千篇月三防是责舍子谁当能可遽学我赋归来临流欲濯襟袂埃老子期君旧不浅看上要津舒壮懐乌惊兎急易寒暑尧蓂不办供合开文字玩世请少息盛时难得君念哉昔人听谋取一得勿以老耄资笑咍君不见壮岁一跌子陈子江湖毕世甘低囬
　　次韵杨宰食蠏
　　长翁服食僧様清灌园得闲収落英壮岁颇营口腹事冈有罝罟梁有罾大胾每快屠门嚼美酒惯陪豪士倾酒边最爱无长叟坐隅未揖先风生挥斥肴品进此叟似去伧荒游上京王谢家儿负贩子气味不待口舌争年年属餍不汝厌勇向上党人夸矜一从多病戒竒嗜屏絶鳞介疎姜枨水中之怒宁阿系丈室髙卧几净名二年闲杀把螯手久要药裹熏炉并旱后篮筐荐蜞越君乃下筯収所憎铭盘久断旧嗜好垂涎忽诵新歌行射阳浦口霜耿耿繁梁埭头雾及今尖团日供百莫孤君家竹叶清【射阳最出蟹自繁梁入城故云予尝传无长叟无长无物也今秋此物艰得而小】
　　送羊侯因简崔帅
　　殿庐护严外蕃宣崔侯文武能兼全石城之政列城先迄今遗爱春与妍尔来淮上提帅权淮民歌舞且晏眠术业可但朝路传异域南首争骈肩旧故顾念无愚贤如我衰病霜满颠眷眷未肯即弃捐一纸缄春飞堕前嬾拙双足如绕纒欲徃谢之寻囬船毎独念之防针氊叔子北归气翩翩棋酒办与君周旋未醉定复谭臞仙知我抱犊方中田黄堂名酒压香泉【香泉髙邮佳酒名】淮白不下槎头鳊叔子小驻当还辕有人北望心拳拳无使渇德垂馋涎
　　次韵张守垂虹小驻
　　闻道垂虹舒逺目江波浩荡江天晴江城竹马待已久未妨小寒鸥鹭盟郡民憔嗟岁下熟丈夫慨慷志在行盛时陈力要接淅遮莫常谭嗤老生
　　再分韵得花字
　　春工防时来天涯人间指顾成豪华未叹丹杏无余葩能事已到桃李花东园地胜賔尽嘉尘边霏屑杯中霞将坛令下手一义阵势歘变常山蛇眉颦肩耸静不哗诗成笑语还纷拏吾侪此乐世莫加聚蚊金谷何足夸但恐儿辈揺齿牙法士亦复工疵瑕君且休矣吾还家况复髙栁翻倦鸦径催紫衣巾小车我亦欵段随挥檛
　　赠赵子野【子野分韵得日字借其韵】
　　长翁饮徳腹为实赵侯论交胶在漆官曹未肯孤吟赏车载鸱夷挽衰疾楼前红树媚晴霁楼间清风细披拂峥嵘帝皥专花事彷佛江妃奏瑶瑟巾欹帻堕人傲兀堂堂饮兴方未毕眼看韶华吾嗫嚅气摩苍昊君豪逸人间乐事易陈迹便恐清欢转头失孰知椽笔今诗史烦君挥毫记今日
　　赠刘行甫【分韵得耳字】
　　刘郎雍容古君子平时人指原夫耳忽然闯我风雅坛疾雷破柱蛟龙起豫章可栋今七年魏舒惊人才一矢后来独步君仲宣抚斵轮具吾衰矣
　　次韵赵子野赠别
　　白地倒海翻重湖赵侯涂改插架书石麟角犀清而腴了知不是山泽臞舌宫齿商鳯将雏一笑着我东郭竽曹后鲍前君指呼郊寒岛瘦君童奴翠鳯未防口不糊吮漱沆瀣骑兎乌擘水挹取骊颔珠挂作白月照海隅丹山阿阁久榛芜跳梁饿鸱啼鹁鸪两鸟囚作辕下驹巨灵蹶起张怒须一鸟伸喙羣翼趍向来偃仆须君扶大篇落手吾戒涂春风得意揄翠裾东西州尔非秦吴犹金玉音宁所圗
　　送曹器逺从使虏
　　暑风焮面黄尘底曹侯据鞍轻万里晓趁官程夜未休不为功名为知巳男儿生有四方志谁能俛眉妇车里周原咨度使尘飞汉官威仪渠颡泚异时横草恐不免此去灌聊复尔赤县神州吾旧物文谟武略君奇士列圣恩波迄未涯百年胡运今如此山川险隘须黙究他日上前烦聚米杀胡之林定何许持酒遐望一啓齿归来有句敌车攻老子滞懑资一洗
　　送二赵金陵秋闱之行
　　君家种德麻苇似两郎今日东南美石麟角犀互辉映拄腹撑肠皆锦绮贤书聮翩取如掇文字欲贵江淮纸光久匣自光芒仆姑所指当披靡去去秋风鼓鹏翼翺翔烟霄此其始建邺山川古雄丽平分胜槩供笔底气陵钟阜峰头云辞倾白鹭洲前水聮璧不难先众俊歴块仍能轻万里平日双眼不屡青竒穷一生端坐此即今意气为君倾老子阅人盖多矣
　　送刘常父秋试兼简行父
　　良乐伫目思骥子工师择材须杞梓刘家昆季宁近用直干百围日千里戯防之暇同鸡窻平挹千古如探囊尺棰政自无坚彊况腰乌号手鱼膓乡邦惊叹有此客一笔与翁箭锋直秋赋春闱溷子尔老子贺书已濡笔香名聮翩传里闾珠宫贝阙方权舆他年日奉平反笑更胜而今读贺书
　　题六么后
　　爱爱少日淫奔女爱爱死作贞烈妇东隅一跌収桑榆竟得佳名传乐府男子处死正自难此女励志雪柏寒至今挺挺在人目诗翁作诗垂不刋谁翻此诗入宫羽檀唇缓歌细腰舞直掩霓裳羽衣曲更问离魂馈浆女且玩此舞空金巵莫奏此曲增悲凄兰摧蕙枯昆玉碎不如人家嫁狗随狗鸡随鸡百年佳丽终枯骴汝名芬芳无巳时舍生狥义渠安之而我更用兴悲为我悲所悲人不识抚事懐人悼今昔翻云覆雨行路难君不见买臣之妻彦升客
　　陈伯固使君祷雨得雪为作
　　妖魃肆虐挻余灾麦田未麦空黄埃饥民忍饥守乡土倚公力挽和气回梵筵告旱初拜手补陀仙人已囬首杨枝一麾神受职雪龙占先效奔走飞翔作意擅晓昏膏润趂时救枯朽人名此雪宗丞雪祈禳取携屈伸肘德政可但人间最大士与徒龙与友闵雨竞喜雪应祈今段尤拜天赐厚归前帝席指日冀更遣竒祥福诸后太岁在戌如在酉看取乞浆还得酒
　　次韵杨宰
　　头颅敢意封戸牖饮处徃徃推祭酒宜人珍果亦鼎来把杯未省嗟不偶拳栗御枣玉山竒南北气殊仍地丑少日诗人鲙鲸兴莫年醉客持螯手令君未负将军腹襞积琅玕向谁剖三珍荐槃侑从事翛然径访无何有诗来可但落馋涎万巻更慙王季友
　　送赴省七子
　　忆昔涂抹鬓未秋著书初不缘穷愁交契徃徃第一流爱且助之恩意周翳桑槃饭惊浪舟如輠转毂需膏油疾需妙剂寒需裘李郝砚席初绸缪陈赵进脩警堕偷出语凿凿瑚钩三臧笔底风雨遒丁年出我便一头儒林丈人拔其尤贤书政用谭笑収七子寂寂从我游穷人累人君信不迄今里闬闻沈浮玉音下天正旁搜南宫之行勿夷犹巨鱼纵壑鹰辞韝鴈塔岐路隣昆邱防音聮翩走吾州壮志此去不啻酬士抱奥学追前修噤不施世吾侪羞肯卧少室甘沈幽肯闯侯门提蒯缑贤科夷淦古共由论才君等谁与俦可学老子拙自谋所向数竒老不侯一樽上尽犹未休索句轧轧蠒绪抽不作儿女声悲啾倚须接武拱帝旒付我一竿钓沧洲
　　石湖两帖还李推官
　　石湖老子家蓬邱一笑俯作人间游风度人品第一流结字亦复无朋俦还轸蓬邱俄十秋恍开此帖揩病眸便若执鞭侍琼舟狂奔渴骥腾惊虬断圭折剑纷然投蜚虹曳霞烂相缪人间至寳人贪求无闾珣琪雍琳璆彼此轻重宁其侔借我肯作一月留我痴不减顾虎头还君孰视仍牢収爱护幸免恶客偷亦幸不汚寒具油
　　陈学正惠诗酬以长句
　　寒风折人粟生肤局坐掩戸孰与娱吾宗髙义驾为迂新诗烂粲慰槁枯一百十二骊龙珠春意谁遣生座隅吾宗学力源委俱决为巨川潴陂湖粉袍未脱口未糊气凌云霄色敷腴肝肺向我每倾输我老旧学慙榛芜妙语正赖君起予不办李酬瑶琚病鹤曳翮寒松臞可复飞动索故吾
　　陈学正孙学录有诗复次韵
　　俗子败兴蚊咂肤独赖胜士相嬉娱彼异趣者嗤我迂岂知木茂水不枯繄山韫玉渊懐珠二子豪爽仍防隅才名角立风义俱诗笔为我翻重湖雨膏雾沐春糢糊佳节尚忍孤云腴古来左角计赢输但有邱陇埋烟芜愿言公等常娱予不辱裋褐荣琼琚山雌卑飞未妨臞更用鸟乌歌吾吾
　　戯作【饮食小过不佳赵帅招饮淡食止酒因成古诗】
　　书生禀赋纸様薄平日扶衰惟粥药一日饮湿小啮肥河鱼数日烦医治佳辰府公约把酒严斥厨丁预节口借问主賔醻酢余还许公荣袖手无厚味腊毒古不予如作病何仍古语生世例非金石坚支离如我更可怜馋噇动使诸病入冷坐亦复百忧集彭殇瘠肥本自齐此理秪许防庄知筯下万钱无足取厨荐三韭徒自苦法士语饮应且憎何如卧客懐中醉不譍婪酣任人嗤谷伯何如辟谷髙人师黄石陈遵张竦柄凿夫何为彼此未可相是非七十老翁谁能促戚缚此戒醉死病殂吾命在
　　次陈倅同年琼露酒诗韵
　　君家家酿人家无市酤漓澁真剥肤朝来洗盏酹先酒凝【去声】若金茎秋露珠色香第一味称此舆台桑落卿玉腴客间公荣不共饮主人恩意无乃孤欢伯三益能娱予愁城九守付摧枯淮乡香泉岂其徒防梦枉用驰枌榆君家家酿人家无渴羗恼君君恕乎为君剧饮首就濡可待谋乐间忧虞
　　题髙梦锡指牛圗
　　将军向来马量谷封君劣比羊千足浮云富贵漫夸毗不博范叟回青目此叟落魄水墨仙松煤染指皆其天奏刀浪诧牛无全寝讹降饮二百角身不服箱鼻不穿觳觫肯受众目怜髙郎画徧米家船此轴寳重一当千老子老欲耕淮壖薋菉葹满髙下田政用百尾收乌犍刀劒纵售能几钱展掩此画空惘然平日幽趣终拳拳此叟傥可作九原画我草履麻为鞭经挂牛角羣牛前
　　次朱必先与师是唱酬韵
　　朱郎满腹抱贤业壮岁弹铗仍哀歌飞将未侯方朔饿天无老眼如子何纷纷过眼日百十超拔如君信难及平陵笔阵吾敢支稳掇世科人所必小儿鹿鹿空肩随血指汗顔惊崛竒于莵一啸百兽慑谁顾露草寒蛩悲诗书鼓吹且强饭舜咨臯谟适华旦功名迫逐可得辞等闲莫咏南山粲
　　再次韵
　　男子负抱成蹉跎唾壶自击商声歌此声此意谁解领政用折柬招羊何人言百里半九十它日聪明嗟不及云衢掎袂梦空劳神武挂冠吾已必久要但有穷鬼随此鬼亦使文怪奇推敲惯尝京尹怒登临肯兴赋客悲蚕蚁可浴牛可饭农家星候知昬旦不妨婢子办黄防更贷邻僧供白粲
　　客以诗为东园饮不果次其韵二首
　　东园千树簉白红携壶满意一醉同向来可是君宿诺政复急雨斜惊风县知此兴未渠尽暖日晴云岂终吝叩门日听长须来老夫于子骖之靳
　　春池照影红锦衣鸳鸯与鸭同低摧金笼鹦鹉颇谇语解道春色今寒灰客来命笑还错莫此情不似君情薄会须把酒杏花前秪唤茶瓯充罚爵【主人怒诸妓故及之】
　　雨未止再次前韵二首
　　苍顔无酒不能红坐窻袖手禅衲同几时羲驭肯怜客满意花卉揺光风樽酒向君懐抱尽赓歌剧谭忘悔吝更看珠玉聮翩来孰云猛乞犹小靳
　　樽前罢唱金缕衣花为蔫萎玉为摧欠伸旧识名驹子【后山语】兰艾一燎同飞灰匆遽不及呼莫莫春愁禁人酒力薄拟令大白径浮君毕献继今仍此爵
　　次韵魏知元
　　诗人索诗无乃俗我乎索之更虚辱从来东郭滥吹竽缪使尾续阳春曲此腹涸矣劳诛求我老知耻吾罢休使君拂云敞新楼且可一醉同楼头【是日真州拂云楼买酒】
　　再用韵
　　青楼琴客信超俗俗外客子幸临辱定知略眼岁寒枝肯负平生白头曲雌凰雄鳯副所求和鸣之乐方未休暗香疎影春借力更看青子骈枝头
　　次髙賔王饯徐南卿韵
　　徐郎坐穷无防请千里过我身将影未办还辕梅雪漂颇忆离家鴈天冷髙郎表表今子云等闲落笔诗中君学力不为救饥分归从夫子収奇勲
　　赠画士龚子
　　古人论画索画外世俗区区较形似眼明亦有可人者龚子画形兼画意龝兰春蕙相与芳梅花照影生暗香倚烟映雾各夸嫮并作短轴供寳藏斩新雪色三丈壁胜日烦渠挥淡墨楂牙老树对丑石龙腾兽伏起恍惚松底跳波隐隐轰千鼙石间横斜风竹相因依长翁雅趣在水竹新开湖南规办五畆绿此松此石偕四友身未出门先在目暮年供给良易足龚子惠我真絶俗万钱酬赠不颔頥新诗渠能饱君腹平生好事吾屡空龚子好事未后翁藏诗寳画从人笑与子把玩无终穷
　　呈赵帅【访帅困于腰铺次日帅闻到招饮】
　　雨行本自贪风便四十里程真劈箭长年摊钱夸半仙一炊黍顷风头转生世快意多所辱叶舟瓠壶浪如屋暗摏触船船版折船丁吁天船媪哭淦穷傥有哀王孙腰铺人家闭门丁翁禄遫捕鱼者向我顾肯顔色温茅屋新成容寄宿麻茶初熟仍见分解衣灭烛睡欲死乡梦醒时鸡唤晨平时晨餔下南浦定向扬州听更鼓飞防生忧吾敢怨薄命若为防市弩今朝河面吹细痕竹树不声人骏奔掣铃一笑话畴昔便有乐事酬佳辰镇淮主人开渌樽蕙兰香前箫鼓喧一杯为我安惊防胜谈亹亹清耳根向来忧虞无足言








　　江湖长翁集巻十
　　钦定四库全书
　　江湖长翁集巻十一　　　　宋陈造　撰
　　五言律诗
　　山居十首
　　山闲有好事时肯问何如束送筯头薤鲜分匙面鱼披襟偕我饱揽髪为君梳一笑尘劳外都无病可祛咀毒横戈地财堪博一羞时流正攘臂老子解抽头秦楚蜗两角跖夷貉一邱向来回晩照了不见全牛忽作断过访经旬闲瘦笻慵添和诗债病减灌园功石鼎袅轻碧庭柯零碎红竹君如见慰竟日啸窻风居深自少客儿辈省譍门日课午钟饭生涯三畞园嗜鱼亲蜑戸辍果及王孙不惜苔钱破横纵步屧痕鸟息我亦倦行行取径微石棱妨错足藤蔓每钩衣森木各天籁连山同夕晖推门吟袖冷满带野风归涉世惯多遻还欣惬此心鸡孙当岁稔竹母值秋隂言配香秔软行须绿影深继今摩腹去风日更萧森萍梗才糊口爬沙亦畏淦悠然三径地有此百金躯乗兴聊吟笔无弦且槁梧幽居喜客醉未遣秫田芜蕉鹿谢依乗孤髙廼得朋闲谈每褐父清晤或邻僧止酒元真子居家杜伯升此心安隐处蜩鸴傲鹍鹏一室市声外生经良不孤园花非独笑风竹巧相娱为客求鹅母供家课橘奴残年温饱尔外此亦何须丁年陪友旧尘雾去骎骎不赖学问力终孤云水心无波真古井跃冶岂祥金抚已知今是扁舟钓碧浔
　　元夜病起二首
　　霁色莫澄鲜和声入管弦人家无事日时节放灯天璧月红尘外东风绿酒前强陪儿女笑病骨得轻便节物撩佳兴浮生盍自寛山城如许乐灯市不多寒微步漂香细行歌惜夜阑何人欹醉防朱袖簇归鞍
　　香云寺
　　山月明空隙庭柯下槁干沈沈僧夜静漠漠鴈天寒梦境愁偏隔诗情老易阑未容辞水厄聊复踞蒲团
　　丁簿到芜湖书不至
　　几日到于湖交情未合疎相望百里地不寄一行书待此寛相忆何人念索居朔风吹鴈断徙倚正愁予
　　圩上
　　小村山影里山脚水明沙春事初移柳人家未摘茶生儿了门户馔客有鱼鰕笑我尘埃者奔驰鬓易华
　　丁酉道中暮春
　　去家如昨日节物转头非风处绿自舞雨余红顿稀野桥平水过村路蹑花归趂得酴醾在筝琶拂旧衣
　　秋日
　　梦蚁浪多忧隙驹如许遒凄凉一霜早黄落万山秋得失古青简漂零予白头不因多病过始觉此生浮
　　仁于庵
　　防防围僧屋檀栾隔槿篱月池聊濯足雪壁賸畱诗里社皆囷廪钟鱼亦岁时平生松隐赋回首十年迟
　　次韵翟元卿
　　君是儒冠秀源流况父兄文堪一战霸气欲五郎卿与世甘多遻谋生迄未成其谁为推挽小试合承明我困柄投凿君才瓴建髙要之同臭味政以借熏陶觞咏聊真乐媸妍付尔曹能来缓诗颊芋火荐松醪
　　得侄消息二首
　　甚喜年谷熟仍闻佳食眠郡人新过此乡信得真传社酒浮蛆渌湖鱼割玉鲜平时计安稳莫靳里胥钱二顷居耕获为谋未觉非输租能早计坐社莫相违念我官将满连宵梦只归团栾老邱壑肯作食言肥
　　感兴
　　如镜江流去奔驰合自羞病容霜后叶归兴浪前沤岐路三生债风埃一饱谋山田饶芋栗珍重故园秋
　　送人赴试
　　之子是荆璞温纯仍琢磨诸公推大手壮岁合贤科豹雾三年隐龙门一跃过得诗应自慰老子阅人多
　　金地寺
　　侧径崎岖去飞萝次第扪山横欲无地路转却逢村竹栢围荒寺莓苔上缭垣残僧不知客芋火老云根
　　畱行都
　　久饫南来饭长维北去船薫衣子笑韵入筯望潮鲜意适忘漂泛吾生计食眠归期何用数寛待藕花天
　　调官归
　　穰穰衣冠地耽耽公辅居云霄有防径尘土且长裾老去懐归切生知与世疎解漫刺在况说子公书
　　陪盱眙王使君东游四首
　　锦席浮波影牙樯转雾霏飞花窥碧酒舞蝶傍红衣野日歌前淡云峯望处微游鱼应与乐啼鸟莫催归缆解鸥飞处船移柳影中林庐桃李月浦溆蕙兰风酒浅能无醉歌长惜有终赋诗聊泚笔寓意未须工红旗围皂葢离迾碧山隅水色涵云树賔筵着画圗香温金凿落花亚锦屠苏醉里银丝鲙渔舟不待呼风林山阙处茅舍两三家小驻回鹘队重寻粟玉花疎烟横暖霭碧溜漱晴沙野兴未渠尽数峯明晚霞
　　都梁八首
　　淮汴朝宗地孤埤只眼前谯楼西日淡戍鼓北风传破竹非无计浇瓜亦自贤客愁浑几许抚劔倚吴天天外纤云尽山巅望眼遥平淮剪绿野白塔界晴霄客里风光异吟边物象骄功名它日事回首兴萧条新居得翠微景趣自幽奇白石羣羊卧脩篁翠葆欹山光衔睥睨云影傍藩篱席户无车马禽猿不更疑闗塞凄凉处青徐指顾边如何汉正朔不尽禹山川将畧轻三防天威重万全诸公不愒日老子判留年路恶惟沙碛山回忽市楼台明晩照花竹暝寒烟生事知无警懽声验有年犹嫌武陵遇不载割淮鲜犬吠葱青里人家竹径深短篱循石磵老屋枕烟岑牛瘠知春事鸠啼认晏隂丰年易为客杯酒慰幽寻向来经世蕴每作负山驰鬓髪不留黒京尘慙旧缁生涯黄巻在心事白鸥知回首林泉癖穷吾不为诗年年汉臣节春鴈与同归番俗尊华服皇家后武威市中斜毼贱水外拂庐稀南北皆生息和亲果是非
　　寄侄
　　拥衾听良夜风叶不余飞天地清霜冷江湖旅鴈归幽人惜短梦游子念征衣穷老人间世愁城屡合围
　　雨后病起二首
　　旱岁仍无麦淮民食正艰几时占雨信今日破天悭尽息田家叹聊开病客顔何由长岁稔金火莫循环小卧竹间斋幽懐得好开病从凉后减雨及望时来两屩山千叠诸雏饭一杯吾生计此耳无梦到燕台
　　归自湖西
　　晨具湖西饭还家腹果然怒风长擘席急浪不鸣船身觉青冥上情留白鸟边衰年端一快整防向云天
　　客中
　　多夜淮濒梦言归未有期愁禁客舍雨寒过杏花时酒废无何饮春如不自持若为丹九转能黒镜中丝
　　次韵朱万卿五首
　　陈雷好賔主亹亹各风流末座仍枚叟捐金得莫愁浓欢兼卜夜暇日赖销忧近按梁州谱何妨一再讴风义陶朱裔斗南无此流悬知禁厨脔不赋畔牢愁笔落无千载谈间散百忧尽抄新乐府惜欠雪儿讴彼姝绿窻子欧靓亦其流裠衩何因瘦眉梢不贮愁唾花新得意庭草共忘忧雌鳯求凰曲人前莫误讴一雨动三日沟塍皆怒流风凉欺酒力喜色寄诗愁不待桑林祷俄寛杞国忧丰登知有象满听载淦讴平时歌酒伴云散与风流白髪潘懐县青衫许散愁生怜自谋拙人谓不堪忧只拟江湖去狂吟和棹讴
　　寄兴化徐尉二首
　　敬问昭阳尉飡钱得饱无时方依绛帐课谢剪萑苻賔爼仍黄雉书窻了白驹低回自爱惜才业正时须自折河桥柳何人慰寂寥一书寜用靳两舍未为遥戍装应趣荆扉兴自饶回头五云处犹肯访渔樵
　　次韵彭景贶
　　鸠杖随身去乡园得自娱红鲜终日有俗物向来无酒所挥椽笔风前据槁梧逢人休举似儿辈笑吾徒
　　赠课会诸公
　　书社他年事寻盟未厌烦须吾执牛耳助子跃龙门凌厉先诸彦从容即万言隽功科举外暇日要防论
　　次瓜州
　　云曀平山塔烟明老濞城客行判费日舟泊细论程闸水清兼浊潮天雨复晴未须归有梦午枕惬凉生
　　赠髙黄二子
　　平昔金兰契过逢意自饶乗闲无窘步命笑有嘉招翠敛歌眉黛红生醉颊潮归骖从惜夜小待玉笙调
　　赠赵秀才
　　衮衮红尘去扁舟得挽回半生障日手一笑沃愁杯应俗吾衰矣论文子壮哉明年日边信满冀好懐开
　　约二赵棋集雨不果来
　　客子离羣意萧斋只睡宜得无新雨叹漫有故人期日力须棊局风凉入酒卮转头车妇去相忆各儿痴
　　次韵髙缙之二首
　　能事余千牍幽期自一邱向来书襞积不疗客漂流小挹苏耽鹤同歌甯戚牛几时诗酒社相属话天游奚囊走湖海襟度极风流学力隐一敌才华追二刘与时君有用漫仕我非优它日霄霏上诗成复寄不
　　次韵石湖居士瓶中早梅二首
　　诗翁静三昧笻杖壁间横小閤自清絶幽芳从瘦生巧当窻影见时映烛花明底用寻春去冲寒踏月行罗帷护春色羣木未昭苏絶胜翻香坐聊陪琢句臞天资便静独氷影倚空无后夜逢姑射仙家白玉壶【翁约相过】
　　再游虎邱二首
　　阖庐归骨地僧宇庇髙邱又趂能诗伴来为吊古游英雄余幅纸岁月莽东流未解山前客相逢更说愁【末句纪所见】
　　令节携壶客当年伏虎山诗成云气上人语画圗间官作三年住时须半日闲从今碧眼老几送醉中还
　　谢陈梦锡诗巻二首
　　诗法工如此何时粟一囊渠侬须拥篲老子欲烧香世论瞢贤否人家皆稻粱愿天开老眼为子疗饥膓髙才万夫敌余事十全医有句撞哀玉它年饮上池可缘乖世用政自畏人知当复嫌多口频烦説项斯
　　即事
　　侧径苔竹润短篱鸡鹜喧小停障日手聊憩卧云村绿影乌皮几新醅老瓦盆平生农圃计重与野人论
　　次韵罗春伯提举
　　龙公靳飞雨盍趂望时来尚及丰年计真令笑口开池莲端自若月地信佳哉倚槛西风夜题诗判费才
　　送髙缙之归谋武林结课二首
　　眼底论人物如君亦壮哉作书犹乞米造物不怜才跋履妨诗笔祛除近酒杯飞尘栖劒室归棹莫迟回【劒室缙之所居】
　　辐辏羣英地皇州异别州能文才倚马作意付焚舟士价知名下医门要担头明年春鴈足询我贺书邮
　　岁晚言懐
　　病在岁云除相羊小石渠连朝无出日进药止观书旧苦将迎困新慙诵説疎官曹不事事世恐诮相如纸屋酣春意霜空凝冻云甘违酒伴约稍策睡乡勲寂寂观空色堂堂敛放纷冥心得今我回首谢前闻雀响初防雪鸦骄恐报晴徒妨一老梦莫究二虫情虚籁吹羣动洪炉寄短生只今观物化未替白鸥盟【天晴雀飞有声时人以为欲雪】
　　赠相士蜀张二诗
　　博古亦多艺相形仍论心司南辅名教左契指升沈好语空千纸行囊未一簪乡闗劒閤外鴈足谩归音贫病谢人谋形容览镜羞要随耕钓徃聊为斗升留子术诚探妙吾门恐暗投霜髯文学掾宁复邓元侯赠陈钱二别乗【久絶还徃邂追二公陈园小酌话旧且约为小筑之游】
　　蜂蝶如相识窥人却怪生平时被花恼因病此心轻笑语初疑梦香红旋问名杖藜回白首頽景歘衔城花气浮迟日莺歌佐缓觞肯孤畱客意兼贷著书忙畴昔朋游乐扶携醉后狂因君话尘外清兴顿能长【尘外楼名】小筑萦人梦诗翁况旧期定携桃叶女犹羡习家池莺燕听歌惯风烟取醉宜饯春余几日一笑更容迟
　　送李元英还常熟从周宰读书
　　久趼寻师足还家讫受经可容轻日力政使带朝星髙步须堂奥它年看典刑奉亲时得笑余事赐袍青
　　次韵归路微雪
　　卓荦康时略昻藏报主身冲风还按辔飞雪却宜人帝渥先春遍诗题触目新行行何様好归路玉为尘
　　盐城阻氷雪赠陈德美三首
　　断港氷初合穷涂岁欲除临年仍此悔议道得无疎抚事空搔首何人为寄书海风吹浩荡侧望正愁予身口真相累风霜得备尝即今歌匪兕未憗反屠羊辟谤规闲口因衰再覆觞不知诗酒外何计逭悲凉雪意知呈瑞还欺客鬓星悲欢随处异艰阻向来经梦境翩蝴蝶宗盟近脊令盘飡更谭麈足用慰漂零
　　夜雨
　　窻声呼梦断灯影尚微茫忽扫蚊专夜从知雨献凉佳眠嗟莫续残漏耿犹长却忆檠三尺冯书怯曙光
　　次韵何学谕送行二首【时小休吴江】
　　新诗念报答呫嗫未能书落笔羣英右惟君一敌如穷愁疎翰墨客路费羲舒延閤青冥上摩研正望渠湖山迎客棹触目总宜诗回首蓬莱近平生汗漫期衰年得奇观徃事属懐思何日鸱夷去扁舟共翠眉
　　曹娥庙二首
　　处死稽缃素求名每寂寥纷纷等枯冢凛凛独髙标玉刻龟趺字风驱水伯潮英魂俨如在楚些未须招阅世谁无父渠宁厌久生惊波轻一死森木竟双茔石壁千寻立江流万古清祠宫拜遗像犹复涕纵横
　　寄师文二首
　　父子相为命淮乡望海隅谁非牛防犊心羡燕将雏防服藏书蠧青春负隙驹营营温饱计犹恐未良圗阿泰知何似无书坐地偏未妨归缓缓可免意县县肖父仍便酒如翁不蓄钱况须供老眼欲説已欣然
　　登招寳山
　　一鹫风烟上三韩指防中地随山共尽天与水无穷梦蚁纷轩冕骑鲸可阆蓬仙曹应拊掌顾我簿书丛
　　定海四首
　　县境拖脩直人家住土涂三方鲸浪涌一岛虎头孤风物犹佳处弦歌付老夫平生虫篆意或许间忧虞齿髪今如此东来料一寒爱民平日事宰县昔人难稍得官租办聊容坐席安渠侬趋负挽疑未厌儿寛获稻来墝埆开篘荐碧香地偏皆斥卤汲井得甘芳漫仕今千室前人陋一乡民安吾亦饱相乐亦相忘官廨盐烟外居人杂贾胡听言须画字讨海倚输租习俗何妨陋鲜肥颇不无已甘三载住畴昔计乗桴
　　闻师文过钱塘二首
　　行役儿无虑衰懐自不忘待潮何处泊听雨共更长指俟乌供哺先容鴈着行更寛三日计茫苍下归艎【时师是入州迎兄舟】
　　九堰三江外欹防侧柂频海鲜当入筯雨鹊定随人椒酒须分岁江梅巧借春团栾多乐事未沫物华新
　　即事
　　平昔功名念如今冷似灰藏书堪乐死望岁待归来小宅依城筑虚檐枕水开溪翁诗社侣有酒賸追陪
　　官居二首
　　磔磔初鸣晓通通已报衙拙勤知待旦欺绐未停挝漫役乡园梦秪添老眼花屈信庸敢计斗禄倚生涯官居不惜日宰县动三年忍事肠欲烂为防头救燃不应一饱计长受众人怜俛仰堪供笑人间海易田
　　送学生归赴秋试因省别业三首
　　凉意苏残梦催儿起问涂功名数前辈术业旧原夫漫触烟楼破应先老骥驱蠲疴吾有待端不倚岐卢年事真无赖官曹已惮烦儿堪付门户吾粗有田园游旧因相问襟懐为细论此心归隐计日日受风幡食口几鵞雁田収问菜麻【子美力难及黍稷得种菜与麻】宁堪再揽减【淮人谓岁饥为年岁揽减】又抱两呕鸦【越人以婴儿为呕鸦】投老怜漂泊何时了贷赊终慙陶靖节归不计生涯
　　冬至
　　至节占天意丰登又必然相风绿漪静賔日矞云鲜比屋皆生意穷阎有醉眠端容衰病宰索句海山前【正觉凌晓望日出五色云捧之是日无风】
　　立春
　　春信葭灰动寻知寒事休光隂从冉冉身世判悠悠鬓影防银胜官期志土牛羸骸更元命惜为斗升畱
　　祭龙
　　广殿罗笾豆脩廊振佩环帝觞初拜手仙驭不违顔瑞雾浮空下灵风拂袂还定知龙宛宛千祀拱南山
　　答龚炳泽卿【龚寄书首云今更名炳】
　　之子违离久前宵梦见之秋蛇开侧理晓鹊啅疎篱歆秀何时改郊庠更问为有言今赘矣暗里自应知
　　送严上舎幷寄诸公十首
　　严子老且健翩然湖外行归来困一跌悲啸念余生幸弃扶衰杖几成折足铛开笼出双鸟身已御风轻啧啧鴈声急棱棱秋意深行都旧新雨独客短长吟子肯怜衰病时来慰滞淫惜无移日酒留照蜡灯斟
　　右送严
　　自昔金陵幕周旋未尽能凄凉论阀阅突兀擅声称直已堪从事公言不负丞嗣当蜚鹗牍畱眼看依乗闻道张夫子还家俗累轻两官终短袖五字屹长城龙断悲人世烟云写物情只今遥夜月独许伴空明
　　右寄张次防县丞
　　赵子趋吴幕予偕咏舞雩迄令推毂力不堕拾尘诬鬓脚今全白车轮欲半朱何阶答知巳氷蘗耐穷涂已种河阳柳将题晋客舆论交记曩昔因使问何如拥烬应多暇援毫不一书诗成当属我拜赐衮褒余
　　右寄赵景安府判
　　忆访俞夫子频烦挽袖留酒边无俗物尘外有髙楼未醉催歌扇言归听漏筹此欢谁与继怊怅岁时遒暇日诗成集西来见未曾金徽想流水玉井定层氷呵护山灵惜流传纸价增石湖千载托密密续前灯
　　右寄俞君任府判
　　交际论才业何郎种种长元推万人敌况别四年彊文看青钱中诗须古锦藏西归容盥读老境借辉光旧识追风足低摧坂下车长驱待云路小防已乡书唾手须科第差肩有诏除公余富佳句记我浑樵渔
　　右寄何解元
　　再次韵十首
　　重见髪更白羇栖偕在行余嗟遽如许子亦可怜生玉粒书新劵霜蔬煑破铛诗成莫浪出或取世儒轻曲巷才人迹泥淦没屐深未妨冲雨到要伴掉头吟大巧专亭毒何时扫疹淫浊醪君莫厌排闷勉孤斟客舎无佳晤君来肯小留衣穿从见肘赋好似登楼论世聊扪舌输棊不计筹明窻坐方稳寒日为谁遒吴门诗酒伴入社记吾曾香篆温难烬铜壶冷易氷赓酬恕吾老声价放渠增衰谢犹回首思分蔀屋灯朝家无阙政秋禜继春雩恤纬怜吾怯知言敢自诬闭隂宁董傅为已肯杨朱未断蜗缘壁仍多豕负涂城西山水窟早晩命篮舆胜絶僧能有拘挛我不如山云侧步踊雪壁细行书它日尝盘礴萧然乐有余中天有台阁自问汝何能世路信薄命吏曹须异称北归甘醉叟西上且聋丞执友论文地能无兴可乗进业湖海窄取名丝缕轻因君论前辈卫道有金城潢潦先知本机缄贵用情灵台与秋日烱烛古今明仕为饥寒迫归怜兴味长卜居从诡谲勿药幸康强隣拟千钱买书开万巻藏残年文字癖更欲竞流光靖节瓶无粟思归更命车慵垂督邮带况袖子公书老我须闲适尘缘得破除还应与鸥鹭分占碧溪渔
　　题陈主管小壶天三首【陈延客棋于中】
　　一室凌埃公堂更左偏闲消官上日小隐洞中天棋酒随醒醉蚊蝱断扑缘怜渠鍜炉侧矻矻计巢仙棋枰外世故喧静信奇偏俗网恢三面氷壶令一天时供诗友课未断宰官缘付我红尘去如君自半仙未放歌云散先看醉防偏周郎自醇酎乐广定青天持胜収贤业推枰聣世缘明年一品手却访玉堂仙
　　过八叠铺问宿
　　平野俄空阔遥山且有无斜阳对扪虱暝树忽啼乌老去犹羁旅生平颇壮圗田翁诧丰岁不拟话为儒
　　髙头山
　　小驻缘云脚居然睡眼醒楚田衔树阔汉水挟山青蹀躞初忘倦巉岩已饱经川原方啖蔗不拟叹漂零
　　无题三首
　　薄宦受风梗还家归岫云行人与乔木老色竟平分末路慙周朴穷交有墨君看渠绶若若千骑诧乡枌浪出嗟何补归来乐有余山川付不借天地托蘧庐酒熟聊呼客钩垂不在鱼平生栖遯意政用葢迂疎卧病十四五秋来身自轻已不借在宁复可怜生每笑隐者传尚存身后名灌园聊日力分药且交情
　　思归
　　薄宦随漂梗流光任迅湍家山蝶梦隔节物鴈书看徃事频回首微吟小凭栏多情但乌鹊时肯报平安
　　答寿诗
　　感念垂弧日无成忽老衰尚须庚癸诺可讳甲辰雌但有散人传难胜幼妇辞呼兄张座右言配蓼莪诗
　　次韵章宰
　　穷山从薄宦小郡着衰翁政术甘疎拙辞坛敢长雄一饥才自救五细未宜中又拟包羞去京尘冒软红游旧多厌絶怪君终眷知帐畱仍碧酒纻献更清诗风义固难及月评无乃私相从文字乐悔作十年迟
　　过樊村
　　几日囚笼鸟今朝纵壑鱼空劳计迟速凡百有乗除岸势惊禽过江声午梦余心融得新句澄水滴铜蜍【汉江水黄浊贪行不暇汲井】
　　书懐二首
　　俛仰人间世才为一笑资百年羊胛熟万事虎头痴文字聊遮眼功名浪朶頥浮生如此尔况复病余衰薄宦爬沙地平生一不施才名将底用齿髪歘如斯自笑书汗马谁今手不龟惟余五色笔忍赋四愁诗
　　步西湖次韵徐南卿【前后九首】
　　载酒幽寻地乗闲得再临丽黄啼晓霁魏紫笑春防抚事挥犀管他时梦鹤林心期更閴寂物理付升沈杨园骞絶岭万象赴窥临坐久岚霏润来时翠碧防莺花自佳处鱼鼔亦丛林谁在飞埃外芸芸付陆沈山寺曾题竹寻诗记所临缘云俯空旷扪石探幽防倦鸟低平野蔫花下碧林沙头催唤渡空水逺沈沈水月春犹浅携壶记此临云烟澹闲寂鱼鸟媚清防堤路俄人海侯家或肉林髙楼下金弹帘影深沈【水月赵园名】
　　徐子学诗苦砚池宁暂临课功初赑屭着语遽精防更积岁月力傥陪英俊林人生才业地渠辈分平沈徐郎小隐处爱我许迂临多遻话岁晚言归忘夜防祛愁倚诗酒结伴卜山林更喜檀栾旧风烟挺緑沈西湖千顷画政用好诗临鉴掲雾解駮屛纡云浅防钿车随寳马红舫度青林归去开囊锦君先炷水沈诗课逭离索萧窻谁肯临语方逢众怒自诧用功防未议辞穷鬼才堪补笑林旧交多册府肯信有湮沈逐利争名地扶衰瞢一临官同氷谷冷盟缔海鸥防局步无夷路卑栖有故林鸢鱼天地内遂性各飞沈
　　观诸公射于城北书壁二首
　　旧约已汤饼新欢仍碧香小闲障日手同憩卧云庄羣彦矢复沓老夫诗在囊蔬畦暝晚色野兴为谁长尘我玉蟾蜍君金仆姑分曹双壁立中隽万人呼壮岁功名地从渠山泽儒他年玉音问册府起孙吴
　　次韵杨宰次郎裴【时予亦留西乡因述懐】
　　信次尚村落食眠随晓晡山瓶余濩倒【村人以野酿名濩倒】僧宇谒伊蒲笑挟兎园策问收鱼澳租前滩起鸥鹭为我作前驱
　　次韵杨宰公田道上
　　人有褰裳去时闲野渡舟知君问雕瘵随处访防幽岁事方闗念村醪不破忧贳租仍已责或可继前脩次韵杨宰樊汊【邑东南或偏得雨然足不足村村不同尝与令君言荒政寜亏官无寜厉民此役也哀不幸畧侥幸乃可因君有诗輙次韵】
　　龙岂分勤惰司存想异方禜雩均此意丰歉竟殊疆惠戒憎漏网君宁专击强东南有偏熟鄙语未应忘
　　次韵杨宰秋尾雪
　　密雪界秋冬悲欢可得同祥如闗岁事时合奏塲功政要肉骨手民方霜叶风强吟盐絮句面不葢羞红
　　次韵杨宰葫芦格
　　生常信流坎老不叹漂零雪后菊未死雨余山更青仍烦析尘语逺寄打包僧政绩随诗价多君日日增
　　次韵杨宰述懐
　　为儒如此尔粮食第晨晡诗漫南山杞愁连董泽蒲賔筵阙鵞防劵负有牛租久要惟穷鬼文成不受驱
　　次韵杨宰野步
　　笻杖陪随去漂然不系舟云低山影暝风定竹林幽病减柳臂感老无蒿目忧吟诗如蚀月玉斧傥能脩
　　次韵樊汊
　　荒政赖贤守湛恩推上方龚黄真父母秦越肯圻壃手自起僵仆术先销防强膏肓得司命铭肺可能忘
　　次韵杨宰雪
　　对雪动遐想此情今古同饶为灞桥句会奏蔡城功耻卧袁安屋思乗列子风髙翔广乐地旋九霞红
　　次韵杨宰宿田家
　　雪晓乌惊矫无风叶自零人家住莽苍径栢挺寒青千载犹归鹤三生省病僧脾虚眼多眚更比向来增
　　次韵漕使张守二首
　　政绩新皇眷功名旧壮怀人才防立玉笔势各排淮鹏路天惟咫鲰生骨未埋行防仲淹弼接武冠尧阶授书天佐汉鼓箧客师韩气宇包溟渤辞锋凛莫干经纶股肱似姓字齿牙寒不作规随起谁令九鼎安
　　题吴司理子隆兼隐
　　绅笏视林薮逹人忘异同端知柱下史却笑鹿门翁犴狱仍隂德诗书亦隽功何须笠泽去烟浪放船篷
　　次韵张守赴真州辞家
　　争引依风领须公布惠慈防恩手摩拊数计月盈亏岁事方援溺情亲更语离来时鴈天阔触目总宜诗
　　次韵张守惠山
　　诗伯心如水熊轓再护边敎条父老舞姓字裔荒传客到牵铃索诗成仰屋椽平吞云梦泽聊酌隐之泉次韵张守涂中逢节二首【向予房州之行亦舟中作岁节饮】
　　涂中岁遒尽江影暮澄凝栢酒惟宗武河梁似李陵问津田叟傲捩柂长年能繋缆才沙觜人家已上灯赏心仍令节十事九相违老境家犹逺愁城日合围客涂君尚叹世路我知非羡杀乡居子耕梁木叶衣
　　次韵张守与润守总卿诗四首
　　天阶玉作笋此地合垂绅尚戒专城驭虚逢吁俊辰公方阅竹马名已荐枫宸政恐经纶去诸公拱后尘渔樵送晚景天地着陈人涧底离竒榦人间浩荡春峨冠才识字何策可资身不拟千言赋忉忉慁大钧残年仍旧学平日亦新书酒渴今司马岩栖昔幼舆梦无三字拜家有五车储但谂催诗烛吾衰冀少徐向我能忘势张侯却甚真频分代舍饭遣濯客裾尘长日无知巳因君爱此身可须砭剂力振臂起漳濵
　　頫江楼分韵得春字
　　子政文笔劲武陵豪气振髙骞霄汉步分占燕莺春造化归吟思【谓二公】罇罍着散人芳时好賔主载酒未妨频
　　次韵杨宰泛湖
　　昔日草手效官今武城端忧计丰歉行色问隂晴诗酒时陶冶身名孰重轻犹能记驽蹇拜赐得瓖缨
　　次宿北阿韵
　　闻道篮舆去遥岗复近阿诗应吊孝逸碑或赞头陁静者官糊口公朝礼作罗怜君日阡陌尘土扑隂何【北阿李孝逸破李敬业处】
　　次韵赵帅四首
　　藩方人奠枕楚尾鐡为城晓日熈仁惠春雷殷政声护边一李勣增户几王成笑指琼花露如公彻底清腹里羣经笥毫端五字城少陵寜漫兴侯喜欲无声窃听锵金奏仍闻破竹成君知盥手处毛骨为谁清我亦饱参僧臝粮走百城诸公传句法夫子擅诗声自笑屠龙误时须画鹜成峨肩出苦语蛩夜共凄清自昔繁雄地芜城压锦城惟公工活国上课已蜚声富庶几当日调虞属老成归应演周颂宗祀奏维清
　　次韵林子长
　　诗坛旧同歃攀附不无因揽辔今肤使回辕记老身云泥知已隔谭笑尚容亲不记棋前酒当时定防巡
　　次韵赵帅岁暮
　　夙心观物变投老得诗穷草居然白炉萁却暂红诗缘梅隽发愁倩酒消融未用凌羁客疎帘逗雪风
　　次韵小閤
　　闻道委蛇地金虬自炷香心虽便静黙时恐后骞翔物外贮春色人间占夜光定谁传句法俗骨防霜
　　髙宗皇帝挽章二首
　　雨露均皇泽丹青焕帝猷恢圗自天运授圣与神谋方眕脩龄梦俄偕造物游姑山余四子不复琼辀措俗皇风粹怡神象帝先寳圗传圣嗣金阙觐羣僊典训昭如日华夷痛所天衣冠游歴地一一泪河前
　　髙宗皇帝挽章二首
　　天地重开辟华夷赴指挥羣生欣按堵三纪仰垂衣凤歴虽无极龙楼忽告违广成谭道处千古想骖騑精一心传后功隆道固存徐乗僊驭去徃俪玉皇尊典诰无遗意臣民有断防嵩灵弓剑望愁雾惨中原
　　寿皇圣帝挽章
　　孝俭超千古初终秉一心时前未央酒每惜露台金遗范天同久湛恩海与防攀摧恸夷夏悲泪作秋霖
　　寿皇圣帝挽章二首
　　受授光尧禹规摹陋汉唐皇圗开夀域国步坦康庄检玉方慈范乗云忽帝乡华夷均孺慕矫首涕滂浪慈俭遵先志刚明肖上干题期千一遇跻治五三前他日山藏壑终天泽漏泉稽山穿望眼松影五云连
　　强同年次子挽诗二首
　　识子初衿佩崭然自夙成风猷乃公似文字老夫惊遽陨连城器难推造物情新宫漫仙伯政复待君铭弱岁不好弄俯窥同队鱼开编便头角诸老办吹嘘囊锦余诗草悲风忽輤车人今埋玉恨清泪洒衣裾
　　黄尉挽章二首
　　传绪祖风懿居乡家道肥羣书了渔猎一性自韦官仅纡黄绶时须补黑衣空纒百身恨遽作九原归落笔心犹壮论年鬓未斑砚捐初铸铁泽失善藏山谈麈那容数灵輀去莫攀松阡萦望眼衰泪可胜澘
　　李粹伯挽章二首
　　今代论时杰如公未易量氷壶钟器质绣叚粲文章遂郁鸾台望俄成马鬛藏忠贤如此尔天意竟茫茫病酒漳濵久传闻信复疑为郎真地下哭友漫天涯雨绋何由挽风松想助悲自今思有道时展蔡邕碑
　　五言排律
　　九日
　　樽俎天风度亭髙眼界寛江山对吹防烟雨入凭栏蚁酒倾灵液霜花碎辟寒乐长回过鴈香细霭双狻乐事酬佳节千金命一欢灯前唤归骑星汉巳阑干
　　次韵盛教授
　　词章有余力老色叹侵寻况苦漳濵卧俄聆正始音新篇惊间发平处冠来今脩月无前手凌云得此心葩华分子细矛防骇隂森玉楮何劳刻于莵不易擒竞传平水市或博乐浪金妙斵风无迹穷搜海并防与时犹落落逼古谩骎骎襆被征尘暗临流鬓雪侵徐驱怜老骥决起羡惊禽善价渠能许清愁可得禁不无青白眼聊费短长吟顷岁欣相识髙山慰所钦周旋窥义府衰朽谢书林适越慙荒陋依刘耐滞淫交情向来密诗病几时箴迟子迂轩葢呼奴洁釜鬵萁炉足幽趣玉唾涤烦襟斗酒穷檐日招摇得共斟
　　再游殖轩小酌
　　生世岐喧静平章有不如宦涂吾画虎濠上子知鱼去索长安米归防笠泽书兹轩住苍莽胜日复踌躇酒盏扶头后莺声禁火余兰风度樽俎蝶翅掠襟裾有底烟霄意便为水竹居可须供麴糵未后课耰鉏花蓓红酣日池光碧浸虚鹤头依绿荇龙骨闹清渠诗兴因超忽愁端得破除时从一吟醉小计百砗磲
　　送罗提举
　　万口歌谣里临岐挽使车五云金碧际平步闯天居皇眷须禆益清朝有诏除致君真夙素活国此权舆壮岁持英节春风满比闾民皆乐耕凿吏敢狃侵渔日者流离叹时方旱暵余饱饥亲劳来骨肉费勤渠汲直开仓后韩公报政初重前汉皇席肯挟子公书冠豸传应实婴鳞可待徐规恢今日事抱负与时摅吏治捐邦蠧羣妖信鼎鱼衰翁怜命蹇违世坐才疎但有江山助曾无甔石储登门仍造次作意借吹嘘此去逰丹地能无荐子虚壮心翔碧落归梦谢黄淤凝睇成分袂从人更曳裾念为天下贺不拟赋愁予
　　谢龚养正病后分药
　　如许卧疴久入春知少苏遽能捐药物分惠及吾徒字验亲题健形非贱子臞人情工老芋友意寓柴胡恠底隂阳冦偏陵山泽儒从君足力减叹我酒肠枯解橐供砭剂投笻试步趋身方困厉鬼名巳属亨衢书蠧妨生理杯虵可自诬斯文千岁计平世万金躯大手堪周史诸公待董狐几时随急诏帆影漾前湖【养正补官有信】
　　劝农书净居壁
　　小出成休务徐驱免戴星风枝禽磔磔烟陇麦青青萧寺蜚尘外行轩数刻停賸呼黄髪叟看卧碧香瓶庶富几无憾耕桑饱所经由衷疎直语或可比闾听
　　寄顾签判【定海虚籍米数签幕主张蠲放作诗谢之】
　　版财虚占籍为弊与年防挹酒空名斗无虞可即禽焦头宁自救扪舌未渠瘖上幕真时望平居念陆沈蠲疴丹九转援坠绠千寻容易令公喜恩勤获我心益昌畱署考神武贷抽簪厚徳何容报交情拟断金
　　饮寓隐
　　轩亭晓清旷行乐未妨频无客不堪醉有花长是春凭栏尚红药结伴擅芳辰笑驻凌波步香分折角巾莺声殊自健杏子况尝新仰止宗英伯来为郑驿賔言辞独乐乐仍命可人人鸿弄舞时影梁蜚歌处尘棋枰谁得隽诗笔自疑神欹倒何妨屡歌呼却甚真升沈塞上马容易鬓如银奈许追欢地回头迹便陈
　　再逰福溪岩赠主僧
　　山路细萦蛇欹危讶泛槎幽人肯假榻倦客似还家栢径初轩豁筠窻更静嘉饥肠如作苦斋鼓恰停挝茶供含秋露菘葅带早花香秔有炊玉煑饼不揺牙好在经行处还怜旧约差摩挱验蛇蚓圎缺屡虾蟇境信人俱胜心宁迹与遐农时多闵雨意绪每如麻却话三生契空嗟两鬓华蒲团坐防稳良夜对篝纱
　　均州赠应守沈倅
　　闻道均阳郡平时百万家客行休访古世异定兴嗟逐逐才为市通通亦掺挝仅成新聚落那复旧豪奢属者歌箫地连畦蔓瓠瓜今来冠葢侣荐筯欠鱼鰕【连日买汉江鱼无所得】狭路几沙碛頽垣賸土花街尘坌鸟雀屋影暗桑麻恐有如鸮鵩仍惊攫肉鸦遗基满空濶面势踞谽谺一水纡龙脊羣峯簉犬牙封疆界梁楚形胜引黔巴郡计稽图牒农功富秉秅吏庸常报最帝泽向来赊刼火延中夏髦头震四遐风声离夷裔俗习堕奇衺谷蓄宁关虑山荒久废畬腰间尚牛犊篱脚漫豵豝久矣皇恩洽悠哉户籍加帅车初柅轨倅戍未归槎厚本还千载移风待两衙抚摩端不苟悃愊信无华已日知胥悦为生渐有涯耕耘捐末务惰窳弃前瑕条敎须源委浮淫计蘖芽要能潴郑白不必漕襃斜号召人投袂汚邪岁满车腾陵倾献替陆续拜亨嘉绩效烦银笔人才况绛纱翰藩仍庶富余付史臣夸

　　江湖长翁集巻十一
　　钦定四库全书
　　江湖长翁集巻十二　　　　宋　陈造　撰七言律诗
　　赭圻
　　朱旗仅奏蜀川功咫尺中原未向风礼接谢安犹故旧心知越石是英雄生前逆气无宗国身后余殃有狡童忍对青山话遗臭人生过鸟抹秋空
　　门题
　　自笑冠裳裹沐猴只今江海信虚舟断无贝阙珠宫梦好在黄鸡紫蠏秋诗外尽为闲日月人间分占素公侯政须鸥鹭供青眼未厌山林映白头
　　饮客
　　暑气凭秋已自消可能枯防伴良宵试开玉友招诗客共吸金波对舞腰人近笙歌堪耐老天非风月定无聊簿书正使无闲暇卜夜时须慰寂寥
　　次丁嘉会韵二首【其弟嘉正亦在】
　　倦驻频题醉后襟离羣自叹阙知音卜邻未暇论前约着语聊须慰此心小挽归轩清夜饮忆尝对卧白头吟中年畏别犹轻别添我霜毛又几寻
　　尘里清风忽满襟诗成正始识遗音才轻余子今文举气压诸豪复季心棋罢蜡灯衔烬暗酒阑庭树挟霜吟百年衮衮须今夕岁晚鸥盟要重寻
　　再用韵寄丁知县三首
　　旗亭风月小披襟慰我东归听足音潮水去来当有信岫云出入自无心酒杯乗兴从妨梦诗律縁愁久废吟明日扬舲回白首烟横北固櫂千寻
　　南楼酌酒未分襟啅鹊啼乌亦好音晴日倒红生笑颊烟梧揺渌涨杯心可堪岁月供行色尽把江山博醉吟不继芜湖畱十日焦峯浮玉恣幽寻【丁为芜湖簿畱予必以十日为约】别时把酒欲霑襟楚翼吴鳞要嗣音撞玉餍听辞客语断金防得故人心对床风雨终前约满眼湖山念独吟何日水云淮上宅草荒三径肯防寻
　　念衰
　　心意雕残底自娱每临清镜笑头颅诗从多病难为好官过中年劣胜无急景驱秋着髭鬓归鸿衘梦下江湖更应载酒髙阳伴误辍歌呼话故吾
　　闲适二首
　　人间火烈更风蜚笑杀幽人咏桧枝贪赴敌场争腐防宁知造物玩痴儿百年扰扰驹聚万化悠悠野马驰老子床头但周易尚容隠几耐支离
　　丁年故纸枉埋头老去时名底用求得句葢尝身被谤屏书姑免眼为仇关门工作槖駞坐阅世已鹏鷃游槁木山麋真适适从来里舎议家邱
　　九日畱交代
　　归轩小驻莫怱怱佳节胡宜客路中巳缔金兰千载契政思茰菊一樽同磕山烟薄秋容瘦槐衮帘疎晚照红此兴向君殊不浅要看醉防受西风
　　次韵苏监仓二首【时苏兼主邑学】
　　交朋又得一相如髙掩虞郎行秘书妙论析微惊我倒诸生到眼可人无一官幸此分邻烛五字渠能揽虎须快读清篇病如扫北轩风竹对森疎
　　长日奔驰传置如久妨著论与抄书逢人争席有时有疥壁畱诗无处无御冦未辞躬楚制论文常忆揽桓须扁舟再有东游便肯向朋从自作疎
　　再次前韵二首
　　未説髙文锦不如谈间已胜十年书是中我亦濳心久作者君今举世无应俗不堪尘眯目论交政复棘如须独怜儿戏心犹在更向诗筒较戚疎
　　仓官尉职贱谁如终岁区区奉简书胜日偷闲须着便青山有约定来无著书聊阁如椽笔疾恶休张磔猬须好袖新瓢五峯路碧淙清樾伴萧疎
　　县圃酴醾
　　北园红紫巳蜚尘始放幽亭烂熳春叠翠影低珠幰重洗妆人倦玉容真蔷薇清露疑分派茉莉评香且外臣领畧浓芳须好语即令袖手恐花嗔
　　赏酴醾病不赴
　　不得花前共一樽萧斋药裹自相亲闲追水佩风裳梦空负云阶月地春缥缈瑶英雾为幄敷腴玉面酒生鳞蜚觞刻烛输公等定指芳条笑恶賔
　　次陈宰韵
　　觥筹交错舞僛僛晓色侵窻客未知便整醉防乗款叚尚余吟兴属酴醾还家拟趂寳璎珞唤客重干金屈巵着意风烟与调护免教花意恨归迟
　　徐陶会
　　松底轩窻卸虎鞯竹帘闲褭石炉烟山间风日小春后会里杯盘长至前蚁子醪敷能及客弹圆侯栗不论钱岩栖野啸平生意失脚尘埃雪满顚
　　即事
　　泛蚁醪敷且命斟中年节物自闗心风前千栁竞春态烟际一鸠啼晏隂急景絶怜添鬓雪芳辰犹阻盍朋簪年时醉借梨花地回首鸥盟可得寻
　　县西
　　一径斜穿荦确行身闲尤觉马蹄轻坡头嘉树千幢立烟际长江匹练横茶鼓适敲灵鹫院夕阳欲压赭圻城一春簿领沈迷里野鸟山花眼最明
　　上峩桥早行
　　一从棰楚替陈编渐惯山行野店眠白防风霜鸡唱后黄尘岐路马蹄前光隂付我千茎雪伏腊何时二顷田寄语淮乡隐君子浪言梅福是神仙
　　寄幼度主簿
　　辞家暑雨溅红蕖转首荞花巳雪如岁月秖随流水逝笑谈陡与故人疎简书我正罢长道归棹君行指旧居他日霜风吹梦破空从旅鴈覔来书
　　和张秀才
　　山川向晚防尘无忽讶筛琼屑玉铺巧与梅花争便旋试将姑射比肌肤破寒春酒何曾酽荐筯穷鸠不料臞陵借东君从作意未妨芽甲暗昭苏
　　雪晴再用韵
　　龙爥飞空雪渐无光揺穷巷丽金铺妓楼遽喜春生座席户浑惊粟在肤剡水不须乗兴去饭山犹是作诗臞自怜白髪疎慵客拥被髙舂梦未苏
　　次韵早春
　　良辰邀醉得钱无雪后郊原翠欲铺无力晚风揺柳线有情新日养花肤寻芳拟贷愁边意照水还惊病后臞春到秖思为圃乐賸移杞菊种鸡苏
　　次韵张秀才雪
　　可是春皇吝物华羣仙剪水作竒葩壶中天地浑糜玉风处园林尽勒花宿火暖寒聊榾柮夜光落手忽惊嗟忍饥遽拟搜诗谢何异空肠更饮茶
　　用前韵酬雪霁
　　东风吹暖擅年华不放江云飏素葩嫩碧忽看揺水面暗香巳复辨梅花尘埃怜我褐之父名德思君畱子嗟沈辱清诗祛滞思真成酒病荐真茶
　　寄丁主簿
　　江边聚首偶经旬自挽园蔬拂甑尘老桧根株官舍古凉蝉风露贼曹贫斑骓去后情无那紫燕飞还句更新一舸东浮待秋老菊花芦叶定畱賔
　　寄林子长教授
　　芹堂风景几经过匝坐红蕖倚绿荷下筯惯尝云子味开樽仍费雪儿歌官移催我离羣去梦境思君乐事多鴈足寄诗情未薄却慙属和付羊何
　　杨家会小坐
　　断蜺収尽有云屯月映苍茫山敛昏白露素空犹暑意碧林危叶巳秋痕鸟乌定为何人乐络纬惟能竟夕喧老阅流光易凄惋惜无佳客共清樽
　　七夕
　　龙旌凤扇一相迎知费青禽几寄声天上经年才旧约人间转盻便防更凉河只向樽前落微月偏来酒面明后夜玉琴弹别鹤独应干鹊梦魂惊
　　复程平叔
　　早岁雄文手自编偶同闻喜听钧天漫为官去吾何取肯寄诗来子定贤潘岳自怜头易白士安况苦病相纒羡君身健须如漆万里亨衢稳着鞭
　　汪叔量白酒
　　妙诀何年受异人酿成珍齐秖逡巡端忧肯念霜髯客取醉时分玉色春篘处想如君德厚饮来浑类我诗醇借书问字渠须许走马鸣鞭莫厌频
　　寄乡中亲旧
　　携书忆上上江船撚指官曹欲二年白傅病多空自叹老坡仙去却虚传人生脩短庸非命我判浮休不问天来岁过君定惊笑尚堪诗酒与周旋【乡中有传仆物故者】
　　隐静简堂老赠藤杖
　　两枝藤杖各过头一赠诗翁一自畱借力崎岖知意厚分岐喧静果谁优拄归山路烟岚好横向禅堂魔魅愁偿尽阿师行脚债不妨分我老沧洲
　　次韵杨枢视圩游隐静
　　劝相江糜畚锸忙却回小队访山房松风不约炉烟直昼晷濳随僧话长政外辍闲知有味区中得醉浪名乡铜丸好句长哦罢坐听惊猿堕莽苍
　　次韵杨枢喜雨
　　神护天闗色正庄挽回帝眷一丝香人间雨信先鸣鹳仙界雷翁叱卧羊剡剡青秧迷逈野浮浮白水澑方塘丰年信出为霖手恳悃忧民意叵忘
　　病中书懐二首
　　少日清孤效乐天谏书未落世间传曾圎八节滩头梦重了三生石上缘雪竹霜林便老境蒲团禅板付臞仙诗篇把玩真聊尔古井无波敢自贤
　　促促浮生忽二毛安心有法赖禅逃梦知二防今相避仇问三彭底许饕世路从今蜗两角灯窻姑置兎千毫破顔细防功名录秖许渊明酒处髙
　　次韵元卿二首
　　君自才髙与世疎我顽能使此溪愚医师久巳肱三折赋客枵然屋四隅莫道十年同好恶相过一笑间忧虞胸中圭角今余几诗胆由来巳破觚
　　笑携佳句又冲寒政用消忧觞咏间酒贱粗能畱子醉食贫未暇惨予颜搜诗杜老方须药强项萧生且抱闗旧约偶耕犹念否霜林雪竹正斓斑
　　次韵刘宰
　　倾葢回舟一再逢向来淮左又江东自惊岁钥催衰白况说京尘踏软红吏役吾方百寮底诗工君更古人中挽畱重试传杯手得醉歌呼兴未穷
　　夏夜饮客
　　矻矻官曹兴易穷得闲何惜一樽同傍愁边到无恶客从竹间来皆好风胜日诗狂输酒圣转头渭北复江东雕鞍未作扶携去更放兰缸子夜红
　　赠赵监岳
　　才俊如君士论推下交从昔最知归谈间八面无余敌酒处千金不当挥方办西湖陪语笑预愁南浦诉分违只今又捧江西檄连夜惊魂梦打矶
　　行都
　　露冷河倾斗柄低望仙桥外独归时风梳御柳娟娟静月度觚棱故故迟几处清歌畱客醉谁家长笛倚楼吹太平喜乐朝仍暮帝力何曾尔辈知
　　春晚郊外
　　轻云阁雨不成飞稍喜行轩贷夹衣帝里园林春欲老人家帘幕燕初归沧湾潮应沙痕瘦碧陇烟生麦浪肥眼底湖山聊着句那忧乐事与心违
　　托人卖马二首
　　伴我山城惯崄巇长因马健感吾衰三年粗了痴儿事并日犹嗟灶妇炊会见千金市龙种可能一笑换蛾眉还家劣有枯藤在神驾尻轮得自欺
　　闲人徐步觉优游马似羞贫意不畱久厌短衣随射虎更怜匣剑佩耕牛楚山好处聊防屩淮水生时办一舟如子长才当柄用伫看干斾拥鸣驺
　　次韵王知军雪
　　雪神濡物不遗时嗣岁悬知羡帝祺沙界积苏烦阿母天仙剪水倩风姨郢城曲好无前调梁苑賔来有后期未办壶天陪一笑夜防空敛索诗眉【壶天盱眙斋】
　　次韵汪解元
　　万里亨衢子旧期故人畱眼看蜚驰低回尚作风黧面遇合何妨物在頥落笔每惊风雨驶探囊或恐鬼神悲禹门合有龙头信小待桃花浪暖时【汪免解赴省】
　　次韵王知军夜坐有懐
　　梦想天兵下不其壮心摇荡受风枝摄衣试作听鸡舞穷我庸非造物儿腰下谁悬苏子印城中人笑董生帷西来江左夷吾在小敌才堪剑首吹
　　次沈倅韵呈王漕
　　王家流庆水倾东不独乌衣纪数公天畀臧孙当有后人迟汲直未居中凤巢衮衮九文羽鹏路揺揺万里风隔坐从今几云母定知周鲁各元功
　　次韵王漕起秀亭
　　梦蹑常山万仞巅寳符千载尚依然乌孙有底枭凭夜赤子能忘蚁就羶正朔会须还禹服登临聊复对吴天明年重放危亭目万旅公方北首燕【王公每谭恢复计甚锐】次韵赵教授【辛丑大旱农枵腹可念歌酒市諠哗自如赵有诗次其韵】
　　争米何心问斗城聚蚊底许太狂生未遑饩粟如子罕谩复公言付阿平缓我愁肠千缕结羡君笔力万钧轻
　　【阙】　　　　　颂却用诗情写物情
　　再用韵
　　携孥西垒复东城触处千愁百恨生如许尧民艰粒食未应汉法废常平爱君长防三农重泥古迂儒一芥轻会畧文移倒陈廪一时骨肉慰皇情
　　再次韵赠郭髙叔
　　知君诗价旧连城不作渠侬苦瘦生血指有人慙妙斵空弮如我【阙】　平珠同鱼目曾非匹鼓过雷门定见轻久巳传抄呼阿买【阙】　可复置闲情
　　寄陈居仁二首【得居仁书说来阙　作此寄之】
　　鹊语晨檐灯夜花防鱼随客到寒家交情从昔金可断别梦即今天一涯风雨对床他日意雪霜欺鬓与时加阅人半世花开谢更觉松筠耐岁华
　　尚记诛茅柳外隄水光摇雾润窻扉桑间曾是僧三宿海上能忘鹤一归野店樽罍醅脚酽比邻鸡鹜稿头肥开顔一醉平生事更向行藏计是非
　　次韵郭敎授雪二首
　　皇心忧喜与民同【阙】　怜岁不丰瑶检何时下仙界瑞花一昔覆寰中和声巳自消疵疠陈廪从知饱困穷今世臯防活国手信知人职代天工
　　诗力骎骎雅颂同人言平处逼熈丰清篇自昔传平水妙曲何人和郢中颇怪鲸牙须手揽悬知防技笑吾穷衰慵合袖推敲手且可防观斵鼻工
　　次王帅韵后诗呈叶教授
　　业履氷壶器镆邪元戎韬畧况儒家功名自昔须横草南北于今赖灌瓜村墅稻田黄罢亚塞垣榆树老丫义为公着意収诗藁传与中都万口夸
　　功名回首负年华梨枣诸雏未克家老计生涯须下泽才非世用但匏瓜为儒仅博肱三折谋食宁羞手一义青眼故人犹念此肯持巴唱向人夸
　　次王帅韵【九日楚州燕帅出诗即席次韵】
　　使君觞客及公荣慰我他时渴德防巳为穆生重设醴更闻正始嗣遗音打围红袖畱连舞论槛黄花取次簪恰似雄边台上醉回头岁月叹侵寻【雄边髙邮台守旧所临】
　　书刘元之教授劄子后
　　碧酒清歌兴未央挽畱行色为风光小人政自属餍足老子工于作乐妨舞雪放闲愁踏月梦云惊散冷禁霜明朝一寄相思字旅鴈无情亦断肠
　　立春前一夕雪二首
　　天仙几夜集瑶台剪水节琼不受催直遣瑞花将腊去尽驱和气与春回坐窻客有吟飞絮对酒人应唱落梅雪与相如俱末至可能草赋压邹枚
　　雪龙侵夜正衔枚破晓郊原玉作堆云叶攀翻徒自舞瑶花顷刻为谁开土膏巳遽宜农事防胜何妨映酒杯幻作氷壶天一噱梦回品物各春台
　　饯赵伯卫赵有诗次其韵
　　雪后垂杨袅绿丝邮亭折赠诉违离明朝月地嗟分影胜日风流此一时白閤论诗成梦境清湖载酒有心期樽前拟倩如椽笔细与邦人写去思
　　赠仲国美【前年春国美亦留夜饮云】
　　三阅春光一建瓴依然归棹泊危亭乌迎客子各头白栁学故人俱眼青曾是纵谭僵婢仆又成豪饮卧罍瓶明朝小话前溪别分付溪风管醉醒
　　次韵彭景贶
　　紫燕穿帘若有求为人端作置书邮诗翁别后犹能酒妄尉归来亦未侯江閤香温畱语笑花楼月好记从游即今满眼悲凉意投老宁禁此叚愁
　　赠课会诸公
　　岁月翩翩骥受檛妙年云路不应赊手中白羽真穿叶门外苍槐又着花丹灶功成须换骨天河波浅待乗槎鴈行看即青上却笑臞儒两鬓华
　　再次韵答陈居仁二首
　　篱菊擎霜又着花插花犹记醉君家两州札翰虽频寄一笑班荆迄未涯酒处赋成千载计床头易熟数年加珠玑属我元无踵坐想挥毫写物华
　　丁年也办刺天蜚几梦西垣与北扉未簉时英书汗简巳烦溪友寄当归桑榆境界宁辞冷芹藻杯盘可得肥说似故人应絶倒衰顔五十盍知非
　　题殖轩
　　窻户青红断手初桃蹊竹径类僧居日陪骚客挥椽笔时着班衣奉板舆领会能忘一樽酒穷通拟付十年书仍闻布谷催春事一雨朝来溜决渠
　　贺二石登科
　　防音西下亟蜚星二隽辞锋旧莫京桂树前宵减清影棣华同日擅香名谢家兰玉真门户苏氏文章亦弟兄此去提衡霄汉上鹏抟鲲运更论程
　　次韵何符山人二首【久雨而晴故有后章】
　　门下轩裳不转头何人皮底着阳秋独烦客子冲泥屐屡到衰翁听雨楼从昔诗声追正始即今賔友验宣州清篇快读彊人意未觉京尘厌薄游
　　晓看明玑下网丝物华俱属喜晴诗一词不措重呈拙七字鼎来当更奇喜鹊啅人真作意蜗牛屏迹似知时湖山好处长谣去拟赴苏堤胜日期
　　同髙叔不愚如晦饮再次韵二首
　　诗老掀髯吟掉头红妆间坐眼波秋快倾良夕如渑酒宛是当时鎻燕楼【楼乃旧名倡居】想有疎帘窥白下可无急鼓衮伊州凭君更挽刘师命寛破三年烂熳游
　　珠帘防里按金丝幻出扬州杜牧诗共引玻璃扶窕更烦侧理写瓌奇一懽有约能如愿四者求幷每后时却念少陵从郑老得钱沽酒话襟期
　　题潘徳久竹居
　　竹里幽栖不掩闗解将应俗等居山风流彭泽羲黄上诗力苏州季孟间官缚犹存紫公服客来肯靳玉绦环雪儿小直珠千斛可但疎帘见一斑
　　次韵张直閤避暑
　　红橊照眼笋穿堦峭閤登临快此来净境祛烦仍客共醉乡逃暑更书催庭隂碎喜风头动虹影明看雨脚回万事屏除诗债迫此心抖擞未容灰
　　次前韵谢胡运属二首
　　耐暑初宵露白头诗来分我一襟秋露飞琼滴漙苍竹月漾金波氷小楼政用桐君弦白雪便烦从事到青州此懐未满须牋与更为狂生赋逺游
　　炉烟褭褭上晴丝伴阅长须送似诗眼着昏花予巳老句锵哀玉子能奇随人趋步庸非俗取意妆梳自入时大手只宜台閤里不应犹话鹿门期
　　早步湖上
　　忽忽京尘渍客衣正须轩旷一伸眉独行初日葱茏处不待游人杂遝时鱼乐暗揺亭树影风轻闲弄水云姿因循又耐箫歌聒早晩湖山细入诗
　　次韵章守移学
　　千柱崇成俨旧规小劳移筑未为非诸儒受业三熏沐贤守収功一指挥蒇事此时争拭目决科它日看增辉问亦复侯芭事可但经生识指归
　　次赵解元韵
　　养病年来嬾著书逢人掉臂睨迂儒愁边好客从天下谭处清风起座隅愧我多言终不近似君知巳未应无酸咸嗜好虽殊禀政恐渠侬诮太愚
　　再次韵
　　兴刘止用一编书万轴垂籖或腐儒表表君今超北学多多我巳悔东隅声华看续诸公后尔雅防知一笔无缩手袖间真老矣灌园蓄防了朱愚
　　再次韵呈章守
　　吾儒交贺得宗师片善盱衡置百非小驻锋车宣室召时观谭麈頖宫挥诗坛已许分余论邻烛何曾靳寸辉此意急须牋阿衮不因鱼稻久忘归
　　次韵章守猎
　　身着邦君小队中纵观虎将万旗红目光注射鹰窥草电影腾凌马弄风忽有清诗惊破竹更怜蜚翼堕抨弓南归又苦车中妇梦忆分鲜一醉同
　　饮殖轩
　　病骨今朝觉倍轻云天昨夜巳全晴烂游花木欣荣处賸喜风烟指顾生春草池塘频入梦夜窻灯火会寻盟怅然又与禽鱼别波影沈隄晩照明
　　赵使君淮春楼落成二首
　　五凤规橅到眼中摘星奇观欲争雄客乗云气游三岛人听歌声指半空便拟瑶杯酌银汉何妨醉面受天风胡床不尽登临兴未觉邦君后庾公
　　步帐髙牙置下方华筵云影入风裳西山爽气珠帘外北海芳罇锦瑟傍賔主前闻无胜事簪钿明日賸余香一天和气谁拘检付与邦人作醉乡
　　赠赵秀才一首
　　平生心事钓渔舟邂逅青衫映白头肯为功名戏雕虎不留颜面对沙鸥露漙青葢髙荷晓风约黄陂小麦秋入眼斜川归趣好此身何处不莵裘
　　寄兴化叶明府进卿二首
　　奥学居瞻数仭堂业文自笑及肩墙平时江月工分影胜日篝灯约对床身世我方怜枘凿风期君肯遽参商相忘两舍虽匏繋当有诗筒访士乡
　　一昨连甍较诈狙缿筩合鬬未良圗君来嚬笑民之法政絶锋铓古与徒俗变身如游建德时清人不畏萑苻自公日有诗书乐大府仍无急急符
　　赠曹秀才二首【生杭人方免解赴省】
　　不复林逋起九京空留诗巻逼人清如君况自鬼神助掷地应闻金玉声败履人今笑东郭奔蜂我亦愧南荣三千奏牍真余事侧耳齐廷待一鸣
　　抖擞胷襟一不优迂临惟子肯绸缪访书笠泽心摧落苟禄吴门路阻脩老去欲追三径约客来当办一钱留它年水北山南计更挈诗瓢就我不
　　次林计议喜雪韵
　　雪缟长空纻带翻数知冬意未阑残岁功告瑞须三白客子凭髙耐一寒拍塞闲郊瑶圃阔晶荧危堞玉龙蟠归来冻坐追清赏重把君诗剪烛看
　　次韵朱秀才二首
　　萧斋愁兴倩谁寛笼鹤昻霄顾羽翰自昔诗深知武谔肯辞雨湿过苏端心期落落空轩豁世事悠悠拙控抟正枕诵君悲壮语梦随飞将蹑鞮汗
　　儒冠林立更鸿生经倚菑畬道可耕便合摘髭书桂籍未须拥鼻避时名似闻眕梦成三耳会见惊人取一鸣讲易露门谁第一伫君重席振家声
　　次韵石湖居士见梅
　　东风犹是玉为尘静女氷肌小带皴尚压芳华擅春事枉当穷腊议花神仙姿絶俗遗羣妬鼎实収功看一新疎影暗香吾袖手且容诗伯继黄陈
　　虎邱
　　长日萧斋类蠧鱼出门春事半销除快舒中散飞鸿眼稳憩文公卧虎庐尘外风光诗笔底竹梢禅榻茗瓯余归涂定有行人问底许空青润客裾





　　江湖长翁集巻十二
　　钦定四库全书
　　江湖长翁集巻十三　　　宋　陈造　撰
　　七言律诗
　　次王仲衡尚书韵
　　着脚功名马络头人生君所防居州惟公徳操朱弦直映世氷壶白月秋久已短长防尺寸可须肮脏羡伊优即今千里讴謡地赢得挥斤五凤楼
　　次韵石湖居士晴窻遣兴
　　阊门车马隠晴雷我亦临风咏快哉平碧际空烟羃歴蔫红照影水萦回园翁门巷初沾絮游子杯盘欲荐梅落晚小家还馔客旋篘春瓮取新醅
　　次韵石湖居士游虎邱
　　山灵知我欲巾车岫幌云扃已祓除竹葆松幢平几席碧烟红影认林庐饭分禅供清无敌饮属诗流兴有余莫话长安牢石客付渠尘土曵长裾
　　寄王仲衡尚书
　　世态翻云覆雨间令人合眼梦还山生平名义非肝膈嵗晚师门要面顔鸥鹭波寛虽有约凤凰城近可容闲留年看试调元手未拟安仁赋拙艰
　　赠陈签判【访陈方关门饮】
　　熠熠萤光畧露荷揺揺杯面涨金波受风正作团栾饮闭户深防褦襶过情话想无云母隔新篇应有雪儿歌揆予可讳刘郎笑讲舌长干鬓自皤
　　京口呈张閤学
　　归懐未用话南园卧治于今又北门但息儿啼寛上意小稽霆击取中原虎头鋭视非无种猘子当觞且勿喧更恐谭公家世事断无宣劝定惊魂【时迓北客故云】
　　色辞他日慰凄凉别去吴山楚水长蚁国槐安消防梦鹤归华表恐千霜安排久餍冷宫饮软语重登君子堂所惜将迎无暇日妨人诗律悟濠梁
　　题成倅小筑
　　主人领客竟成迟闲杀林园此叚竒胜日阿莲须后乗即今佳菊尚东篱肯来雪壁题诗处许继华堂堕帻时醉后与渠同起舞一庭花影月迷离
　　皇孙夀诗二首
　　寳祚煌煌羡帝祺天潢余润到孙枝夀星良月占重见振古熙朝此一时椽笔纪祥芳草颂龙楼开笑正含饴萝图况与乾坤永长款三宫奉玉巵
　　曽簉蓬莱挹徳风日亲儒保罄寅恭学穷奥阃包贤圣人仰英明肖祖宗防服近天仍乐孺帝觞拜赐更从容应刘夀语年年事九万香牋未阙供
　　酬贾学録韵并送炭
　　何人戴目倚钱神更问吾徒拂甑尘醉缬不供诗客眼弊裘应笑广文贫坐看十日渑为雨遥想千家桂作薪贷子曲身当得句地炉分施腊前春
　　次陈梦锡韵二首
　　薄雪晶莹压屋茅未须桂玉计晨庖已便盐絮明愁眼更喜乌鸢得夜巢小听骚人赋梁苑旋看春意满东郊忍寒便拟寻梅去梦想瑶英防旧梢
　　思君采艾叹如年眼底羇愁只自煎破梦有来惊剥啄冲泥径欲跨连钱新篇端复千年计旧集犹须百手传早晚聚头三日语麈边闲听有源泉
　　次韵朱解元雪
　　掉头取别未经旬已积胷中防斛尘宻雪忽明银海夜端忧空负玉花春笔驱和气君何健囊致新诗我未贫胜日兎园当有赋可能客右欠斯人
　　次韵陈梦锡
　　手板夤縁替荷锄从渠争挟子公书三年已办青箱蠧一饱才分代舍鱼烟烬萁炉朝兀兀窻明风霰夜疎疎独思把酒看君醉墨汁淋浪防翠裾
　　约二同年游虎邱
　　兼旬闭户耐寒威起视晴空碧四围黄鸟啼边忽游子白龙去后渐单衣年时尚记寻芳约老境仍怜得醉希红影幽香虎邱路杖藜携酒莫相违
　　次韵陈倅赵宰防竹
　　两君深结此君縁句里萧森堕我前笋茁便应欺瑞麦诗成端合付防莲窻间俪影斜新月风处骈梢褭緑烟防拟韩公颂连理为渠小辍枕书眠
　　寄王尚书
　　一昨家庭拜帝纶熊轓催去不逡廵小迟绣衮升元辅复向蓬莱作主人竹马未迎欢意浃蒲鞭重试敎条新诗赓乐职诸生事笔力谁今斡万钧
　　次韵严上舎
　　待月尚思前度月中天圆璧不留分即今霜气挟灵籁如许金波乗坏云念我吴牛终喘夜忆君冀北忽空羣【文炳时已就他馆】睡魂作魔病作祟犹赖清诗来解纷
　　次韵朱通判严上舎
　　蜀庄漂泊阖闾城独向陶朱意气倾诗写闲情易为好雨鏖炎暑欲争清居同蚁穴晴犹闭归笑鸠巢老未营久拟投君渠保社援毫空复可怜生
　　君家名酒压呉城肯向时流取次倾篘玉谁今窥正色班荆渠定赏眞清防壶问字宁能许一醉留賔不办营莫惜驱车饷元亮须防结韈要王生
　　再次韵二首
　　万手抄诗遍洛城老懐可但向来倾采菱白雪方迭奏蜚雨晓风相与清价重欲输和氏璧令严谁犯伏波营即今貂尾那容续更判工夫费此生
　　子元才望未専城玉面醪敷且细倾宠辱尽捐身外事醺酣聊乐圣之清分甘亦复怜吾老饮湿终慙不自营归去须君传此法秫田百亩便平生
　　再次韵后篇戏朱
　　淙淙雨埶欲沈城衮衮辞源亦对倾辟戸浑疑云气近诵诗如在玉壶清射知猿臂须穿札陈怯鱼丽且闭营只把两君新句法为歌丰乐诏诸生
　　似闻新醖敌宜城想对檐花又独倾别乘工为海鲸吸广文当念露蝉清投醪频遣春浮颊盗印宁无夜闯营约束长须牢闭戸瓮间防有毕先生
　　苦雨再次前韵【后诗谢许送酒】
　　席蚓堂鼃岂赵城崩空急雨未休倾青秧可复成坚皁碧海渠能受浊清田舎望秋犹万一官曹需禄更征营寳熏定有回天力即看朝曦指顾生
　　底用诗名到凤城未妨醉防笑欹倾日闻螟臝讥狂率目送鲲鹏簉紫清谭客有时三不对生涯除酒一无营鸣鞭走送君能断小印亲封定好生
　　试院赠三同官【八月十二日】
　　果饤茶瓯意未防独慙衰鬓映朱顔聚头长作三更语屈指惟余两日闲食叶蚕声行入听探珠骊颔不应悭预怜朱墨秋宵永咫尺灯窻断往还
　　归有日喜作
　　夜灯晨饭棘围重槛束飞猱鹤在笼敢效骚人悲迫阨秪防举子诮冬烘抟风定有庄鹏化得隽从知冀马空明日还家压新酒菊登金蘂拒霜红
　　次韵袁提刑劳军许浦中路风雨
　　方隅咫尺俨威顔穷谷回春不作难渥泽欲随金节到先声已失鐡衣寒来时敢惮风将雨泊处仍听浪巻滩天自与公供壮观海涵云物正阑干
　　次韵常孰感旧
　　诗囊随处纪山川古县繁雄更海边按节将春廵甲垒循陔回首记丁年防衣尚念亲三釜芝检终当嵗九迁移孝为忠贤圣事期公迄反汶阳田
　　次韵犒士
　　万灶连连俨旧屯朝来喜气袭人温固知除器须平日政复投醪亦至恩帝綍函春周垒壁使星回耀照和门文经武纬君王圣汗简须公纪治原
　　次韵回涂打氷欲遵陆
　　转头风日破坚氷未用穿危冒滑行瀚海无波聊整棹阳春有脚莫论程诗情动处髭频撚使事闲时酒细倾冯问逢迎黄髪叟里间驩意为谁生
　　别赵文卿明府
　　人品推君第一流论文向我肯绸缪日从红粉追谭笑家置青编纪唱酬转首各乗鳬背去防时同作凤城游临风莫道书难寄旅鴈飞还是便邮
　　次韵袁丈知府喜雨
　　使君今代叚荆州指顾为霖旱不忧比屋便令开笑口散人亦复掉吟头封君擅富宁容数义廪赒贫可待求想阅贺章天更喜津津玉色动凝旒
　　次韵袁宪雪二首
　　犯雪回帆嵗遽残自怜雨澁更风悭从游巳落邹枚后着语渠能季孟间梦逐蜚僊凌色界谁因逋客防云关独思快目毗陵晓玉衬金波妥锡山【涂中壮观如此】
　　天怜梅蘂怯摧残善后何妨小作悭一雪应期真望外三诗説喜想顔间瑶花已兆食四鬴沉炷为通天九关卷帐盍醻民气乐苏台持酒挹湖山
　　赠赵歩帅
　　出处升沉转首非无端颠倒念分违瘦羊博士尚骨立白马将军今肉飞共仰钩陈明帝极少须尺棰下金微为公草罢平羌檄径指淮乡旧钓矶
　　壮观亭为真州作
　　频年入梦此跻攀骤觉平时气象还呉客到应忘月观淮乡胜不数平山飞檐曲槛霄霏处叠嶂横江几席间见説能诗好賔主风雷落笔每乗闲
　　次韵呉江陈学长送行二首
　　诗人六十合恩袍平日周庠重誉髦旧学堪重汉儒席新文欲仆楚人骚等观得防心无累饱阅豪英眼更高闻道青箱富嘉颂诏音早晩召王褒
　　白首诗书未亢宗还纡墨绶揖王公玉堂金马拌身外法防僧弥且眼中自诡嘘枯醻雅志肯从束湿就竒功垂虹高士知心客定信襟期出处同
　　次韵张丞月试士人
　　居有斋庖敎有官诸生肯复计安闲充庭数贡知非逺造物于人本不悭思苦得无金注拙眼明终锦花斑自怜惯秉雌黄笔案牍如今拄屋山
　　次韵答张丞
　　顾省辞华分槁干簿书堆里作麄官客懐止饮仍多病海气乗秋早戒寒好语相濡真禁脔不才持答欠琅玕从今恶况能排遣日课君诗一再观
　　次韵张丞二首
　　夫君腹笥尽竒谋每叩谈锋听不休诵赋久嗟无此作荐贤端合拔其尤小迟荣路观掀趠聊为同寮葢谬悠政恐诸公有推挽平时果艺仰由求
　　槁梧闲据自沈吟投老真成负此心酒沃渇鲸悲事往官随跛鼈笑吾今进为终愧周人朴归去曽无陆子金尚赖君诗慰牢落时清聋聩发纯音
　　再次韵二首
　　铜墨才为一饱谋还因跋疐赋休休南州习俗难驯扰北客迂疎易悔尤世味辰星今落落归心风斾正悠悠知非况自五十九为问衰翁底更求
　　自揖高人拥鼻吟湖濵诗酒便论心天敎聨绶同民社日许挑灯订古今刺眼未妨飜着韈跃炉寜问不祥金简编自有千年计迟子追还正始音
　　次韵周秀才
　　暇日枝笻对揺落衰年悲感为谁多政疎里俗有嗫呫身逺贵游无孰何耐病阻陪吹帽醉祛愁聊复击罇歌诗来起我湖海兴梦逐狎鸥分白波
　　正觉寺
　　细穿诘曲上高寒一鹫青冥杳霭间栏楯欹浮沧海影东南重见紫金山方壶入眼鲸堪跨璧月依人桂易攀闻説老禅佳寝饭一生无梦落尘寰
　　次韵张丞
　　邦人邑吏总堪怜茶供炉熏共吁天占雨防孤霞粲晓望霓何啻日为年翻黄已熟村村麦平渌行看处处田拟倩龙公作霖手更烦终恵息头燃【谚云朝霞不出门近频有此亦复不验故云】
　　次韵任解元喜雨二首
　　寄语今年主雨神当知小雨未康屯人心正切霶望农事深愁晼晚春朽壤旧尝封蚁穴停云空复叠鱼鳞鲰生宿蕴天人学无计王前拜手陈【俗谓鱼鳞天必雨】
　　跪奉炉香幸见怜人言匹庶可回天及今一覩盆倾埶满意重占斗覆年仅息黄尘昏永昼防时翠羽冒中田此心安得顽如石水旱丰凶付偶然
　　次韵陈秀才二首【其父在狱有诗哀鸣为弛其禁作此答之】
　　吏治因循俗巳疵可无柱后济寛慈顾慙徳化一何取敢意古人三不欺剔蠧方图洗熏染放麑端复惎衰迟成君今叚莱衣笑莫更风前赋百罹
　　七字开缄粲陆离元非劒气爥圜扉夜光信出老蚌殻锦叚遽分邻女机庭赋继今行北阙市娼过眼忽南威蜚腾可但荣亲计我亦他年得儁归
　　元日
　　爆竹声中杂笑呼斗杓插海寺钟初椒觞带梦随小饮桃板得诗仍自书愒日晚涂知内讼占风吉卜定非虚新年旧管新収累大府隆寛傥贷予
　　次韵张丞【是日忽晴】
　　县人灯夕旧尝看夜敞窻扉晓不关胜赏继应追俗尚晴晖巧与破天悭招邀便拟日复日容易遽吟山上山更乞紫姑丰乐语为添喜色到顔间【张计为越行】
　　再次韵
　　长日官曹迄未闲佳辰一笑颇相关万情同乐那容失四者来并每坐悭歌酒恐孤灯市月烟霏犹曀海门山龙公可复防事发汛扫隂霾弹指间
　　再次韵【末灯夕张丞送诗再往返矣十四日丞饮借三妓遣往】
　　好时好节工恼客投老祗思深闭关鹤膝痛医终是病蛾眉公夺岂容悭浩歌已减落梅曲苦思更妨颓醉山冷语陋姝何所似贫家矮屋劣成间
　　十四夜丞和章来复次韵【是夕隂无月】
　　衰年寝食僧斋似甚欲持杯解入关桂魄元非月蛾靳韮葅终笑郎悭不成小醉穿灯市又作相逢嘲饭山思澁徒贻山妇怪羡渠飞雉落黄间
　　十六夜张丞有诗次韵
　　灯夕胜游皆遻意可无謌酒答丰年云藏玉斧重修月乐奏壶小隠天鴈阵低空危欲堕龙公驱雨未成眠惟应鐡鎻银花句落纸明朝万口传
　　张丞再有诗次韵
　　仰高排奡玩清圆学力卑摧旧判年后进或夸金掷地前修犹是斗横天晚规省语安衰病暇复分题搅醉眠秪有君诗追古作未忘缃素遣儿传
　　再次张丞韵【十六日作假风狂雨横无聊就枕复作】
　　龙职隂晴肯转圜寒侵春事倍常年弥旬稔听盆翻雨一室何殊瓮里天多病可堪严酒戒高舂未憗枕书眠忘忧蠲忿疑无防小草论功亦浪传
　　次韵王签判
　　奥学闻君不近名声华犹是压时英诗篇向我肯挥扫句法惊人浑老成未厌泛莲依衞幕只今荐鹗达周京明朝置酒当投辖万斛洪源看倒倾
　　次韵自序
　　丁年拾芥视功名可但纫兰茹落英深愧官曹无所补向来志愿防余成分营伏腊耕淮壤久絶音邮到帝京尚有好贤余习在老懐端合向君倾
　　次韵战舰
　　下濑千艘旧擅名汉家虓将况飞英呼韩欵渭人胥后小耿平齐事竟成击楫定无违庙筭覆盂端有奠神京圣君动静天人合持满何妨亦定倾
　　次韵招饭不赴
　　吏能儒业实慙名晚喜论交葢代英千里久劳魂梦往一欢犹阻咄嗟成粲花论胜违频听击鉢诗工况莫京别后槱溪萦望眼此心川水漫东倾
　　即事
　　江漾晨光入县门楼斜晩影到渔村海声不为无风静山色居常带雾昏问俗即今防愒日来时抚事错销魂浮生寄寓君恩重未觉天涯异故园
　　劳农净居赠皎啓二僧
　　劳农今喜复南辕夹道扶擕亦笑諠县尹庶防无疾病山人迎送耐频烦芼葱汤饼聊堪饱出瓮春醪半带浑惟有为民真实意异时陈迹付公言
　　题林监税渔乡小楼
　　半是蜚轩半是楼主人雅趣寄沧州晨霞莫霭纷浓淡越舶畨樯阅去留徙倚想君舒醉眼从容须我掉吟头病来止酒便髙卧防梦烟波没白鸥
　　九日登楼【海上重阳率多风雨邑寄罢饮作】
　　县曹逢节犹忙迫隂雨乗秋每接连九日欢娱异前日防年晴霁有今年湖山入座褰珠箔茰菊挼香荐玉船防委西风判一醉故人应未笑华颠
　　鉴湖道中
　　风烟佳处放归桡吟坐篷牕首屡搔万壑千岩争献状三江九堰自忘劳尚多菡蓞张秋锦少待蟾蜍印夜涛缭碧森青谁子宅未容载酒访清高
　　言懐二首
　　此身与世分相违可是平生不见防知己方占白鸡梦寸心已傍碧山飞周旋觞咏须三益斟酌行藏欠一归甓社湖西隠君子为翁应扫钓鱼矶
　　自是三生贺季真亟应收拾水云身蜚鳬吏隠聊同俗饭犊生涯且耐贫林壑风烟当未憗利名缰鎻听横陈世间静者犹张邴老境婆娑定笑人
　　赠陈居士【居士不娶居林氏楼与一神童处敎而成】
　　昏宦冥冥堕急流羡君高谢此笼囚能诗似是林和靖博古宁慙许散愁上药化金才顷刻虚舟触物信沉浮何时我亦休官去对卧元龙百尺楼
　　次诸公韵【归髙邮张守即日招饮次韵谢之】
　　回首舟飡野店栖何殊子美咏青泥朅来贤将先回眄径上诗坛许命题举白烂陪山简醉凝香到有武陵迷异时过计今方悔曽虑谈间彼子西
　　对雪小吟次前韵【时使君留严文炳偕师文饮】
　　翻鸦啅鹊瞑争栖舞絮郊原雪氷泥已缀珑分桧栢并扬光彩贲欀题撚须句好无前勇索酒人归有后迷客子鬓毛今愧此忍寒挟防市桥西
　　再次韵谢张守得新居
　　得巢归翼惬卑栖尚巻风茅落冻泥病树縁阶旋培植旧书堆案细籖题地非新野聊龙卧人似东屯賸客迷身世只今供冷笑百川东注月行西
　　再次韵呈张守
　　乌衣雏燕正依栖又见南风逓赤泥宣室殊恩子夜对天章清问御书题可无上药蠲民瘼有待司南觉世迷好在论功继臯益毋庸问管凟曽西
　　再次韵
　　朋旧携持过陋栖炊香瀹雪鲙拖泥酒浇礧磈聊娱老诗愬酸寒最切题种秫集功今有约对棋销日不嫌迷千奴别去平安否时欲拏舟甓社西
　　闻盱眙北使信感事再次韵
　　漠北阴山合故栖函关底限一丸泥幄中已办吞青海甲外宁惟馘白题犂老上庭烦指顾笞中行背问颠迷提封旧物渠须计一鞮汗更向西
　　雪晴再次韵
　　璇穹莹澈晴风后晓日初融陌路泥老桧苍筠濳动色迎春送腊好分题藏春僧閤心曽恋闯海山亭梦到迷回首桑隂三宿旧鄮城东去虎存西
　　对客再次韵
　　客来一笑同乡味便粉秋菰雪藕泥糟浥子姜仍旧法笼缄干笋俨新题白鱼紫蠏空濡沫窘兎惊麋想砀迷自揣臞儒合蔬粝放麑终恐愧巴西
　　述懐再次韵
　　髙车驷马笑鸡栖亦笑餔糟与汨泥鲁酒得间聊复饮晋舆投老偶然题春氷自水収新悟雨矢无乡悔旧迷尚有平生山水癖未妨游戯向京西













　　江湖长翁集巻十三
　　钦定四库全书
　　江湖长翁集巻十四　　　　宋　陈造　撰七言律诗
　　次韵严文炳兼简张守二首
　　嬉游有愿自今偿回首春容巳浩茫霁景偏迟张锦地小园秀岀卧云庄梅林破玉香沾袂池水揺漪渌泛堂茶具笔床陪语笑未妨日饮慰还乡
　　梅梅栁栁防深行倦客重游眼更明谷鸟自应寻旧约渚兰潜欲换新萌诗工已可醒人醉赋就当须氷坐清老我客渠真得计梦魂无复凤凰城【文炳许作赋】
　　再次韵二首
　　宋璞隋珠不当偿平时佳思堕荒茫老规种秫师陶令备有前茅愧楚庄蜂鹤搅肠空轧轧鹳鹅严阵怯堂堂即今全胜输公等自占床敷霸睡乡
　　欲辔青骢试小行拥衾待得晓牕明端知霁日浑无价可信啼鸠识未萌胜处风烟堪一醉是家池馆擅防清不忧儿軰妨人乐倚赖诗豪五字城
　　再次韵二首
　　郡政只今多暇日名园欲到指苍茫能诗有客怜侯喜好士惟公继郑庄促膝未妨渑似酒转头当复玉为堂聨金缀玉真吾事賸刻坚珉表士乡
　　近墅何妨一再行后车应着老弥明诗成直压枋榆上谭胜宁容鄙吝萌鸥鹭一滩窥语笑松筠千挺峙寒清从今好绘斜川集莫靳流传到帝城
　　再次韵张徳恭二首
　　公家父子书林杰力探希微析混茫膝上风流识文度鯈游领解契防庄六花阵势容摩垒五凤规模见肯堂自叹吾儿豚犬尔秪冝耕牧守穷乡
　　平日疎愚但意行每从师友仰髙明如君况是庭兰秀向我防讥冻芋萌栢悦悬知待松茂渭流终不溷泾清新诗应敌才余事纸价于今贵列城
　　文炳近嵗节感怆作诗寛之
　　严侯才气旧无朋晚作江淮肉食僧饱对风烟吐膏馥时因节物动销凝君今宛是林和靖我亦何如杜伯升浊酒寒菹共一笑未妨同剔课诗灯
　　再次韵复文炳
　　君犹芹泮老賔朋我似房公再世僧烟径幽寻春澹沲月牕冷语夜澄凝人情感旧多为祟酒盏浇愁更计升笑命棋枰同永夜旋添萁火上篝灯
　　再次韵呈张守
　　使君刘白信其朋笑我顽然粥饭僧打睡正便檐日暖味诗还喜蔗浆凝破隂风软梅犹小弄影云疎月渐升一自藏钩得新句莫停吟笔到烧灯
　　再次韵赠张徳恭
　　老寻诗法得良朋转处骊珠悟后僧帝所宫商中夜奏仙盘沆瀣未秋凝乐天不幸逢元稹季友而来有彦升交手当家亲父子为君别本记传灯
　　再次韵二首
　　辞锋森列看分朋退作穷山苦行僧每读严诗惊我倒亦知舜绩待公凝丝纶指日从天下阊阖摩霄接武升更想班衣奉亲夀五云低护九枝灯
　　闯门不乏逺方朋辟席浑如问话僧笔底烟云无尽藏谭间霜霰不寒凝身行建徳欢謡里人在春台瑞日升老子生涯漫訾省拥书犹傍短檠灯
　　再次韵
　　同门谁定肯论朋拙似苕鸠嬾似僧病减不辞诗语拙归来少贷客愁凝老欺鬓发丝千丈籴仰官仓日五升台閤中天清梦断分眠山店问渔灯
　　都梁涂中
　　西来行路未妨长敢指淮山作异乡随处馈浆惊御寇有人醻药话韩康栁方弄色新经雨云似多情巧护霜风俗淳厖节物好一樽时与倒诗囊
　　谢邹秘正恵淮白吕判院送酒
　　檐鹊声前拆鴈书防材有底到蜗庐洁樽防梦沾膏露下筯于今荐腹腴仙府流霞端伯仲徐州秃尾但台舆寒人醉饱何縁静径搅诗膓撚白须
　　寄章茂深郎中二首
　　州麾郎省未华颠解组归来作地仙杖屦良多闲日月亭台仍占好林泉青奴白牯氷壶里堕絮漂花醉眼前政用著书传我軰未须缄口缚枯禅【章酷好佛】
　　立谭当日受知深不待陈情道古今髙防防陪山简醉长篇许为爱卿吟嵗华迁谢心虽在世路﨑岖老不禁拟近卞山谋卜筑借公泉水濯尘襟【尝约访卞山久未果】
　　自适三首
　　自怜老瘦仍痴絶每强衰顔趂后生疗癖无方了诗课迷魂有寨对棋抨绕床不着阿堵物玩世何须身后名倚赖儿曹解人意典衣长得解余酲
　　渺漭湖天入短篷心期秪许白鸥同人言火食阆蓬客自命官身田舎翁酒可销闲时得醉诗凭写意不求工更那长日温书眼一送飞鸿下逺空
　　云水为家百累无意行从昔畧方隅饮忘醒醉狂常尔梦到无何午未苏遗俗可辞翻韈错付渠隂作负舟趋譊譊礼法工相聒闭戸仍防大小儒
　　正月十四日雪
　　乡园灯市颇豪奢客子扁舟恰到家月姊层云藏寳鉴雪神千手扑天葩未容火树陪宵燕谩説江梅擅嵗华苦忆醉穿罗绮阵小軿吟度赤城霞
　　送七子赴省
　　旋转玑衡运化枢嗣皇袭六待耆儒斗南誉望俱难匹邺下才华旧不孤郡赋今推作者并王庭可但诤臣趋竹林昔隠休回首四辅三公此首涂
　　次韵胡元善
　　栁间莺友羽衣轻花外溪流镜面平胜处过君时得醉今春属我老归耕吏尘秪可黄梁梦棋社聊寻白鹭盟犹计浮名孤乐事风烟满眼得无情
　　张守招隠【是日王勉夫到明日严文炳之吴中】
　　春风吹作万家春谁得聨镳从使君防径问花同载酒深堂剪烛细论文王郎把臂簮仍盍严老呼舟首又分安得云龙随上下佳辰不复叹离羣
　　次韵张守劝农【是日雷】
　　东郊春好近清明小队相羊为省耕扶路人归皆喜色应时雷殷亦和声不妨宻雨催花放有底屯云妬月盈遥想一尊同客夜烛花未剪已诗成
　　再次韵
　　眼向囊书老不明合遵寛敎事农耕雨余骤变菖条緑晓起欣聆布谷声谭笑俾民无死徙丰凶转手有虚盈衰翁倍荷殷勤意缄致无非翠织成
　　次韵王勉夫晚春
　　送春无酒未须嗟却有新茶试大家便惬轻凉生小扇独怜扑蔌下蔫花霜肤解箨初尝笋怒瘿因谁拟问蛙嘉树着行森羽葆翠青疎宻俨排衙
　　次韵张守游赵园
　　躬挽慈舆访小园径和气满壶天防风防意祛轻暑红药多情驻晚妍欬唾生春见能事平反供笑掩前贤奉亲得句无穷乐不学狂生卧酒船
　　次韵张守王勉夫二首
　　两隽诗声敢重轻苍山对峙大川倾形为幼眇无遗恨有入题评莫遁情未许曹刘夸独歩不应邾莒合逃盟清篇读罢重看镜似觉青丝鬓脚生
　　世味平时虫臂轻独留意气与君倾向来缱绻资磨玷拟话分携已怆情盛际功名方防足他年车笠肯渝盟汉廷取重张廷尉可待区区结韈生
　　再次韵送张守
　　目送归帆风翮轻赠诗还笑字欹倾如公风义仍知已计我隆汚合用情想觐龙顔新得意未忘牛耳旧同盟周旋尚可诸公后肯放江湖了此生
　　再次韵三首
　　未解州符累巳轻辞源满意酒边倾颉颃前軰真无愧褒拂迂儒每过情老境更堪听别语书邮当复固齐盟吴山正合供酬唱安得风前两翼生
　　唾壶声里晩凉轻风自虚徐月自倾诗好要从知者道格髙今识古人情三熏谁定分膏馥十袭吾方守诅盟预恐幽居念离索时须开巻慰愁生
　　性资凉踽系时轻青眼惟公底里倾砥柱颓波储硕望阳春穷谷见髙情青冥蜚上应回首陆续诗来可待盟念我老无当世意拟从樵牧寄余生
　　次韵常倅俞君任二首
　　匆匆同醉记前年客路重逢亦偶然理窟扣君弥入域生涯怜我欠加鞭了知富贵难投足共约归来径息肩旧欲将雏卜邻去未应须办十牛田【与俞甲寅仓卒三杯即别南徐再防约共归休甚鋭】
　　与君顔面各临年同滞江湖恐不然虎兕向来甘旷野骅骝寜复待挥鞭政成合进凌霄歩客里犹擡斵句肩人品国华君可仰岂应学我赋归田
　　又悼石湖老人
　　老商笑不待三年枵腹人人得果然商俗均霑傅岩雨中行羞死绕朝鞭探原已茹丘轲胾落笔聊差屈宋肩缅想神游知有处定骖鸾鹤戯芝田
　　再次韵酬俞君任
　　闯首亨衢属壮年即今奔骛恐徒然时情合退羊肠歩宦路难加马腹鞭朱紫浪惊流俗眼风骚要拍古人肩归休计办君当贺儿軰新营种秫田
　　再次韵呈杨侍郎
　　左符得请未逾年民誉朝评两蔼然补衮工夫旧荷橐承流政绩暂蒲鞭周衡可迓须分陜孔室容窥顾及肩侧伫翘材着枚叟看公亲反汶阳田
　　杨侍郎召饭再用韵
　　升沉渠敢话齐年妙句推褒軰行然髙燕况叨琼作醴凡骀底称玉为鞭歌终画扇犹遮面舞困欹花半压肩此去隽游萦客梦梦陪笙鹤下琼田
　　郝泽民主簿赠诗次韵二首
　　夫君糠粃视钱神诗逼黄初论借秦义防咸推天下士簿曹聊见宰官身茶香延客自不饱书币踵门谁可人从古功名多晚节相逢防鬓未妨新
　　薄宦年来尚转蓬忍将荣悴问虚中共怜杜老谙为客不讶元忠厌作公胜日笑谭方衮衮残冬光景苦匆匆棋枰得隽诗反水谁信吾徒旧讳穷
　　再次前韵二首
　　解缆征涂一怆神房陵十舍望西秦苦无勲业禆昭代久分江湖着老身三楚上游常定伯六朝陈迹愁人不縁俛仰悲凉甚可博临风得句新
　　起柁扬帆趂便风狎鸥惊鴈水烟中裹香荐彘聊随俗计日听鸡等自公诗句涤愁収一一酒杯浇别悔匆匆与君二纪陈雷契犹遣时人笑两穷
　　登平山堂
　　平山堂上命琴樽前軰风流肯见分恋客嬾斜当槛日藏山不断隔江云吟牋得意窥天巧醉面禁凉减缬纹杖防归来新月上落梅如雪防风裠
　　郢州二首
　　古郢繁华得少留披云更喜识贤侯径容拱挹侍谭笑怪底咄嗟成献酬罗绮香中偷醉眼蕙兰丛里掉吟头何如白玉堂中客试问樽前小莫愁
　　满慰人间渇雨心未収云霭定为霖怜渠沾水论涓滴况我行舟苦滞淫已涨麦田千里碧更添沙料一篙深小軿防指晴山去布谷提壶各好音
　　春日客中二首
　　平时谩説醉为乡对景今如石作肠老去犹兴客中叹春来刚制酒边狂露桃烟栁为谁好蜂蜜燕泥徒自忙红紫打围歌笑地暮年多感怕思量
　　芳时已叹鬓毛斑何况栖栖客路间杯酒故人千里隔锦囊着语一春闲燕鸎飞处频囬首桃李香前合厚顔昨夜东风贷庭竹少容归梦到家山
　　石城
　　山岩水缭石为城千古余风尚典刑竞诧君王啓蓝缕不无艇子载娉婷流连犹问主堪柲兆朕虚传蜜作萍更惜谗锋发兰尚祗今日月炳骚经
　　次韵程帅游习池三首
　　牙纛犹容后乗追枕书不出此何时香飘玳席千花坞影倒妆光百子池诗句肯藏扪虱手仙曹容着牧羊儿回思行李冒尘土更喜百忧偷一嬉【后山百忧间一嬉】
　　清明胜赏尚容追不减觞浮曲水时坐觉晴云恋歌扇看供吟笔防天池春光有底遽如许酒量勉添些子儿可但大堤民气乐啼鸎语燕共嬉嬉
　　青编勋业笑谈追千载生贤瑞圣时竹帛防书河似带封疆不止汉为池谭日属王平子妙语心轻谢客儿来嵗赏花应帝所赓歌宣劝倍欢嬉
　　春雨赠陈主管
　　初宵防月尚窥檐雨脚斜斜晓入帘春谢欢悰风处减愁将老色镜中添颇思甫里陪觞咏不叹周南更滞淹倚赖宗盟慰牢落得闲诗笔未妨拈
　　陈主管招隠【时纳妇】
　　鹊拳庭竹语频频忽有书来寂寞濵盛事许同花烛夜芳辰仍醉绮罗春璧聨香閤初鸣凤霞泛仙觞定脯麟更办归装攟珠玉一时人物各诗人
　　山行寄程帅
　　雨余支径湿平沙恰称卑官下泽车杂树暝烟森立槊乱峰迎客俨排衙水禽时弄蹁蹮影野草争开细碎花久忆山行此如愿不应回首更思家
　　次日再次韵三首
　　山行风色怒飞沙山末屯云涌炮车伏轼不容同蝶梦问炊犹可趂蜂衙鱼泛渌熹晴日草树留春着晚花暮憩自怜尘满面五浆先馈定谁家
　　防吟缓歩惬晴沙聊谢愔愔载妇车时遣贳貂邨店酒回思缚虎长官衙春山好着屛中色吟笔谁添锦上花不妨习池风月主只今何处问诗家
　　鸥防鹭只傍汀沙却汇沙汀过客车清吹解撩丛竹啸髙山如受众峰衙寒生碧涧悬鱼网润着苍崖賸土花所惜隔墙红紫满行行无暇访山家
　　谷城道中
　　何许珠襟绣袂娘额黄胷粉自新妆野芳贪折髻丫重蝴蝶乱随裠幅香缓唱采菱空答响小留挑菜翠盈筐汉风未许休乔木行客相逢莫漫狂
　　再次习池诗韵寄程帅二首
　　南园胜絶真堪画边上谁为李伯时山纳嫩岚侵宻坐花骈红影闯清池吟牋传遍鸳鸿友舞袖轻于翡翠儿东府西州皆四鬴若为长伴酒边嬉
　　春意垂垂如我老客懐领畧欠当时倐惊鶗鴂鸣清昼便有蜻蜓防碧池酒榼相过但溪友锦囊余防问庐儿芳辰渠尽人离索苦念从公秉烛嬉
　　次韵寄王帅属
　　才华奔逸可能追我识王郎自壮时酒处每看鲸吸海书成还想墨为池穷交徒自怜东野孰看于今敬道儿莫靳诗筒数还往人生何处不儿嬉
　　次韵寄陈主管
　　轺軿七十晓相追记得张园叙拜时香衬蕙兰来北里云随笙鹤燕仇池朋簮重盍寜人力贫仕居卑听化儿秪冀幕莲分靫菂诗坛棋社与闲嬉
　　诸公邀留不及赴次前韵寄谢
　　一失浓欢悔可追故人应念独醒时回思翠幕围香雾定复长虹起砚池照应鼎来聨璧客风流羞死聚蚊儿当时枉重千金诺不见芳辰卜夜嬉
　　次韵谢程帅复游习池见寄二首
　　名园壮观还前日禊事追游可后时试问绣筵张緑野何如诗客到昆池绮罗香外鸎偷眼花栁稀间鸟哢儿定许此民同此乐春城无处不嬉嬉
　　风流羊杜不劳追况复轻裘缓带时醉倒莫孤桃李月诏归恐便凤凰池政传西域中和颂笔跨东京大小儿我亦抄诗支郡去公余吟玩取娱嬉
　　复次韵寄程帅二首
　　节物匆匆可挽追直须乐事趂芳时行春倐喜花围屋借景何殊月在池【南昌当官借景未妨民恰似凿池取明月】对酒不无桃叶女扣舷却笑木肠儿山家有约须重到定放游人张水嬉
　　人家禊祓竞攀追刺史春游正此时羯鼓声中花作锦壶筹多处酒为池絶须丝竹娱安石賸有篇章付雪儿闻道续貂容下客老无佳句坐荒嬉
　　畱交代韦倅
　　山城老稚竞攀辕况复官曹辱后先敢爱一樽追笑语未妨五日作畱连天香国色酡顔去渭北江东把臂前巳办明朝开煑酒丝桐小置式防篇
　　观山刑鹅夜归
　　巢鹊枝蜩已罢鸣风声露气可胜清人谙浅濑安然度月隔髙林未肯明却乱宿云寻去路渐因更鼓辨孤城谁知嵗事关心切翻忆冲泥傍险行
　　祷雨凤凰山二首
　　跨凤西来得好山千年人与凤俱还本防法席専崭絶先遣山灵凿捍顽闻道碧严水印【或请雨于龙龙见日帝印封水不敢取】试携清醥闯云关此心烱烱龙应识莫遣归涂更厚顔
　　人心神理未交孚敢爱防躯走道涂云气满山空梦永秧畦夹涧就焦枯罢羸眼看号庚癸感格吾犹愧鼓桴老去忧民心易折龙公髙卧得知无
　　病起二首
　　吏民两两议公痴簿领空勤笑语稀元亮有诗新止酒休文多病不胜衣飞尘嬾拂孤三絶止水初澄悟百非窻度凉飔残午梦闲听喜鹊啅斜晖
　　即病偷闲却自怡坐凭竹几独多时铜炉烟畔熏风度药臼声中书漏迟政自腐肠严酒戒不应了事悔儿痴净名文恵谁优劣为问沾沾造化儿
　　寄髙邮僧
　　门巷萧然草不锄小轩祗置两团蒲惟师表表丛林秀眷我凉凉山泽臞晨饭每同三韭陋夜棊常办百筹输一书未负西飞翼满寄清风到座隅
　　苦雨
　　连月奔趋祷雨坛即今积雨厌蒙漫苍天信自有时漏后土不知何日干坐想田畴沦沼沚忍闻升合换罗纨纵阳援溺知无术慙愧身为抚字官
　　客次小憩
　　竹屋深明许息肩田家延客解欣然霜枝髙挂虬卵风砌初揺白玉钱得饱秪疑珠作粒汲深仍诧乳为泉谭间更笑狂沮溺政复知津未是贤
　　骑过山村
　　烟村面势枕苍山一径循山作屈蟠入望髙幢罗翠宻挂空匹练噀清寒吟髭撚白迎风去妆面骈红倚户看颇似骑驴后山老倩谁粉墨洒豪端
　　杜母
　　杜母遗芳岂逺求田功谁比此邦优麦疄桑陇疑淮左近水遥山似秀州楼识景疎知俗美亭因思孟各风流我来眷眷淳厖处比屋嬉嬉路载讴
　　次韵程帅二首【帅二子未之识到襄阳二公是日成行因帅有诗次其韵】
　　满懐披雾慰生平到日音容隔暮城想见舟中留郭泰可能酒处欠公荣韦家相业应门戸谢氏才华况弟兄愧我携儿在尘滓寸田墝埆望茨京
　　人间尘不到筹边诗老乗闲思涌泉千佛香名仍世继一灯素业自家传斗城一去嗟多病賔幕重登便半仙要看诸郎各行马染须膏面计留年
　　再次韵
　　门第应疑甚不庭翩随府檄下山城江梅作意先秋拆槛菊多情擅晚荣饮处凝香严画防客间张丈间殷兄主賔缥缈蜚埃外信有人间小玉京
　　从公囊笔看西边不比分弓出酒泉觞咏每忘秋漏永平安晏有夕烽传痼肠顿已蜂腰病妙手亲逢鹤背仙归捋霜须诧儿子为翁试校故新年
　　再次韵
　　横前整整万全兵自笑空弮借背城更遣齐竽混东郭坐令鹄卵化南荣黄陈得法仍宗派甫白论情自弟兄顾我无能邹贾役放公笔力擅西京
　　因诗衰病顾徒然凿井今犹未及泉药幻霜须端有待囊缄玉唾愧无传冥心拟学无言子授诀今犹不老仙探妙衞生俄两得信知穮蓘解逢年
　　再次韵小雪余言别【是日小酌】
　　舞霙飞霰閙中庭已办持杯听渭城汉水襄山骤漂忽早梅晚菊自枯荣雪神作意凌风伯客子归途待日兄蹀霜蹄从踣鐡穿林防石赋于京
　　语别诗翁玉麈边已催歌舞压香泉日陪色笑庸何取槖攟篇章敢浪传还舎賸书银笔字今朝犹是玉壶仙后山幸自坡公客谁遣离懐怆暮年













　　江湖长翁集巻十四
　　钦定四库全书
　　江湖长翁集巻十五　　　宋　陈造　撰
　　七言律诗
　　送诗陈惠伯【惠伯求所居三诗既为赋作此送似】
　　危楼深室桂为堂题品端宜虎豹章歴数诸公皆大手尚须此老索枯肠驰神几夜层虗上血指如今妙斵傍聊复送君供覆瓿未须传到郑公乡
　　襄阳赋秋日江梅菊花
　　秋香冬艶各时宜叵怪花神令出竒金菊正含霜晓秀江梅不待雪寒期防欹同伴龙山醉诗到终嫌驿使迟陶杜当时傥经目定并东閤赋东篱
　　次韵程帅二首
　　平时渭北与江东文防賔筵幸许同政使迟迟嗟去鲁未应咄咄遽书空抄诗奚翅无瑕璧防意俄乗在下风【抟扶揺风斯在下】更喜朝来賔鴈足阳春封寄客涂中
　　从昔文章盖代翁言间有物自无同娟妍徒玩花含露洒落还惊月印空底许贱工慙擢矢信知妙斵有成风古今一印元呈露要在神融领防中
　　次韵言懐
　　房陵回首望淮东物土人情未易同比屋蜂悬人带瘿乱山防立势凌空污鲰共餍川人食简朴仍存太古风破我残年七百日尽抛诗巻酒杯中
　　次韵记别程帅谷城旅梦
　　金翘揺曵玉丁东賔主依然醉笑同旧事忽随残漏防新愁不逐晓云空挑灯旋拂穿帷雪揽辔还禁逆防风回首梦魂飞到处壶公窟宅五云中
　　梁教病起
　　侧聴长须得好音笑谭已复替呻吟逃知二竪今无地仇想三彭亦就禽定免带围忧沈约可须檄手待陈琳尚须十日安岑寂酒圣诗愁恐未禁
　　上外朝山
　　度陇凌坡冒百艰今朝又上外朝山当车狠石通人过交道飞萝要手攀猿坐沉寥犹啸诧鴈惊巉絶故飞还临风却快尘埃眼全楚山川指顾间
　　过八叠山
　　路入于平舒倦眼襄阳佳处亦班班烧香岘好思三岘八叠山髙似万山喜此经行无雨阻向来游览坐天悭山灵定笑贵野鹜黙遣归求邦域间
　　马息山
　　猿蹊鸟道且攀隮瞑霭顽苍只尺迷狠石忽开防地裂屯云不散讶天低眼髙欲了三千界梦防犹惊七百梯回望故山真可指杜鹃肠防为谁啼
　　寄乡中亲友二首
　　棋酒游从叹离羣犯床吟笔漫飞尘潮乎可奈才力老甫也尚为南北人安信不随秋鴈到流年倐复野梅新南岗北阜凭髙地引首吴天几怆神
　　坐衙随分吏分行退食还先药探囊已为河鱼废诗酒彊教笼鸟聴宫商老犹苟禄寜良计病悟休心是秘方想见亲朋迟归楫为翁补漏斸空荒
　　贺程帅因任四首且言乆缺诗筒之意
　　恩纶蜚下汉江濵特许襄民借寇恂千里江山皆动色列城条教再生春灌夙稔安边防茹草寜无待哺民方倚金城亲邵父近君寜惜小逡廵
　　诗律寜惟似变风姓名乆矣御屏中逢辰千载合致主入梦九蕐仍挿空铁瓮倚聴新号令铜蹄终舞旧儿童烦叶气成丰嵗却簉臯防侍舜瞳
　　肯优襄岘劣南徐行止平时每裕余荷紫端宜冠鸳鹭飞黄犹似顾蟾蜍缅懐夜烛赓清唱况许春郊载后车从此追陪得如愿重分膏馥泽空虚
　　先生一笔将诗坛匮珠玑底坐悭平日鸥盟当未愸于今鴈足每空还传抄可但闻平水老瘦从知笑饭山缓带轻裘秪常日千篇破竹定乗闲
　　再次韵答程帅髙机宜四首
　　自分迂愚着海濵诸公荐力漫忱恂摧頽晚境空多感局缩穷山亦再春故里归耕虽有约中田敬馌遂无人何由消破愁千斛甓社春浓莫计廵【甓社春吾乡酒名】
　　名徳谁今挺古风人嗟汲直合居中挥毫有物鬼落胆与世无心云度空倚聴金銮拜新渥又烦竹马走羣童贝宫风露鼇峯月行矣辉蕐映两瞳
　　髙郎笔势未姑徐千纸珠玑欬唾余春兴漂萧陵野马夜窓清絶冰【去声】金蜍诸公交口传黄绢蜚诏褒贤定赤车亦使穷山拜嘉惠衰翁击节正冯虚
　　倒海翻湖防手观揆子才思坐天悭愁攻心折仍无頼债压头低不办还坐想赓酬聮白璧秪令翘企仰髙山拙疎却喜便衰病得萧斋尽日闲
　　正仲和帅属被盗二首
　　衣囊缄鐍竟胡为祗与偷儿便挈携髻重得无猜祖珽璧亡遮莫议张仪馆人求屦古未免有力负山人得知不用经营办春服旧纫兰芷扈蓠
　　向来忠信倚垣墙诲盗如今坐慢藏望意漫言疑圣智竒文不合吐光芒玉川空屋遭窥瞰子敬青氊果在亡赖有平生千牍在未妨攟载作归装
　　赠髙司理
　　穷乡洗眼挹清扬凛若重登月旦堂骥子鳯雏端不苟吏能儒业况兼长简孚首解秋荼密襞积仍熏古锦香我亦床头一经在自公正欲共平章
　　再用前韵赠髙司理共八首
　　少年场里独鹰扬他日悬知玉作堂小试问囚穷两造徐看载笔擅三长得诗遽珠玑烂玩味还疑齿颊香风月无穷才不尽坐须乔木拥千章
　　帅幕羣才赖激扬衰迟犹喜后升堂雷封局缩聊偿债衮字褒嘉但寸长再试真成不龟药九言终佩辟邪香龙门梦防谁知已几诵桑阿赋末章
　　衰宗如此况他扬碌碌诸雏欠肯堂薄宦幽忧殊未醒故园归梦可胜长杯盘顿顿家鸡嫩翁媪呜呜社酒香犹记比邻笑行客夏畦龙防为金章
　　诗语庸非自播扬流传朋旧定哄堂儒书投老空成癖舞袖平生不解长黄鸟啄残丹杏颗清风揺动緑筠香山城寂寞便吾嬾劣胜精神弊句章
　　俗里毫丝起抑扬请君时闭读书堂渭清肯混泾流浊鳬短徒忧鹤胫长千载流传防造次百年表立要馨香了知此印君堪付过眼尨凉忽报章
　　苏李宗风我举扬少陵公按子开堂官曹此地文书省诗社从今日月长山滴晓烟收后翠莲漂天女戏时香可孤煑饼分彊韵正使铜花澁印章
　　腰钱几夜梦维扬上雨傍风秪此堂人笑鈆刀那用割自知韈线岂能长课诗坛畔独飞动问字人来且碧香径欲披衣还旧隠二天寜乆溷苏章
　　帝旅曽观武事扬如君文势整堂堂了知一笔无前古坐遣诸生防所长丹桂髙攀霄汉逈防书西下姓名香贝宫鼇禁应余地看展平生补衮章【君方从举子阙倅有桂蕐阙故末章祝之】
　　病起闲歩
　　瞑緑园亭小雨晴病翁双眼为谁明栁如张绪不殊昔竹与子猷相对清门下鸟乌无客到壁栖蛇蚓又诗成回头溪友千山阻更向何人话此情
　　寄师文二首【时悼亡室】
　　世涂岂必尽笼囚自是迂疎拙应酬簿领婴心寜素志梦魂何日不沧洲揆吾温饱儿堪托平昔行藏妇与谋已判来年拂衣去寄言亟办钓鱼舟
　　萍梗漂浮已老翁归来差乐未终穷稻田取足随丰歉花圃逢春自白红禅老版头容客饱臧孙鼎足秪墙东更闻名酒新传法诗外棋边莫放空
　　次韵什邡马主簿二首
　　陶谢前踪一笔追掀天声价旧风驰瑞时不数九文羽换骨疑飱三秀芝蜚电烛岩方左席明珠照乘忽清漪裹创瞢欲凌坚阵可讳含毫不自持
　　纷纷过眼甚螽斯胆掉惊逢骥騄驰献替付君温省树朝晡还我故山芝荆江蜀栈聊舒啸巻耳思齐正采诗回首定传天上信囊荷知傍紫皇持
　　再次韵马主簿二首【后诗饯共行】
　　冥捜成癖漫勤斯缅想骚人正坐驰防化今逢万金剂神竒蒸出九华芝三吴才隽应焚砚万里风烟尽入诗盍与元刘论伯仲未容郊岛更矜持
　　左顾衰翁底取斯转头归马又西驰賸催阿买抄新藁大胜斋房纪瑞芝乐嵗人家皆有酒髙秋天气总宜诗霜花露菊留迎客预戒西成省控持
　　再次韵二首
　　饱食频频秪斯可堪迅景隙驹驰不逢犹是桐为弩当价胡寜作芝天籁寂时三弄笛楚山穷处四愁诗将坛可复宜衰病此柄须君为主持
　　歴块飞黄可得追加鞭十驾浪驱驰不应猗顿懐周璞敢向天仙话土芝晚傍涪翁观落笔了知髙叟固为诗谬为恭敬吾何取政恐龙泉有倒持
　　偕章宰劝农房山
　　登临一拟豁心胷着我松窓竹屋中宛是官曹防雕虎不容尘眼到飞鸿绵延天际应平碧孤负林梢抹嫩红俛仰去年舒啸地解衣聊复近熏笼
　　檐外云深雨合围此行不叹始谋非对君便是苏端过把酒曽无御叔讥红湿烟郊思散防寒欺病骨旋添衣了知未尽山隂兴共作冲泥傍险归
　　简章宰二首
　　蕙兰洲北观山头未暇寻盟访旧游自笑春来多病过静无人处但诗愁遥知聮辔穷幽胜更想簪花賸献酬报答东风应得句奚奴亟肯寄侬不
　　缥缈云藏羽客庐不妨寻胜小踟蹰鸱夷载酒莺花处古锦囊诗簿领余百和风轻吹欲醉万山岚凝对慿虚谭间定笑衰慵客竹屋髙舂尚枕书
　　上已溪上燕二首
　　后溪分占羽觞浮雷隠欢声半棹讴况我闲官似犀首为渠领客作鳌头玻瓈影里妆光腻桃李香中歩障留病骨得晴堪近酒与君同拜醉乡侯
　　杜若洲邉卓斾旌佳晨一醉万金轻春光仅有一分在天气可能三日晴解道兰亭亦陈迹肯吟楚些怆幽情人生到处皆儿戯笑看争标闘两鲸
　　试柘枝溪上【是日晴色众客喜甚】
　　蕙风花气雨余天报答融和玉作舡壮嵗自能鸜鹆舞老狂犹有柘枝颠羣鸿翩度昆明锦双鳯翔从玉井莲起我少时豪侠兴未甘诗客号臞仙
　　次韵答许推章宰二首
　　矞云非雾霭飞浮满聴游人载路讴痛饮君能判濡首新翻我亦办纒头羽觞防灔风防度翠盖蹁蹮晩尚留且倩银钩写陈迹未须诗律压刘侯
　　北来青翼导霓旌翩若凌云鹤驭轻烟栁困眠才寤晓露花酣醉正熹晴献之能赋虽辞罚楚客同醒恐不情豪兴尚堪追少隽漏巵灌酒鲙长鲸
　　再次韵答节推二首
　　透幕穿帘香雾浮行云低影傍清讴游人是处歌鼓腹佳客伴翁吟掉头令节可孤三日醉归期犹有一春留诗坛酒防容先防莫问将军老不侯
　　亏成乆不挠心旌老阅人间百事轻却笑平生甘淡薄每縁行乐问隂晴羽觞饧粥同春事卧醉行歌见俗情击鉢更遭强敌困可能赤手控奔鲸
　　再次韵答许节推二首【褉事罢觉饮过度强起游观山小雨寻止因节推有赠用韵答之兼简知县】
　　起依笻竹似桴浮改就新词却自讴囊锦斩闗聊袖手酒兵推户且扶头东风已拆红踯躅碧树更啼黄栗留醒醉醉醒殊未沬不应通守羡通侯
　　歩屧巉巗屏骑旌松风茵露为谁轻已无桃李擅春事忽有鸟乌啼晚晴羽客不妨同水厄宿酲端解败诗情开缄又拜同寮赐锦叚中含掉尾鲸
　　再次韵四首【三公再和复成四诗道归休意且谢所贶亦以谭诗】
　　新酿开缸渌蚁浮旧辞仍缺唾壶讴宦涂要处难挿手诗社丛中常引头倒载肯陪山简醉反闗莫厌孟公留秋田粗可供佳客不比封君亦素侯
　　翰墨塲中对抗旌黄陈一笔万钧轻武安屋瓦秋鼙震湘水波光夜月晴沮洳求鱼真自笑渚涯向若倍驰情吾生恨落任公后不见投纶掣海鲸
　　尸祝代庖良过矣即今坐啸免謿讴陶朱计食鱼万尾景畧有儿牛十头甫里过从劳梦寐辋川归去忌遟留大弨一弛吾通袖冷看逢蒙中射侯
　　韵语聮翩到浚旌楚珩非重夜光轻吟成品物回春态诵处东风放晓晴抖擞锦囊娯我老涤除愁斛见君情固应诗胆骜无本刺手霜牙摩怒鲸
　　梁教授次柘枝诗韵再和
　　洞里莺花别有天为渠蘸甲上金船舞姝贪看尘生韈饮兴浑忘雪满颠弄影竞垂三昧手倚风疑袅五枝莲广寒再阅霓裳罢笙鹤飞来未是仙
　　书懐
　　人间穷达命汚隆作意功名欲捕风但见刘班误车子何曽邓禹笑王融官曹得饱余何事书课乘闲亦隽功少待莼鲈付张翰一溪风月放船篷
　　次韵髙几宜送别
　　棋枰诗课忆同堂转首暄寒几蔀章每叹羇离念陈迹更因衰病感流光亟催江鹢休停棹已信溪禽不乱行鱼澚芋区真好在连宵归梦为谁长
　　士价如君定玉堂陈陈腹笥汉文章即今防笔春争媚它日青藜夜有光诗力不劳凌汝辈才名况自溢班行清篇见属吾何取愧闯辞坛阙寸长
　　再次韵谢惠诗【仍叙不敏】
　　百镒籯金数仞堂何如盥手颂佳章夺胎信自非凡剂献佛当知便放光斤运向来车合辙影斜还惜鴈分行衰年离绪谁禁得镜里新丝莫计长
　　小家茨竹即为堂暇访深林索豫章平日牀头但周易看人笔落便灵光庳隆赋质嗟多様良楛论材要当行莫向黔娄问竒货长沙舞袖可能长
　　赠黄国器二首【予仕穷山故人黄国器亦奔走湖湘予官满相值鄂渚叙旧喜甚约连舟东归二诗赠之】
　　交情凛凛乆弥坚游旧何人似子贤别去漂零各天末喜今谭笑复樽前徳人政用寛幽独归路胡宜更后先弹压山川须妙语不妨排日为君编
　　簿书丛里乆囚拘鸥鹭羣边忽自如白傅已甘多病过安仁况复悼亡余归田且办充膓米遮眼非无挿架书如子功名方廹逐未应偕我问樵渔
　　过伏龙祠
　　蜀栈荆江志未酬两京直拟笑谭収仅容孱后存祀谁遣东吴解魏仇制敌岂应无法正为谋不合有谯周伏龙祠上长烟霭愤气堂堂恐未休
　　武昌
　　客子脩程未息肩江山佳处小留连醉临庾亮楼前月梦闯回翁洞里天形势盘萦蹲虎鳯轮蹄隠轸度丝弦登髙欲赋还东望楚些无因唤谪仙
　　归欤老秋
　　已办求田问舍谋登临那复更悲秋蠏肥与客争先把稻熟催儿彻晚收霜后峯峦添峭措波间鸥鹭剧风流寰中胜处天应惜付与痴儿秪暗投
　　宿何人家
　　歩寻松篠款谽谺忽到孤山处士家十顷苍鳞漾墙角一钩寒土挿檐牙杯行不乏红丝鲙饭了仍供白露芽把臂倾舒吾已怯又分离绪上归槎
　　次韵张司户【鴈防解后张有诗见惠】
　　橘颂精灵杂逺游如君信是古诗流呉门肯问鲈鱼鲙东武当营燕子楼有底挥毫挟风雨定知贮腹尽阳秋即看珥笔鸳鸾右莫漫江城诧狎鸥
　　他日犹能説宦游老禁多病厌漂流近临西蜀窥鲛室旧傍东溟看蜃楼归计已嗟霜蠏晚吟声闲伴虫秋尘冠径欲留神武万顷苍茫漾白鸥
　　凌晨复有惠急笔次韵
　　小驻江千接隽游渭清泾浊可同流假真笑我陈惊坐造妙推君赵倚楼姓字已髙时辈上功名尤忌鬓毛秋等闲莫学金华伯碧水如天拟梦鸥【山谷诗梦作白鸥去江南水如天】仕涂决矣息交游姑向林泉访胜流短褐直甘乘下泽异乡终胜赋登楼惊心梦境檀槐战屈指乡园秫稻秋雉翳龟燋縁有用未闻金弹中沙鸥
　　赠四子二首【龚泽卿传商卿臧子与子仪追送予至维扬作此赠之】
　　峩峩冰港仅通舟防防霜风透重裘良为予来真好事小留君住得销忧可无谭笑传觞处賸有烟云洒笔头保社相娱倚公等暮年干禄判悠悠
　　交游过眼亦班班四子声猷岂易攀百里来羞长翁赆片言仍解相公顔事乖雅意畴忘叹我已南驱子北还继此开樽讲徳处定知矫首向云山
　　次韵雪诗【林郎中宴八客七客皆朝彦出春雪诗轴因口占次韵】
　　欺梅泻竹透承尘荧侮东风似妬春匝地闾阎皆种玉挿空楼观忽镕银【坡云镕银百顷湖】窓明尚忆躭书夜身曲谁怜旅食人亲见飞仙下瑶检诸公居处与天邻
　　再口占次韵【林舍人伴射得赐银对客云此钱已尽未能觞客俟置一姬讫当寻盟】
　　君家朱閤隔嚻尘可欠賔筵兰蕙春横草定铭鞮汗石穿杨新赐上方银几时酾酒招嘉客不假倾囊得丽人莫坐风悭仍雨澁秪将诗笔诧无隣
　　次曽左司韵赠俞徳瑞【时俞买妾】
　　班荆同冒软红尘一种东风两様春隽饮放君顔似赭幽居怜我鬓如银简编自诳供良夜要襋渠今有好人把酒若歌归缓缓不妨折简唤东隣
　　次韵答徳瑞
　　诗客胷襟旧絶尘惠然分我一缄春裁成蜀国添花锦贵重丹砂伏火银【坡谢二孙诗养火虽未伏要是丹砂银】暮雨朝云知有梦琼枝璧月可无人要须共醉彭宣酒莫诿忘情宋玉隣
　　再次韵赠俞徳瑞【前后共三首】
　　珠轩綉毂辗香尘回首西湖罗绮春便合行歌访花栁可辞买笑费金银清吟自属当千客劝醉那无第一人肯学孤山旧居士平生诗酒秪僧隣
　　孰知妙语析防尘细写都城浩荡春向我能分赵城璧为君还缺唾壶银平时宦路甘违俗投老诗声更后人枘凿推敲有砭剂不劳千万得芳隣
　　襟袂犹缁客路尘攀追强踏帝城春落身穷僻才全璧敌已游从半佩银枉却近臣开荐口颇尝内地着痴人君看捉笔青灯夜得句欢呼聒四隣
　　送张文昌帅豫章二首
　　倚俟新年转化钧昼方三接径抽身平时但有凝香梦盛世那无勇退人滕閤賔筵时可醉金华诗令看重新盍思逺迩商霖望不但淮乡有涸鳞【张文濳云补外之乐发于梦故后山赠诗时平身早达未用梦凝香】
　　谈间賔客重宣州到后儿童敬细侯薤本击彊休领擥棠隂问俗见风流湖连市屋疑丰乐江绕城闉似石头鸥鹭要盟公莫信江湖秪许半年留
　　行都夜归
　　灯火通衢苦未稀望仙桥外独归时风梳御栁娟娟净月傍觚棱故故遟隠地轮蹄忘夜旦几家楼閤不金丝时平睿泽天无外帝力何曽尔辈知
　　次韵同年诸公环碧叙同年防
　　天瓢挹注拱仙官更阅诗仙锦绣端离合不忘车笠誓留传当并画圗看谭想有蛟龙聴得醉仍均客主欢俛仰谪仙三百载从知乐事继今难【东坡云谪仙后三百年无此乐】
　　再次韵
　　春意温然侍上官松醪更劝语更端行厨賸遣黄头载下客何曽白眼看杰在汉庭方眷注功将周室更祗欢孰知末至慈恩旧老境犹歌行路难
　　又次韵
　　聚首论年不计官寥寥故事复开端俯容我辈输心语更遣时流洗眼看庾亮賔筵无尽兴昌黎文饮有余欢舍人妙句还新様白雪赓酬政自难
　　约徐南卿出游【前夕雨晓枕作】
　　古寺周围锦树窠清湖演漾麴尘波偷闲已计三飡反败兴其如一雨何政复小孤鸥鹭约未妨来校鲁鱼讹春光尚有三之一徐办苏隄一再过【时予编恶藁南卿每分劳】
　　西林访铦师【师颇能诗】
　　天将宿雨浄春空却着湖山鼔吹中载酒言辞借花伴运斤来看斵泥工前身师定参寥子拙宦吾今张长公俛首人间皆长物未妨分飨北窓风
　　约吕徐二友游浄慈二首【二友简问行期急笔以告】
　　芒鞵明日踏晴沙肯学渠侬走狭斜天井巷前休倦足暗门城外把煎茶暂同佛屋僧庖饭徐访姚黄魏紫花要及钱唐尚留钥共揄吟袂缓归家
　　一笑成行不待营可无条约谂同盟盘飡取饱真君事杯酒邀欢太俗生拨冗得闲殊自乐吸光饮渌不胜清即今冷眼聚蚊梦彼此劣优君试评
　　再次韵二首
　　问舟初立栁汀沙云日升空渌影斜诗槖耻随金埒客蔬肠未厌玉川茶青湖波外方游女翠幄丛间亦晚花小待春归箫鼓静还容襆被欵襌家
　　尘中谁定免营营鹭渚鸥沙且旧盟夙世林逋漫千首逢人圆泽悟三生扣门喜共僧窓饭斵句犹能镜様清身世已抛春梦外更于文字措讥评
　　还王编修诗巻
　　奕奕长篇间短吟子綦天籁伯牙琴几人不溺西昆体老我亲聆正始音得寳浑惊探骊颔换金当复售鸡林还诗正恐非予助昼易忘饥夜易深
　　元日访丁端叔安抚二首【时丁出谒径行留讲古一集】
　　防夜徒劳梦帝宸行赀已槖更逡廵北山秪合追逋客南道于今欠主人表表徳名当世重堂堂公议有时申继今重防冲霄足鹗表胡寜后隠沦
　　节中应接可辞烦客子回车重慨然比我过秦应一笑想君出峡富千篇前知此别非乆别定复新年胜故年红药紫薇方次第莫占风色问春田
　　次韵王编修二首【作诗还王诗王有诗次韵谢之】
　　落手新诗吮复吟自甘壁角挂枯琴祈光已吸金茎露张野俄聆帝乐音疗我平生风雅渇放君髙歩隽英林人间梦想瑚树龙防灵湫万仞深
　　老誓捐书防苦吟君苖笔砚戴逵琴因君又试推敲手揆我终慙缴绎音漫作蠧鱼飡朽防倐聴鹎鵊语中林【阙】台盘客曽丁字碧酒留賔聴浅深




　　江湖长翁集巻十五
　　钦定四库全书
　　江湖长翁集巻十六　　　　宋　陈造　撰七言律诗
　　次韵杨宰食莲戏作
　　平时莲实吾羊枣日饫甘寒不自疑病恐伤生严食事居多节口甚婴儿舌融沆瀣诗能説手掬珠玑我属思对酒移风劳想像静看千柄泛前池
　　再次韵
　　诗到衰翁耐病时辟渠三舍更何疑才髙王俭幕中隽气慑孙郎帐下儿向我论交得无意他时懐旧更长思莲茎把玩不为腹羡杀逢人饮上池
　　次儿辈戏商卿设醴韵二首
　　水豢山肤自土宜况邀从事到青齐賔筵大嚼寜虚口灶妇深颦想噬脐烂醉岂无醒酒鲙明朝重阅不鸣鸡扶头更忆松江晓旋买鲈鱼薤捣虀
　　将命长须脚未移聮翩客马已来齐菊花旋采浮云液罗幙寛围防麝脐醉里有诗皆虎鳯区中无物不虫鸡主賔等是龙津客未分金鳞卧瓮虀
　　再赠泽卿商卿道旧三首
　　一昨西风散马蹄肯如接淅去东齐人家炊玉香馥鼻禾垅如云髙过脐饮隽不无惊渇虎醉归同约鸣鸡二卿好客家声在遮莫茅柴荐韭虀
　　隆汚非是莫端倪瞢蹈觞深试汨齐荆璞笑渠忘卫足坞金何防赎然脐悠悠塞上悲亡马防防尸乡业养鸡可是世纷吾屑去平生结习晚吹虀
　　过眼纷纷更问为幽人生死况能齐海桑恐碍日车辙宸极劣为天磨脐臧谷君方堕书蠧研桑我亦笑醯鸡晚知战胜轻千乗悔厌晨盐与暮虀
　　九日登神居留题
　　行行十刻冒风沙骤喜深堂放马挝旋报隂云漏红日共追佳节把黄花多烦沽酒留元亮莫漫移文调孟嘉未竟笑谭人已醉檐栖片月欲飜鵶
　　傅商卿借鵞
　　吾家水豢惯秋春谷饲栏栖又一新友义何须换鹅帖隣墙防有嗾人眠沙泛渚期它日问俗充庖戒未仁酬我质剂当倍称学书还复慰清真
　　次韵谢陈守伯固
　　投老登龙借齿牙可能病骥待挥挝清篇乆矣窥修月谹论琅然聴粲花小却御屏书姓字行当宣室拜亨嘉恩章衮衮从天下浓墨疎行砌乱鵶
　　赠傅商卿【商卿以予忧患冒雨相访诗谢之】
　　残年多病更衘哀今日衰懐得好开闻道塲功因雨止径縁老子犯寒来下帘小炽萁炉火煨芋聊持药玉杯翻忆黄公酒垆夜畧无忧患娆灵台
　　夜宿商卿家【复用挝字韵】
　　萑蒲无警南塘静歉嵗村讴鼓罢檛更喜良宵共谭麈几烦亲手剪灯花酌无多酒仍余味嬾不吟诗政自嘉蝶梦蘧蘧才一霎隣鸡啼罢又啼鵶
　　述懐有作
　　青奴白牯共幽情鹭只鸥双自旧盟家视子平如已死世嗤张翰不求名马牛见命从浮俗螟蠃观傍得此生千载渊明吾易地心期端有不容声
　　赠实老【神居禅翁访子于华村用旧游壁问诗韵赠之】
　　几时风色不飞沙再遣斋鱼为客檛尘里槐安空梦境眼中优鉢忽天花谭正用蠲忧患白饭胡寜当防嘉南去路贫同一笑不忧攫肉有飞鵶【时予不将行李】
　　次韵答龚泽卿
　　君如緑耳抹流沙蹀追风不待挝缀葺曽童楚山竹燕游行挿曲江花乆烦鳯诏捜竒逸定复龙光叠宠嘉叱咤即今凌笔阵坐令楚幕集归鵶
　　晚饭商卿家【用土山韵】
　　我似长松乆卧沙迄今諌鼔梦犹挝倚消愁斛人如玉欲近书籖眼有花投老无庸尚强聒过君每肯具柔嘉婪酣得饱行摩腹不省饥号有莫鵶
　　次韵答杨宰
　　民情可但絶愁嗟吏畏谁何等受挝教谕乆知风偃草山行聊赋雪飞花牛刀试用终称屈鳯诏缄春定拜嘉穏上要津吾拭目角犀冰峙鬓如鵶
　　次韵杨宰宿北阿
　　寒事峥嵘念解携芳樽忆共拆红泥邮筒空有诗相续夫子东归我复西刺刺掀林朔风驶沈沈閤雪晚云低巴歌拟报阳春赠未敢从人索品题
　　次韵杨宰【令君舆马俱倦有诗予亦寂居荒僻因次韵】
　　君方总辔冒尘沙我亦青灯未着花县宰忧民暇黔突道人有饭即为家倦温村酿萁火暗笑撚吟髭风防斜等有防陵桥上兴不妨频着小诗夸
　　次韵杨宰【姚法曹可人也官满去民惜之君与予尤惜之然池蛟笼鹄君与姚岂宜乆淹者因次宰君诗韵】
　　我方獭髓疗蜂腰渠自才华盖代豪州掾聊容养文豹玉音催去踏金鼇聮芳君亦花封最双峙人推玉笋高看即提衡霄汉上得无交口话啼号
　　次韵杨宰游神居
　　峯顶留云一鹫骞山腰涵碧老蛟蟠鹍鹏翻海十洲近江汉分流三楚寛曽是乘闲上埃霭小留舒啸倚高寒想君缓憩双鳬舄不羡冲霄呉防鸾
　　次韵杨宰二首
　　早縁官事坐儿痴晚悟骚人赋汨泥耐病乆闲金騕褭扶衰时近玉东西词塲尚友心终在诗力逢君价自低欲试成风须妙质莫懐章甫问雕题
　　五斗寜辞小折腰簿书那乆困才豪得无貍豹惊雕虎妙有钩丝掣巨鼇诗就鼎来宫锦赐闲中眼与楚云髙横陈景物无央数付子秋崖万窍号
　　次韵杨宰野歩
　　眼边室迩叹人遐再见惊飚衮雪花嵗歉民劳真诿子泥行草宿又谁家题诗山寺神应助问俗村区日易斜随处棠隂诵遗爱他年賸着翠珉夸
　　再次杨宰游土山韵【述房陵昔游】
　　志公岩顶云萦绕罗汉洞前山鬰盘鲧禹防镵那用许乾坤包纳若为寛我行六月犹春服谁遣千岩起暮寒思与三花古仙伯往还游戏辔青鸾【三朶花仙人也隠于房陵市井都畵像敬之且像于志公岩东坡有诗畵圗欲识先生面试问房陵好事家】
　　次韵张守涂中生日【予生日皆客中凡四年感漂泊】
　　诸雏称夀纪桑蓬此防频年客路逢抚事祗令伤急景持杯随分发衰容心縁羇旅长多遻情为思亲政复钟更惜齐眉旧兰友今春觞咏防相从
　　次韵张守妻闵忌【予亦有悼亡之戚】
　　莱妻魂逝不容招敢问何方处寂寥老去更堪聴薤露病来乆不近金蕉声揺夜梦蛩相吊垢翳篝衣雨輙潮细读君诗重凄惋隠侯肤骨不胜销
　　次韵张守晓起
　　客亭移枕待残更起趂隣鸡第二声了了每添新悟解营营无复旧心情兴来命酒禁诗痩老去衰容怯镜明况是杏花浓露晓不应蒙被问春晴
　　正月十六夜大雪次张守诸公韵二首
　　阳阖隂开意莫穷东君衒巧似良工红莲熄焰人收市丹杏开时雪滚风韵语真宜咏飞絮短歌当有颂元丰一畨壮观俄漂忽已落诗人巻轴中
　　诗款铃斋到即通细工时肯博麄工政声已独当时歩人士饫观前辈风未分清新命开府可能简逺尽安丰谭间和气熏人醉不觉栖栖客路中
　　次韵王签判二首
　　客中谁者伴闲身秪有苍槐与翠筠回首昔游惊梦断故人重见倍情亲簿书简省官居好月露清圎句语新千里相思匪天意聚头一笑此何因
　　五鬼侵陵两鬓苍振穷扫白分无妨酒徒丛里投名嬾诗社中间趂课忙尘暗鳯笙空自叹风惊鴈字不能行因君草草追强韵政复通人笑楚狂【予重见有兄服】
　　赠呉子隆【小饮頫江楼分韵子隆得迟字借其韵赠之】
　　诗到呉侯信崛竒汗顔飞动可容追小挥梦里五色笔吟作人间黄绢辞满耳龙鸾啸空旷惊人雨雹散雷捶相如气压邹枚倒未觉樽前运思迟
　　次韵张徳恭主簿二首
　　一日乘闲燕畵楼连宵飞梦只楼头掾郎谈麈惊飞雹公子吟毫涨怒流归去定谁扶下马重来有约属驯鸥可堪风雨妨人乐却向卢家访莫愁【彭尉侍儿慧甚】
　　汉南独歩有登楼肯为衰翁吟掉头价比连城容品裁句専八米见风流生涯枯泽鸣饥鹤老去惊波荡白鸥当念饭山人似削撩人更遣耐新愁
　　次韵张守劝农二首
　　传闻载酒西郊晓迎前旌拥老农贤守承宣先劝课太平风俗见声容官堤烟树纡红缬沙岸风蒲袅紫茸想憩凝香倒囊锦银钩侧理叠千重
　　竞簉行轩亲色笑教条初不作风霜为公醉徳仍醇酎恵我温言亦报章重见桐乡敬朱邑不须畏垒诧庚桑受防定许休吾老已戒诸雏计里粮
　　次韵张守泛春亭
　　小退铃齐复此亭自公喜色更津津再纡皇眷分忧寄坐镇江城与物春长日雍容少公事共谁谈笑作诗人撚髭惯厠分题客元亮柴车已命巾
　　游干明分韵得山字
　　一从隽轨得追攀日日江臯倒载还贪向诸公论友义未容老子忆家山酒邉鲸吸仍畴昔笔底羊肠出险艰莫便樽前话分袂此心不与石俱顽
　　寄真州诗社诸友
　　畴昔离亭酒一钟酒杯不比别愁浓羡君聨璧方保社付我耦耕亲老农握手陈雷便胶漆几时韩孟果云龙自今笔砚还高閤可是诗情病后慵
　　真州诸公语别【分韵得杯字】
　　娇红烂紫正衘枚不待王家羯鼓催佳客又冲新雨至羇人未许片帆回自今寒食嗟无几奈许闲愁拨不开只拟分携乘醉去为君领畧十分杯
　　次韵赵夷仲
　　赵侯才望屹撑空肯我过从笑语同妙论全胜十年读清篇分饷一襟风珷玞可用酬昆璞涎颡何曽梦锦蒙莫把诗声陵此老迟君谒帝画平戎
　　再次韵
　　坐聴严更一再通卓肩搜句夜虫同拜嘉杰作开囊锦似为衰翁疗首风【素问以头风为首风】紫诰君宜歩西掖苍顔我欲隠东蒙鞬櫜文陈甘三舍百胜将军正总戎
　　再次赵侯韵【赵能文为古选诗三见属次韵賛叹】
　　理窟疎明面面通如君襟抱古贤同孤标碧落行霜月胜韵芳林度蕙风妙语寜惟压元白大封端合启龟蒙规恢伫看收功去自勒丰碑纪殪戎
　　送臧汝舟楚州秋试
　　羡杀君家有两方阿戎材更昻藏乆知笔力能扛鼎此去贤书定探囊隣近玉渊尝借润眼中珠树看争芳旧陪众俊工飞动老气因君尚激昻
　　重九山阳仪真两使君送酒
　　酒防文期兴尚浓佳辰一笑坐天穷两州各遣六从事九日俄成一病翁诗不受催空急雨防无縁落任西风明朝晴径通行屐却漫枝笻绕菊丛
　　次栀子花韵【予家有数本亦可爱】
　　居士窓前薝卜花清香不防逗窓纱伤和错诋风霜实照夜偏怜玉雪葩琼树未应矜洁白金神端为发英华世间俗眼便红紫试遣诗翁较等差
　　次喜雨韵
　　被旱农家怒伏龙衰翁嵗望甚于农人方半菽延朝夕我亦频年阙釜钟洒润似惊萁火冷骤寒不贷布衾重有来喜雨清新句一笑令人失病容
　　次韵李夀卿明府忆梅
　　不分无花空折枝探梅要趂未纷披忆常月地携笻去似许风裳倚竹时荘蝶认香怜梦短墨君写影竟谁欺故人底事江南北驿使来时仅好诗
　　再次韵
　　烱若横陈耐冻枝清篇细读更重披即令扶病揩尘砚痛忆寻芳载酒时政使雪霙来眼底却愁霜鬓被花欺暗香疎影君能事何处羁人敢语诗
　　次崔帅韵【崔丛碧置酒话别有诗见赠即席次韵】
　　虎塞风云自壮懐诗坛尤见不凡才至音忽作锵金发急笔寜须击鉢催属餍重尝项上脔拜嘉如嗅陇头梅还家定遣比隣怪珠璧光芒重载回
　　崔侯燕城西髙家亭复次韵
　　昔人胜践此兴懐复见西园游上才谭麈生风容满聴酒觞挿羽未须催小令纎指鸣飞雹却遣红檀趂落梅更约归来醉丛碧将军端岂兴阑回
　　邓倅有诗次韵
　　袖手从公辟不懐天心月脇有余才将坛贾勇知无敌册府新除定见催楚国谁今衙屈宋欧门我亦后苏梅锦囊得句无虗日尽巻淮山胜槩回
　　次韵寄汪教授二首
　　友贤端许写中懐千丈孤标十倍才黄绢旧知儒业富黒头寜受嵗华催笔囊小却司盘诰鼎实终期荐傅梅指日元侯矕龙衮未容文学乆低回
　　客路何人起病懐论交今得谪仙才每当玉麈谭胜不问铜壶漏箭催鲁泮旧常烹瓠叶广平聊复赋江梅揆予傥可陪英轨莫向诗筒靳往回
　　客路寄崔帅
　　笑语生春慰老懐邹枚端复顾凡才酒边徐罢长鲸吸梦里还惊去鹢催野渡水浑妨转柂霜林寒浅未逢梅神驰缥缈凝香地却惜无人为挽回
　　再次韵【既归梅开甚妩崔帅赠酒更佳且二丈皆有送行诗次前韵寄之】
　　解槖临风得好懐祗令公等费诗才行装并喜鸱夷满春意如烦羯鼓催饭白重供飞雪鲙眼青还对照溪梅滞留不恶归仍好笑杀山隂兴尽回
　　次韵陈学正【道居乡之适】
　　区中尘外自由身囊不留钱最入神便约春秋同保社不妨天地着陈人园翁溪友曽无问野蔌山肴继荐新却叹声名雪堂老莫年岭海梦峨岷
　　自审江湖槁项翁浪将张邴并高风就闲耕钓真无説投合侯王况不工防足不应诸俊后如君寜复老夫同亟须秉烛欢游地行簉英雄入彀中
　　次韵赵帅赏古梅【予后不及赏故云】
　　把酒花前量自寛花同人意惬轻寒盈盈似驾翠虬起特特为邀青眼看纸贵共夸诗律细客来旋报粉香残若为白璧青钱费可问东君博此欢
　　次韵刘常甫见赠二首
　　重来触目总宜诗颇费行吟与坐思旧友相过有嘉恵满篇更喜胜前时连朝把玩惊飞动万象低摧受控持尘翳玉笙嗟耳冷何人度曲颤鸾箆
　　笔阵平时枉计功钝锤那办突铦锋防桥雪里嗟良苦饭颗山头记昔逢斵句自知穷有相从人财博缪为恭彭郎小隠刘郎宅抖擞尘襟聴所从
　　次韵张守劝耕二首
　　吾徒一笑似闗天离合胡寜付偶然梦境萍蓬云水旧游花栁更风烟交情缱绻今犹昔妙句传抄喜欲颠廷尉归须结韈客为公饱饭计留年
　　三揖清扬嵗两更烦公倒屣费逢迎抽簮仕籍心弥厉撰屦词坛计欲成西洛况闻髙纸价苏州从昔擅诗声拙衰枉作登龙客领畧谭自阿平【使君子主簿公作诗甚进】
　　题彭传师无喧境壁
　　尘外轩窓寓啸吟胜游重到更情深湖山觌面浑相识蜂蝶窥帘似见寻客路每歌归缓缓嵗华亦叹去骎骎摩挱竹树论今昔亲见栽时已欲林
　　次韵髙賔王见投四首
　　残年病眼苦眵昏尽屏甘腴誓緑樽龙树难逢刮膜手孟公顾有独醒孙颇烦十吏供挥扫无奈诸峯役梦魂友义惟公记衰疾新编肯到雀罗门
　　病念还家可奈愁客中日月急梭投土花晕壁迎梅雨海燕将雏送麦秋霑袖正怜珠陨睫闗门能复玉为舟搘头閤膝髙舂卧黄妳青奴共此楼
　　檐花如雾湿黄昏犹梦君前白兽樽但有红尘染衣袂更堪碧草思王孙逃威正坐齐竽谬歈舞难招楚客魂回首仙曹云雨上谁云九虎踞天门
　　知君斵句为袪愁得句须防有暗投我病床头但周易人谁皮里着阳秋骑驴乆袖推门手载酒慵移捉月舟秪命君诗作三益伴翁聴雨卧徐楼
　　次韵赠髙賔王二首
　　瓦注縁穷也自昏扫除胶扰近清樽痩田可糓宜投劾小子今年亦抱孙惯病已疎药物就闲聊免怆吟魂径当云卧山南北芋火醅红昼掩门
　　滞留无地豁闲愁诗将坛髙许客投过我肯论新旧雨即君如望蓘穮秋几时雾縠搴蛟室快意湍涛放鹢舟搯抉肾肠须小息请携霜竹上危楼
　　再次韵赠髙賔王二首
　　尘外髙人谢宦昏生全天爵哜衢樽逸民佳传须银笔常侍流风见耳孙入洛真能折伧父浮湘更欲吊英魂男儿有志轻万里辟世何如金马门
　　虞卿与世得穷愁枘凿方圎岂易投政复有文衙屈宋须防罪我坐春秋千株已种柴桑菊万斛空横野渡舟可惜玉堂挥翰手独縁羇旅赋登楼
　　再次韵自诳简賔王二首
　　鱼避清澄鸟爱昏陶翁归计酒盈樽山田雨足鸠呼妇篱院春深竹有孙百首旋编新赋咏三生犹忆旧精魂小摩他日红尘眼闲送蜚云过海门
　　庾郎胷次枉堆愁冯衍才名迄不投归去来兮嵗华晚末如何矣鬓毛秋令威心事千年鹤张翰生涯一叶舟回首月堂金谷梦却怜海蜃结飞楼
　　次韵方秘正【方未相识有诗和韵聊致谢云】
　　静女无媒未易昏幽人乐地但琴樽诗声况自推侯喜墙仞悬知陋叔孙拜手行申不敏谢慕贤正黯索居魂拘拘泄栁非君匹老子来时肯闭门
　　小窓危坐正凝愁诗客华编肯见投明月拜嘉千斛赐清风分送一襟秋路迷端倚司南驾金换还随过海舟夸与湖山须快读涌金门外倚曽楼
　　次韵答髙賔王
　　向来骑鳯下天津冠屦因循混世尘行处西湖作西子静中佳茗是佳人秋风暗凝金茎露香雾潜浮海树春唤蕚緑华书玉叶人间新笔有通神
　　陂量如君信有容诺金到我岂宜蒙蛾眉自古偕三惑虎旅何心待九攻雨室聊辞秉烛女石肠莫笑叩舷翁吾徒妩媚青编在檗茹冰栖定隽功
　　次韵林子长一首
　　使华不袖生春手綘老泥涂亦使年病后隠沦甘甫里向来魂梦颇祁连受防已傍乡三老对客还矜我二天处士一星君漫记防扬光彩映台躔
　　次韵杨帅留客赏雪二首
　　锡羡端知自杳更资和气与烘成餍观搅海飜云势旋聴摧檐泻竹声狎坐鸳鸯方荐笑窥檐乌鹊已熹晴从公草赋梁园罢未羡将军下蔡城
　　园林花絮忽冥冥水墨工夫忆李成琼树挽春争炫昼玉龙转野寂无声绮罗樽俎诸賔醉箫鼓楼台九陌晴不比游仙向来梦真陪仙伯燕曽城
　　再次韵二首
　　雪神不袖枯手嗣嵗丰登预告成泚笔径烦书上瑞载涂况已沸欢声骑驴有客搜新句扶路何人趂晚晴一笑与渠分乐事的知琼露胜宜城【琼花露扬酒名】
　　吹花舞絮才俄顷可待区区刻楮成催动江梅傲春意喜聴冰筯滴堦声剡溪载酒人乘兴县圃明空月碾晴更想捧觞天一笑恩光旋浸鳯凰城
　　次韵赵帅四首
　　酒防频频诗课忙从公秪尔了星霜虗舟自昔安惊浪左角从渠赴敌塲恋月每忘寒夜永寄梅浑讶驿书香吟边更厌秋蛩苦满聴青鸾啸女床
　　北归客子谩贪忙河欲生冰野覆霜他日鹳鹅常避敌即今竿木又逢塲思迟正坐相如渇文好知熏武仲香妙语鼎来吾拜手乳泉更用汲银床
　　月姊多情闯绮窓停云着意防飞霜艳桃秾李寛围坐舞雪歌云各擅塲醉倒不堪酬劝数归来赢得梦魂香明朝谁省扁舟客但载茶铛与笔床
　　舟子喧呼解缆忙駞裘荅堸冷禁霜行分槁项新岐路心属毛锥旧战塲谈笑惯陪北海酒馥膏拟炷后山香诗筒傥肯生毛羽飞到幽人梦蝶床
　　用赠朴翁旧韵二诗送徐南卿南归【兼简湖上诗友】
　　飞鹏尺鷃计穷通今古幽人一笑中等是劳生浮大块谁能诡遇诧良工书堪引睡聊遮眼酒可袪愁胜作公此意平章有同社絶怜相望马牛风
　　莫将半菽羡千钟生世谁非囿数中荐福议碑雷已震浩然遻意句徒工我知寒饿怜顔阖人説乘除有志公穷鬼趂渠来败类秋禾一昔仆霜风
　　次韵赵帅登平山堂
　　东皇未憗养花功逺近娇红乱老红胜赏已容陪隽轨慿虗仍喜受雄风小蜀井寒冰齿旋俯波光碧蘸空更看诗翁落椽笔弹丸句法许谁同
　　平章景物我何功犹博賔筵醉颊红欢甚鋭戈思却日吟余豪兴欲凌风急觞泛灎春浮渌掺鼓喧轰鴈堕空白雪拜嘉仍袖手汗顔终恐坐雷同
　　修月于今第一功后车九万蜀牋红诗供寒食莺花课袖拂平山杨栁风匝坐蕙兰歌似剪生香笑语酒如空胡床不减南楼兴今古风流正自同
　　次韵郑同年饥行【时癸亥七月】
　　一官自食天水草羣隽追奔风马牛俭幕胡寜效涓滴孔装未拟借膏油交情顾我失一臂才地较君输防筹更引功名挽衰朽天生江水不西流
　　挽章
　　隠操人将处士看寜知器业自槃槃襄阳耆旧今余几儒馆先生定莫攀元亮归来犹责子徳公老去竟无官子孙忠孝聮三绶説似前人合厚顔
　　少防前夕欲无光白首俄传地下郎一代衣冠郭太宅百年文物郑公乡松烟黯惨空黄壤芝检纷纶漫紫囊人过新阡应下马不论知识涕滂浪
　　太硕人臧氏挽章二首
　　徳风千祀蔼芳馨生享修龄殁更荣早嵗衣冠贤徳耀莫年门户寄升卿迹陈莫嗣登堂拜匏系空驰执绋情里巷万人缌布防一应如我泪河倾
　　帝恩三沐夀亲筵更数何人福庆全纸鸾廻余旧诰地占牛卧忽新阡隂功不倚长年药补处仍开上品莲欲纪哀荣付丰石诸儒当有笔如椽
　　江湖长翁集巻十六
　　钦定四库全书
　　江湖长翁集巻十七　　　　宋　陈造　撰五言絶句
　　次张学録韵十首【张以新凉入郊灯火稍可亲为韵】
　　俗习有南北交情无故新得子班荆地朴鲁俱淮人
　　其二
　　东隣夜牙筹西邻晨伊凉孰知陋巷士乾坤书一床
　　其三
　　学者闯圣门赑屭未易入张子乃深造以文作梯级
　　其四
　　三呉士渊薮向我肯论交尚友忌一乡同人贵于郊
　　其五
　　烧香为后山展像拜太虗谁能作九原虫吊寒
　　其六
　　张子五车读笔作蛟龙腾百战气弥厉依然短檠灯
　　其七
　　广文无酒钱到官倐改火清谭坐萧斋惟子屡过我
　　其八
　　臛鸭乆欲忘食蛙近亦稍人言淮浙殊得饱不汝较
　　其九
　　君才髙一时从我计已左要追庄惠尘挥麈论然可
　　其十
　　众景纷骄蹇君独着语亲十诗已椟藏不与俗子论
　　再次赠张学録韵十诗
　　解頥康鼎来诗语穷益新政用追前辈不劳吞吾人
　　其二
　　再説可双璧斗酒或西凉索饭仰屋梁付子瘿木床
　　其三
　　杜陵深堂奥无已掉臂入裔孙漫睎骥槃姗取拾级
　　其四
　　取友英隽场如子乃石交进善定见与言从浚之郊
　　其五
　　阅世有顺逆飞埃曀空虚旷懐畧外物曲士乃拘墟
　　其六
　　李蔡下中尔万目指骞腾何蕃头欲白秋窓耿青灯
　　其七
　　张子携诗来危坐拨芋火三问笑不对政恐非助我
　　其八
　　冷官冷如冰糊口仅廪稍藜藿得好客欠余不拟较
　　其九
　　拥衾哦子诗清梦即淮左莫年书藏山舍子谁印可
　　其十
　　置书营防升大似疎间亲因之返初服佳趣遟子论
　　次韵钱倅诸公睡香花四首
　　钩窓玩孤芳残月衣上明紫囊拆兰麝小风弄初晴
　　其二
　　幽人睡为乡长日踵纳息天香唤醒然颇复费诗力
　　其三
　　辈流魏家芳要领僧榻梦翛然目为青未敢蜚鸿送
　　其四
　　小篱防殷鲜乆厌杂芳风烟桃李蹊一付檀槐战
　　泊上虞驿来日行四首
　　秋雨歇复下西风防自凉不妨舟系柳已贷汗反浆
　　其二
　　梁湖莽苍外后去未云遟县市容吾恋江潮不汝期
　　其三
　　溪山可圗画风物忆吾乡渔艇鸥鹜乱茒茨菱芡香
　　其四
　　龙公底戏剧长啸瞑江天雨鹊翻仍语风舟舞不前
　　予七十赵监税见贺以诗次韵
　　平生烛之武况已雪髯翁誉我犹时用君言恐未公
　　六言絶句
　　铜官道中二首
　　人家自瀹新茗山路行冲翠岚今日供人行李向来梦里江南
　　尽日巉岩峻陟有时罢亚横陈看云不妨拄笏耦耕定自知津
　　舟行六言
　　风头正防影驶雨脚转天容开黄云覆野未极青山趂人欲回
　　题长沙新到鴈圗
　　渺莽雪波烟渚有底鼓翅相呼如老子载家去眼明见甓社湖【甓社髙邮湖山谷诗亦云】
　　题别浦逺来舟圗
　　道人毫端妙用幻出烟水淮南频与东风商畧几时送我归颿
　　题野渡风烟圗
　　画师毫素筌蹄波光野色凄迷舟舣树隂欲动鱼惊防影应低
　　题寒光雪嶂圗
　　曀寒流覆絶壁君才得想像间输我一庵渔浦雪中真看江山
　　祷雨木栏堂四首
　　池上客熟无那池中鱼不自濡安得凉烟泛坐緑荷尽日跳珠
　　絶知丰凶有数岂必天地不仁鹁鸠底用缄口晨霞徒解欺人
　　物享用达幽秘政戾自奸隂阳我已泣刑白鶂谁继请烹洪羊
　　醮坛烟防金鼎缺月印天一梳想知瞻望云汉君王寝帐犹虚
　　罗提举见和再用韵四首
　　又作凝香斋宿未容燥吻得濡颇恠太湖龙伯贝宫卧戏明珠
　　斩山木寜为民焚巫尫恐伤仁看书饥而不害公政无慙古人
　　紫沉初炷炉香青章巳达寥阳当有碧玉宫使叱起河濒卧羊【灵姻传载所牧羊皆雷雨神也】
　　焰焰水芝照影娟娟风栁受梳何日诗成喜雨凭栏客意凌虚
　　题草虫扇二首
　　捩首一振怒臂鼓翅双揺利锋底用交绥解鬪政应沐我仁风
　　迎随小跃低飞无谓二虫何知却因毗陵画手忆我田间杖藜






　　江湖长翁集巻十七
　　钦定四库全书
　　江湖长翁集巻十八　　　　宋　陈造　撰七言絶句
　　刘向二首
　　江边逐客楚宗卿諌数君疎命自轻可信后儒慙往哲輙将强聒议更生
　　若将初节订贤愚圣哲功名古亦无一代儒宗忧国意当年几落伪金诛
　　梁元帝二首
　　慢藏已重阿琳忧君道平时况未优冀北羊肠各亡社浪言建业胜荆州
　　中外谁非肉骨恩颙颙帝子亦王孙君王日握金银笔忍署兵威极六门
　　管仲二首
　　棠潜俄正鲁封圻施伯安翔稇载归尸授夷吾寜复此君臣应愧始谋非
　　平生勲业载成书胁制诸侯秪霸圗盍继车攻奏嘉颂迄今璧帛簉东都
　　孔明二首
　　古今深忌忿为兵及霤师臣要力争白帝败归思孝直端知难抗魏元成
　　搴蜀寜蛮走阿瞒功名继此坐天悭平生囊括华夷防畏虎才教见一斑
　　东坡二首
　　五载诗鸣卧雪堂暮年长啸走南荒当时戏防慈亲侧岂复陈编羡范滂
　　髙文鲠论博艰危凛凛声名百世垂得意王公莽枯冢谁令圣主想同时
　　王逢原二首
　　弱嵗文推一代豪诸公敛袵看颠毛天于屈宋应为地不放先生防命骚
　　文章俯睨汉唐余属思深湛到古初正使玉楼须有记忍令银笔嗣无书
　　阅史六首
　　百战淮西仅奏功澶渊欲战已平戎三纡相绂犹公道长为莱公羡晋公
　　公安枯竹本何知摽表精忠解不私应笑神竒甘臭腐防锋得意几余时
　　树威立敌秪商君俯仰欺诬莽更文何事君王自聪哲三槐五鼎买崩分
　　帝惜人才几手培诛鉏借作盗权媒更怜孙息追仇误忍死龙荒首不回
　　徐穉申屠晚见机当时张邴是先知冥鸿乆矣层霄上置网弥山漫尔为
　　平时愤世谢王符更肯佯狂踵接舆须信有心端有累与君乘木用舟虗
　　读晋史二首
　　司马家儿转首亡奸欺三叶是余殃区区牛氏何闗汝覆面犹须泪满床
　　只知成济犯乗舆刘石凶威更有余狼顾魂灵应自反尚将鬼责怖公闾
　　曹魏二首
　　雎盱汉鼎漫心劳梦觉俄惊马食槽马渐天飞龙在井当涂能得几时髙
　　问卓诸公半虎狼魏旗四指不留藏老瞒清水如先死不必炎刘果后亡
　　袁本初二首
　　入门偶借移韩馥健者何曽抗董公须信阿瞒人物论但言徳是英雄
　　嬖孽朝兄主父囚女戎衘猾史苏忧便教官渡交绥去二竪犹能乱冀州
　　公孙述
　　东来温诏枉丁寜隆少忠谋肯汝聆不待賔胪延马援始知西帝偶人形
　　隗嚣
　　诸父论情是至亲若为见卖苟全身发崔寃魄旋无憾眼见君侯杀伯春
　　马援
　　朱勃风标似可亲文渊竟作白头新平时轻侮知何事辨雪寃诬独此人
　　光武二首
　　济业何闗赤伏符王梁不拜未云疎君王幸郤东封请底事终身溺防书
　　闭闗谢质保丰功建武规模见祖风宰辅骈诛非细故平章敢谓茂陵同
　　髙祖二首
　　未推壮邑赏平津已采先知赦奉春齐越淮南皆斧锧单于遽指汉无人
　　坐馘闗东扛鼎雄指呼奴走王公秪縁夺嫡中心慊反畏商山鹤发翁
　　和憙
　　仁杰狂甥趂猎人颇能戴眼笑庭绅汉家退堡犹麻沸正复羞为女主臣
　　相如二首
　　中宵卒卒去临卭卖酒垆边混僦佣想见令君醒后意向人深悔谬为恭
　　逸徳狂情頼补苴文君端合壻相如白头曲里殷勤意不愧先生諌猎书
　　文帝
　　君王俭徳本天然萧相鸠营已造天不见千门并万户露台虽罢未为贤
　　咏史二首
　　暴楚狂秦席巻中谋臣战将各言功端知四百绵炎祚秪属商山秃鬓翁
　　平侧区分偶俪匀无阶更复古真淳浪言此秘无前覩毕竟休文是罪人
　　游灵山二首
　　髙人避俗水云居客子偷闲簿领余本自毗耶病居士不妨僧饭小躇蹰
　　何年山股创禅房陵谷迁移不易量旧日中流小浮玉如今欲到秪褰裳
　　早夏
　　安石榴花猩血鲜凉荷髙叶碧田田鲥鱼入市河豚罢已破江南打麦天
　　满地榆钱未扫除画檐忽复燕将雏风窓梦破搔头坐重课儿时读了书
　　偶题
　　雾红烟白忽横陈雨后风光望得新説似游人须着便隂寒已破一分春
　　题人家壁
　　等是黄粱未熟时车尘马足竟胡为山翁不起功名想足糓多田正自竒
　　栖隠寺紫薇花二首
　　深红浅紫碎罗装竹树隂中独自芳巳伴白莲羞逺供欵陪黄菊荐陶觞
　　绛霞影里一徜徉甚欲搜诗与发扬马自虺隤尘染袂句中羞説紫防郎
　　题赵秀才壁
　　日日危亭凭曲栏几山苍翠拥烟鬟连朝防马冲云去尽是亭中望处山
　　新林小憩见花二首
　　白玉毬团青玉枝幽芳不恨见春遟酴醿过后榴花未管领风光更是谁
　　畧得花边一欠伸罗衫归去满缁尘鸣鸠乳燕空多思苦雨凄风不贷春
　　赠相者二首
　　人言厐艾可功名独取臞儒子麽生槁项犹多吟拥鼻【阙】
　　材同樗栎将安用官带笭箵亦漫为更欲品题人所弃君痴尤胜老夫痴
　　次玩鞭亭小诗韵
　　心事即今惊白发世情从昔彀黄间窦家锦上四百字秪道藁砧山复山
　　窃禄未辞官九品归田止欠屋三间著书他日藏嵓穴或继淮南大小山
　　献玉者三付身外与马为二合田间亦知此足无人缚政恐有文移北山
　　次林子长教授韵
　　伯主或能尊九九饿恐复办多多盘姗勃不快意鈆刀一割君谓何
　　豫章材成七年后潢潦眼看三尺彊山翁坐阅刺天翼抱书亦耻崔嵬藏
　　次张节推山字韵诗留其行
　　足音肯到寂寥处风味要看樽俎间行役小休良不恶雷声昨夜殷南山
　　人瞻甫里歊埃外诗着苏州伯仲间爽气慿销残暑尽钩窓不用对西山
　　红尘叹我奔驰乆空谷逢君梦寐间政使公荣可无饮风江惊浪涌银山
　　再次前韵三首
　　粹学堂堂真有本谈亹亹尽无间小回余事入诗律句法还能逼后山
　　老丑只宜嵓谷里何人挈致俊贤间虽云章服裹叔夜尚有笭箵随次山
　　故人偶得一饭欵僻县才余十畞间赤米白盐君勿诮病夫官况等居山
　　灵嵓道中二首
　　过尽南山过北山幽花好鸟翠霏间满前风物牵诗兴可是平生马上闲
　　渉涧登山倦不胜松间敲户有人譍竹帘细炉烟直小作蒲团入定僧
　　游隠静往反四首
　　突兀南山万仞青餍观山顶白云生今朝访道五峯去却向白云生处行
　　烟树云生若有无行舆咿轧路盘纡小风弄雨晴还落身在龙眠水墨圗
　　一随俗驾走红尘松竹生愁鹤怨人杯渡老师相悉否野僧心地宰官身
　　梦觉篝灯曀曀明碧鸡啼罢欲三更定知山雨阵头恶但怪瀑声雷様鸣
　　戏促黄簿鸡粥约三首
　　防吟仰屋耐调饥腹负将军竟是谁侧耳隣翁隔墙唤黄鸡粥熟是何时
　　鹅防博嗔寜复计马肝知味不须评老宜此辈充庖宰更问钻篱与不鸣
　　只鸡可餍小人腹未羡侯家千足羊借问解鼋食指动何如蒸鸭瓠壶香
　　次韵黄簿
　　先生不着恵文冠须信论才当价难法律剡章真未尽盍言粹学辈豪韩
　　挥毫丽句得旁观字字悬黎间木难可但诗声髙海内有人金换过三韩
　　赠赵丞四首
　　老嬾无诗到雪梅僧窓駞坐拨萁灰朝来好语成快读匕筯惊投不为雷
　　君家鸾镜照芙蓉笑我衣襦绽不缝想见后堂頽醉玉梁州按罢晚妆慵
　　我衰但作一防计认古宣城为故乡待得故人来作牧试吟打鸭起鸳鸯
　　共约京都看早春枣骝缓踏软红尘要君弹压湖山景莫惜新篇举似人
　　无题三首
　　酒鸱车后无何饮易巻床头脱复看岂谓浮生须此具世纷方解不相干
　　才不时宜嬾治生学専信已一官轻只今尚友须千载独惜时无尚子平
　　居为耕叟出为官出处人将二致看朝市山林俱乐地却须神武挂衣冠
　　临泽寺留题【乃予旧读书处】
　　发冢诗书谩一官旧游重到鬓毛斑尘埃可是山灵意不待文移始厚顔
　　庚子冬望雪二首
　　冬尽风霜只薄寒人将雨雪卜新年痴儿不问丰凶事但快茒檐炙背眠
　　陇麦枯时雪意浓可堪新日已曈昽因循度臈无三白孤负明年饱二红
　　次韵郭教授雪二首
　　霏霏透隙上承尘想见园林玉树春明日银杯随寳马城东应有探梅人
　　世纷长作眼中尘酒力能回物外春清论挟霜诗映雪即今超俗頼斯人
　　元夕遣懐二首
　　陆海莲开夜色鲜短檠灯下掩陈编风姨竟日鸣条罢月姊因谁得意圆
　　平世计功须壮嵗异时敌已尽亨涂鬓须乆巳沾青女穷达何劳问紫姑
　　书南柯太守曲后二首
　　门前车马竞飞驰等是槐安未寐时何似阿怜歌此曲一巵随分得伸眉
　　竹叶舟前客念家慈云瓮里事如麻而今不笑檀槐战笑汝研桑了嵗华
　　次韵诸公絶句【时赓唱已成巨轴】
　　琳宇无尘夜色鲜露明丛菊月临渊世间人境双清处诵与西风更此编
　　荆玉骊珠忽满前未须攻石探涛渊南防自诧归装富凖拟重呼阿买编
　　赠郭髙叔三首【元宵作词与太守陆子焕密写寄营妓盖欲其备卒也戏赠髙叔】
　　防香深閤写乌丝有底朱楼望得知与问天津倚栏客庸非青窃桃儿
　　燕台赋就尚缄囊已作新声绕杏梁见説负山常夜半能言鹦鹉枉闗防
　　翠扇红牙浅黛愁梁尘飞下晚云留贯珠未竟金杯侧却欠周郎一转头
　　游普向十首【谒雨石解元得十诗随得书之呈王仲衡尚书】
　　西湖西岸三百寺一一题名嗟未能他日诛茅追胜赏却寻诗版验吾曽
　　一老昻藏物外髙陈陈胷次尽龙韬功名未疗湖山癖却着袈裟替战袍
　　青林果熟星宿烂修竹风来环佩鸣翠影扶疎僧宇静吟余屋角见云生
　　虀盐未必劣僧蔬尘里光隂易破除他日摩肩霄汉上却须此室与藏书
　　日冒风埃鬓脚黄归懐绊骥可能忘谁知碧领苍云外占防人间五月凉
　　寺壁龙蛇石刻新防州十絶典刑存鹅溪为巻湖山去拟与诗人到处论
　　逺近僧垣共白云萧然不着世间尘朝参夜讲庸何计野饭山栖已可人
　　处士前身自水僊天教清句纪山川即今秋菊寒泉意双鹤飞来若个边
　　崇冈回首路萦盘夕照明边小凭栏舡閤浅沙催客上玻璃影里见长安
　　行穿老桧千寻影归受凉荷十里风从此胜游萦客梦梦随黄鹄下云空
　　十絶句呈章茂深安抚
　　雨余凉气晓风沨却爱朝阳一抹红照影芙蕖天与逺可能犹恨打头风
　　忍馋留得可羮鱼防沫相濡未就枯自解栁枝投渌水劳生与汝各江湖
　　三傍清淮酹酒杯四年霜鬓犯风埃即今定被淮人笑又见衰翁禄遫来
　　追寻名胜賸留年白首犹参五字禅寄语蜚亷亟回驭拟凌风去访诗仙
　　诗伯于今第一流清篇传诵到鳌头共推句法源流逺伯仲防州只楚州
　　密受眉山一印传斯文千载石林仙使君酷似牢之舅更喜鸾胶续此弦
　　右史文章海倒流淮南异政古人俦亲闻抚几推双美独向夫君放一头
　　楚城巉絶控穷边楚俗伤弓未帖然一自并州烦李勣不闻贵买渡江舡
　　里社过逢起醉眠行人鱼稻不论钱欲知劝课功多少地覆黄云逺接天
　　经纶术业向来优千骑东方恐未俦他日应携报恩子还朝看拜富民侯
　　村居二首
　　五风十雨梅破夏三青两黄麦欲秋山禽谇语野花笑瘦笻随客下西畴
　　巻书揩目小披襟睡起初便茗椀深一缕碧檀无与语坐窓闲看竹移隂
　　谢三提干召饮三首【既往则妓车集一杯径归】
　　坐上红衣未放歌客问冷靣釂金荷惊飞可待闻檀板拟奈吾家故事何
　　賔筵笑语杂丝弦説到山翁更粲然衰鬓岂应妆面侧陈编只合粉袍前
　　不惯香风拥妓车分当清坐冷官衙归来自笑杀风景却把茶瓯对菊花
　　谢两知县送鹅酒羊面二首
　　僧様斋厨冰様官饥慿脱粟食无单不因同里兼同姓肯念先生苜蓿盘
　　麦生宜配卧沙羊鹅防仍便碧酒香陡觉今年好冬节朝来红日为谁长
　　次两知县韵四首
　　老去栖迟八品官剑頥深悔诮田单东隣未省吟髭防笑掷牙牌命肉盘
　　暴醉琳膄饱栈羊廵檐闲认小梅香胡床曝背闗情甚古锦囊诗引兴长
　　似我聱牙亦漫官倚君风义慰羇单开缄更识新诗法脱手铜丸转玉盘
　　政成无复败羣羊万轴书前一缕香明日过君况休务茶边清话不妨长
　　题椿桂堂四首【为莫倅作】
　　日日髙堂笑脸新五株芳桂拱灵椿枝萦非雾根盘石共阅壶中不尽春
　　灵椿移植自仙宫丹桂年年不办供材荐明堂皆巨栋君家培殖富隂功
　　蒙庄漫诧楚冥灵独秀吾今陋郤生更笑田家紫荆树每随人意作枯荣
　　鴈影聨翩上绛绡庭兰再世更竒标义方可但燕山窦行跨当年八叶萧
　　次石湖送炭韵赠龚养正三首
　　饥乌窘兎不谋身君亦衣穿桂作薪小露化工陶铸手地炉分得雪中春
　　广文书案雪沾身灶妇冰葅焮湿薪防胜银花犹拜赐冻醅寒饼不成春【立春日大雪是日国忌】
　　寒谷冰崖底着身望晨疑寝越王薪今年未办廵檐笑急雪隂风肯贷春【立春后雪寒特甚】
　　送鹌鸭腊龚养正二首【龚以忧不作诗】
　　霜湖风草自徜徉夜网晨不易防作意分甘资一饱为撩清梦到江阳
　　骚人茹粥耐支离过眼风光不到诗乡味慇懃劝开肉未妨新句解人頥
　　早春十絶呈石湖
　　不是风寒即雨寒朝来春意破天悭恠君未解春皇意恐把韶华付等闲
　　倐看媚白破梅枝更喜娇黄着栁丝春事斩新当客眼可须山鸟报人知
　　树外晴云不拟飞东风无力惬单衣垂杨院宇斜阳里还是钩帘待燕归
　　中林频度养花风合放林梢一防红蝴蝶与春偏有约依依先占去年丛
　　杏羞桃澁要诗催客子情钟倍费才惜欠王家千杖鼓辊雷声里看花开
　　未须看竹扣人门且复寻梅过水村香片防衣归马健临风只博断吟魂
　　虎邱僧宇瞰坡陁几许香軿载酒过游子花骢烟外驻丽人尘韈水邉多
　　缓引牙樯载绮罗寛围丝锦着笙歌小擡醉眼游丝外夕照衘城奈乐何
　　鸱夷古锦犊车辕盘薄沙鸥舞蝶前少日长安聚蚊梦莫年诗酒解随縁
　　馆娃宫外趂游人不见湖山自在春闻道石湖清絶处芳时不着绮罗尘
　　题溪桥雪月圗
　　雪野无人访夜防冰壶絶景画中看桥邉觉欠梅枝在姑射嫦娥各耐寒
　　题髙缙之剑室二首
　　髙郎櫑具映峨冠沈燎茶铛一室安游刃圣经千载计即今长铗未须弹
　　皇家威徳憺遐荒何物楼兰尚颉颃想见诗人欹枕处云霄中夜有光芒
　　题龚养正孩儿枕屏二首【养正方若少子】
　　小屏光洁雪难如写出嬉然同队鱼索句拥书皆薄相笑啼嗔喜莫怜渠
　　眼中何止舞雩童况是君家积庆重梦里送来烦孔释要令门户继荀龙
　　次韵答陈梦锡十首
　　古人存心屹底柱巻舒晦明付时行蕞尔之身函天地政可蠛蠓睨功名
　　吾宗石友读书眼可但于易钩其深日来弄笔课七字万象犇忙供醉吟
　　向来应俗用古学我亦未悔金注昏伍胥宰嚭各腐滓呉歈越吟谁诵寃
　　巨室荧煌万金产小家经营一簪余克庸盟随制挺足更用荆尸来捣虗
　　姜子嗜酒不良行诸公俛顾慙登瀛尚堪坚坐作周鼎底用诗名满鳯城
　　冰檗未肯执名卿搔头自剔书窓灯君家老人如椽笔淛江鄞水倒澄
　　九重圣孝絶今古矞云丽昼南山髙台閤不无补衮手付我五畆耘艾蒿
　　诸儒峨冠每扪舌四肢非骨寜自强即今可言尚十八直须坐治开明堂
　　续经发冢古今病未容灼肤防疮疣决知萧兰异根叶始议溟渤包众流
　　诗人锋铓不可触瞢揽鲸牙撩虎须飞来此编更作意诗行快对防州圗
　　次韵呉守四首【时上冡得呉诗招赏牡丹】
　　十日隂寒此日晴归来趂赏大花春主家千斛香泉碧却自摩挱漉酒巾
　　园林落粉吹香雪魏紫姚黄独歩春明日挿花同一醉小闲谭麈岸纶巾
　　莫管龙公嬾放晴主賔笑语自生春不妨妃子天香靣满压林宗折角巾【是日以雨行】
　　当日谪仙随鳯诏毫端写出禁园春沉香亭北人沉醉误认龙香在领巾
　　谢刘提干墨竹见遗二首
　　王孙笔自徐州戏为诗翁写渭川眼底疎枝欹密叶静含寒雨暝苍烟
　　龙孙袅袅初辞箨鳯尾娟娟拟受风疎影向人翩欲舞梦残依约月庭空
　　刘有诗再次韵四首
　　小防猩毫出碧鲜技随文思各増川秪应月地饶槃礴心醉寒梢曳晓烟
　　已后湖州秃鬓翁喜君挥扫有遗风幻成殢雨熹晴态尽使尘凡一洗空
　　此君髙韵已萧然更向新诗得媚川谁遣小家藏二本为君时炷水沉烟
　　耐暑支离倚瘦笻百金未博一襟风了知诗有蠲疴力絶胜江涛卷碧空
　　题毕直閤繙经图三首
　　凝碧有诗才逭死青岩不语竟何禆先生著论胡尘底未觉丘明见仲尼
　　伯图无继昧尊王独抱残经析渺茫地下威文应吐气人间宋李解升堂
　　中原正朔合天王细读遗书瘿作囊老子披图揩病眼为公重炷石炉香
　　循资赵宰有贺诗次韵三首
　　宦涂跛鼈陵坡上学舎寒蝉饮露清蹩躠强顔才跬歩不应天骥与论程
　　蒿帛入门无防润妻孥食粥有余清【文林则添减如此】轻肥腾趠非吾愿矻矻雌黄且课程
　　反唇余子轻白属目耆儒上紫清老境我甘追汗漫明时君合订章程
　　都下春日
　　烟林红翠已班班雨后春工不暇悭付与笙箫三万指平分防舫防湖山
　　次韵答赵文卿四首
　　才名一世未通班天向诗人每坐悭不作上书来北阙可无擕妓醉东山
　　平日诗声不易班聨翩属我未应悭得无纸贵咸阳市当有人逢饭颗山
　　小燕招邀慰病顔何曽雨澁与风悭分明喜鹊先知得未晓飞鸣閙屋山
　　帘疎财许客窥班未得纒头小破悭已结云愁蜚蝶梦莫斜秋水蹙春山
　　次韵袁宪劳军许浦中路冰合二首
　　风声雪意恣冯陵更挟霜华夜气凝水伯防河银作板欲留公闘玉壶冰
　　细读清诗拟泣岐问津平日防河湄只今西去须遵陆平地风波恐更危【予亦阻冰常州】
　　次韵袁宪打冰移舟三首
　　倚柂扶篙待打冰回思鹢首潄波声定知行止非人计料理诗愁唤麴生
　　留滞何曽念奋飞君恩已布得徐归贤劳肯羡膏粱子醉眼瞢腾坐妓围
　　东行定见野桥梅望望花随驿使来曽约南枝春信否急烦好句与催开
　　赠何符山人二首
　　小诗落纸粲春葩传遍侯家与主家未恠东来将只影十年囊笔饭京华
　　冷看俗态诙謿里缓阅年光醉梦间想得酒瓢诗巻外此生无物更相闗
　　赵介卿见简解謿二首
　　复閤朱楼绣箔褰蕙兰风处各婵娟诗翁它日扬州梦回施京华美少年
　　酒家旧识元真子街吏尝随杜牧之回首昔游堪一笑暮年茶果秪僧期
　　寓吴门十首【张监留居平江率赵守袁宪月助桂玉费作】
　　一寒驱去还千禄万虑纷然秪爱山阅世怳如清梦觉求田聊计白头闲
　　官卑责薄得徜徉漫仕归来味更长它日故人多好事龙鸡载酒未吾忘
　　诸公念我闲无食粟继舆台扣户频眼底梅花还索笑酒肠诗胆已轮囷
　　溪翁园客问何如可讳浮生百计疎不惮典衣规得酒长因乞米衒能书
　　向来勇防著书勲一刻曽将白璧论老去光隂都不惜静看乌兎役朝昏
　　兴防猛辍凌江棹重看莺花茂苑春归自乗流留亦好浙风淮俗总宜人
　　日日烟林野市间路人应作老狂看排门赏竹宁辞骂踏雪寻梅苦耐寒
　　稚子浪忧陶令老山妻终誉仲卿贤虎头试写经行处龙具宁甘未死前
　　禹益咨俞俨紫庭藩星仍映使星明鄙夫少日三千牍尽付诗情写治平
　　平时觞咏妨生理此去狂疎托上官但使推敲贷冲节不烦排日报平安
　　次韵张丞
　　官上絶无歌酒乐堆豗了事孰非痴开樽良省纒头费却有新章赠雪儿【是日仇香出宠不费而欢洽有小曲之传】
　　次张丞送菊韵二首【时已十一月】
　　粉身免泛杯中物并驾容陪陇首花况耐嵗寒双榦在周旋三益羡君家
　　寒花彭泽门防旧好句柯山伯仲问贫负清樽只三益诗人错笑庾郎悭
　　绍熙壬子劝耕妙胜四首
　　县曹文墨厌拘纒野饭山行旧所便秪道穷涂难措足朝来风日为谁妍
　　每愧敲榜办赋租防心还喜劝耕初渠侬嗣飨金穰庆老子长捐柱后书
　　胜日乗闲觉半仙笑摩老眼向风烟平章春事禽能语媚妩韶光栁未眠
　　桑条麦陇接比邻社酒家炊丐路人风俗尚如它日否慿谁细问故园春
　　浄居劝农三首
　　妙胜庭前折小梅浄居门外蹑枯苔日烦禅老羞茶供亲与田翁把酒杯
　　今年春计定何如説道家家甔石余满意为翁开笑口老夫心事秪耕锄
　　簿书堆里得抽身梅栁风前触眼新报答好春还着语今朝犹喜是闲人
　　次韵王统制喜雨
　　公余竞病挥诗笔谁似风流老伏波对雨肯来同把酒当令阿素为君歌
　　示阿防三首【孥累登招寳独留守舎既归小诗付之】
　　曽倚新晴望海天天容海色湛相鲜奁中遥防羣鸦影万舶千艘忽过前
　　官上依然四壁空讼庭人寂每从容看家不为穿窬计老去登临分外慵
　　老稚悬知乐有余迎门先问小于莵风烟满眼山环海对酒还曽斵句无
　　次王廵检韵三首【王得予诗锓之木】
　　搯肾搜肠不自竒细模深刻似非宜流传纵便鸡林售指擿防遭鹅腿嗤
　　平生嘿识玩诗昌对客挥毫底未忘秪恐韩陵读碑客诮君草草诮吾狂
　　每愧铜盘走柘丸忽惊檀轴巻丝阑真成敝帚千金享笑唤诸雏挂壁看
　　朱倅索诗作三絶谢之
　　因循不试推敲手日月消磨簿领问旧故书来尽新作穷儿劵负防时还
　　多谢诗翁肯唱于挑灯泚笔复踟蹰龙文虎脊渠皆有鹤膝蜂腰我未除
　　从公挥扫且观傍免费雕镌苦肾肠血指忍惭嗟已老怒矊相向更深防
　　瑞岩寺三首
　　岭岫周围罅缝无胜流三百鏁冰壶客来误作囚山想猛忆门前自坦涂
　　横前石廪疑无地歩入莲宫别有天説道三山环弱水不应回首羡巢仙
　　巳到平生未到山朝来白水涨田间要须乐事成三絶更倩诗翁露一斑
　　再次韵三首
　　得君清句我愁无不惜长哦缺唾壶句法森严谁到此了知岛可但中涂
　　俗尘我亦怜多病道价师今重五天投老鼎山追旧约未妨林壑着臞仙【寺主作庵鼎山云】
　　连朝飞雨暗羣山局歩修廊广霤间防作闲人留十日当令屐齿遍苔班
　　喜雨二首
　　永宁开善皆留宿梦破阶除急雨倾人道行车定膏泽我知龙伯念春耕
　　招寳山邻娑竭宫县峰仍接补陁峰晴晴雨雨皆如响谬挹池鳗拜土龙
　　定海甲寅口号七首
　　长官清苦旧传闻检放秋苖近四分毕竟不缘胥吏手旱头科敛枉纷纭
　　田租有约不相违比着丰年数已亏一饱分明郎首赐防曽刺口问抽卑
　　已抄口数报隅官嵗后朝餔定不难且愿眼前彊健在趂坊讨海过冬寒
　　水泛沟塍意欲餍凌晨还复雨亷纎早秧未颔【其感切】犹须挿晚谷无多不更防【直亷切】
　　父子分头上海船今年海熟胜常年官中可但追呼少不质田输折米钱
　　邻家两两捉春归笑语相过复叹咨共説头前夜作防人莆网罣流尸
　　连宵飞雨喜滂流已入梅天过麦秋二十年前如此晩金城地抱却全收
　　谢张徳恭送糟蚶三首【徳恭师文友也】
　　旧笺虫介甘温性樽爼风流每防勲况复餔糟小酲后眼中羣品此其君
　　压倒淤泥白莲藕半捐介甲露秾纎玉川水厄那知此急具姜葱唤阿添
　　谁与江角长雄一时风味两无同吾儿不友王文度底肯分甘及乃公
　　再次前韵三首
　　春事兼回寂寞濵茅檐背日已书勲径须引睡携黄妳未办寻芳命紫君
　　连夜愁隂苦戒严雪将寒雨闘防纎老人冻饿人情断米价何如酒价添
　　茗瓯对客乳花浓静听挥犀发异同度腊迎春如此过不知人世有王公
　　张守送羊羔酒将以三絶次韵答之
　　生尝跪乳资名教死去遗芳谥碧香洗盏开尝吾未敢称寃肯入菜羮肠【俗云秀才食羊踏破菜园】
　　小槽清凝带羶香酿法知非羸角羊拜赐未辞干讲舌呼儿留得荐蒸尝
　　瓮中别作一家春羒羜防生得效珎少贷陶家煎雪水更论徐邈对贤人
　　郡斋鹤飞来作三诗还之
　　倒頬翘然望四遐芝田悬圃不应賖僊僊飞傍茒茨下误认西湖处士家
　　不知蜗舎安卑陋何似侯家效羽仪千字罢赓明逺赋一诗聊送佐卿归
　　君家矫矫乗轩骨闻道今成赵璧回却拟黄堂掣铃问夜光论斗防时来【守许以诗赎】
　　张守有和章复次韵三首
　　一骨万金知未惬五云七字不妨賖此翁久断扬州梦径付凝香旧主家
　　接翼鸿冥聊尔尔大书麟获更仪仪雄邉仙伯横琴处应道苏耽兴尽归【雄邉台名】
　　闲舒侧理题长句漫与胎仙纪往回花径宿莺楼着燕因思如愿赋归来
　　再次羊羔酒韵三首
　　元放诸孙怜遽许截肪醉骨荐馨香茂先九醖犹须问自是诗翁石作肠
　　莱子杯盘别様香春浮亲面日相羊老夫底幸霑余沥却笑无鱼客孟尝
　　他时阿奋辞髯簿来作东风席上珎安得方平鞭乱石百觚陆续丐吾人
　　再次还鹤韵三首
　　朅来室迩念人遐回首青田防许賖飞去定惊鱼荡水跫然今似客还家
　　啅鹊却陪新饮啄啼猿俨识旧容仪可须辩士诳荆楚似喜逐臣还秭归
　　人家往往琴堪劈谁定如翁肯放回他日飚轮驷修翮衘恩当复誓云来
　　题项处士山堂二首
　　一庵小憩俗问劳月牖风轩俯鸟巢我亦青衫倦游者羡君先办盖头茅
　　久安楚俗眠云屋又向吴侬倒药囊出处无心俱乐地世问何处不山堂

　　江湖长翁集巻十八
　　钦定四库全书
　　江湖长翁集卷十九　　　　宋　陈造　撰七言絶句
　　次韵杨宰汲泉浸栀子花
　　山行不识小人但有清寒饷瓦防想见雪肤陪独夜世间无比长官清
　　次韵张守三首【史君治恶子邦人快之】
　　频嵗中田若螟螣为渠秉畀作丰年只今防子诛求地巷议街谈一粲然
　　平时漫诧跳梁去末势寜逃死弃如但遣鲸鲵絶吞噬茫洋春泽尽嘉鱼
　　虐天子子是无天谪一何妨惠亿千闻道蝎中犹滑涣可偕五细尚穷边
　　次韵张守四首【守出郭回】
　　画舫前头碧湛空晴云低影更溶溶横陈景物无央数尽献诗翁阿堵中
　　新诗囊锦堕春窓旋炷铜炉百和香试握毛锥支劲敌独怜赤手强扶疮
　　舟凌清泚转弯环立鹭驯鸥拱挹间还忆苕溪聼鸣橹归来清梦定家山
　　葱青嘉树被平岗素艳丹葩半在亡安得芳春并好客一时难老倚霜
　　庆元冬再到盱眙四首
　　虎头山下参天栁亲见栽时共我长栁自摧残人自老半生不抵熟黄粱
　　平日朝京此问途如今一水剪坤舆客来羡杀闲鸥鹭北翥南飞得自如
　　醴筵曽作二年留静镇人今郭细侯望防江南空梦到西风斜照白杨秋
　　日行荦确靣孱顔旧惯山居意易防见説烟云暝崷崪北人争指画圗看
　　闲居十首【营隙地颇事栽种随遇作一诗前后不同故无伦次】
　　雪云脱壊漏朝阳风物横前引兴长红糁紫蕤今次第迁莺来燕费商量
　　种桃接李不辞勤旋作花前把酒人羡杀文禽映花语飞来趂得见成春
　　春来敢自贷衰慵正要檀栾问白红爱竹劣留枝防径灌花分破著书功
　　僊僊弄影俯琼瑶月地香红若见撩清梦定为蝴蝶去杏花繁处宿良宵
　　破晓东风尚作寒孤笻随客已媻姗絶知蚤起非吾事要趂梨花带露看
　　歩屧归来未觉劳迎门喧笑问儿曹笑翁浑似鱼千里小圃周围日防遭
　　闭闗不为赏心防咫尺东园到自难斟酌东君惜春色破除十九作隂寒
　　病减还思近麴生嚼花嗅蘂对空瓶不应斗酒钱三百犹惜春衣耐独醒
　　桃李争先不待催梅花转首已青苔即今蜀种胭脂树压倒羣芳尚嬾开
　　寒食清明一箭过晚晴庭院緑隂多兎葵燕麦易轻脱红药碧桃须孰何
　　赵园饮三首
　　不谓东君雨后春尚多红紫待游人天香更有西京种来伴賔筵笑脸新
　　收藏春色驻年华珍重王孙好事家肯挽归骖共良夜一天风露一林花
　　酒边容角少年狂扶路归来兴未央羡杀雄蜂雌蛱蝶月膏烟腻宿花房
　　客夜不寐四首
　　乆客情悰若鲜欢园林揺落菊花残北风作意吹霜晓又报江梅一信寒
　　阵鸿轇轕上云衢梦欲成时毎破除少睡更堪寒夜永新来熟遍少时书
　　清樽黄巻交期絶芋火前头老嬾残頼有平生短檠在一灯明灭伴更防
　　飞腾志意老来休却聴鸡声吟掉头催雪忆梅还得句到家准拟阿儒求
　　题九老图二首
　　凉亭燠馆尘埃外野鸟溪花俎豆前但爱林泉映华发岂知勋烈载青编
　　帝怜忧国许归田犹得幽居俯涧瀍应笑诗人赋招隠茹芝带索只臞僊
　　题行山圗
　　溪山无处着纎尘翠壁苍漪衬月防可惜人间清絶地苇问渔父与平分
　　江行四首
　　帆饱舟轻去若梭平生忠信傲风波忽然隠几惊揺兀知是那咤石畔过
　　舟鹢凌乘着羽翰摊钱三老喜安闲江豚白欺人甚喷浪跳波防影间
　　逺近青山不辨看翩翾征鴈敢争先船头起浪风头孰不假骖鸾自半僊
　　帆桅飞去划空明人倚东风两翼生世事快人如此否日斜三百不留行
　　到房交代招饮四首
　　蹑尽巉巗气未苏悔来坡下独长吁一观烟雾南山面从昔名坡信厚诬
　　檐外浮岚防翠堆道人亲眼为渠开飡钱官簿何须计直为南山亦合来
　　胜日山堂共一樽未妨窈窕对嶙峋髻分翠影眉争緑人与南山各可人
　　妓围檐额润空青岫幌云闗夜不扄吏隠风流输我辈可须逋客诧山灵
　　再次韵四首
　　山好能令肺病苏诗来把玩更惊吁蜀人例作残山看端喜因诗免受诬
　　语不能工恨作堆撚髭空对翠屏开清吟頼有雕龙手绣叚聨翩诏后来
　　荦确悍顽经数驿醒然初挹碧嶙峋眼明骤与真山晤不比逃虗见似人
　　山色隂晴逺更青谁教睥睨枕岩扄诗翁意欲移千歩安得朱符祝巨灵【公云山甚佳惜不更逺二三里】
　　再次交代韵四首
　　笔力濳窥大小苏诗传诸老定嚱吁从今订价连城重政使羣儿有善诬
　　昔夸石廪祝融堆劣见人家画轴开坐挹髙寒吾愿足此行似为此山来
　　环秀亭中命渌樽云烟明灭映嶙峋佐州不喜分风月喜与南山作主人
　　诗人妙思天同巧鬼守闗不及扄闲挹山光诵竒语断无尘滓溷襟灵
　　再次交代韵四首
　　嗣皇仁覆物昭苏臯自陈谟鲧自吁闻道诸公扶国论须君左袒订邦诬
　　今朝着我簿书堆领客樽罍未办开始信南山是知己露竒呈秀斩闗来
　　漫叟当年臼作樽侑樽青嶂漫嶙峋与君屡共山前醉似觉清欢胜昔人
　　传闻洞府锁髙青探着诗成数啓扄相见羣仙书玉叶更应交口叹精灵
　　再次韵四首
　　君家诗价自姑苏系胄蝉聨世唶吁欲把阿元轻辈行古今俗子喜相诬【世称韦郎葛立方谓士元非韦比立説甚严见韵语阳秋】
　　眼底蔷薇玉雪堆过从休待牡丹开送春疎酒山应笑底用奚囊日往来【是日同小酌】
　　视草行看赐上樽浊醪付我酹嶙岣扶携谁共山前醉从此无君度外人
　　诗愁磨尽鬓邉青钥无施闭理扄牛渚锦官祠庙古瓣香傥格在天灵
　　复次韵四首
　　诸李辞章推李白向来蜀道赋噫吁房陵山险犹如许石穴巴卭定不诬
　　昔上瞿塘滟预堆盘涡如井放船开山行欢喜今非错备见梢濆撆漩来【地有错欢喜山】
　　十里髻鬟谁绾结半天苍翠自嶙峋教儿莫惮依山住阔领裁衣尽土人
　　病肺还孤竹叶青【房酒颇佳】小园春去尚深扄春衫红药强相比婢子可怜无性灵
　　襄阳二首
　　自怜薄宦走红尘相见山灵厌俗氛咫尺岘山无计到秪应飞雨是移文
　　采药仙人去不还鹿门山翠郁孱顔霜髯尚困卑官缚自问胡顔上此山
　　春隂二首
　　连连麦浪揺空阔挺挺松幢舞暝寒眼底春工余防在更堪风雨苦摧残
　　园林桃杏已无余雨挟春寒擅晓晡芍药红悭犹料理海棠娇甚可枝梧
　　祈雨而应范簿有诗次韵四首
　　苍黄日日冐黄尘敢意诚通主雨神晓起遽听沾足报天心政尔念疲民
　　瓣香亲谒睡岩龙髙卧逶迤岂自公岩下望龙须一怒向来作止系凶丰
　　久无音信日邉来忧国谁怜怆老懐想见天顔欢喜甚鸳鸿入贺满尧阶
　　山城粗满望霓心老去私忧念自深更祝今宵继畴昔并烦鲁史纪为霖
　　汉江岸二首
　　一自阳侯战雨师枣畦桑陇但空陂此君屹立如尊勇依旧青青似昔时
　　沙随秋涨漫川原沙外人家尽毁垣寄语饥羸莫深恨西人无数饱鱼鼋
　　题驿舎二首
　　客到淮乡话楚乡长将天末指襄阳如今漂泊君休问又过襄阳十舎彊
　　官曹有底着迂疎秪合江湖老钓徒萍梗可能忘在莒莼鲈秪有梦归吴
　　呈程帅五首
　　平陆海吸潘江羽扇雍容筑受降许蔡衡湘全楚地了知邾郐不成邦【坡诗北行连许蔡南去极衡湘楚境横天下懐王信弱王】
　　景物横前秪费才何妨折简唤邹枚连朝积雨前宵雪总为催诗陆续来
　　不将杯酒破衰顔轹月凌风取鬓班隽永要同无味味雕搜聊乐不闲闲
　　客问久欲赋归欤归去何人为起予平日呕心空子墨羡公落笔便黄初
　　一樽规度雪寒朝小辍鸣弓抗射雕未用军书送巾帼故人祭灶有佳招
　　程帅寄诗见忆次韵四首
　　扰扰飞潜易陆沉化工刺手斩然新饮光一笑知谁继试把机举似人
　　清篇属我慰平沉宻宻闗领防新从此倚门麾捕影更将形似许诗人
　　车笠何人记旧盟惟公不作白头新渠侬欲识九华伯可但诗坛第一人
　　子云属思旧深沉脱手清诗语意新天上黄陈应首肯授公此柄淑诸人
　　六絶句呈赵帅兼简郑机宜【二公同乙未榜】
　　南徐把酒送行行话我漂零倍怆情屈指六年才一梦更消防梦了浮生
　　玉笋班中第一流氷花影里釂琼舟来迟输与花前客袖手看公笔不休
　　鴈塔题名尽俊贤即今十八卧重泉合离荣瘁何须较强健相过是半仙
　　宦路平时欲陆沉先生诲语每南金长庚配月空回首古井无波已此心
　　蒲鞭閤束久停檛暮府人闲早放衙频唤羊何把诗笔即看姚魏用年华
　　长日登临忆侍郎芳时谭笑客凝香须公多办琼花露容我时开古锦囊
　　房陵十首
　　似闻僊伯厌乗龙常混红尘市井中觌面未须趄避我褰衣无计防寻公【房人谓巧避云趄避力寻为防寻趄七靴反防音靫】
　　隂晴未敢卷帘看苦雾蒙蒙鼻为酸政使病余刚制酒一杯要敌涝朝寒【晨起雾久乃开土人目曰涝朝】
　　雩坛歌舞杂嗟吁下酉犹濡上酉枯谁谓朝来一拆雨欢声已觉沸通衢【潴水溉曰酉得雨曰一拆雨】
　　竹屋髙低正复斜蔚蓝影里着人家底消山峡三分瘴争课卢全七椀茶【土人晨饮茶云胜山岚气又曰防三分瘴】
　　夏田少雨富来牟多雨何妨穑事秋已戒日供皮子面更教晚稻饱霜收【面皆墋不墋者曰皮子面稻待霜乃收曰饱霜米】
　　跨牛待得夕阳回在处诸嫲笑口开已借蜡钱输麦税免教缉捕闯门来【弓手下乡目以缉捕】
　　杯酒清浓肉更肥咸言趂社极欢嬉丁宁向去坐年日要似如今敛脯时【年日饮食曰坐年社日曰敛脯】
　　农闲闾里有逢迎白饮傍邉骨在羮老稚不妨顽过日邉头难得是升平【俗谓戏曰顽羮曰骨在】
　　刈罢秋禾未敢慵更须趂逐过残冬城中竹筊今年贵盐茗新来免阙供【卖枯竹供防曰竹筊古巧反】
　　翁媪同围老瓦盆倒篘新酒杂清浑枧南枧北皆春社且放乌犍卧晏温【村落所聚曰枧】
　　春寒六首
　　扫雪堦头晓未干东风作恶鼻仍酸西园防检江梅后秪有樱桃不避寒
　　稍稍春光到眼中冲寒试与小榰笻杏花已尾樱桃拆正要深红间淡红
　　衰年心绪自低摧可是青春昧一来防日不教书作祟为留病眼向花擡
　　去年秫地伤秋潦春酒浇醨不可亲红树梢头山鸟语秪应笑我独醒人
　　清明寒食经旬是笑问风寒更防余小杏惜香春恰恰新杨弄影午疎疎
　　平明欲敛云复厚薄晚未休风更颠老怯春寒不宜出下帷添火拥书眠
　　同沈守劝农十首
　　谁似青君用嵗华徧分春色到幽遐房陵逺近山千叠到处东风到处花
　　门横石瀬潄潺湲两两人家栁映门花影灎红山影碧客行疑到武陵原
　　行遍西阡更北村檀栾处处緑梢云官身未敢山间宿可得排门谒此君
　　共扶翁媪看行轩亦有娉婷立道邉侵鬓黛眉唇浅注鈆珰匀莹茜裙鲜
　　沉炷茶铛且翠防归轩何惜小逶迤晴天璧月今宵好待得金波泛夜时
　　红斾朱轓得暂陪端知非为踏春来即今归马班如意定被山花野鸟猜
　　林花断续碧溪长好在冰奁照靓妆泛腻流膏知逺近未妨粉水更添香
　　病来止酒似渊明潘岳归田赋已成布谷催耕如见谂提壶劝醉更多情
　　抖擞平时簿领尘偷闲来作看花人从今日作花间去已费今年一半春
　　露粉烟香细孰何荆扉竹径喜经过阳和若作留连计谁遣飞红扫更多
　　不寐二首
　　改遍年来所著书依然幽梦隔华胥寒更何与衰翁事数到琤摐杀防余
　　追思可乐是丁年日力孳孳有食眠头触屏风秖灯后慈亲笑劝掩陈编
　　观山四首【予创小亭观山五月十八日偕客游是日晴而雷防雨先归三月亦为此游晴出雨归坐此小不快盖惩此也二十六日满罢而去因作此纪之筑亭所委张道坚也】
　　晴春载酒小徘徊倐作冲泥冐雨回毕竟山灵嫌俗驾即今还殷阿香雷
　　每从廹隘面孱顔劣比缘墙见髻鬟好在此亭同把酒与君全体看南山
　　山如豪俊畧方隅傲睨骄蹇未受拘为着孤亭凌缥缈至今端委正衙趋
　　道人动作千年调京兆才余五日留此去浮图桑下意得无追忆费冥搜
　　郢州守风二首
　　惊风清旦卷黄沙薄暮蜚云尚炮车今夜石城楼上角不妨重听小梅花
　　瓮盎轰豗恣击撞佩环时亦奏铿锵风涛欲静犹须怒一付天吴自抑扬
　　过吕仙洞四首
　　神游八极此焉归紫府天寛石作扉倦客重来炷沉燎转头六十七年非
　　天人蜕迹便天飞混迹尘凡世得知嵗歴七朝逾六百朝朝冷眼阅行尸
　　嵌岩中有玉为壶不作嵇生守煆炉玩世肯尝束老酒翻身时过洞庭湖
　　尘踪了鸟病催残梦谒真人九转丹已熟浮生枯骨观更悲凡质遇天难
　　书事二首
　　壮年肤骨已清臞老去支离转不如二十七年扶病过半缘躭酒半躭书
　　苦吟添满镜中丝课效全输博塞嬉改就新诗哦百过浪言儿辈不须知
　　客枕不寐二首
　　老羡平生睡作魔矧因多病覆金荷起慿曲几频搔首如此迢迢良夜何
　　嗢喔邻鸡防番鸣琤撞江浪欲无声拥衾宁复还家梦望杀东未肯明
　　次韵郭帅梅三首
　　客子徒烦赋忆梅怯寒未肯腊前开定知酒处频回首有待江南信使来
　　薄游他日为寻梅烂赏菁村十里开冰影玲珑想仍旧梦为荘蝶认香来
　　后乘从公访古梅梢含笑脸未全开不妨东閤撩诗兴未分愁听起夜来
　　寄张守仲思十首
　　一思交好一悲凄楚峤吴山梦到迷怕説万山天様逺房陵更在万山西
　　诗成跬歩遣长须江隔邮筒已自疎相望六年无一字故人何计慰穷涂
　　相从软语説睽离起我清谭更好诗别后忧虞今痛定未须细诵悼亡辞
　　知君喜客我擕雏径唤郎君到坐隅二子通家仍莫逆可怜相对各缞麄
　　衰年淡食当膏腴不为闻韶味有余定自迎门惊骨立可须蓬语及河鱼
　　迂船径欲一相过安徳桥西之字河未苦路长寒切骨倚君一笑作春和
　　珍蔬解佐盘飡饱妙剂真令病骨轻钟乳茈姜皆楚产荐芹聊致野人诚
　　衰慵潦倒知无用禄遫扁舟昧此来满听胜谭心已足浩然欲指弊庐回
　　我方投老嗟多难君亦频年悼百罹乐事定知神所妬把杯追话唱酬时
　　诗社同盟欲二年吮宫含羽饱周旋仪真又属风骚将定唤闲身续此弦
　　寄广教主僧二首
　　回车半日赞公房香积酥陁不一尝可但山行休脚力免教饥火燎枯肠
　　麦绾银丝稻荐珠春曽是饭伊蒲明朝再蜡登山屐更肯开单共饱无
　　题潮出海门图二首
　　絶岛平冈卷欲空两崕相对屹穹崇即今画手兼诗笔更与江山角长雄
　　巻里涛波快一披苍山踊起雪山驰浮天沃日无穷意到我春病酒时
　　再题二首
　　天吴慿怒鼓涛澜不作闲居巻轴看夜半负山谁料得重来坐失两髙寒
　　涛头蜚过不斯须秪合朝昏展此图缅想海门才末势终然畎浍视江湖
　　赠浄慈主人五首【肯堂师住明之端岩予宰定海时为师出不一二云营庵鼎山他日委儿辈以家事约访师山中为年嵗留朅来行都则受浄慈请为主人于此予既汨没而师亦未得归休也因寄五絶句】
　　平时野饭与岩栖忽向皇都作住持见説禅和蜂蚁聚心闲秪似瑞岩时
　　炊珠爨桂走门徒须信髙人道不孤政使过门尽侯主也须拳棒做工夫
　　识君方吏虎存邉已叹疲羸雪满颠别后漂零怯人问穷山往返费三年【虎存定海山名】
　　寺前寺后花如锦相见游人拨不开好把春光供一笑从渠尘韈涴苍苔
　　师似蜚云未定居我方薄宦走江湖鼎山他日过从约借问今犹记得无
　　昼过荷叶浦二首
　　荷叶浦邉支港多凶人出没土人窝故人饭我非留滞月黒天隂免夜过
　　一舟失得闗生死中夜何人肆敓攘外此湖江多乐土忆常通夕听渔榔【过舟云为贼夺舟惊奔幸免】
　　约徐吕二友访净慈老二首【先是过广教寺牡丹盛开不我前后客主大喜】
　　魏紫千葩压曲栏问君何似檐头看城西更有芳菲地旧约重寻莫作难
　　人间机巧厌相亲南道吾今有主人谁与清游聨此辔吕兄孺子最真醇
　　再次寄肯堂韵五首
　　住山今日得宗师妙与缁徒示总持衣鉢更缘延客尽衲衣包却郑当时
　　丈室云趋彼岂徒拳拳此意忍容孤即今又举二三语説似当年邑大夫
　　共谭诗律更谭禅人指昌黎接大颠屏叠葛藤烧笔砚息隂休影了残年
　　眼向朱门每嬾擡今朝笑口为君开别来却喜人争席浪遣长须扫径苔
　　好在新居胜旧居右连灵隠面西湖东南胜境谁同领我亦闲官一事无
　　题潘徳久侍儿扇【侍儿去而复回】
　　韈尘去眼恨成堆赋客当年浪费才何似天风吹雾鬓乗鸾新自月邉回
　　题张省干扇
　　前溪天阔渌泱泱溪上诗翁引兴长安得南风吹小艇吟看千盖拥红妆
　　题臧子仪扇
　　买邻千万许儿賖老子诗成赖指瑕门枕醴泉交让木行人不问识君家
　　题扇集句五首
　　寳扇重寻明月影月邉仍有女乘鸾主家隂洞细烟雾姑射仙姿不畏寒
　　庭院深深深防许美人緜渺在云堂落花游丝白日静锦荐金炉梦正长
　　竹里髙亭灯烛光月移花影上西厢蔗浆金椀冰盘冻始信人间五月凉
　　自恨寻春去较迟古来四事巧相违如今説着成离恨曽为梅花醉不归
　　緑槐髙栁咽新蝉绫扇唤风阊阖天见欲扫床悬麈尾簟纹如水帐如烟
　　题扇七首
　　桃叶渡头鱼噞春莫愁堂上燕依人玉觞欲举心先醉痛忆当时迹未尘
　　吴霜有信镜先知楚雨无踪梦自迷风榻烧香作僧过罗襟得句为谁题
　　闻道广寒修月手静看如鉴忽如眉即今扇里乘鸾女解笑嫦娥不自持
　　东绢须题黄绢辞老来斵句不能竒定知烁石流金日记我持觞赏雪时
　　裁就霜纨未副挥濡毫欲下更迟迟昔游尚记芜湖夜把酒中秋见月时
　　峨眉山北雪极目方丈海中冰作壶我自飚轮随所往怜渠局息寄洪炉
　　广寒二十五万户跪奉素娥听指呼落屑欲堆悬圃满人间但爱玉轮孤
　　再次寄肯堂韵五首
　　梦思游览慰衰迟起耐隂寒不自持捉笔把杯吾技痒可堪袖手过花时【是日早隂暝】
　　道人心地古为徒野鹤昻藏白月孤我亦生来世缘薄回思昬宦叹非夫
　　技笻过我海云邉空谷人声喜欲颠更喜重逢各强健未须凄惋话雕年
　　倦游秪有囊诗锦试为髙人一笑开当日留题海山寺旋闻石刻暗莓苔
　　精蓝端未下云居况复僧中有后湖理障禅那俱坐断颇尝游戏到诗无
　　同徐吕二子游西湖复次前韵五首
　　老去胡宜誓酒巵兴来破戒为君持自今排日花间醉报答春光已后时
　　林僊金骨閟丘墟松自萧森鹤自孤灵魄在天聨傅説遗书落世仰濳夫
　　僊祠佛舎碧山邉扶路逢人有醉颠火急向渠分此乐徐郎多病我衰年
　　酴醾芍药借春回似解商量陆续开安得霜着花骨不教容易染苍苔
　　天分天上灵河水围作钱塘千顷湖未有风亭花月观已夸胜境世间无
　　次韵答璧侍者五首
　　佛屋连延跨翠防看云手版向曽持重游不是寻春去冷眼漂花卷絮时
　　狮子窟中狮子子孤羣慑怯更清孤当塲不作春雷吼底用吟诗压老夫
　　他日山行不唤船浪花如雪北风颠而今已苦山行热却办鸱夷饷长年
　　为向诗翁致命回定应禅老笑顔开盘飡要是随宜饱畧具油葱市海苔
　　欲买青山贷寓居时临絶顶瞰平湖巳容下榻烦重问肯念吾贫折劵无
　　题赵景安二亭
　　尺五二首
　　山亭缥缈五云连瑞霭灵河最近天当念江湖吏尘客举头见日独凄然
　　僊乐惯常醒醉梦市香不断袭衣裾何须更羡城南杜丹地黄扉即诏除
　　云涛二首
　　坐看银山卷壊云涛头蜚过不逡廵世间壮观何人领付与亭中笔有神
　　闛沓每疑神轴动撞唐更恐日车飜慿栏待得波声寂擘絮依然挂海门
　　景安和章来再次韵谢设醴四首
　　朅来取友得三贤安石仁风乐广天七字不应呈此拙诗肠老去已枵然
　　道装人映醉中姝十二分行俨翠裾遥想飜堦丽清禁似今羣艳簉庭除
　　玉盘盂侧玉为人挿羽瑶觞不计廵想送客归回醉眄司花来梦闘精神
　　拜赐清诗醒醉昬恍如帝所听新飜君才炙輠无穷尽未敢先闗月下门
　　徐南卿友竹轩二首
　　皱縠香罗裹瓠壶此君髙韵岂其徒萧然相对心莫逆敢谓徐郎山泽臞
　　啸风含月近窓扉金锁珑璁鳯尾齐况复頼君相引重一时同作辟尘犀
　　即事二首
　　隥围山拥碧崚嶒二载房陵冷似冰今日皇皇空载质令人飜忆在房陵
　　形容肮脏水云宜心意防残欲语谁不作贵人炎冷面北山逋客最相知
　　再次韵赵景安四首
　　迂儒法士就鸡连犹复拘拘诧瓮天度外有人能好客一樽容我赋超然
　　艳粉竒葩照座隅更防醉墨防襟裾诗成平处犹元白无限羁愁頼破除
　　平时一饱毎从人自庇官曹等徼廵且可放狂中酒圣冷看得意诧钱神
　　酒浓胜得晩天寒云气侵帷水墨飜兰蕙香前还判醉不须投辖锁重门
　　再次韵四首【或劝长翁图分长安粟迳授议幕归故作】
　　公朝已后茹茅连幕府偷闲亦所天宠辱肯为差别观道人随寓秪怡然
　　作吏丁年熟李书调官晩境曳邹裾平时外慕生灾怪嘉遁爻中有祓除
　　到眼浪岐官冷热遇人传得酒逡廵曼容东老俱通梦不劝趋荣劝养神
　　颇有传诗问子山或将赞易誉虞翻先生不乏醺酣笑问字能无欵席门
　　苦雨次前韵四首
　　雨脚波头逺接连衣寒础润犯梅天谁怜旅食淄尘客日问珠炊与桂然
　　墨云筛雨宻还疎欲出涂泥恐溅裾恶况横陈费料理枯棋浊酒有驱除
　　安排看驾趂游人禁籞犹迟汉帝廵留取晚香天一笑倩谁寄语主林神
　　骚窣松筠听夜喧淙潺盆盎骇朝飜衰翁危坐追交态旧雨轩车尚到门
　　四月望再游西湖十首
　　前时小舫冐氛昬重到轻桡破麴尘湖面风烟饱姿态一番到眼一番新
　　杰屋修垣着画图连连胜士逸人居乘闲我亦无羁束竹杖芒鞋信所如
　　畴昔相期襆被来饭余归意类挤排苹风萝月孤清夜仅见山间结夏斋【充老要宿山间以事不果留】
　　杖挑初日闯云闗忽报充师早下山煮茗谭诗有贤子免教题鳯怅空还
　　十字街头托盋盂鴈鹅食口待朝脯我来欲序睽违意要问扬州米价无
　　定结诸山粥饭缘每归留得杖头钱穿云更欲携君去布水多烦为我先【穿云布水俗语】
　　堆青泛碧放船篷万里风前鹤发翁絶境满前官不禁此身未省叹涂穷
　　春光陆续委东流看到湖邉安石榴更与苏堤鸥鹭约办舟来赏牡丹秋【俗目芙蓉秋牡丹】
　　歌呼浩渺翠霏问秪苦诗才老坐悭安得观音毋陁手为人千纸写湖山
　　横逵纵径平如水无复冲泥防险人傥使人心尽包叟世间何向不通津【是日游灵感庵庵主包道人砌南山街畧遍】
　　次韵杨宰食野莲
　　小尝绀菂掉吟头甓社湖隂风露秋仙实休夸华峰顶吮霜咽蜜亦其流
　　次韵杨宰捕蝗宿兊岩四首
　　归来闻道颇休闲蝗事今随暑气残我欲一樽供软脚还能冲雨过苏端
　　旱蝗蔽土翳云空遥想驱驰逐转蓬端坐頼君醻一饱老顔可讳发慙红
　　去为民劳走险艰停骖防问具茨山秪今欲致贤劳谢诗债徒能准数还
　　龙公私我雨霶浪酿酒须防有乞浆慙愧四邻千万室畧无笑语及时旸【弊家东荘近屡得雨】
　　次韵杨宰凌霄花
　　髙花笑属赋花人花自鲜明笔有神可惜人间两清絶不教媚妩对闲身
　　再次韵杨宰七首
　　雪英闲澹烱双明水斛渟碧一防小憩山村无与语熏炉茶鼎闘僧清
　　颇思菱角问鸡头且放莲房擅早秋蠲渴涤烦须底物未应接绠汲溪流
　　能书徒自想髙闲煨芋何从得嬾残萧寺随缘茶饼供胜谭谁为解忧端
　　枣饤菘葅不阙供露莲何啻剥千蓬迎秋更有苍虬卵邀勒斜阳未肯红
　　防吟长啸强跻攀愁斛多于庾子山我亦丰凶闗梦寐秋成消息待君还
　　骤闻行旅叹赍粮无复居人肯馈浆十袭君诗要娱老却愁痛定説常旸
　　附丽髙隂暑里春衰荣不预主林神胡床想踞僧垣夜却爱香随露滴身









　　江湖长翁集巻十九
　　钦定四库全书
　　江湖长翁集巻二十　　　　宋　陈造　撰七言絶句
　　题傅商卿家壁二首
　　表表两卿吾莫逆青刍白饭玉为醅因循桑下成三宿解后花时更一来【两卿傅商卿龚泽卿也】
　　酒处清谭烛下棋归期初未厌迟迟若为径作翩然去明日隂晴可得知【时儿有讯初三日过华村予以及晓先一日去】
　　题彭尉轩壁三首
　　小轩肯许置琴书客邸僧垣总不如岂但郎君可棋酒旧便江水煮江鱼
　　甓社家居水四环房陵官舎秪重山客中一旦兼双美山影江光袵席间
　　轩成首作梅仙客再到园池更可观日有脊令栖小树时看鸂防下前滩
　　题吴子隆兼隠二首
　　盛吉低眉亦问囚不疑断狱但春秋定知小试皮鞭罢却唤樵青荐茗瓯
　　元亮官居亦松菊次山生事有笭箵酒如欵乃声中醉目向平反笑处青
　　次韵张守仲思食车螯
　　斥除介甲更加鞭隽永丰腴旧所便蛏弟蛤兄从倚市车公酒处信光前
　　寄赵宰三首【同赵子野吴子隆赵杨子登頫江楼小酌杨子以约客之北山先跃马去急笔赋此】
　　頫江山水檐楹外壮观风烟画轴中诗客去留俱不恶缓揺吟辔倚天风
　　猛士语难熊虎様画楼山立水云间雄豪等作诗家助酒处吟牋莫放闲
　　北山何意阻清游似为江山挽得留客未言归君好事此盟端肯再寻不
　　学宫诸生饮邀予与子野同之三首
　　同簉儒宫把一觞鹿鸣伐木奏深堂要防技痒论文地莫忆前宵放酒狂
　　少日峨冠英俊塲课余觞咏共徜徉孰知薄宦江湖去频梦炉亭饼饦香
　　忍饥不嗅嗟来食强项从教俗子嗔乘闲甘作不速客好事无非我辈人
　　登頫江三絶赵宰増为四复次韵荅之
　　泛香樽俎飞云上着色江山泚笔前干鹊鸣鸠共晴昼长红短緑各华年
　　右追和
　　流光何忍太忽忽一叚清欢歘梦中頼是缄藏玉雪句老人他日苦头风
　　两豪挥笔对江山恠底风蜚齿頬问雕虎未驯金索紧长鲸已鲙钓竿闲
　　两夜北风吹石裂雪神骄蹇更淹留羇人坐叹肌生粟媚白妖红耐此不
　　东园北寺非无约瘦骨禁寒未敢前寄语惊风并急雪多情多感况中年
　　赠相士潘翁二首
　　平时镜里笑头颅道我为官已近谀但遣余年犹甲子不妨绛老尚泥涂【翁谓予颇夀】
　　凉凉寂寂不闗天自诡诗穷五十年君比老夫痴又甚更教斵句当行纒
　　题干明寺壁【用赵子野韵】
　　不待车轮四角生欲行还驻为交情又成一笑渌樽晚诗巻竹风相与清
　　题栢氏壁二首【二月二十七日】
　　客里春光似许忙还家余防酒边狂酴醾芍药芳期在不问芜菁满意黄
　　梦觉号呼攧鹞风忽惊肤粟似深冬凄凉敛白收红后頼有春醪琥珀浓
　　次梁教授见贻韵五首
　　红尘半世仅绯衫白首官曹两换衔羞见淮乡隠君子紫芝黄独老嵌岩
　　沐猴岂合纒章服野马如今脱辔衘屈指悔来坡下路瘦笻随客上巉岩
　　谁向仙曹接胜谭金泥天篆署氷衔如闻不惜蜚霞佩乞与耕莘与筑岩
　　藏室仙经玉作函一编当复翠鸾衔即今尚喜观书眼月射清池电耀岩
　　敝帚千篇漫手缄分无三字入官衔消磨不尽干云气时作长虹贯夜岩
　　喜雨口号呈陈守伯固十二首
　　旱风虫孽久挻灾好雨如今陆续来谁道天人不相与青章解挽帝心回
　　共説邦君祷雨时防如疾痛切肤肌公心一片秋空月可但圆通大士知【使君近请观音祈雨】
　　未明出作夜深归敢怨今年雨后时岂独旱杷全好在晩秧不死尚堪移【淮乡散种日以旱杷】
　　醮坛初上水沉烟甓社龙公敢晏眠为建清泠三万斛坐令翠宻舞中田
　　货絶交通腹殷雷人家一雨便春台即看商贩接踵集已有米船衔尾来
　　钱轻币重病吾农未有竒方起困穷粗遣年丰官籴粟少令钱币各通融
　　使君手有垂云帚虐魃妖螟扫不余十顷飞蝗戴蛆死已濡银笔为君书【是夏凌塘飞蝗十顷许忽至人方忧惧继皆抱草死一蛆食其脑】疠疾流时囊探九羸癃十九得安全再烦起死回生手挽作山城大有年
　　邦人苦旱日呻呼公比邦人更瘠臞贺雨归来人竞问邦君今日解顔无
　　得句聊将颂作霖开樽亦复陋孤斟南亭旧约何时践志喜从公更一吟
　　嵗收粗足蛰饥雷不頼门生送酒杯坐遣将军扪腹笑端知此恵有从来
　　雨后郊原小杖藜行人相语各伸眉即今极目如云稼曽是蝗虫盖地皮
　　漫与
　　与世端如上瀬船还家稍办买山钱松风吹断蓬瀛梦诗酒淋漓送暮年
　　防简斋二帖
　　夜光一百八十七【简斋三进劄共一百八十七字】有底六丁忘下收宻勿端知紫皇侧镇欀犹计子孙谋
　　无题
　　多誉庸非蠲忿草一谦良是辟兵符先生謦欬忘鸡口俗子过逢动虎须
　　陈君美许仲和赴省病不能出钱以二絶句
　　修程快着祖生鞭胜日同乘李郭船自愧不能扶病去郭南亭上看登仙
　　何人把酒送扬舲定复从容栁下亭共説归时栁隂合与君衫色闘青青
　　春暖赠梅喜作二首
　　晴日烘开粟玉葩嬾随霰雪送年华淮乡地冷开虽晩竟是人间第一花
　　手撚芳枝酹渌樽东君乃有发生恩即今省暖铜瓶水罗幙围香共晏温
　　游山阳十首【予于山阳似有宿契频游焉游必久留丙戌正月以事再到成十诗触事感懐随得书之遂无伦次】
　　山阳城外舣舟初先问黄公旧酒垆空有向来觞咏意嵗华不贷白髭须
　　邗沟帆席即长淮鬓未霜时惯徃回绛县老人今若此此生更复防番来
　　官池二十四鸳鸯锦防争鲜伴醉狂翡翠有儿知更好防时飞到酒樽傍
　　玳筵当日小红裳珠压双丫十嵗强回首方知但青子胡琴声里怨茶商
　　故人不复倒奚囊但有荒阡防白杨魂定可招吾得已试吟楚些命巫阳
　　髙郎胷次着潇湘亭枕城闉野趣长我欲亭西分一曲白鸥波外自呜榔
　　防看亭下水涵空菡蓞香中理钓筒北道主人吾有托不应独飨北窓风
　　多许金钗换好辞长巾短帊缕金泥老来诗力知何似细访香罗騐旧题
　　刘伶台畔酹金巵寂寂荒丘带晚晖今日先生不能饮妇言屏弃未为非
　　熈台楚观小开樽老去登临易断魂蹀血龙荒平昔志即今搔首望中原
　　招山阳髙徐二生饮二首
　　梅花时节屡开樽欲赠梅花欠可人今日有人梅様好遟君同赏雪中春
　　欲作山隂兴尽回良思与子共衔杯要须人境俱清絶好抱瑶琴踏雪来
　　题因老松江烟雨图二首
　　逺峰近薄鉴中浮每泊行舟十日留雨望晴临俱不恶最怜烟霭暝髙秋
　　千里湖山宿雾昬倚栏一笔解平吞渔郎好在收纶罢想踞笭箵共一樽
　　题因师百鴈图二首
　　蓼滩芦渚好徜徉肯便云天去作行未用选奴防夜燎不妨结伴傲晨霜
　　闻道崔公作芦鴈端如荘叟玩鯈鱼骞翔唼啑妙百态君看老因槃薄余
　　题因师蒲桃图二首
　　因师写物三昧手公取天机付笔端坐想瑛盘分磊磈忆尝贝齿氷【去声】廿寒
　　晶荧压架绀珠圆苒蒻萦风露叶鲜病酒人方渴羌似为师开巻忍馋涎
　　八月十二日夜偕客赏木犀八首
　　氷蟾蜚下一天霜领畧岩花旖旎香我亦小园清絶处与君同命醉为乡
　　谢兰潘璧少年塲玉麈金罍度夜央老子遽能忘此兴且容投杖唤胡床
　　朋来济济尽嘉賔饮兴翩翩笑语真絶胜谪仙邀月醉当时和影秪三人
　　露颗零空沍欲氷风姨收尽晩林声金波冷浸山河影直为髙阳酒伴明
　　衰懐对客便超然病骨枝梧胜去年未作槌腰摩腹想尚堪渌蚁翠蛾前
　　客间那不笑翁痴酒处犹须古锦为不道诗成还玉雪聊慿一解桂娥頥
　　人间雨恨更云愁月殿僊娥替汝羞试酹此觞坚后约与人晴霁作中秋
　　酒边先起未须扶犹听槌床击唾壶风月撩人成不寝隔墙却拟应歌呼
　　晓枕二首
　　两鸭惊鸣转五更幽人宿酒未全醒小轩秪似孤舟上忆得霜湖带梦听
　　铜九惊破将军梦银箭催登朝士车老朽布衾酣晓暖晨乌夜鹤莫愁予
　　书城北尼庵二首【时观诸公射】
　　小揺蛇影鸟惊堕已落背毛牛自如瞢欲分朋慙老病与渠甘作典筹舒
　　诸郎弓力胜黄间中防穿杨气貌闲乐府新传朱鹭曲看君飞矢下隂山
　　漏泽院四絶句【偕羊统制三臧二孟射于漏泽园寺主置酒为赋】
　　雪翎如扇十钧弓霹雳声前玉斚空人似堵墙争指似少年塲里着衰翁
　　隽游分破北窓眠笑撚吟髭看控久防飞驰银管手为渠涂改角弓篇
　　将军弓力今羊侃病渴归来似长卿抹羽尚堪支十槊忆看衘尾饿鸱鸣
　　粹公颇似庐山逺美酒还因我辈沽想得静看豪饮罢一灯弥勒伴跏趺
　　题坟庵壁四首
　　糊口卑官似不逢解将觞咏当千钟劣优何似隆中叟投老归来作卧龙
　　损益才通理洞明不应知死异知生惜无人把宣尼语説似当年尚子平
　　钟鸣已饭尚来游竹好排门不待求争席馈浆吾不计此身沧海信虚舟
　　寂寞江湖吏隠翁平生纯黙养胷中即今技痒余诗癖时昡晴霄作防虹
　　东荘小留四首
　　南陂荒茀已成围北墅田租颇应期两地径规槃薄地小为庵屋大为池
　　夹沟欲挿栁千株绕舎先营五亩蔬供爨御冬须次第西归新得务农书【是书得之归州】
　　亲朋樽爼日周旋无恨欢情到酒边底许挤排作尊客秪令抚已叹衰年
　　接屋连墙翠宻中炊香羮玉饱过从人将逋客为同社地与斜川作附庸
　　雨中题栢氏壁二首
　　行寻诘屈蹑﨑岖已谢邻翁果下驹北走松楸无数里杖藜筋力尚枝梧
　　苏端颇惯招新客御叔何烦讶圣人未用平章旧新雨一樽聊喜对情亲
　　次韵杨宰爱竹
　　看竹排门爱靓深青青不受雪霜侵谁知倦客幽寻去老越风波亦此心
　　次韵杨宰思庭竹
　　数寻脆碧袅轻隂嵗不知寒暑不侵属厌吟风仍啸雨尽收县解入琴心
　　寄郢州崔守八首
　　阳闗声断酒杯残昨梦回思变暑寒七见蟾蜍作圆缺四冯鳞羽问平安
　　尝记停骖古郢州待晴曽是贾胡留锦囊亦有阳春句不得亲题白雪楼【时以雨且忽忽不曽登白雪楼】
　　楚郢繁雄亚上都莫愁风韵未应殊小园依旧深红色曽辱遨头载酒无
　　碧香当日荐金船桑落宜城不直钱一自黄堂沉醉后至今追忆尚流涎【是时黄堂留饮次日酒甚佳自酿云】
　　别乘修程骥騄驰书来犹肯记衰迟每思胶漆班荆地敢忘风波在莒时【同黄倅舟行之官共经风波之畏】
　　雍郎髙韵似文同水墨仍参二米风解搴山川归短幅可能陆续寄来鸿
　　将军竞病旧能诗黄绢于今玩色丝何日酒兵鏖笔阵未应羽檄谂交绥
　　牙板声中敛翠眉时应歌我遣懐词岂知薄宦飘零去无复风情似旧时
　　送吴子隆节推之官信州五首
　　人生穷达后愚贤宦路何妨小着鞭三釡吾今嗟弗洎奉亲东下羡登仙
　　行行幕府泛莲初井井官曹游刃余当路急贤饥渴似不须衘袖子公书
　　共把离杯栁影边栁枝如线拂归船枝枝似恨人轻别颦不成眠更可怜
　　幕中婉画得斯人郡政应从到日新银鑛金苗休刺口秪将耕稼富州民
　　连城照乘动分珍他日词坛着散人诗笔有神官有暇楚鳞燕翼要频频
　　次程平叔韵二首【戍三月二十日南徐水教陪程同年登金山继游西园置酒程有诗次韵】
　　故人常叹别时长一笑眉开色便黄领畧西园好风景慿君更唤郭汾阳【同年折简郭统制】
　　诗情对景可胜长酒与鹅儿闘嫩黄忠贯主人真好事肯来訾省沈东阳【郭侯即时至郭有堂名忠贯】
　　阅水教次前韵
　　戈船干柂截江长杀气氛昬日气黄江畔诗翁泚椽笔射蛟无复羡枞阳
　　程言聚散有感次前韵
　　不须劝醉翠眉长莫问何时腰下黄賸喜相逢各强健免教闻笛赋山阳
　　羣芳围坐引杯长满目深红间浅黄寄语东君好怜客水西花外慢頽阳
　　垂栁揺丝千尺长栁隂深处转鹂黄把杯借听歌声醉絶胜酸寒尉溧阳
　　歩趂游人欢意长谁交莺燕强雌黄凭栏凝伫多佳丽底羡簪花醉洛阳
　　再次韵【平叔吾南道主人酒处吟诗遂成巨轴后章褒予太过作诗谢之】
　　掉鞅词塲缺寸长端如防蹇趂蜚黄弥明小贷凌侯喜太白犹堪客紫阳【六一作李白诗乘云紫阳家】
　　防风不放浪纹长噞暖跳鱼三尺黄秪欠髙荷防千韈醉妆浓艳媚斜阳
　　再次韵【程同年之子与予孙防侍侧不应诗不及之用韵】
　　二子峨冠共我长即看紫绶映银黄不须握手论家谱更举宣尼与伯阳【用孔融事】
　　次韵赠郭侯
　　郭侯智勇两俱长驿骑何时诏检黄【阙】
　　看君万旅出渔阳
　　侯拉客归置饮再次韵
　　将军恩意为谁长酒未阑残日脚黄傥有春风四弦手真成留客醉浔阳
　　赵通判有诗次韵二首
　　霍【阙】无短似无长惊见新诗写硬黄鱼在九渊终玉食世间濡足羡浮阳【赵宗室诗后出】
　　短歌对酒不能长犹胜车尘扑面黄我自闗门寳崇鼎从渠晞价尚咸阳
　　吟诗自笑用前韵
　　文字光腾万丈长锦官老杜豫章黄投荒忍死经人鲊讨饭充肠上岳阳【南昌诗我虽穷至骨犹胜杜陵老忆昔上岳阳一饭从人讨】退归我欲学真长君定才名江夏黄考父旧尝晞吉甫陵阳端的嗣黔阳
　　病起二首
　　老去难堪痼疾纒支离甘受众人怜出门定被将迎困闭风窓听雨眠
　　舞席歌筵自阔疎麴生久送絶交书平生嗜好消磨尽留得枯棋了索居
　　口号十首呈程殿撰
　　白璧明玑每堕前续貂輙复耸双肩一从归作漳濵卧不寄诗筒恰五年
　　欢意长随夜漏长隆寛尽贷酒邉狂东归秪有南窓梦夜夜掀髯锦瑟傍
　　八月襄城暑始回水仙争趂玉梅开当时二物知天意共报公家福鼎来
　　芳信飞来自月宫月中桂茂劣能容素娥封殖非无意准拟公家不尽供
　　福地常披十幅图仙翁隠处玉为壶九华山侧双峰下还许侬分半席无
　　郎君衮绣照鸳行诗老时须住帝乡即见翘材辟新舘预应緑野敞深堂
　　公家昆季尽时贤叔也骅骝拟度前书谂亲庭先静退至今文采照林泉
　　童顔缓缓阅荘灵鬓影青青表帝庭后四六年同此夜台星光映老人星
　　故人折栁送东辕不羡当年李郭船囊锦鸱夷有供给自疑身是御风仙
　　帝所乡闗等是家奚囊纳纳尽天葩西湖久待公题品莫遣波神妬九华
　　题史髯词巻二首
　　方朔嵗星仍客星窃桃他日太狂生防时又泛灵槎去平掇天孙翠织成
　　南风未蛰浙江波倦客闲愁似许多安得双鬟如阿素红檀声里釂金荷
　　赠包道二首【灵应庵吕公斋包公留饭作】
　　吟风啸月是真常何处无何更有乡我与吕仙俱不死静看乌免幻炎凉
　　何妨尘外却尘中风舞寒漪月印空洗鉢与渠同一饱未忧交臂失回公
　　暮春泛西湖次口号韵呈程待制十首
　　客舟日日野芳前鶗鴂鸣时始息肩无絮可漂花可借良辰乐事属明年
　　湖山引兴尚能长小贷诗愁放酒狂蝴蝶应怜落春后无聊时近緑樽傍
　　重到西湖可便回前年待得水芝开慿君问取闲鸥鹭亲见跳珠溅客来
　　防饭南山佛老宫诗昌谭胜每舂容不妨重就山间宿蔬笋香茶未阙供
　　何须履道写新图不用悲歌缺唾壶岩壑清竒皆我有利名缰锁向来无
　　老来已谢著书忙但向清游访睡乡寄语深师与包叟可无客枕假云堂【深医僧包知堂道人予与之熟】
　　行行抚事念前贤修竹祠西碧嶂前不复船归下双鹤空缘酒渴酌寒泉
　　已规觞咏了余龄径自无何到大庭左界何人与调防酒星移近少防星
　　矲矮栏干锦绣筵栏邉仍泊女郎船凭栏笑指元真子不是诗仙是酒仙
　　诗到双峰自一家纷纶仙卉杂天葩防时共载西湖去千纸看公写物华
　　题济胜七物
　　一拄杖
　　惊蛇却大破莓苔笻竹随公防往回龙化葛陂应未忍为扶衰病作陈雷
　　二扇
　　何人月様剪霜绨改就新诗却自题为惜持杯折花手免教遮日歩苏堤
　　三钱箧
　　与人替得杖头闲日日莲塘栁岸邉烂醉质衣吾不问归时犹有买舟钱
　　四笔囊
　　毛锥老去未轻投革带罗囊特命収准拟西湖持酒处偕翁濡首破诗愁
　　五酒榼
　　相从有命每倾舒不寄辕端即坐隅肯落苏家悭妇手深藏云待不时须
　　六钉鞋
　　防歩山间属雨余徐行犹可当安舆计功髙出芒鞋上傍险冲泥得屡书
　　七村童
　　貌野言伧却近真客前疎畧不能嗔折花替我簪纱防看竹须渠问主人
　　题史髯诗巻后二首
　　平生一士万金多更恨诗人饿涧薖羇旅忽成开笑口软红尘底得隂何
　　脑脂侵眼耐昏眵诗巻犹便小字题浪信竒方须损读即今刮膜胜金篦
　　寄题髙賔王诗后巻
　　韶頀充庭簉汉官铺纾宏伟叹才难髙郎袖有如椽笔却伴秋虫吊夜寒
　　泛湖十絶句【道终日懽意】
　　荷面跳珠小溅衣酒邉团扇已停挥湿云收尽人间暑却度西山载雨归
　　浦溆楼台逺近殊樽罍随处小踟蹰髙郎颇胜髙常侍解把西湖敌孟诸
　　银笔曽烦赞此君即今墨色俨如新因君细数登龙日十九年前入幕賔【予昔掌教呉门与刘东玉提干同官十五年矣其子收予诗二首盖与东玉唱和墨竹也】
　　嫩緑揺漪红藕香雨膏烟腻午供凉西湖到眼真西子莫信温柔别有乡
　　桃叶相逢但交臂李鬟何许费凝眸尔曹岂解文字饮应道吾侪输此筹
　　酒邉凉意雨余生望夜重期看月明安得水仙防事发巧随人意作隂晴【是日隂凉再约望夜泛湖】
　　底许行庖旋不空小舟如织浪花中盘珍爼实随供给亦有红衣载短蓬
　　寻得诗人到醉乡银壶玉麈倍増光小囊赋就鸳鸯锦一路荷花别様香
　　玉人罢浴试梅妆诗客挥毫落夜光因病覆觞今破戒为渠豪饮为君狂
　　楼前行客竞昻头楼上齐声唱石州衮遍实催犹未彻暑风晴月各新秋
　　次韵赵帅二首
　　天公一笑晚云残戏与璇穹贴白团试问天风揺翠袖玉肌何似玉笙寒
　　妓台香里漏声残金歩揺歌閙作羯鼔更催银字管等闲惊破一天寒
　　又次看字韵二首
　　谁扶璧月上天端雪魄扬辉桂影寒照见羣仙拥仙伯嫦娥定复转头看
　　明年屈指春来早定是元宵不苦寒十里珠帘火城夜客来应许醉中看【帅侍有元宵约故云】
　　陈总管坐上赠写竹妓二首
　　劲节苍梢笔底寒一天风雪与坚顽回思拥扇賔筵见却为娇娆一破顔
　　此君写影道机熟犹记涪翁诧子舟谁信红衣万钧笔拟分此嗣湖州
　　十五夜再次赵帅韵
　　嘉賔饮兴未防残却倩纎纎奉雪团一笑举杯邀月姊为渠聊贷广寒寒
　　赠琴妓二首
　　梦中曽揖蔡文姬焦尾亲传半夜衣莫向诗人弹别鹄免烦衰泪对君挥
　　千纸争传戞玉词一庭浑卧借书瓻从今有问新知识径説江城女项斯
　　次赵帅喜雪韵
　　府公忧国雪神知三白呈祥不待祈旧嵗新年多乐事一时分付笔如飞
　　次魏知元韵三首
　　客中把酒挹江山更借诗人为解顔自是交游十年旧向来相得立谭间
　　魏郎日共无喧酒旧学新诗得细论可见髙情重离别又同一舸宿烟村
　　江城半月从游乐别去知君剰有诗相望置邮三舎便幸能时寄慰相思
　　次姜尧章饯徐南卿韵二首
　　姜郎未仕不求田倚頼生涯九万牋稛载珠玑肯分我北闗当有合肥船
　　风调心期契钥同谁教社燕辟秋鸿莫年孤陋仍漂泊可得斯人慰眼中
　　又次铦朴翁韵四首
　　僧床正聼晓楼钟客棹方占上水风喧静未须岐出处与渠心事各冥鸿
　　闻为诗魔掩贝多辞源衮衮倒洪河遥知传诵日千纸淇上髙唐无善歌
　　婪酣贵宦鲛绡帐赑屭功名泊浪沙谁似朴翁随分过曹溪水煮赵州茶
　　防向西湖舣画桡氷奁俨受众峰朝即今去鴈将清梦飞下长桥更短桥
　　次史髯韵二首
　　痛忆分题把酒时暑寒谁遣隙驹驰芙蓉风露梅花月又费骚人防首诗
　　已误西湖鸥鹭约客舟西上更徘徊故人益叹天涯逺懐抱何从得好开
　　又次韵二首
　　愁为离羣老不禁诗来深得故人心自摩病眼添沈炷满纸晶荧翫碎金
　　向来湖上扶携醉醉里清吟杂雨声此去淮西望京国诗邉酒处若为情
　　次韵赵帅蜡梅
　　窻底闲寻断续香贴金谁此憩风裳汉姬嬾赴昭阳燕宫额涂成却覆觞
　　寄赵帅三首
　　扬州灯火万家春谁着诗翁寂寞濵旧腊新年无好况何须更问紫姑神
　　银钩满纸堕荆扉乐事如今与愿违抚已可怜多病过忆公深愧食言肥
　　先生列舘似翘材惯见琼筵为客开夜夜元宵日寒食一春尽可厠邹枚
　　再次韵赵帅见寄三首
　　枝撑强趂火城春踪迹犹烦问水濵更醉南州好红紫凝香诗伯是花神
　　前欢已悔东隅失后约如前敢再违连夜扬州昔年梦小梅清瘦杏花肥
　　倐晴骤雨寒犹在约勒羣芳未尽开销得燕堂千杖鼓旋看锦缬褁条枚
　　题杜彦敷山茶
　　丹艳浓妆媚晏温谁招妃子醉时魂此花信出此君下那有诗人来叩门
　　次赵帅韵三首
　　眼如看九色霞女肤侧理字栖鸦挽回春事凭诗力留住风林欲褪花
　　游人笑语问朝霞处处相随攫肉鸦上冡归来更乘兴醉依栁影借梨花
　　诗仙催客共流霞不待髙城噪晩鸦好竞春光醉良夜即今庭院已飞花
　　次韵赵帅寒食四首
　　瘦岛寒郊秪外臣先生俊逸更清新劝耕小出仍寒食賸办新诗报答春【是年寒食劝农】
　　日佩诗囊侍贵臣向人肯作白头新自今歌酒追随去犹有风烟一半春【得诗乃二月望】
　　散吏容陪汉鼎臣隆隆恩意为谁新重来画防凝香地烂醉琼枝璧月春【昨夕帅出家姬痛饮】
　　夜雨勾芒正主臣晴云暖霭晓来新小軿径趂遨头去共醉郊园烂熳春
　　次韵赵帅
　　平山已自胜超然况复莺花二月天管领莺花属仙伯不应草草赋归田
　　十絶句寄赵帅
　　栁堤隂里放船开识面人家首屡回莫讶春阳浮大宅新陪诗伯唱酬来
　　一片飞花到客襟当时便有惜春心即今归路慵擡眼红影雕疎緑影深
　　欵陪仙伯燕池亭不但新诗老眼明鼓吹激天飞鸟堕旌幢防水睡龙惊
　　金田碧野把杯前飞骑鸣弰簉玳筵五百年来逢此乐府公今续谪仙弦
　　豪竹哀丝荐玉觞羽衣仙袂俨分行顔一为东君笑媚白妖红不敢芳
　　醉中记得新翻谱土苴梁州笑石州火急归来传好事为渠一洗世间愁
　　从公日日醉中归挿鬓长分最好枝旧约何如趂新约浪言灯夕胜花时
　　子骏福星方久照渔阳竹马省相迎他时薤水休重问市虎晨羊各用情
　　讼户无声日燕闲驱驰风月笑谭间自今玉海添新集与继当年大小山
　　每上平山把酒巵海鸿泉骥满乌丝风流人物诗书帅万字千钟更属谁
　　次韵赵帅五首【赵送牡丹琼花露见招】
　　平时花酒费诗催块坐愁城谁为开六辈妖姬十从事先生亲遣斩闗来
　　前知红药飜堦处别许金腰一朶开名在金瓯花防得即看飞诏下天来
　　一昨波光修禊事賔奁俯枕玉奁开重游鸥鹭应偷眼定记曽陪杖屦来
　　红药主人修月手渌樽许为故人开肯教客子如王式一听骊驹却悔来
　　南游可待再书催芍药酴醾陆续开看自花开到花落红蕖时却归来











　　江湖长翁集巻二十
　　钦定四库全书
　　江湖长翁集巻二十一　　　宋　陈造　撰记
　　高邮社坛记
　　政之大端二曰治民曰事神自天子达于郡邑外此无大务然肃于神亦急于民而已其事虽二其本一也夫社主土稷主谷土谷之利兆民所恃以生在六府为最重有神主之则斯牧司民者其可不拳拳焉究其心凡生齿之丰悴安否系焉春祈秋报上之人揭防展敬以致其为民之意者舍是孰急高邮虽蕞尔郡而两邑戸口犹数万太守之责不轻矣霅川张公来抚斯民当水旱频仍之后财阙弗支百废未举首按社坛之址惕然动心曰郡固匮局是宁可缓廼斥而新之为坛防陛高若干尺四广若干尺为屋若干楹以备风雨望拜与夫更衣之所丰壮靓深足支五十年未庸苴饰也工毕而民不与知及期蒇事凛然凝然如神临旃祀已吿竣观礼者起敬闻风者悦娭更相吿语称颂洋溢谓公严于神所以笃于民诚不可揜民翕知之公之心将以饬弗毁示后命郡人陈某记之辞不能公曰毋奚必文记岁月可巳昔左氏传春秋志诸国语即天子诸侯致礼于神有至不至焉者知其休咎如指而吏政之优于国者决可以施天下公之蕃祉硕大未沬也吾得之民足以卜之神而窘廹未暇遑之时能急所先务即此推之他日佐天子调虞天下整厘百度其有不纲举柄掲者乎是皆可书吾于是酌郡人之心不得而略
　　高邮军建贡院记
　　河南陈公守高邮政成课最下歌舞之一日谓客陈某取士郡切务也前未尝有贡院吾将兴之某曰公之来为武学为军营为麴院当岁大侵成屋八百楹戸骇其难似不宜复有所举而易于言言不醻为前绪累公笑曰吾规画定久矣木于岸甓础灰竹凡其材于舟于所无缺然阅三月当成成诿子以记逮落其成后不十日则乃悔始之料公浅而服公识之卓才之劭所未施当随意取携于是役得之廼为之记曰古帝王之盛倚重于士不薄其养而重其用自尧舜而下法备于周凡庠序以羣之弦诵以肄之优以饩廪表以师儒其养之可谓厚岁大比贤能之书来上王拜受之职教者简移论升取可官而禄者为大夫士以佐王之治用之可谓不轻周而下寖不及古复古而尽其善以不愧帝王惟我宋汉唐莫进也夫帝王之于士养而用之悉其制隆其礼为天下之至权寓焉士而才才而用环索其所由底此非吾君孰使之夫然上之所以责士死力不苟士之所以为上报不容不尽兹实圣人之权而微其机非邪是权也出于一人付之郡国夫自党庠遂序乡举里选古今文异而意则同三适有赏反是焉罚汉武尝举以诏天下而课兴廉孝厯世皆然诸侯受天子寄至不至详略殊而贤否岐矣高邮在本朝号多士名德相望寂寥兵荒而来治平且七十年文风渐振而陈公适为守前此取士寓试郡学不惟湫底局庳士气弗振职校士者亦病之而襟佩挑达动累月未复公意以谓郡职贡士所取所养交害也坐视可乎安在其能受天子寄不愧古贤诸侯循吏邪密计勇为果不日有成为堂为廊为轩庑门房盖八十余间防偪藩溷备固靖严屹数百年计不四五十岁未庸苴葺也为钱若干米若干石积累铢两之余公私初不与知某月日集工断手于某月日公赤子郡民之心既孚而易使固也如笃于待士恪于体国奉上俨不失家法故推之于政细大不遗今复创巨丽前此未为之举不穷之计于艰歉之际若无动虑者予与郡士民不能无疑于始而驩服于今是宜大书是宜得当世椽笔鸿藻敷舒颂咏焉廼称予老衰文力退废猥使揠其思为之辞良愧然得因是盛举而厠名焉不其幸欤公简斋先生嫡孙名巩字伯固
　　维扬龙庙记
　　五龙血食于扬肇自国初而备严于今屹然为一郡乞灵之地按圗志艺祖皇帝之破李重进也驻跸九曲池上有龙鬬于池事巳乃庙祀之其后庙废第绘像于建隆僧舎其庙之故基与夫不庙而像之故漫不可攷庆元五年帅郭侯某复屋之于池之西偏至嘉泰之元年待制赵公来制帅阃旱涸告病祷而雨岁以中熟慨念水枯旱挽囘丰穰非龙孰致之而访视所建庳陋甚人莫起敬惕不敢安乃移为今祠居有殿献有亭更衣有所为屋各三间别为门而垣之抡材而坚良选贡院之余也择地而亢爽宅震面兑兑泽震龙庙则宜也附佛宫主香火以僧欲其专也逺迩闻见奔趋畏敬祠祭祈报无或敢怠始其经度也或告九良星在焉盍缓之公一昔梦人颀而髯颧耸而色莹黄袍而黑缘捧赤土龙笑授公公许即为立祠旦则鸠工庀材不日而崇成迎奉之辰晴日丽空游云蜚雨滃郁庙廷公亲书庙额以掲殿顔是日飞雪荐瑞邦人耸观其灵异昭著如此夫仁民而为圣贤泽物而为龙相异而相同相须以济其所不及天命之也而圣贤又龙所依惟五龙显异于昔朕梦于今效啓圣之符而致济世之功惟公积而德敷而政其信于君孚于民者俯仰无愧故有请于龙若桴鼔若景响惟其必诸已故能必诸防漠戃恍之表不幸而水若旱惟无祷也彼且略于已详于龙吁其难哉公谓某粗知文者使之志龙之惠利庙之废置庸诏永久辞不获遂以公之所示而纪之且述其所以媚于龙者诗而碑之其词曰
　　五龙显迹肇我艺祖越四壬戌郡所依怙显允赵公建纛兹土廼新庙貌廼大祠宇廼以旱请应不移武始焉中熟今兹四鬴民舒气和刈晴稼雨盈尺之雪及岁未暮既雪而霁望无违者民究所自式歌且舞惠济如公汉则召杜宅生于公古则岐跗惟龙于公如賔斯主佑公之民颓祉羡嘏公为民请龙弗拒之凿粢刑牲龙则茹之鼔桴之应如寄而取如掇而予如交臂语民体公意莫龙敢侮祷穰谒欵涤樽洁俎歌歈纷若坎坎其鼓飊驭灵旗庶其来下燕我孙子丰我稷黍庸只事龙弥亘千古
　　新建祠山庙记
　　永嘉鲍侯守于台无防时政行而民谕下教郡民曩吾宰太平之繁昌尝旱祷于祠山昭烈王即大雨有年建庙偕民事之所欲必请请必醻王威灵烜赫应感昭著自江而南咸所依怙于淮民计不恝然得可庙地于东山佥曰昔延昌观基也后为平川堂矣侯曰为民乞灵与事游观孰急更而祠象设甚严墙宇孔固丙辰春郡以雨请应不旋踵民苦疫祷焉如响自是千里之间祗率奉事如严君敬共朝夕潜格隂化如得良傅师政益孚民益易谕夫利物曰仁所以推之曰心外心无仁外仁莫适为心凡神于幽贤于显天俾之职是其仁一其心不容二贤者之于神印契之合桴鼔之应固宜必曰岐江之南北彼此厚薄之侯不然则神之心可知凿井而汲随取如意东风一嘘柯叶白红欣然鬯荣无不足者即仁论心显幽之间当以是求之侯有请遂纪其事复作诗三章俾郡民歌以祠其辞曰淮之田兮膴膴众产之柔嘉兮可登俎繁吾荐兮神斯茹我福我怙于乐淮之浒兮淮之流兮清深氷莹兮醴酪之甘洁吾荐兮神斯歆羡之祉诃不祥夫奚必江之南兮搴都梁兮淮山之趾俪龙兰兮陋蘅芷氲吾之芬馨兮神斯顾喜荷神之休燕孙子兮庆元丙辰六月既望记
　　四贤堂记
　　郡庠三贤堂绘中丞孙公给事乔公龙图秦公像尚矣兼绘少卿朱公则始于今太守陈公公按图有问知彰孝名坊孝子朱公尝居焉曰是可以表俗乃访得其像绘于堂扁曰四贤而命客记之高邮至元祐人才林立是三钜贤又杰然其间入而著论思之益出而茂惠利之绩文章术业国史纪之遗书粲然足以师表天下范模后世况其里之人瞻敬而取法焉宜也而朱公幼失其母弃官求之备极艰棘晩得之同州若神物诱致之一时名士播之声诗以美其事东坡至有今无古或闻之语三公信伟矣而孝尤德之本行之所宜先朱公则优之夫有生孰无父母有知孰不可为孝子有性孰不可诲而从感而动则四三公而像之俾得之闻见诵説其不兴起防希昔吾夫子设为德行言语政事文学四科曾子得圣传不后顔冉孝经一篇特为曾子设则以其能尽孝于亲而得夫所谓德之本行之先者昔圣今贤其立教岂苟云乎昔王纶之为豫章图陈蕃华歆谢鲲于郡朝堂其政寛简有由也此前人像三贤意梁彦光在邺焦通悍戾谕伯瑜念亲泣杖之事卒为孝子则侪朱公于三贤谁其间然郡士民皆曰使君惠我无穷而能道其德心也则惟子
　　奉化县丞防壁记
　　官有贰古也职重而任繁必有以彻其疑赞其决裨益所不及邑之大有丞盖是意夫以邑政之难不有以佐佑之恃一夫之力应无穷之事防何不敝且败簿尉皆邑官而又为之丞丞于令近而亚盖佐佑其政资益之宏者而令每多忌丞毎诿嫌嫌所以盖其偷安而忌则只自孤偷安故局莫施自孤故多遗胥失也仕行所学不得其职则去袖手甘其禄何为也二十五老一人奉少阳昔人取益良甚汲汲退之书崔斯立事后世公患不有君子度越常情之表何以取新闻见予宰明之定海明六邑惟奉化民伙事丛号不易治平阳郑君予齐年进士也同仕明实丞是邑学古而适今贤而才吏术儒业偕茂行已有信其于邑政闵焉恐其不至而令则括苍胡君推信之深且笃于是焉得以输布倾展不顾计两君相予欢甚故其政声民誉先人而赋租课程不后予惘乎出其后呜呼事有大小理势一也伴食不议相业当益崇画诺无讥郡政止今所传耶吾因二君有感郑君今秋官满以诸公荐改秩去书来见属欲记前后为丞者姓名月日俾后有攷曰丐片石具矣子无辞予固乐道二君之防逢而知退之之言盖激也而二君相与乃其常理常可遵激可戒也君子不徒言之不仅为之鉴诸彼合诸此矣郑君名大成字集之
　　毕叔兹通判义庄记
　　毕氏义庄四百畆二角者创而为之者也又二劵合六十五畆有竒者续增之也凡四百六十六畆其庀涖出纳有法其给壮稚衣食吉凶有数其防柅悖弗率有制取范文正章申公遗法增损之既无遗虑士君子可取法焉盖敷文公之意而成于今别驾君毕氏自文简而来世有显人敷文公高节奥学照映汗青别驾君则堂父之室而克荷者夫君子奚学非夫推吾爱以及人乎爱其本自族属始而承先志孝之大者君天资惠利赴人之急爱人之学盖有所受自本施之则不悖得其大余可次第然当堇堇不乏之初为之莫御勇矣事以勇故立行以勇故果人惟勇于利悠悠于义故无称焉且贻讥名教君独能尔可谓贤矣捐田以赒族固范章二公意而为之于有余与成之于粗足难易之间识者又当有以置其论毕氏洛人今占籍乎江别驾君讳某字叔兹
　　思可轩记
　　予既营所居堂目以怀莒又辟前屋西轩俾儿侄诸孙肄业休息于此扁曰思可夫事之有可不可成坏难易所由分也适其可势则易而或坏当其不可理若难而或成此则系乎其人之贤否思不思异也吾起吾家小子继之向无置锥地铢积寸累今岁收中熟无饥则有田可耕向贫无书借而得手抄心记未餍旋复索去收贮且三十年其富至五千巻则有书可读向吾理未彻学未定今既久随所得谆谆焉迪以名理晓以避就入耳着心小子辈孰矣则家法又可守是三可者足以不匮足以持身足以保族宜家夫无一可而渐至于可不自意及此小子乘其可怠不谨则将反乎不可是庸不思之又思之乎有所怀不忘所以为吾有所思不懈小子得而辞诸
　　殖轩记
　　伏腊以农术业以儒可以心不劳而自富蓄其学以求仕良士之所当务也舍农则锥刀矣去儒则他习否则椎朴矣士之居乡能去彼取此君子乐予之吾友胡君元善有田郡东西以为旨甘之奉资生之具负郭者尤其良也圃于田间屋于圃间将与吾儿结书课焉予以殖名其轩闵子马曰学殖也不学将落今居是轩入而阅书出而观稼理不无所得夫其勤于耕敏于耘亟之穑啬之用人必目以良农而其家必且不匮士于学亦然其进之也犹耕其择之也犹耘勇于取犹之穑重于发犹之用不具是而言学馁矣元善才良而性淑于士之所当务者兼之夫养生之理或得之屠治民之道或推之牧予欲其触类而求之深故谂以闵马父之言
　　孙宰轩亭记
　　轩曰静观自上而言亭曰熙然自下而言尹孙君为高邮之明年创小圃中为轩为亭陈子命名如是高邮俗淳朴异他邑自顷南北杂处其习尨戾夸竞陵暴尤嚚于田讼不复承平之旧岁辛丑大旱千里如赭民无所食彊者思为盗弱者束手待尽是二难君适当之人为君忧君笑曰在我而已事无难且非是人可为之矣于是处心以清肃待民以简易下不忍犯讼减十五六佐郡将食饥羸辑流散勤以抚之不倦以终之所济甚博来岁夏秋大稔乃始得为是圃虽未遽宏丽可乐然有以感于心者尝试偕客游焉登轩而俯清池微风不兴碧水渟游鱼深行鳞鬛可数则得夫为政之理静可以胜烦此以是观彼以是观日而月暂而久虽欲不化不可得已登亭而舒目焉则鸟乌之嘤翔花卉之茂鬯烟霏之隂曀风日之清亮物之熙然犹民之煕然吾心亦与之煕然也然则中正以观圣人之事静以观君子之任故自上而下惟观以静也宜而后天下乐者又君子之志向也民方慼然吾且得泰然乎故自下而上其心之熙然彼心先之我乃从之也君能是轩亭以是名不既賔其实乎君曰唯子为我记之
　　知乐亭记
　　直雄邉之西为小桥桥南有池从昔深之养鱼其中今太守张侯创草亭池之北郡人陈某请以知乐名之盖取庄生濠上之意夫道可以兼物而事事者于其理也未有深于道而不彻于理者君子超然领解而举天下芸芸生遂职职陈露了于方寸无遗者彼鱼至微物而泳游喁噞圉圉发发有颁首之适无頳尾之劳是乐也而隠几者则知之其必有融悟于言意之表者侯于道造诣深矣出而为郡刃无肯綮千里贴泰相忘而各得吾以名亭鱼云乎哉
　　蜚云亭记
　　张侯创草亭郡圃予以知乐名之亭东为桥复亭其上其成也偕予小倚防曰是亦宜名予以蜚云告昔阳越生子待事而名东坡作堂既成而雪因榜雪堂今登是亭大风号空万物披靡檐外晴云东南蜚如敌怒而赴如羣骏之骛如斾旌旛幢翻倒凌遽可爱不可驻聊识所遇既名而去
　　寓隠轩记
　　吾友赵君日新得地十畆园而轩之美花嘉卉碧松茂木娟□防映因旧增之左右后前风烟竒秀离迾间簉可观可乐知者劝游游者忘归谓陈子曰吾乡近邉人莫计逺登览观游寂无其处吾营是可琴可书可留客可奉板舆为吾亲娱视世功名了不足图子必吾肯名之其何如予应之曰士于出处显晦岐而二之非也其大致泽人利物君子之道今子俊发通粹读书学古非无用才而必于退与古异吾斯未安则以寓隠名子之轩道公物也且私之才天所赋靳不为世用洁已而孤物狥人而拂天古之人咸若是苍生其鱼久矣不惟是与世间之乐必同其忧设终老东山不足为谢安石安意肆志不为秦帝一出仲连其何称士不胶所守其必有见子安此防隠者之归吾惜也寓焉其可幡然之志未宜中泯圣主侧席逮下中外贤杰林立而世方艰棘顾何时而果于隠欤果以寓视之请从子后敢辞老且衰邪曰子言是吾无间然退为之记俾列之座隅且以谂吾乡怀器过自重如君者焉
　　分定斋记
　　孟子曰物之不齐物之情也夫其不齐皆物之天夫惟齐之以不齐者能全于天予待禄耕于淮之南春夏大旱客见谂某时雨霈然某大水害稼某虽雨未足也言接耳日异月不同职是非天数而一时旱涝丰歉凶吉乃尔不齐涝而病未雨而忧雨而喜意其人之分已定于防防天无如之何彼乃喜忧且病皆不得其正事皆然处其不齐而君子众人之所以霄壤也无求者已尊无求生于自知自知者中泰即是而养之可以旁薄一世傲晲造物婆娑万物之表不然营营伈伈有不为物役防希吾友王君勉夫学富而行洁知旧望之甚深壮未一命而其容充其气和其居家与人亹亹肃怡怡也辟所居斋以分定名之于世了不经意噫其所谓自知而无求不为物役者欤夫有余者贵分自足而已君子小之吾于勉夫尤深望之者又将以分人者责之适岁事轸虑而书来求记有起予之叹故书其説
　　小莵裘记
　　进而忘退古今堕此病曷其病夫彼惟知贱不如贵贫不如富闲寂幽独不如頥指如意冒讥评不暇顾独不知屈不如信也宜其病食禄而乘其车恂栗乎职业之或堕疚怀乎上官大吏之诃谴诘奭而隂忌旁嫉不皆无仕而得归心休休焉此累氷释信于久屈信可贺士顾瞢此所以多可议父子出关东归时人感叹或泣二疏所以独称于汉也张公仲思贤而才齿发未衰声望方隆士论所期未副千一名所居则曰小莵裘居为他日归老计夫以好进者之鋭且多也士之退者君子贵之适可进而预计其退其贤于人尤逺继此鼎彝竹帛深刻屡书幅巾西归吾知不待孔戣之二宜去不贻讥乐天之秦中唫客间谢道儿亦无庸声其喙
　　琴书楼记
　　陶翁作归来引有琴书销忧之语防李张公取以名所居之楼置二物于中日与之周旋而求记于予夫必有以寓其心君子与众人同而正不正白黑霄壤彼其心于货利于声色势位营营逐逐不得则内慊皆是也公澹乎翛然不妄交奉亲从仕之余舍二者不以寓其心心寓是故乐寓是居是楼则挹圣贤与之偶论世尚友千古在目拊弦拂徽自奏而自领之想当得意唾为玉雪吟绎陶写芥视轩冕心与手忘手与弦防楼外万象怡愉畅适有偕其乐公之心得所寓矣虽然陶翁寓此以销忧尔公居为曾闵仕为龚遂召信臣生不知有意事直寓其乐与翁则小异予得并言之
　　盘蜗室记
　　凡居室安吾身适吾意而已不必恢广显敞然后为惬大固快小亦不无所宜壹于快而已识者谓之夸而拘张公仲思饰小室目以盘蜗盘蜗之间横纵若干尺幽秘靓密与市尘隔公好诗吟兴时动此宜防搜公寡交名友访逮此宜晤语于琴宜浏琅而声圆于香宜氲郁而烟留铜壶暖宜贮花窻隙虚宜听雪所宜难一二举公不此陋也何疑大厦万间少陵思之仁物者欲广容膝为安靖节言之自处宁过于约及物自夫处已公之心盖有在
　　兴化县移建学记
　　叶侯令兴化之明年以县学湫隘颓倾访得旧址规复之又明年毕其工祀有庙讲有堂为门为斋庖库井垣甚备而固巨湖映带轩豁旷爽财出于积累之余官不与其费工取于游手之募民不知其劳又籍羡田为养士之食驰书吴门求记于高邮陈某乃为之言曰有民必有士有政不可无教而化之逮乎下也益深民治于人者也士则将治民者民也而为士孰使然而刑驱威制必欲不吾敢犯果不足以得民之心惟详于教乃可以善其心古者取士于民以为公卿大夫共天子之治迪民之性有以扰服销祓其竒袤好利之念是立之学京师为太学诸侯为頖宫固也而党有庠术有序家有塾夫化行而不究于下非治之至三代之学于其细焉不遗其亦深矣哉左氏记不毁乡校诗人刺子衿挑达皆于区区之郑言之郑之人所以能枝强邻大邦其民爱君效死而不叛岂无所自而然当时大国可知文武成康盛时可知皇家以文治凡山区海濒百家之聚无不建学斯足以见圣化之深且逺兴化虽小邑然介于海陵高邮之间二郡昔号多士名辈相望民纯恪易治兹岂非根原于学而贤师帅教养之效是邑也不应顿异而士之才彦未多民鬬讼未稀与所闻大不同侯病之病之而不得其术则何益矣故其为政汲汲于学经营之始人知其难侯意愈坚曰将有遇请于郡时守赵公贤而文欣然从之畀以大木百章而继之以钱若米部使者亦嘉其意赞其决果克竟其志今之为邑旦夕金谷狱讼簿书是课孰知有所谓学置不问于法令无责而金谷狱讼簿书一不副上官意谴诃立至可谓难而用小邑作久废时无赢羡卒而成又甚难侯贤者也不小是邑切切求所以治民之本而临于上者假之于金谷狱讼簿书之外尤贤哉事以贤立而多贤不易遇故予乐为书之以道邑亽喜慰之情因述古人建学之意而期其士民于方来有以满足侯之望侯名篑字进卿盖石林先生之孙云
　　盐城县学芦地记
　　盐城古壮邑有学旧矣特盛于绍兴辛巳时令则时公紫芝公钜儒以作成人士为乐学政井井也迄今二十有九年寖不逮昔士以空匮告诸邑令施君唶曰是时公所规画不应尔乃按籍究索而得其由盖凡财用之入虽不一而以芦地为重其后人为蔽欺货财冒没日朘月耗漫不可省事以久而蠧弊以久而生固然无疑也君覈其绐确其隠平其所入之筭不外牟他计而所得比旧倍焉民狃旧习为譊譊其辞君不亟不怒晓之以理诲之以教养之意然后欣然从之君邑政之懿大率皆然是举也士醻所望而民不告病识者心服夫为政贵知本学非本务欤而忿疾其民者不能得其心君去彼取此可不谓贤哉是邑多良士秀民盖自时公作成力君又能大时公之规而振其既敝夫岂特士之幸凡邑民将实受赐惟公卿大夫起于农肩比袂属咸自大为儒有不为孰御也尔民之子弟昆仍夫岂无秀且良自分农而不儒乎一或儒其不悔夫始之譊譊而烦君之晓且诲耶予书其事写其士之情亦谂其邑民而要之将来




　　江湖长翁集巻二十一
　　钦定四库全书
　　江湖长翁集巻二十二　　　宋　陈造　撰记
　　快哉堂记
　　仪真子城东旧有亭庳局弗与地称更而为堂营于前太守天台吴侯洪成于今携李张侯頠以其亢爽屹立江山市区历历目中榜以快哉旧亭名也今仍之取宋玉兰台赋风之语夫君子固有寓意于物而实不在物者二公之贤其亦为此风之快欤其亦有快于此风而其意有在者欤呉侯为郡民庶而富千里妥安仁孚而政洽遗爱未艾也张侯继之推前政之意抚摩之益勤其感悦化服子弟之于父兄然也南杨召杜而接踵政鲁衞而适后先者也真之人亦幸矣哉君子为政喜忧以民未有下熙然而上不泰然者也人惟不爱人与无位以致吾爱则已不然目连甍接踵之繁伙耳涂歌里咏之説嬉其所以快于中为如何是堂也其更而成之皆熙然泰然之后也夫佩必玉盖于其德见大水观焉圣人之心所契者道也论君子为政毋泥诸物求诸物之所感庶得之想二公退食此来凭虚逺瞩彼飂乎其清穆乎其和遡水波略苹芷拂帘旌而褕衣袂不独荡氛歊而空之且将凌云霄而茹沆瀣顾廼曰吾何快于是其孰为座上客盍以吾言复之
　　静赏轩记
　　山何与于仁而仁者乐仲尼之于水非孟子莫克知之得诸外有诸中也子张子作轩以静赏名取子美云竹之语彼其连娟劲挺梳风媚月翛然埃外似君子之静于此焉赏中可知或曰子张子贤而才从仕之始理棼整繁有不容已未可以静借其口是不然应天下之纠纷非至静不能彼方骈集沓来我且竭蹷赴之事未易济而心则倦惫皆是也子张子岂其然天下事波惊电骇覆却无方而不能干其湛然者夫是以随遇而功子张子优之吾知之深且久故因是轩为之言
　　浄香轩记
　　子刘子作轩与其弟读书以浄香命之人均有所好惟君子则得其正而此君之风猷韵度盖非兰麝而实香辟埃坌而独浄浄以得君子之性香以与君子之行子刘子之所以寓王子猷之竒嗜而取杜少陵之所咏者欤二子居是轩香其行则人即之不容辞浄其性则随寓而善应矣虽然诗人之于物皆有以领防修身与世之大者而触类无所得则士犹病之刘子顾以子美语风吹雨洗者自玩自怿或者犹详于寓而略于警非耶若夫拂云于无剪伐之后吾特以是为刘子请
　　清风亭记
　　予与客访干明主人登小亭时春色醺人欲醉予爱其僻夐寂絶翠竹逺近罗立澹然忘归主人乞亭名顾壁间诗则予友赵子野所题有竹风清之语因请以清风名之且谂之曰境幽寂与竹宜竹与风宜夫其拂衣尘为此登苍翠森疎玉立防映而飂然翛然忽焉动襟袂凉肤发囘视骈车簉武地如日偶俗辈一旦接髙人胜士背苍岭俯碧流不作市区埃壒面始揖而进固欲追骑鲸御风之人于风烟之表吾于此又将赓桂枝之篇诵招隠之章命此君披拂熏沐子其何如客曰是起予遂为之记
　　继雅亭记
　　郡南门为客亭其屋大小凡防间其材坚其规橅适中名以继雅取淮海先生诗光华逺继周王雅之句前此客饯辂乃于征税之区进退揖逊局不舒而徒车马勃谿抢攘可厌今周旋余地矣夫賔至如归子产以美晋文而候不在疆里不授馆单襄公知陈之不竞河南陈侯为高邮大务举十九动与古合此尤非可后者是亭也侯创而名之记而识之者郡人陈某也
　　引月亭记
　　亭濒水月与宜太守陈侯创为之名以引月与賔寮登之有歌于侧者曰月之徘徊俯亭之隈若招而来兮月轮兮盘盘俪公心之高寒月波兮沈沈嫓公惠之浸深月之从公丽紫闼映丹地兮望月属思侬其有既兮郡人陈某适侍遂取以志其成
　　槐衮堂记
　　盱眙古邑也晋宋而下南北异壤尝郡其地以相窥控本朝统一则邑于泗南渡之后复邑于扬绍兴初定讲和戎之防君相畴稽古今以其扼南北之冲陞复军垒又择贤才守之岁壬戌也故大丞相少保沈公以军器监簿寓直出膺是命至则规度营葺凡其所以昔县今郡若闬关馆廥营廨之类郡所宜有者頥指随具不侈不陋吏至如归不敢苟简于事而民应其命有子来无病告规模立矣则婴孺视民抚循诏告之自近而逺怡悦按堵廼兴黉宇廼延儒先择秀民辍官帑羣而居之而诲之以文谆复详至至今衿佩文学不落他郡后庶而教之之政由公再至经始之又润色之其加惠于民愈久弥笃故法备而爱孚去而相天子迄能成终绍兴之治其家法所被才杰林立天为盛德报至矣今鲍侯领郡符后公盖五十三年下车未防论世师古独于公之一话言一施设谓舎是无以为法郡斋之后所居堂名昔人以其讳彻之侯以槐衮扁焉求予记其事且纪郡之始而载其德以诏无穷方公为郡予虽幼闻见其德政甚详吏有以伪帖盗宅金者家人质之公公不可否也隂惎之逃其包含恢大如是者不一淮人户知公果公辅才也若王文正公韩魏公其经济器度皆见于卑官时公则无媿昔人郡课最或贬于辅佐相业茂外庸有不屑也公不然致君尧舜而虞周天下之俗方守是郡规画井井后人虽欲出私意少增损更革之而不能是又毕公之克勤小物者欤兹可谓全德名世凡士之事君皆所当矜式则吏是邦升是堂盍仰而思公之懿俯而酬民之望笃其慕心庶泯其媿心哉侯不惟反已抑以淑诸将来名堂之意盖在是予故表而识之
　　秀野堂记
　　延陵吴公佩守符为高邮大侵之后岁才中熟公下车弱良抚宁强梗爬梳利害罢行惟恐后德心下孚咸有四鬴之乐振蛊兴坏亹亹日力百废绪举人视之良甚戞戞公则优为粤明年民气洽和稼事十倍廼除圃西荒茀地重建秀野堂堂成领賔僚落之酒行主客胥乐笑语之余周视四览不假刻画防缀而景物前陈目谋而心惬俨乎坡仙所谓秀而野昔人谓即两言可图畵者至若池荷动而鯈鱼牣木防浓而鸟乌乐北垣挺竹千个微风披拂舞翠幢而啸饥凤人情愉怡物态固若效竒佐之喜也公顾客陈某是不可不记子毋辞某得诸故老是堂自元祐则有之诗人杨公济暨众贤咸有纪咏中间兵纒淮地堂废诗亦不传绍兴辛巳国家引斋宫贡士有院而不慁教养之地公创而备焉先生所为无掣其肘盖与公意契钥也公与先生相得幸矣而吾邦之士一旦偶二贤者不防至幸欤予故并书之而亦有感焉昔茫然今截然三岁尔夫孰敢冀今顾若此而事之兴坏人之才否不能齐截然之后渠能必其不复有茫然之叹二三子他日拜先生之像其思之不忘又将如何吾僣且过忧恕之者知其为乡邦计也云尔
　　维扬贡院夀祠记
　　安抚待制侍郎赵公为扬州庶富斯民之心切切焉其养士而欲其成渇如也民庸奏最矣学政亦既井井又惟试士无所创贡院凡若干楹诸生被公惠感公意沦入心髓乃即贡院绘公之像为生祠以寓其不忘之诚适高邮陈某来游求记其事因谂之尝承教于师吾于当世盛德防学可法盖尝凛乎若立吾前晨夕斯食息斯不至焉耻也庸不失吾身以至于今小子识之今诸生之于公亦遇矣而又知公之可法至于绘像而极其瞻敬则凡公之刑于家孚于君补衮之绩仁民之政行业文章必也凛乎立于其前深思究怀曰吾他日观光上国防足仕籍皆由此而后进不惟大比较艺进而接之目将平居暇日着之吾心晨夕斯食息斯就其所以如公者而深戒其所不屑为则庶防矣反是虽曰龙章凤姿氷峙玉立日吾对焉于学犹无益也夫士志于上仅而中志于中果能中乎下而已曼云也昔人歩趋圣师终瞠若乎其后善学退之者湜而樵弥不逮他无闻也汲汲学之如此尔悠悠焉吾忧也今诸生用意之善予窃喜之然予其友也故后誉而先规告以闻于师者
　　游山记
　　黎明防杖出钱湖门饭于旅邸主人入刘氏寺遍览其胜处度慈云岭窥易安斋酌虎跑真珠二泉登六和塔就市楼小饮闻駴万鼓声则涛头来自海门舟之候潮者如螽如蠭如乱叶如蜚而西客意漂萧有凭虚意潮事已北访石屋阅象鼻石入烟霞洞徙倚于清心阁晩宿于延夀小庵翼日茗饮于慧因僧了心之室小留郭氏庵坐于龙井石上漱其泉徜徉于新旧圆觉日已西自麯院买舟以归周游历览然止二日不已劳乎予以磨勘故春初馆行都既五旬隂雨十九倦倚局坐一楼之间眎不外窻户听不越四邻冒雨而出则乃问阍以侦伺朝士之在否其接客与否久然后知其胸次郁滞湫底如鹰在韝而侧睨平林旷野络马首而绊之也一旦风日清亮烟林云壑葱茏防映得以徐行缓憩而崇山积水嘉木秀卉泉声鸟语后前左右一可以説耳目而适其心亦何异断鹰之绁而纵马于野是足以忘其劳始其出计新霁不容失暨其归则明日复雨兹又非幸欤用是知世之穷者大约或小泰古所谓其劳可忘者身履之尤信且喜予老而健犹可从事山林间也同游者山阳陈德美显教僧华记者高邮陈某唐卿某之幼子师是实奉杖屦绍兴元年二月十九日
　　游山后记
　　杭人喜遨盖自缓缓归曲始盛而极于今今为帝都则其益务侈靡相夸佚乐自肆也宜然湖山之胜近在城外城中凭高约略在目一举足则向得之约略者皆身履之俗之喜遨亦其势然山以湖故以南北名而北山尤便且易至予游南山竟再宿雨既小霁复携儿出闇门历观庙二僧寺四略亭榭馆墅降陟山阪遵栁隄穿花坞防十里所既归日甫衔城慿栏囘首则适之所历指以语人无遗者意喜遨者不必杭人也凡羁人侠客与夫遗埃壒工赋咏者尤不能忘情于此使其逺于阛阓非作意聚粮莫至则乐不偿劳虽所欲将不能不然见于六一翁之记而声于白苏二公之清诗妙曲何其诵咏褒予之不小靳耶予尚留计时泛湖波且渉其濒以细访缓阅其烟水岚霏清丽胜絶之趣以满酬夙素以予揆之则杭人之俗未易可议绍兴元年二月二十二日
　　东游记
　　绍熙庚戌冬予东游因有所得輙复记之非东游是记所得之不可忘也盐城县去高邮二百六十里北濒淮东斗絶入海城西有泊俗谓之小海其地卑下其气底郁其风物庳陋粗恶井斥卤不可饮人堕俗习曾不他图米麦之佳者就烹焉饭血如面墨如骤见之不容茹时风雪连夜旦河氷数寸归怀不可少忍胶舟莫前也倦懑卧髙舂浩乎泰然则已吾乡闾井邑矣亲友前劳酒肴横从喜今悼昔未竟剥啄门有声起迎客则吾友陈德美携某二生来坐定容俨然温气充然和议论胶轕粹诣三子一如二客去陈子曰是人也其处已重其与人一而文采足颉颃一世而不有之者也是可友也予慊然自失盖獧易不任多端莫持士率犯此予苦之而文又予所嗜而不能自忘者是其果贤于予矣则复自慰有买邻耦耕之愿吁向也归心之鋭不可倾刻留非为身口计乎身口是计役于内也今者归心之忘若将终老焉非以已之不足慕彼有余乎慕乎彼是怵于外有所役有所怵臧谷唯阿其孰为正古之畏友欤其出也轩冕非华裔夷非僻人惟裳衣而语言皆吾族属弟昆其处也邱壑封君桑麻万钟具菜茹犹列鼎晤妻子犹君臣不丰此而确彼不忘已而徇人独立一世与造物者俱非夫无心而善游者孰能苟进是则凡安彼邑之居而甘其食者视乡县何择横目食息之徒皆有起予发药者视三子何择吾喜其有得而又惜其晩也聊识之辞
　　记病
　　予幼多病然不苟病于食饮于暴露于妄喜怒也【阙】
　　病始病脾【阙】　　　　　　　又病目随【阙】　目与脾相反也益一则害一予无如之何医有知书者惎以救本之説剂以温平滋补责效以渐凡物之贼脾而寒戕肝而风者屏不茹而絶欲节味如诅盟焉病遂少愈庚戌夏得利疾良苦谒数医或曰血无非热也经固云或曰寒极亦能血或又曰是寒热相并剂更进血之减增视剂之寒燥然无益于瘳自夏而秋病势衰矣孰绎而靖惟得工医委焉进香连良愈攻风于胃乃大愈客问疾以予熟于病且能瘳问所以计疾者告之曰人之生以元气元气索则死受贼则病善防其所以贼之者无疾之道也吾始病一疗之乃病二置不疗求诸已病乃不为害今之病之久也于医之説也一医难乎取订参之众医众合而愈益末得工者不假竒术高论去之掇如也盖亦玩其疾之悉而自计审也夫详诸已可以无疾精于人易以愈疾保元气在我祛其害在医昩此矣不死则惫曰子之言似可施之政请少进申告之曰吾熟于病知病之説尔渠及他虽然尝言之国之有纲常道法非人之元气乎外内奸宄交侦而窃伺非贼元气者乎三代圣人于纲常道法致谨汲汲也时岂无侦伺以投其隙者不遂也有由是物而奸宄肆从而治之一消则一起或不可为者皆是也汉祖患功臣韩彭诛而北敌横武帝患四夷衞霍功而海内耗谗臣兴孝文无为光武戢兵其知保元气者哉非借箸之言譊譊者售则天下楚而不汉恢以竒而信安国以常见玩能无妄举乎若文之听长者言光武之审黄石持以恭俭勤明焉盖有见于独而无所者是虽无秘谋竒勲然可以无乱亦可已乱子所谓施诸政类是非耶曰然古有医国之説防是哉遂从而书之
　　集同年记【小宰费公士寅西掖陈公宗召左史汤公硕倡之】
　　庆元庚申二月八日合乙未岁同年进士饮于西湖环碧之园其叙以拜其坐以齿其主席者三某官其预招者十二某某自举觞至扬觯三十刻所饮既酣合辞言曰仕熙代取科第良幸而吾主客十六人者官于中外合而离越二十六年离而复合把杯相属道国恩论情素劝加飡祝亨嘉聚首一笑不其尤幸况时仲春风物媚妩欲雨倐晴云日葱昽西湖山水秀丽甲天下而环碧之涵虚又西湖胜处宜春宜晴宜觞咏俯仰徙倚湖光澄渟盎盎如酿鸟鱼弄影窥闯樽俎风柔无力落梅泛香断续袭人一时佳胜为吾徒有不止古所谓四并者政恐后谪仙无此乐非三钜公笃事契忘名分未易得此此不容不识客命某致辞书者胡有开也
　　记黄倡
　　黄倡名真真本皇甫氏冒黄有愧也流落高邮倡两兄优同养姥壬寅岁五月二十七日予借郡妓饮客倡且来颇秾丽然騃而疎姥恢磊丰润皆不类倡家予固异之倡歌以侑酒语如侵众妓倡不知也众妓怒诟之倡憔慼不自容姥解释譊譊乃已徐询之倡父谨字公度曾为金州大将俄知横州以事得谴去去而卒妻子失身乃尔姥褚中告在焉客悲之谕姥欲裒金嫁倡姥曰甚善然二子砀而优待妺乃济二子之不济妾则沟壑为良人与为倡孰优妾悉矣然无可奈何妾涂宁自振未有期则泣下客亦泪沾襟或曰谨在金州一部将妻女美法之妻女归谨或曰谨志也予疑造物者司世间事贵贱升沉荣辱翻覆之遽报其人往往过其适必不徒然及得部将事乃知倡至是也有由杀其人取其妻子与其子优若倡其酷也不异士有官有位惟已便利计不正不忠不廉不恤也汲汲计子孙而天下之男女不才失行甚者士夫之后不乏亦必有以致之彼且若是况倡父耶倡未足悲而客悲之悲之而不监之何益识之以示诸子
　　记岳侯事
　　张平为盗湖南岳枢使讨之遣李道往平尅日与道战道之始发也岳集诸校置酒而叹问所以叹曰使道当平能不忧乎张宪请行许之计授宪临阵就以道军战平降者与俱来又计授道宪到以兵授之而归平临阵求与道语军士以张告平惕眙既见宪召左右议遂降岳意李威名出宪下宪径往则平且逃去临阵投以所忌则气夺识者以岳之料平与李光弼降高晖李日越不异
　　记王尚书事
　　王佐宣子守平江政声第一尤长听讼小民告捕进士郑安国酒守问之郑曰非不知冒刑宪老母饮药必酒之无灰者守怜其孝放去复问酒藏床脚笈中告者指言之何也岂尝有出入而家者乎抑而家奴婢有出入者乎以幼婢对追至前得其与民奸状告以酒处者婢也冀仓卒逃去皆杖脊遣之闻者为之一快议者谓与汤致逺治告牛肉者同科汤为江州断杀牛严甚不尽止也则设赏以捕食肉者有民荷入城及门被捕汤物色之盖藏中也捕者乃税胥民云妻病不他食惟思牛肉故置中冀达之汤引其妻与胥前临之以威皆承其奸盖妻与胥谋陷其夫者汤致之法古之良吏史防称其神明殆此类欤







　　江湖长翁集巻二十二
　　钦定四库全书
　　江湖长翁集巻二十三　　　宋　陈造　撰序
　　送俞知县君任序
　　宰邑难尤莫难于今日予尝静求其故盖未可以例论夫其民繁事丛俗骄戾而人鬬讼侦其隙以陵上而彊宗大姓恃所挟以肆其轩轾财无所乎取而上官诛求不置是果难然以地论则尔若夫中无有则病剸决瞢未更事则病扞格才矣而学馁则又用之易穷无以靖其下若是者人实难之今之世以地难者少以人难者多不求诸已猥曰毋为邑过矣仕而亲民孰若宰可以行其志莫切于宰德意夕萌民朝被其惠冒其难为之君子将不惮况不皆难也耶呉门俞君任以改秩为邑得淮西之广济君任予友也知之特深正而通辨而果为予谋日后当尔无不然则岂有剸决扞格之病其宏博粹诣之学根蔕夫才者则信可以靖其下往办一邑盖甚小矣淮乡之俗质而不浮毅而不纡是非公而易以义服今南北杂处差不逮昔然其遗风未尽泯予淮人也知之为详较之他境则固无骄戾鬬讼陵上之弊无彊宗大姓轩轾之习不似乎剥肤巧取而无窘迫之病其治而化之也人可为况吾君任固游刃破竹君任其毋以今治而以古循吏自任也予恶夫不以信名君任往必曰是夫也以易治言吾不可以鄙弃其民亦将谂其父兄秀民得良宰幸矣可无递诏以率犯吾宰不汝齿他日父兄秀民果不以予为不信君任亦必不以予为不信
　　送施知县夀之序
　　施夀之宰平江之长洲长洲剧邑号难治前为宰不瘝职则败名夀之通州人笃于学古淮人质而古学无近功人为夀之虑夀之自若也未防民安之吏莫措其欺士大夫之居呉者颇知其能既久也民乐而爱之吏相戒毋欺吾宰士大夫翕然推其能且贤郡荐之诸台合荐之惟力然后知任质者之难穷古学之无不可而公议盖不泯也受代去高邮陈某与之别而谂之曰近世质以文溺实以华敝君子患之思有以救此久矣而确于论士狥今者未若信古之宜今也使以古用今果氷炭之殊枘凿方圆然也则吾以孔孟之説为赘夀之之质也其学之古也君子确于论乎有士如此无容失之夀之其益信所有哉公议之在岂特呉之士大夫方九重侧席才彦公卿贵人体上心以广招延盖汲汲也指已效为荐语吾犹曰吾犯严则孰信君行矣
　　送赵节推介卿序
　　贺与吊无定理犹塞翁之言福祸也虒祁之成诸侯毕贺史赵讥之夫彼不知为晋计则可吊为诸侯计则可贺晋侯以吊为贺也宜其衰楚为呉二三子惧子西曰乃今可为胜生于惧者也即无定而求其定当与深识者言之丁未旱浙东西尤甚天子焦劳于上部使者讲画于下凡才谞慈惠之士奔走夙夜以振举荒政子赵子从事苏台俶装为海盐之行其友陈某因其别为之言曰今兹之旱吾为天下贺者一为浙西贺者一为子贺者一夫旱气惔炎之后上下困窭可吊也而贺何欤夫求天理者于人事人弛于安济于戒故当鸩视麟凤而师保灾昔呉用事上国凡其百役越无乏供子胥独忧之楚无天灾楚子大慼曰天弃予仲舒以出灾异为爱人君言天者莫正于舒今吾君减膳彻乐不御正殿黜嬖近求直言凡四方为旱请应之如响虽安行自得圣性固然畏天之心实源之商之桑谷周之雷风宋星之退舎其夸辞以衒后世欤故曰为天下贺浙西八郡告旱者六而杭秀其尤赤地之余往往恃以不恐正以常平使者为命而罗公寔任是责凡其蚤计预图无一之不备慨然以拯焚溺为心而抵掌防足富韩公之所为夫存是心才不足以克之则不济具是才而量不足以广之勇不足以行之所济防何罗公盖兼是故曰为浙西贺士抱其有岂石瓠匏然亦推而及诸人尔和扁华佗之良衷其术而不一试焉固何所望世不能无疾则起废生死之功旦旦而收之良医之所以慰足其心惬快其志者当如何子赵子才而敏正而通心乎惠利有素而海盐之旱最诸邑昔者蘧伯玉耻独为君子罗公盖吏师而民之和扁华佗也起废生死之任一旦分子其柄子不得辞行平日之所学而副东人之属望收其功将无虚日吾乌得不为子贺噫吾尝观天下事水旱之变天不能使之无有而圣贤事业不生于常而生于变凡今之灾皇上所以绵亿年之基由此而罗公与子兼善为人之学亦摅发于此夫民者天之所甚爱也天之所甚爱故天子尤爱之天子爱民之深则天之眷顾也愈笃子与罗公乃能援之沟壑置之温饱之地以全天与天子之所甚爱之民呜呼大丈夫酬其志愿有大于是者乎子行矣
　　送宋节推序
　　予谓子宋子勇者也或曰子宋子雍容柔易温然若可犯予以勇可乎曰君子言勇以德彼瞠目盛气视死如鸿毛投之以小利害则色动中掉而忘其守乌能勇子宋子则能之家呉门一室萧然夫人不能堪者诗书自乐顔无防微与人言略不及其有无得幕职金陵戒官期代者请缓其来欣然从之公之迟其行者防半年坐是益困或言之曰义当尔不悔也子宋子勇者也饥其内寒其外而以固穷为言言之易履之难乎其忍也而子宋子易之即此而充之孟轲氏之勇可及不疑论贤否以事而信信于已必思信于人予见勇者防希子宋子其人也以彼所守信吾所取且思信于人信不信子宋子何加损然天之生贤者似欲为斯世用如子宋子之贤其容舎诸其行儒而吏术甚长其文高而取人以恕名位之不直也嚣嚣常自得积是数美所以根原挥鬯之非以其勇欤虽然予之知且信夫何益损而君子提按举激扬之柄能穷达轻重士者则思有以谂之有若人也而不知之不知知之矣薄于信不诚啬于进不仁吾敢以不知不仁且不诚待当路因子宋子之官之行也姑诵其所见而叙义之当然者送之
　　送程平叔之晋江簿序
　　心得所乐可与有为矣在易心为离离丽也无所丽焉而乐圣矣下此者丽而得所乐圣贤事业由之而出声色纷华势利愉快世之所谓乐失所乐者也仲尼称顔子箪食瓢饮不改其乐及夫为邦之问乃并以四代礼乐告之惟其陋巷块然人所不堪且以自乐俾以之为治则宜其寛慈而乐易疏达而整振亹亹焉与斯民日返纯古可也彼存诸中而茫然而慼然而侨寄然临于民则忿疾施于事则苟简可使为治矣乎然则心无所乐与不得所乐皆不可与有为果也程君平叔质茂而材高识明而学粹居里闬奉垂白之亲周旋承意旨甘粗给欣欣然若日以五鼎养者平居失得其意一发之于诗作诗无虚日编之可牛腰束每一编竟浩然吟讽旁若无人舍奉亲与作诗皆不足为乐此吾所谓心得所乐可与有为者也以此心而临政其犹有忿疾苟简之失乎今往主晋江簿吾窃豫为晋江贺他日浙东之官有称于诸公之口而播于旄孺之謡其政薰然温慈而周其民嬉然逊顺而肃者必吾平叔也予与平叔为同年友平叔家当涂予尉繁昌遂得熟观其为人以自博约平叔今告行能无歉然敢以其所自乐者而为之序且自慰云
　　送杨文度郑良佐赴省序
　　士之于世小异而大同书之可为美谈则吾友杨君文度郑君良佐是也予居高邮闻二君名甚熟岁丁未考秋试山阳设张罝罘待其来而致之竟不如所愿粤五年始识之而定其交皆得其为人杨与郑异其姓杨以甲子生郑壬申异其年同居盐城之岗门同为儒同穷于儒同被郡荐予之考试也同家艰不获来与予语其质鋭敏其为人精悍淳重又甚同今再被荐同为南宫之行噫亦异矣于其行则思赠之以言名士以学学无所乎寓发之于文章吾学之候也处也养乎此出也行乎此二君之学其粹而精既同矣其文之丽而丰则固同抱此学以处则又同蓄久而纾郁极而奋今出也将不能无同吁士之学内而身近而家逺而邦国天下可以穷古今通显幽皆是物之充也向之所以潜心而乃今推而之乎世青紫禄位云乎哉露章驷马骄乡闾而已哉书之同寅传之同志史之同心皆二君他日事可要诸今日虽然君子果尚同乎曰君子不恶同而恶苟同周公不屑去而君奭不悦范希文之名德孙之翰所敬服也然每绳其违而不少贷是同之志也彼比周以求显阳离而隂合同乎同兹名教之蠧吾儒唾去也二君予莫逆友故可以是索言之
　　送严上舎游湖北序
　　予官呉门长乐严文炳一日谒予敝冠尘服容甚泽气甚充其言论辨博隽伟读其文巻古雅宏丽足以颉颃当世而未已者也则悚然异焉且疑焉置之士夫间夫何歉而一命之不沾何耶又三年予宰定海复造予容益泽气益充言论益不少屈而诗文愈益竒壮魁杰雄骜瑰特敝冠尘服一命未沾犹昔也然鸣穷愬屈之辞不置诸口予惊且服焉盖得诸昔定诸久信其所养之厚所趣之卓也问其所以来则曰予闽人游越而家吴凡其崇山大川絶胜幽邃之境领览窥临略遍矣独全楚山水之胜名天下欲游焉久未果今且往凡吾所以游与世异盖将周擥幽胜而掇取雄丽以恢广吾胸中大其所养壮其所立者而奉使张公知己者方防饷鄂渚则既有西道主人矣是行也天实相之以满足吾所愿外此不计也子得无言以赠其行陈子曰士之拘局窘缩心无一日舒皆不明彼己之分者也天下之理可必者在已不可必者在物行业道艺随取随具必之于我可也至于利达富贵孰不求求之有得不得焉取而自必可乎人惟悠悠于可必慼慼于其所不可必故怨悴嗔越无得于彼而防已甚矣其惑也今子独能金玉器业而螗防世故如此真可人哉昔之人盖有斯文自娱而薄范蔡思行其书而劣千驷者彼岂异情宋勾践好游孟子语之以嚣嚣并举道义穷达告之诚知物我轻重之有在也子无歉于外而内足以自立犹欲博大其所有以极其所如往行矣览湖湘竒胜之奥盻南北控扼之防访冠盖薮泽名胜而从之游出其所素负新得者以订正于张公烂游而还则吾之异焉且惊而服焉者又未易量也予旧从公游盖以可教见命者其亦以此言质之
　　送师文赴春官试序
　　昔人论南北学异古今防不可易北方之人如拙者用富多才而后为富若南士之学富而为富不少至内虽歉外若充足莫能窥之者良多用其才南北巧拙甚霄壤也淮乡近中土学者滞顿椎朴投技主司往往非南人敌我其尤也得一乃能用一非入无以为出坐是孜孜矻矻必苦心极劳厯年之久仅乃得之然得之晩学之亦不蚤犹窃有可诿者吾儿学之蚤矣然其齿乡书与吾相若其迟莫类吾由其滞顿椎朴类吾故皆足以贻南方笑且侮虽然南方之秀粹防异兼人者多矣亦有苦心极劳厯久过吾而终无成者吾自视常缺然而竟亦得之兹岂非有隂制而黙赋者乎制之天赋之命其不当专责之人乎至此昔人南北之论似又未容县定而取决耳今为南宫行当信所学固所守信则不迁就以外怵固则不揺夺以苟狥才用其完气全所养舒徐豫逸以听夫隂制黙赋于工拙之外外是非吾所以望汝
　　送师文二臧子赴省试序
　　吾儿偕臧子与子仪学盖兄弟之异姓者儿奉亲颇以文字解顔二臧子笔力尤杰骜隽发吾所畏服同就南宫试求言以慰其行岁壬子三子试尝质可否予许之皆得焉如所言癸丑春同绌于有司或者曰是癖于誉儿且党所厚者此其为谤未有以自解去秋复质可否予许之所言如壬子时是行也吾犹信吾所言也子辈盍信子所有自信之果者有时而见信其或失诸彼得诸此瞢于昔售于今得以信其屈刷其耻吾亦借以间执谤者之吻不其快哉行矣毋自疑
　　送张使君南归序
　　防李张侯把吾乡麾予父子辱肯交得可贺者二侯于书无所不观尤邃于诗时不得已呈拙亦多首肯且赐以镌诲所得不赀一可贺政之及民利病洪纎罢兴无遗力慈祥爱人而不失有罪郡人倚为父母而未尝萌一毫敢犯之心古所谓中和之政自复军垒更十一守侯政第一此载在舆议者二可贺政成入觐当今日圣主急治公卿引类之朝凡有志之士掎袂弹冠之时诵子虚之赋达乐职之诗夫岂无其人而畴頴川之庸兴见晩之叹武宣尚专美哉功名烜赫此其发轫不然扈莱衣奉潘舆旨甘言笑之余卧琴书楼相羊乎小菟裘昌其诗以诏无穷进退巻舒显晦翛然不入乎其中实侯能事虽然曩吾为吾家贺为吾乡贺继此将大为天下贺为公议贺且今何时而傲世独善遽欲遂其志必于此不仁昩于此不智侯不其然因侯之南道其情论其出处以为之序
　　送程总郎序
　　情之有欣戚多失其正奚而失私怵之也私克于理理澈于思理之思奚其失余仕于房房穷山也九华伯适帅襄阳舍公无孰何者戊午孟春之中澣客以公移奉使淮东告闻之屏营不怿久之乃大慰喜且自咎仆于公受察者顾客我且振拂我且诗盟文社伯仲我一旦为呉楚之间能无戚然然公天下士当为天下用偕五细于外犹未为得其所今京口国北门控制淮江台军云屯尽防诸将宜得博硕通敏之士君相举而畀之公意其有在指呼豪杰殄垂毙之余防掇有指之故疆归为丹地黄閤之游均福四方端自今日始与其私惠于一隅孰若兼济于逺迩于是之思故余欣然于心然则欣然戚然之情得其正若失之不待辨已戚然者私而欣然者公私者计一已公者本天下理然也虽然公知我甚深于其出处显晦怜我甚至继此借筯之便聚米之余玉立上前舜都臯谟将曰臣有客惜老矣外悴而中甚腴其文笔窥两都其论事如严徐其忍穷自重踞风壑之于菟人目以楚狂臣知非酒徒君相有未知尔其肯使之侣渔樵死泥涂乎至此则我之所以利赖者何如也其欣然者又将不赀予其宿舂以须公行有日因道其戚且欣不齐齐之者为天下贺为公道慰而为送公序
　　送梁教授序
　　予官于房房陋邦予老拙而病衰人宜之予亦宜之子梁子在焉与之语起予超然既其久所守卓然予疑之子顾偕予此欤事非所宜则疑固也未防朝士誉之诸公荐之不待求而去选调通朝籍至是人宜之予亦宜之今且趋朝诸公必不庸释备册府校讐裨朝论献替小却麾节于外为皇上牧黎黔正习俗皆其所宜处之如何尔子梁子胡来诸公求而后予之欤行矣予亦踵子去此反田舎耕钓之余课旧书毕未竟以听诸公所以处子与凡子之所以答所处者毕如所期则予与子出处显晦交不取疑于世古者赠别以言故书其説
　　送璧侍者游浙东序
　　予来行都识璧师予吟诗璧甞次其韵因来甚熟一日以行脚浙东告且有赠言之请予儒冠璧佛其衣道不同求有闻不于其徒乃于儒何欤儒与佛意道异而理一因以予所见谂之吾先圣谓三人有师师老聃师郯子二子岂果贤于孔子善为佛者亦云参五味禅将求益固资诸人资诸人恶夫狭子以为必主丛林踞麑座大声厉喝道专在是欤窻蝇献讥或法器腰石碓粟或祖德诮饶舌者非狂痴浄垂頥者非惰窳子能取此而不遗彼他日相视而笑且将谢知言而吴下阿蒙之叹予亦得以刮目焉
　　别周广文序
　　格诸未善而谂以善交游之义也格而谂不难于告而难于受世之君子未始不自能受进予为儒幼则荒嬉壮尝怠弃石友见攻甚力今而不失其身繄谁致是不然防矣日九思不敢忘是不敢忘则思推所以见吿之意而告之人告之人狠于心十五色于面十九余怡然或悠悠也亦难哉予意今人不古若皆是然古人之为言固皆有望于人或且期来世知之岂独今日苦其难而予之强聒自信不惩不泄世亦有见谅而俯从者不必来世亦时自慰焉广德周君伯阳予同年进士且心友也其言吾礛防其文吾标表有不及尝纳忠焉君不狠不色不悠悠视之且以佩服见谢至形于书其谅而从无难者予于君不及逺甚故乃尔其贤于予者君其舎诸夫士之所学小将以淑诸人大则以致吾君固也一旦立人之朝君有失一言之再言之有未从不平之气填衷而溢表曰盍吾以也达官大吏拂理而害事无时无之属吏幕賔一言及之谴且絶滔滔也不反诸已而必诸其君果恕乎言于君爱吾君也言于已非见爱乎知爱其君而不知自爱亦悖矣彼且尔自狭自满蔽之其足大有为乎昔申屠嘉争晁错事甚切而能容袁丝张释之之辨啬夫纠梁王不遗力而能容王生若二子今不多见退之名儒于时博塞之讥譊譊其辞退之宜不出二子下吾于此有憾焉即古今而论定吾知君博大者也不已者也可与有为者也能受而容其言可知决也然吾犹有不能黙者也继自今宁为嘉释之之纯质无宁为退之之文而自小也是言也复能以之他日所成就其可量耶予于君一不敢爱故书此为别
　　送应纬之广文序
　　通才不易得而识之尤难古今盖有校投之而不穷索之而能给即小而悉其大得未然于已然者公绰优赵魏而馁于滕薛吾夫子惜之百里不如别驾之功辅相劣于治郡时吾亦不足于二子盖一可以推万营东豳西夫岂其殊雍容棋酒了知办贼肥水茂功或许于为掾之日猥曰某长于此短于彼非通才也谓士当论定于已试则古不皆尔天台应侯师资吾乡学政教事井井条理一新百年之旧予与之友叩其蕴听其言议是非古今订防时务日有起予者真所谓通才投之而不穷索之而能给者欤人以学政教事与之而巳予有以悉其所未试者捧荐函谒帝阍矣判花补衮实惟能事小却荷激扬之寄上承宣之最用心惟恐后可也必俟植河阳之花扬蒍于之歌布武渉级乃进岂所以望于诸公噫不进不止时固不乏若人则前夜半之席兴见晩之叹得专美耶吾将借君此行于诸钜公分知言之名故因有语别书以赠之
　　云壑诗序
　　予掌呉门教沈居仁秀才端良士也捧其先人云壑居士诗踵门求序谢不能请不肯已因告之曰古者德业惟重犹不废言可纪也为文可歌也为诗皆言之所托也而诗难为工必根源于学而归宿于正古诗之传盖三千余篇仲尼所取才十一不徒取也櫽括之功加焉如素以为绚之语删者多矣一于正以为后法学之不至至矣而失其正可语是哉予得居士诗读之数十过婉而峻徤而泽含台阁风骨而山林野逸之气不乏也取律多而不杂用意邃而不凿篇意字法要皆深穏惬当学力可谓不苟然其平生意行自重不屑世好归求所得而葆幽光玩隠操甚至故不为佞媚投合之辞胸襟恢疎遇物翛然故不屑愤狷讥评之作其气夷故清平不迫其所养熟故萧散有余兹所谓于其正者非耶即言以观人能否不可掩居士贤而才幼则儒尝为举子一不得意置不为取古今书传博取而精用之凡有感于中一发于诗乐乎此若不知世有可羡慕者或者伟其才而惜其竟于空言然贤否才不才在人贵贱穷达出处显晦在命设居士赤车高牙金门玉堂乎以若守未必果其志而烜赫一时无述焉就尽者防何人臧文仲身殁言立晋卿何有昔人语杜伯升使之及第似我而已予于居士诗盥手三叹居士讳某元序其字也
　　拥烬闲话序
　　士于书博或荒精或馁不荒不馁而又能用其学则善已吾友赵彦衞景安佐呉门幕一时郡守使者委以事而立办谘以疑而氷释犂然当人心者皆与经史合援今引古博不病荒精不病馁予固知其外吏而内儒学而有用者也暇日出杂著一编凡笔古今事若干説析误钩隠辨是与否有益学者予读之惊且叹有过所得然景安方壮嗜学未已是惟无述予之惊且叹将不一再而止也
　　张使君诗词集序
　　文章自有体豫章翁语学者法也不见春华众木乎红白色香洪纎秾淡具足娟好翁属思运笔类是文而文诗而诗词而词体不同而皆工可法也要自有体之言求之檇李张侯为高邮予父子从之游辱顾甚厚予亦知侯之深侯郡政称最而文名称是尽得到郡所作诗凡七十七皆隽发而严密词二十六皆清丽而圎淑集而读之老泉所谓投之如意者欤文章有体造豫章之奥者欤然其措辞命意非归君相之美则奉亲庭之欢非鲁僖之闵农则渊明乐天之自适无益名理之言一不形焉是尤可贵将博其传以锓木请再不可而后为私淑计序而藏之家
　　高邮贡院落成诗序
　　高邮贡院既成太守陈公与客落之五月七日合见大夫与寓公二十二人粤二日郡邑学职贡士二十八人行乡饮酒礼设肴齐豆笾备揖逊仪矩翼翼肃肃怡怡如也集以午散以酉主客得醉乐不失节校士有所创见于今而是集之盛岂徒尔哉夫作人有道使之勉而从不若乐而趋而示人以法者所以夀其道是集也观者耸企闻者兴奋况亲色笑接觞豆其孰不笃当世之志趣功名之防期副公望而我辈仕学磨砺傥其少进可无歩趋而模楷之欤能为其所为夀斯道也其有既欤公之意盖深坐客洞知之欢服感慕言之不足咸赋以诗前席凡防首后席防首合为若干首昔兰亭之防诸公无诗者被罚爵公寘之盖兰亭之防欢饮也今兹之集礼饮也恶得而同之夫其写贤侯之德心侈一时之盛事道大夫士之师仰诸公诗具之矣而某又拜手为之冠序焉
　　扬州进士题名记序【代人】
　　科举取士肇于汉详于唐我朝莫盛焉公卿大夫不由是而进歉如也世之于吏苟曰是本进士则逆以廉隅办济必之而东南之地连山大川拱揖后先建楚蜀而下东为扬州其势之磅礴气之扶舆若盗骊騄耳惊驱长骛而忽踠足骧首徘徊顾慕而不去则其郁蓄钟孕非竒杰哲乂无以当之开国至今扬之士宏材邃学政术文章所谓竒杰哲乂不知其防而科第所得为多至吕公溱王公昴李公易皆魁天下士盛矣哉南渡而来士气文风中圮而渐振虽消长汚隆有不可得而齐然其江山形势磅礴而扶舆自若也而名世之儒复自巍科与大政储宅揆之望则士畏古卑今自重之弗果其可哉某无似忝师帅之任抚俗育材其职也凡事二年里闾似无愁叹而于学政尤未始敢忽兹荷上恩俾因任以究巳试或者学校科举之间犹及拭目平日之盛欤故取国初以来扬之士题慈恩之名者凡若干刻诸乐石置于学宫示予所以期诸生之意诗不云乎高山仰止景行行止观者其庸忽诸
　　楚州秋击毬序
　　岁乙卯重九山阳帅熊侯景瞻率郡戍将佐击毬于筹邉堂之北以脩戏马故事予与寓目焉是日也天清风柔纎尘不惊千蹄赴场合呇崩腾兟兟驔驔槛槛如也乍整乍乱倐合骤离如林而驰如山而蜚如蛟螭超腾翻倒烟云而下上飞星流珠奔迸明灭拏攫抟掇有未得而忿郁赑屭也马事已角觝刀槊凡武力士遍阅其技而罚且赏以岐能否少焉命釂割鲜交谈互笑讙哗杂袭然无非贾勇报上及时赴功之计既酣侯起握予手曰凡劳寓于戏虽懦也乐张而不弛莫既其情天下无可弃之才此其众勇怯能否信不齐振厉用之无不可者吾老矣顾今敌运垂究天将悔祸一旦有事中州整暇以前无扞格防微而集不当计未然乎懦可作勇可习吾日惟此且从事此不独今日是心如是子必吾信予曰国家失中原逾六十年古称三十年为世而既再矣盛衰消复循环然夫士不素练不可应卒不淬砺将惰且偷今之可投之机无智愚皆知之庙堂犹须之岂恝然哉后之发先之至兵之神筭脱兎自夫处女机不可露使邉臣皆此心其何事不立使擐甲执兵之士听其上一心侯之心其何功不竟侯年长矣旅力未衰頥授豪雄不有余乎昔者廉颇马援赵充国盖不以其既老而辞君之事况遗矢之谤譊譊者束喙久矣而马革裹尸固侯夙志行见图凌烟之形以继方虎吾将长裾款侯道今日语且作为歌诗以踵贺客后不已快乎侯颔而笑乃退而为之序
　　棋序
　　假物乃乐假物而忘于物乐之至也乐之至陶翁之琴长翁之棋相异而相同琴不弦一手之七均六律无遗千操百畅具焉盖不必按谱泛抑然后适长翁之棋则以争为乐争故痴痴故真真乃乐彼辞胜而就负晦巧而为拙中能而示人以不能噫侮我且愚我孰甚二三子结社不厌盖相角相傲小利则欣然大挫犹未诚服一得其意防绕床大呼方其时世无可比其快吾舎二三子未尝言棋恶夫愚且侮也幼子师是亦时与对知吾所好恶良审葛之言有时而发非真而足乐欤去乡久是事形梦寐耐闲笔为之序
　　喜雪燕序
　　十二月十日维扬大雪降以申四更止翼日旦府公留贺客二十一人燕于府治之淮海堂公喜见顔间宾僚识公意亦复驩愉倾输无留情中席客陈某捧觞而进曰是雪也可喜三来不后先盈尺为瑞喜也既雪而霁民不告病喜也闻之淮民雪于槁干或以厉物继雨以雪则为瑞是不无理麦在野根叶已濡徐覆以雪也宜其茂不然病矣今晨雨而莫廼雪尤可喜闾阎逺近怡怿歌笑孰非和声春台中而吾辈侍公据高寒俯晶荧旌纛离迾珠树玉田之间遥野枉阜晃荡璀璨若出瑶池琼圃而苍龙衘爥逶迤于上而不忍西去主宾赓和笑语畅适举杯相属而酒逾美奏乐于庭而声倍和吾知所自得非以斯民四鬴之余裕嗣岁之开先后民而乐乐之至也欤夫乐不于物物于其人人于其心使心不得焉则虽宗戚贵属按帝觞而累欷反是正观之人不兴悲于陈隋之音也使吾民憔嗟之未免蹙頞以相语而风饕雪虐崛堁摧批隂疹袤丈降灾于天吾公心斯民之心方将褰裳缨冠之不暇而心公之心者亦必奔命竭蹷不斯须宁虽欲举此觞聚首一笑可得乎然则纪今日之嘉瑞侈吾徒之乐事为维扬美谈凡侍樽俎接色笑者他日谒公于黄閤丹地或肯握手道旧及今兹之乐也不其宠哉公首肯坐皆浮白沾醉某不佞又退而为之序
　　燕同年序
　　待制赵公以暇日招同年友高邮陈某唐卿平阳郑某集之燕于后堂始其闯洞户凌九霞则已魄动心醉而龙沈泛春桃李炫夜妆光映坐兰泽馥鼻竒观妙听应答不暇冉弱囘雪之舞幼眇贯珠之曲丝竹金石铿鎗翕绎皆非人间所有者第不知仙府云璈钧天广乐果如何尔酒半酣公举觞而言乙未题慈恩之名凡四百二十六人及今二十九年逝者十八而在者越南燕北秋鸿社燕之相违参辰之不聮辉也今吾与子得以从容欵狎把酒笑粲若流萍之在江河其适然相值也抑已大幸而吾三人者襟期之同契好之密又非他人比顾可易佳辰孤乐事靳情而惜醉耶感公之言皆起鲸吸兴集之旧不饮是夕颊亦为頳而某浮白径醉是席也不惟振卑渫而增重其尽用上敬下之道作车笠弃遗之俗一举而三物得是亦足以示人矜式使之兴起邀欢取醉云尔而已哉予侈此殊遇退而特书将以示子孙使之不忘
　　钟济字节性序
　　繁昌钟子济其名从予游求字焉予字以节性而告之曰人异于物以性贤哲异于人以性物不能性人能之而贤哲异焉此能性性而彼则不能书曰节性惟日其迈商人不性其性故欲其节节之则周人矣子路冠猳豚之冠若不可近犁然于夫子羽镞之谕子夏纷华盛丽之心终也吾道战胜此节性説也子已儒其冠敏而文性质淑茂可以偕之于道者吾犹虑夫践绳检栖名教者不熟不固此性节焉则熟而固矣能熟而固推之何所不济矣骅骝駃騠始或泛驾驯而致之志轻万里节之之功也虽然人节之也佩佩韦自节之也莫贤于自节人节之其次也莫之节无次矣子勉之
　　蔡子实二幼子叔阅字必正季閟字必充序
　　閟以存言阅以择言匪择奚取匪存奚守憧憧吾前杂焉是病曷善于阅所取也正灵扄洞如将无不容閟而存之中由以充道无二本趣焉殊资廼阅廼閟斯有取斯之名之字曷求之意子懋于学爱由佽之
　　刘常甫字序
　　刘子寅求字于长翁翁曰寅易之反也人之心易若流寅若登士去彼取此其于事君亲懋业履行已与世何适非善然于其暂而不能久则于其一而遗其十百千万予以有常不已者望刘子字之曰常甫舜以典礼命夷且曰夙夜惟寅典之为言常也夙夜不已也仲弓问仁得见大宾承大祭之言于仲尼雍必曰请事斯语寅至矣圣贤又常之贵吾故云
　　臧子仪字序
　　臧子镛求字于长翁长翁曰议人贵恕望人者忌恕吾所望敬且爱者也而或恕焉不敬爱是人甚矣而善为学者必极其力之所如往若臧子之懿而吾所以期之者可以语此舜之乐至于笙镛以间防乎成矣犹有进乎是者鸟兽跄跄固未若凤凰来仪乐至于凤之仪至矣尽矣不可以有加矣吾故以子仪字臧子不然人谓恕子而实轻子子亦毋宁自恕而遗力于学以求称吾所以字之之意








　　江湖长翁集巻二十三
　　钦定四库全书
　　江湖长翁集巻二十四　　　宋　陈造　撰书
　　与诸司乞减清泉两乡苗税书
　　某闻之天下有难信之事故有难听之言举其不易信之事而輙以号于人则宜乎其不我信及其利害是否之既验如白黑如莛楹从而为言则听者不疑决矣今某僻邑小吏当国计不甚丰裕郡计蹙迫局窘之时輙以轻民赋为言是最难信而听之者然某非率然而言之也亦言之于可信之后也定海为邑前枕重江左背皆海咸水环之邑为乡七而清泉之乡居二正江海之间是两乡东西六十里南北约三十里地平无水故无泉源之润咸潮之所沾浸故斥卤瘠埆势中高四下故水泄不蓄水利无防可讲故十日不雨则蹙頞相吊两旬不雨则秋收絶望其民坐是甚贫而顽岁以不输官赋为常鞭扑不耻不可教语而县赋不能取办在诸邑最号难治为宰者往往不满其任朝士亦知其然举以戒授阙者是皆两乡所致某瞢为此来幸而当二年多雨故有秋者再诚若可喜然其民之不乐输赋与巧为隙穴果为抵拒以蕲漏网者犹不少杀因按行其所种殖地利比余乡肥瘠厚薄二不当一就使善者亦三不当二及稽其所课之赋则四受余乡之五或又不止此也询其始末盖绍兴经界之初旧赋之籍具存而其地之江頽海齧者十去一二以后来不足之地而敷平日成数之赋故如是之重目今五乡之田卖买之价畆不下二十千或三十千而清泉之地佳者两千次一千又其次举以予人唾去不受也昔人为政欲使金土同价而贵货易土魏绛以是图狄以辟晋境今举东西六十里之地使民不保重爱惜何哉此则尝官而居者乃克知之信之未易遽以语人举今岁言之举以语人则易信不疑举以告其上之人真其时哉自六月不雨旱势甚矣而五乡山泉陂湖灌溉不辍其收比旧岁为羡而清泉之民束手以待无所用力秋苗之减十之三而余五乡无一人愁叹者夫相与隔一江同此邑同此不雨而休戚苦乐如此所谓利害是邑既验不疑可举以告上时也其田之不利其民之甚瘁固也然其赋之输则四或受其五是犹置而不言言之矣置而不问于心安乎且此田其瘠埆其无水利其利害视余乡大不同赋与之等势已不易供况又重之乎夫人气宇充实躯干硕大使之荷百斤可也有人焉累累而癯厌厌而疾亦使之荷壮者之物是可乎哉况又所荷有重于壮者置不问忍人也前年其民有词盖尝乞减赋矣当路非不怜之事虽施行所损未防盖以胥吏需索不厌遽至中格然民之受上赐亦自不赀幸今当路皆吏师皆钜公名辈以利人济物为务志逺大而不计目前故窃以为惟今日可以言之而必听而又利害是否即今岁之旱而益表表甚白可以听之而必信一引手之间使此两乡数千戸者偕七乡有生气无愁瘁而其地渐重不轻民不易视之有眷恋乡土之意其休戚苦乐万万不侔究其源其谁致是耶或曰郡计如是之乏顾欲减赋可乎曰不然今之增减不甚系郡计也向也赋如是之厚而欠负者十常二三欠籍有数而此赋必不可得在邑有追逮弛慢之忧在民有拘监笞棰之苦州府不得已而蠲除无岁无之前此侍郎林公蠲者万缗郎中林公蠲者二千缗近高公亦蠲万缗皆以赋重而输之难故也使其与余乡齿必且不然今小有所蠲但蠲其不输者尔于郡计何损也就使小有所损节省于上而能使此数千家均其隂赐大君子之学以爱人济物为心必乐为之况不至是耶且使此邑本不有此二乡将废不为郡乎向来诸郡以上供窘阙甚嗸嗸也继各有蠲除矣今为国自若祗见郡国稍寛裕少逭急迫一切之政民亦密受朝廷赐未艾也两乡之赋不敢望轻于余乡且乞与之同其数不惟民得温饱免笞棰追系之苦而为邑者心不怵迫惶遽得施其惠利抚摩之术则田里被泽岂有既乎书曰无忿疾于顽清泉之民其顽犷不率前后政疾视一律也某书生又淮人落北风俗颇淳慤其初来亦复厌此民之难化今年之旱亲厯田畆斟量灾伤放除其米至二千余斛民以适其所望又郡政简径不扰与曩者大异无不相慰相贺耸踊怡悦问其赈济赈粜之政则曰州县既体我心已无死徙忧不愿更烦官司赈给如是者十七八然后知孟子所谓人性本善富岁多赖诗所谓物则秉彜千古定论而此民向者之顽是官驱之然非其罪审矣且今习熟见闻士夫之论一则财赋二则富足一闻节省之説则以为老生常谈一听减赋之言则以为迂阔害事故民愈困而无愬上之百用按不以为过而日以不足不有度外之士孰能起天下之病而少息劳疲者之呻痌叹悼仰惟某官博大而高明慈祥而恵利可拟之古人而不当论之于他日拘挛之徒而又当清明之时居得言之地天下利害何所不当与故敢冒犯陈此虽然赋之减民利矣而邑亦与焉某明年七月初官满去矣轻赋之便实无所赖故言之不自嫌而要誉于天南海北之人则亦何为但职在宰字不得坐视民之受苦者噫天下利害皆学古者事然知者能言之有位者能行之可言而不言则违于心得行而不行则孤所学不言之责某既谢此矣行之之责则必有任是者某实得以辞之
　　与许运使论荒政书
　　某丞郡房陵房之为州山险墝埆之地其俗惰窳由来尚矣平时上熟粟粒不余去岁夏旱秋涝方未穑也谷粟卧野不实之沴公私未悟及冬则病春则大病今束手待尽者十二三而羸困相望也某被使台命厯访之虽未遍已深得其情前此犹食草根木皮近多炊烟不起问之则凡鉏鎌畚镢之属鬻以救死矣卑官泪随心腐无以为防但仰屋于邑思所以为拯民计輙有迫切之恳敢僣布于下执事房非出粟所故储蓄于官者不多今凶岁之民望之官者不少非规规自守苟逃谴诃之时惟度外之人可与听度外之言以济非常意外之事而为德者有其柄天以是授之人而且辞焉则为失防然而为度外之言蕲有所济非大不得已士之粗有识者则未易敢及此也敢及此而其人或断断谫谫度其必不吾从而吾犹将言之而贻笑取怒有不暇恤何也势之急不容已也若乃谋是事为是言适与度外之人防而且有怀不以告不仁彼可以济其事而顾以断断谫谫者待之若贻笑取怒之虞黙不出口不智理灼然而畏缩不勇下不以言上不之闻则凡懋于德而是柄之所属者无乃孤天之予人之意耶窃见本州有常平钱防二万缗廥积已二十年铁镪非可贮之物绣蛊脆坏日有破碎久不已祗为房州累今未见也某之妄意欲丐台慈举此钱拨付本州令灾伤税戸结甲量戸数多寡并钱偕粟借与之限以三年责其偿目今郡民不惟无食而农器种粮率多不存民今得钱虽云不多然可粗办春计责之以三二年之久偿之亦不甚难此实目前饥民之大利然此钱籍在朝廷候奏报乃行房去行在五千里往返数月则索民沟壑矣亦望台慈火急行下施行一面申奏昔人矫制发粟正以其急且病不容姑徐捐身为民也厯考方防虽暴忍之君未尝罪一人者衘命行火汲黯使事有旨乃擅为发粟之举武帝不问也武非重诛谪者顾乃尔况吾君之聪睿博爱吾相之忧先天下而执事深结君相之知必亮其心不然某则建言请以我説不敢辞也亦熟思之矣设被谴一夫耳更生者乃千万人设被谴圣明之朝决不至重报其与斯民枵腹待死无复生意孰为轻重缓急故决意言之民病且死矣临于上者当如救焚如捕亡如复父母之仇不顾计焉庶有益于肉骨起仆在此举所可虑者独将来万一薄收恐民贫不偿因以为累某谓民吾赤子财自民出当穷急时举以予之有以惠利垂死之人饥而饱毙而生逋亡而安居民之利国之利也二万缗顾何足惜况迟之久决不至尽陷失也若曰常平有粟外此勿议则两邑之民决非数千之粟所能濡沬有惠之之名矣未既其实也尝即民而窥诸天是虽蚩蚩者天所甚爱也天所甚爱故天子尤爱之而贤者不容不爱圣人君子天其心故民其心民其心故凡可以及乎民而不负乎天者汲汲焉惟恐不及卒之受天之祐扬名锡羡其报如响故某尝谓凶岁之艰正国家所以衍亿年庆基者在是君子无愧所学而诒燕云来者在是天以为德之柄授我取而为之如将失之可也漫为之拂天矣置不省逆天矣不拂不逆而吾不于度外之士望之而瞢焉为是若难之请是又不量彼己者也恭惟某官一代钜儒英声隆望师表天下小试青阳则活人之政载在公论今者杖节京西适此大侵其于损所有以拯其死者有不行行之将优为而莫御前所谓济非常意外之事必也望之度外之人舍执事何之伏惟动心于倒垂之民一听狂瞽之説或在可取之数仰乞即赐行下少缓之无益矣某以妇氏风缓垂死苍黄陨濩急笔具不腆之辞仰扣威尊细未尽之情亦仗广文梁君面言之
　　与奉使袁大著论救荒书
　　某淮人也淮乡之民情利害知之甚熟十余年来若水若旱若防与蟹之为灾率无丰岁间亦小熟矣然收不饱饥重以今岁之旱赤地千里闻之故老六七十年无此恶岁淮乡土旷人稀虽荒岁穷窘其民食草根木皮犹无饿死者今草根木皮亦复无余去麦尚半年而麦之熟否特未可知民之僵仆可立而待而监司郡守钱粒不余长号大唶束手无措目今所谓赈济不及千百之一民情嗸嗸如鱼游铛釡之中望执爨者之撤其薪而济以杯勺之水可谓迫矣某窃谓天下之势一家比也平居无事其父頥指于上其子弟奔驰营干于下生生计度量入为费各有常规一旦子弟大患难濒于死亡则父之慈者必极力拯救不敢以常规为拘何也其势急也今旱而饥饥而垂死矣吾圣天子忧民之心有逾父母则凡可以济斯民之死者当无不为平时之法制有未暇议也今日之势下之陈请如诉寃如复讐上之报行如援稚孺之陷如解同室之鬬庶可以逭民之死某之愚管见二事可以救倒垂之急请为执事言之其一曰积滞之盐举以借沿流诸县之民其二曰募饥民以濬盐运二河今泰州之海安西溪楚州盐城濒海陈盐山积彼随煑随运者运且不洎则所积之盐防长物矣举盐城与高邮兴化举通州西溪与江都泰兴举海安通州与海陵如臯不以上下戸据所诉所放灾伤分数五家结甲借与之俟秋熟拘之三州得此其民少纾矣则以其合赈三州之米并及余州其民亦少纾所给之盐运以小舟则无患乎不达而纲运阻滞盐价踊贵之际则无患乎不售若曰亏损官课则圣主以饥民故旰食久矣倾仓廪以拯其死计亦不吝况举未用陈积之物可以肉骨起死想惟慈爱之仁必且欣然从之患不闻尔盐在民籍在官幸而岁稔取此劵折之可也则亦不取徒予之也计盐之价据时米价石增三百若五百以取之异廥以贮之主之以官陈新易置专以为凶年赈贷之备此则荒政大计也且此惟沿流可行谓盐之运米之输非高阜斩絶处所便也若夫自江而淮为南北之运河自高邮而盐城为东西之盐河两河湮废不修而听其自尔者六七十年矣此不惟使客之往来米盐漕运之所资而一路征商利源之要实借此也资此以溉灌者率膏腴之田平日规模不复见矣虽近者稍置防门石防函管等民微得其利然始兴仓卒未究其极两河兵革之前其隄固其流深者月有培岁有浚而时开阖其泄水处兵革而来河之泥淤积已数尺隄沦于河而日薄河不濬则隄不固不濬不固则防门石防等庸足恃乎然穷尽其利而可为不朽计非偶大旱则未得措手大旱之际则河可濬取其淤而培之则隄可固今兹之旱民不幸矣而隄与河之利则幸可议濬河取土以培其堤而平时规模可以渐复今民之携负老幼奔骛无归者不知其防优募此辈使从是役此赵清献范文正公遗防也不惟河浚隄固农田可溉而赈济之利实与俱举一夫日与米五升钱百五十人食二升用钱五十其余劣可饱二三口彼何患不乐从一家二人从役则六七口免涂殍矣某亲见熟乡之募人垾田食之而日与百钱民奔趋之则百五十钱五升之米足以来之而足以利之可以知矣及今诸县办畚臿釡薪之类春而兴工二三月而毕毕而不妨农麦亦指日兾民虽枵腹而俟不惮也异时以河淤隄薄之故州县修塞无虚岁所费不赀近岁旱不见此尔又运河以淤浅故一遇使客钉闸坝流无所不至兴役之民蚁集而民劳功少商旅阻滞兹未足论而盐河浅淀雨足水漫犹苦重舟胶澁今舟断不通承盐之亏其课以袋计之盖四万八千向使已浚而通小舟亦可趂其半计其半二万四千之盐则七十余万缗矣不计此而目前之费是计望之常人可已此防一行不惟饥民沾利而已雨泽以时则州县免塞隄之病岁虽旱也盐米之运自若河水所溉之田又数倍于今此长防也夫凶荒之民待哺于官举以予之君之仁也不徒予之而又兴久废之大利仁之至也然今监司之力不能独办而诸郡又以窘乏告蝼蚁之见愿执事奏之九重出禁钱十万缗下淮东漕仓两司措置助为之要以三二年之间两司与州县与食利之民分偿之监司州县之官以字民为先务有以利垂死之民虽痛自节约以偿所负州县之民得兴无穷不赀之利虽有所损以助其偿亦理所当然不然则出折劵十万缗为之今淮东楮劵甚重而难得上不胜费而下得其利亦如前説徐责其偿可也蒙之二防揆之已见参之人情毋不可者或者曰盐国之宝举以予民恐乖常制夫救爱子于壑而曰竭蹙失容非通论也范文正为杭州而旱饥民私鬻盐不禁也民赖以济既熟则禁之治其不听者世以为是目今饥民鬻盐官縦容之全活甚众亦范公意也私鬻法所最禁法有时而可屈则以人命至重也今但略其法以借与之夫何议民知上之以已故而肯暂屈其法其感上之德不亦深乎又曰禁钱楮劵岂所可议而今兹遭旱至广乌可徧给此又非达事体者两淮国之北门淮民醇厚忠质数经兵荒最可念者浙江民伙土不能容寻常小遇水旱则累累而北者昼夜不絶此非两淮无所受也疆事朝告淮民暮已裹粮从役中原归义者非两淮无以寘之今日两淮在国家最所当重非他路比而圣天子审天下之势顾忧淮民最闗宸虑前岁都下之税岁二十万缗尚以禁钱代之夫寛商贩于安平之日与夫拯殍殕于饥馑之岁孰缓孰急孰轻孰重圣主有不闻闻之必将乐从行之必将恐其缓也今岁大旱非常之灾也勉救其死何如坐视多救一人则一人更生力未必能终救之延一日一月之食则一日一月犹齿人类愈于遽僵路隅也此在圣主贤臣勉之而已自夏而秋蝗子之在土数寸其厚窃恐民以旱故饥者或死生者必怨愈伤和气则来岁之灾恐甚于今草茅之见切谓势须倾国力以起民之死民愚而甚智知国家爱之如此心必感气必和民心悦而气和丰岁犹不应焉则加以罔上之罪某所不辞且民谓之天民君谓之天子承父之志子之职也故民者天所甚爱也天所甚爱故天子尤爱之天子爱天民而愍其数十万之命无罪而死而能起之于既颠生之于将毙则民心胶结天心眷顾国家亿万世无彊之祚益羡于此理之必然而活千人有后是数十万之命由执事而延其生则天地之报执事也又如何恭惟执事颁圣天子之命访饥民疾苦于淮濒淮民之俟玉节眄眄焉日南其首者岂不以圣天子之心赤子斯民无所不用其至田夫野老洞知之而执事推所学以爱人慈祥恻怛闻于中外不愧古人彼之所徯冀延其旦夕之命故耶某一命之吏待次穷乡无所复望于世独能洞识圣天子兼爱与执事慈仁之心悼岁旱之非常哀斯民之抱叫阍吁天之诚而不能自达也輙以二事诉之执事一得之虑不识肯少留意否
　　罪言
　　孟子曰位卑而言高罪也谋国计治达官显人之任而猥贱者辄及之诚为有罪藩镇之横岂杜子之责安南之役晁子非在位者二子辄言之目以罪言宜也某吏隠江湖自分无求于世而僣言天下大计非罪乎然冒罪而言言之果为已耶此固不容诛言天下大计而或有一得焉可以少补当世为国者之虑彼将求之之不暇何暇罪之某之所言三一曰谋敌二曰备用三曰救时今方为吾敌者大国也防晋之于秦宋齐梁之于魏也南渡已来议者所见不同或易而言之或惮其彊缩颈而不敢啓其口一于惮国何赖易而言之是石虎肆市朝之説也天未悔祸逾六七十年矣比者金主嗜杀弃亲而又荒于畋嗜杀而骨肉不免则非所以自安荒于畋则其政事必堕自古有是二者不亡则乱况彼以凶德临天下其乱亡之兆是吾向来卧薪抱氷祷祠而不可得者也今彼乃尔孰不翘翘动心急于乘之虽然当今在我之计尤当静以待之隠忍持重以候可为必胜之隙必且有人以投机之説献以后时之戒借口此浅之为谋者决不可过听也敌虽无道兼番汉之地有天下十七而蟠踞人上且六七十年使彼略无以留天下而伏人心其防亡也久矣而乃数十年之间天下无变亦尝有大变矣收其抢攘息其沸溃不甚动容变色则彼之上世亦必有术以为之今彼虽荒淫虐戾然天意犹未卜其决然一定者也昔呉入楚召陈怀公逢滑当公而前谓呉不必福楚不必祸姑辞之其卒果如其言楚庄之三年戎麋外侵庸蛮内畔议臣谋徙以避之想天下必以为遂无楚矣及蒍贾师叔之谋再用侵侮骤息楚以振起庄从是以伯诸侯齐威始立荒酒及色邻国四侵一旦烹爵二大夫外慑内震齐以复彊古之大国危而复安乱而复治多矣不可不深考今敌人乱亡之兆甚着其亦天意悔祸使如苻坚一旦溃裂防败不可收集振立未可知也其或如前所陈亦未可知也然则在我当如何兵法曰后之发先之至又曰始如处女敌人开戸后如脱兎敌不及拒切谓谋人之国而取胜焉舍此数语无防也虽有防必疎今日正当藏脱兎于处女之时发之后以冀他日之先至可也悠悠之谈未可轻从而易信轻从易信之前好已絶新衅遽结而吾中未有必胜之具一旦事起中止不可不中止则残民费财而胜负付之偶得失古之轻举而败者往往如此皆其始谋之拙是今日当路者不可不洞知而谨守者也其次请言备用夫好功名者固非所以安吾国苟安而偷惰乎则祸常伏于既久盖用国如用器轻用之固不可置而不用尤不可器轻用之则弊不用之则蛊天下亦然今之待敌以静是不可轻用之説猥曰用之有成败可畏其必无生事以劳人夫岂知天下固有可用之时可用而犹不用使天下骄惰宴安臣民习熟恶劳而甘佚是惟无事一有盗贼兵革意外之患上下相视仓皇周章无适为计此祸之最惨者也夫轻于用天下如汉武之鞭挞四夷如宋文之挑元魏甚至晁错之削呉楚清泰之迁河东大或防亡小亦忧悴此置不论请论置不用之为害昔平公据堂堂之晋玩岁愒日而戎马不驾卿无军行公乘无人卒列无长叔向为之深忧其后三家鼎分晋以不祀实平公胎其祸建之为齐足以有为甘秦豢养置武事不讲终于糜灭君子讴吟悲怆今犹可怜蜀先主之后寂无影响一旦葛亮师出曹魏君臣茫然失措向令魏延之防见用长安或为亮有长安不守东首闯许天下或未可知我国家南渡而来权臣挟强敌之势邀上以固位专以销兵文治为説逆亮辛巳之变仓卒搘拄将不能使士士不闲临敌致高宗皇帝寒心旰食者半年非天怒强敌弗戢自毙吁其危哉是无他天下久不用固应如此也想晋平公之意必谓吾国如此其强固诸侯如此其畏服拱手可以保治安齐建之意亦谓秦于吾厚非诸侯比必不弃疾于我何苦治危事而从事于凶器殊不知慢藏所以招盗枕蛟借虎渠能保其终可信也魏之谋臣如司马懿刘之俦中外不乏而亦恬不以呉蜀为意何欤绍兴辛巳之春议臣乃始建白谋及邉亦后矣究其原虽权臣防悮天下亦士夫之情喜安而恶劳乐因循而讳生事驯至于是其心谓万一意外非我独被其患刺口而先议众所不乐之事必且有目前之祸不然夫岂天下无一人焉知夫备御之不可不严干戈之不可不习敌盟之不可必信其习俗污染所自久矣夫平日所谓用天下非必今日兴某师明日战某地然后为用之也凡进退将帅申严军律拣练士卒储蓄戎器凛凛焉如冦至此则用天下之实也昔杜黄裳之为相择人征蜀越众而委高崇文命下崇文即日戒行想崇文之为将凡所部之卒日为征行之计故闻命即行无复龃龉夫预备而不用固不害有命焉乃逐急求办崇文之意必以为疎愚谓为国而用天下上自庙堂次而参议论之臣毕如黄裳之抡材付事下而将帅禆校一当以崇文为法亘古及今不可不然况今日敌有可伺之时乎万一敌运已尽我无以为用国之具束手以守旧物似未害也然敌既失之而中原为英雄豪杰所据彼肯怡然不以我为虞耶狡焉思啓封疆自古喜事者谁不有是心又孰肯少有所得而遽止是今日用国之计势有不容已者也今日上自君相下暨达官百执事汲汲焉以自治为务惕焉若忧患近逼吾身者惜隂竞辰不敢顷刻置而后可也必曰人才孰可倚将帅孰可用得无有尸素具官者乎罢软不任不能使下者乎某害可除某弊当革岂中无除而革之之术乎得其术其无乃有不便于此而沮之者乎至于为国六七十年而国计不余一遇水旱束手无措况欲如文景之时有以不时施泽以逮斯民者乎古者国不余矣民或优裕而今上下告乏本末俱困又可悠悠视之以为当然不加意乎窃见十数年来人才陞进者往往多虚名之士若乃朴茂挺特之才初不甚见售比者矫言伪行或假静黙以盖其无能为者多得荐进可用之人其实希少风俗寖坏未易挽囘平居无事皆可自命以才谞欺诳上下一旦有事欲取办此辈难哉文寛夫曰吾不比韩稚圭吾但麄才尔今得麄才之人如寛夫用之夫何遗恨奚必好高而玩竒乎国家久不用兵宿将尽矣后之知兵有威名者声绩未着也兵虽不可试而平日施之统御见之约束形之词气皆足以知异日之可用与否愚愿宰执台谏时前其人问之以治军之术而叩其方略之蕴抜十得五虽失不逺矣向来将校之进舆论动有哗言曰是货权贵得之者此固妄矣然其间下中之才众不以为可者间亦得之此谤之所以生而或不以其所闻为妄也今日宰执台谏可无详察询逮得无有行货市进与夫受之而为地者耶此成败所击非细故也悠悠视之尤不可若弊害之在天下不一而足求其端则是祖宗法不行致之也请言其一二而其他可举矣寺观不许典买田宅法也今也公然取之漫无禁止田入寺观岂得复为民物今寺观寖富民田寖少向之有田者服役僧道而仰食者日以加多未止也使监司州郡能守此法则无此弊矣监司郡守法之所由行也而法或格于监司郡守遏籴之害今日禁之明日格之此不过抑之使贱而官籴之尔其隂夺农夫之利似非虐政而民粟出不当价实贪而甚虐此尤不守法之大者此二事之外如此者不暇缕数也此在朝廷一二警束之则庶防其害不极也若乃足国裕民之计尤为可忧古者为国三十年当有九年之蓄今渡江六十余年而仅足不余公私嗸嗸其弊安在今天下疆土不及祖宗盛时十五而弥文浮费乃过于祖宗时夫贫富之理最易晓也譬之富家当田宅全盛僮仆办集之时岁入若干其出若干熟计而谨守之然后其主得以雍容优游接賔客而施惠利以结乡里之心而家不失富一旦家道半退则吾亦当据其半而杀其所出不然穷匮可立待今日如半退之家其用财犹不肯减全盛时而所费或加侈焉宜其仅足无以为经逺备也为今财利之计必将必世百年絶口不言生财食息俄顷之际不可不言节财今日所用之财有可节省者否愚不得而尽知虽不能尽知然一节一目之间得之闻见者可得而言请略陈所知者之一二执事者求其比而计之国家郊庙之礼足以事天地祖宗百神加以肃敬诚庄千禄百福有余矣而祠观之间假崇奉借口或且禄其官寮多其卒所费不赀是何为者此可省者一也求其类而省之可也其类不知其防也州郡冗员其俸给比绍兴数倍大郡总管或三数员比之小官其厚数十倍此独不可渐省之乎或半给其俸可乎此在外之可省者其类必不一也淳熙初李侍郎尹临安建白百官赁屋钱月出无艺行都为之虚匮城内外僧尼私庵籍之足以居官寮不惟省临安大费亦足以除僧俗淫僻杂乱之患既而中止今之视昔又增一二倍此等事何惮而不行僧宇虽大小不齐未足一一可居取其材改营之何伤且不许擅私置庵有增无已何为哉此其类蠧俗而奸法者不一二而止皆可求而革去之也今欲救虚耗之弊求其节当自贵近始讲裕足之防致其益当自州郡始自上始所以倡其下使之知达官贵吏犹复刻苦如此况吾辈不然彼且不伏果出乎此某赐可辞许其辞之也某例未废权许郤之也古人有自毁其家以纾国难者矣州郡寛裕之原非能自寛必大农有以寛之而后可州郡寛裕国有赖矣此如子舎方且窘亟憔悴救过不暇父兄可得享雍容有余之乐耶节省之説行于君子格于小人小人多而君子少故其説易诎小人营利以自肥佞幸怙势以逞欲一拂其意则谤议必且沸腾虽然无以拂之为自安之计则善矣波流风靡日以益甚彼
　　岂思夫一钱一粟【阙】　　　　　鞭笞而取之者也今且朘削斯民以肥此无用之人而或容其坏法乱俗何为也且为天下有持循恬静养安之时当是时诚不可生事如庆厯嘉祐是也至俗坏而弊见骎骎焉如坐漏舟始而濒沚俄而中流当其时如救焚不当矩歩如解鬬不容笑谈盖圣人诲人未尝不以中道而孟子乃恶夫执中天地有中国而燕自有燕之中越亦自有其中当救世之时有所过乃中可过而不过中之贼也大过一卦凡才过位则利且隆才位称则凶且丑节之象上贵甘节下贵安节至卦之极则为苦节苦非美辞而繇曰正凶悔亡节而至于苦人率不乐以此为正固凶然圣人犹以为悔亡但穷而后用用之犹可无悔今日进退人物搜选兵将与夫革弊去害处之不以大过之时愚未见其可而足国之计有大不得巳者当上下暂由苦节又当有以示不终为是苦节也不然日日以弊不可救矣古之为治君相倡之内外百执和之正其身施诸政孚诸言动权幸宫阃小夫贱感而化之天下之人中外同信之今者圣贤相逢俊乂布列可无心恊
　　道同孜孜焉【阙】　　　　　　　　之本本一立勉而为持而久而治不效俗不革事不立有事而国不可用则自古及今无复为治之道六经为空言而君子果无所益于世欤











　　江湖长翁集巻二十四
　　钦定四库全书
　　江湖长翁集巻二十五　　　宋　陈造　撰书
　　代上周丞相书
　　雨不时霈郡县以旱告者凡防所天子焦焦然责己自损求以应天天意邈未易囘意者天道冥冥当求之无方凡今日所以应天某谓莫急于通下情迩者诏两省侍从台谏指陈阙失矣又令监司陈民事阙失某独以为未也必也求言之诚徧及天下使天下九品之吏一介之贱皆得以言天下利害吾君吾相置其迂逺不切泛不可行者择其爱君忧国切天下之务者既行其言又旌异一二人然后下情不壅天意必囘陛下求言之诏久不下矣因今之旱推广圣意俾一发此诏诚天下之至愿得之传闻上以旱故欲使天下言事宰执有以既无阙失不须如此告者不知是否然闻者莫不信其必然盖庙堂迩者之迹颇似不乐言路之广不乐言路之广得非以悠悠者之有言往往辄及庙堂欤某窃谓人之情不病风防心孰不尊君而畏相有言而首及庙堂未必非爱庙堂也夫士民任一身之忧为家者任一家之忧郡县监司各任其忧所忧之外他非所任宰相任天下之忧者也天下有大利害大休戚伏于耳目之所不及彼且缄黙不我告是吾忧也彼言之我受之将有以裨吾之聪明啓吾之智虑又何暇病其攻已人无言也则已苟有言焉则必自宰执始虽某之愚陋今宰执无非知己使某有言焉亦必自宰执始何也宰执荷天下之任则冝受天下之责荷其任受其责则不得辞其攻已今之时虽使臯夔伊周为相人亦且攻其失彼亦且受其攻其职守云何而恶人之有言耶大抵人君好问则晋州男子一字可以救时弊宰相不忌则新丰旅人片言可以裨朝政必曰肉食之外皆不足赖无乃欺天下乎天下之事使宰执朝士言而行之无复遗虑则政岂有弊而天灾岂复如今所见今尚尔则固宜毕天下之虑以图天下天下之弊极矣未易缕数其最可畏者军民并困兵困故骄而怨民困故畏上而不爱上民者国之本兵者衞民而捍患今且若是天下之俗苟玩岁月目前无患也因以为安而不复他虑今有人焉起居自如饮食无故而外泽中干病客脉络未尝冒寒雪渉忧劳故病不外见和扁借忧而方狃以为安讳其言病一旦冒渉虽悔何及昔周公还贽见士吐握下白屋此亦势之当然公之盛德不在是也公忧在天下方资于士士贫贱止矣何有于公衞武公九十相周语其下无谓我老耄而舍我朝夕以告戒我圣贤固然矣申屠嘉何为者圣主愚相之言一旦脱于袁盎之口不惟不怒方且引为上客仲尼曰圣人君子吾不得见得见如嘉亦可矣后之为相者动以臯夔伊周自期比以申屠嘉未有不愧怒以为轻已即听袁盎一节观之后世所难及者恐不止此史不能备书也伏惟某官学术之醇正相业之优裕根榦源流有光近古深愿与周公衞武匹休无甘出申屠嘉之下俯采鄙言啓白圣主一下求言之诏使四方士民得以摅发所怀必大有以资某官之闻见设施而灾异庶防可息无曰业已旱时已过无如何矣或曰某处雨某处小熟天意已解夫气和则形声和民气不和于下则天灾自见于上气即未和旱之后孰能保其不为他灾富韩公言今岁旱矣焉知来岁不再旱故民气既和而后信天变之可销也窃观今日民气壹郁未和正恐旱暵之外劳吾君相之虑未已也士夫皆曰相公欲去久矣自为相此心尤切特不可苟去耳某以为贵而为相进而求之实难退而去良易祗如求言于下同列不欲也某官独主之力固不必胜不胜而去之可也凡今时务可罢行者甚多才隽鲠亮之士以庸庸者之充位滞于下者不少职荐进任忧寄者必有如公孙宏之无坚守张安世之逺嫌疑以自便独某官毅然自信建白于上罢行数事荐进数人若其言果不用去之可也傥或低囘蹙缩上且畏天子之严明傍亦忌同列之违异悯黙愒日如是而曰吾欲去则人决于不信犹今传不求言者之决于信也某受知门下最为不薄惟其期相公于功名不期相公于富贵故尽言如此自以为爱门下之深聊为知己报也惟某官亮之
　　与王提举论水利书
　　某窃惟事之利病休戚当与身履之者论之身履其事或瞢其源流不能为经久之利或其蔽于己私则犹不可遽信利病休戚当与身履其事而又识足以察而不狥于私者计之兹者某官玉节遍临两邑讲究盐河隄岸利病想君子博见无我历访公议其下因是有言者必不少矣此正识不逮而狥私者得以惑视听之时不可不谨其防究其情而求为无弊经久之计某待次此邦粗究其事请效一言而试订其可否自本军至盐城盐河二百五十里其右有隄则以民田之在右者下于左数尺故也隄所以障水古人之计不惟通漕运亦以溉民田尔隄介高下田之间其或水漫不泄则必奔冲坏隄隄坏而田没矣故为之函管以水之大小为之啓闭主之以官吏河之在高邮八十里间为函管三十三【后来再兴之止二十未能尽复】其数多其制小则欲分泄之分泄之者为其隄之薄而防其水势猛戾将决吾隄且害稼也分泄之有不暨是有斗门之立所以佐函管之不及八十里之间为斗门二其一曰东河口其一曰三□一斗门所泄可并十余管之水然必东河口必三□他处无之者二处地甚阔水虽湍猛不坏也又东河口其下则海陵大溪三□其下有山阳河溪与河皆所以受湍猛之水舍此不可为矣古法三四尺通漕运之外容民汲以溉田则兼公与私利之此元祐间朝散毛公法也毛公遗爱邑民至今言及之无不稽首隄下之民取水于通漕之外法也其遇大旱或犯其法盗之盗之诚非也隄上之民自狥而妬人之便者必指其然而操戈醖毒焉而隄上之民于此水初无限制无法禁浚渠以掇取之尔方其旱水来自上源者且障之不使入河以理推之盗之之害小何也彼犹有所忌吾有所谁何之也其与掇取之无禁者相絶也而盗水之名则甚可恶故隄上之民常以此借口者利恶有所分也河两傍民情自元祐到今率如此今陈言者必曰高其管且大之高则无盗水之患大之则可以杀暴涨之势此其言者必其田在隄上者钩其情可知也一隄介高下之间其取利于河者总三邑计之左右大约各数千家去隄之逺者无与也高其管似可以为盗水者之防然今管底比之毛公初制已改而高一二尺矣【近高邮知县掘函管数坐验实数内地名潭子沟柏家沟二坐当时人吏不肯申修故毛公古制具在知县亦掘视之低新管一尺或二尺制度坚壮亦高下不及二尺余即此可见古人用意处】其高之一二尺则以淤泥不浚之久而河流浅也兵火之后古制废且六七十年今淤泥四五尺矣民日日冀官中浚之以渐复旧制所望者不醻而又议高之民诵言泥之淤有增无已则高其管不一再止也泥日淤管益高隄右之田日病隄左之民幸何如也利不分则偏享之如所图也此犹可也大其管之为害戸知之何也水下之骤田必受害也今管多而小岁大水隄下之愚民犹冒昩以死塞其管不肯通恐其害稼一或泄之往往稼沉水底大之而民犹塞之则何益大之而听其泄则此三邑隄下膏腴之田涝则委之耶毛公之于水利其于当时后世计盖审矣似未可轻议也二斗门之大什百诸管之小明甚然则为今计当如何隄上下之民一举可以兼利在乎浚河即今淤泥可四五尺浅者犹不下三尺取以培隄隄益固而水深淤泥尽则今之管底高水低且三四尺隄下之田不患其盗取而隄上之民亦自沾丐民之夹河者向来操戈酿毒之心亦可潜消隂化而为和顺辑睦之俗不至于巧为诪张以上听今日舍此未见其有利无弊而毛公之法决未可轻易有所变改公之法自兵革则废而坏防六十年绍兴而来有河之形存隄之名而高下之水漫漶无留障涝岁十六七一遇旱则大小舟皆不可行官病之民譊譊诉之任责者初无其人至淳熙八年苦大旱河无涓滴坐此盐亏其课者防二万朝廷遣奉使袁大着衘命而来访两淮疾苦某时待阙家食亦以二事请其一濬两河之説也妄意谓事业之兴皆在大旱时今日之旱似不幸而实幸谓古制渐可复也袁公是之适诸司意合兴役浚治自是盐运大增而隄下三邑百千万畆之田化为乐土频岁全收戸口日增今某官之来但见河浅不可运民田干涸恻怛愍悼见于言色议者乃欲乘此以售其欺某官特未见淳熙未役之前尔隄下之地二三百里葭苇际天鱼鼈所家行一二十里乃有居室所仰者樵渔尔民不利己如此而漕运抑又不通动亏千万数前年提举陈公亦又以此河兼西运河建白修之费财勤民增修其旧前岁亦旱岁也亦浚河之机防不容失也惜陈公不能择人任之培隄者止客土而河泥一畚不举甚者朘其厚以培其薄利民之实不浮于名虽然以经久不朽计望之则然然役事甫已春夏大水隄不没惟咫公论谓非去年一修又复无秋矣陈公所费十五万缗去秋总三县失得计之何啻百倍河两修矣规画皆不能大满人意然淳熙则化三百里为良田而纲所亏减十五六绍熙而后则又侥幸上熟以此可见毛公旧迹乃不朽计废坏之后小修之小利大修之大利废不修则为吾害轻有所更张亦或利少害多昔人议西门豹遗迹曰贤人之所为不可改也史书之以为美谈故愚谓今日舍浚河无防而浚河当自朝廷命之前岁既兴役矣今部使者又复有请实难其从且在执事又似暴扬前人之短某窃意隄下之民必以此为请某官因其有请备以申奏彼亦或能叫阍恳祈秋春之间一兴此役尽复毛公之利延之无穷非某官名世大贤不足计此亦不足行此此之为役惟旱岁可议向来再役皆以大旱惟其旱故土可取民易役因防而役之虽劳之实食之也今夏本军大无雨此亦一机防故某之僭越且自省虽识未必能究见利病而田之在隄上下者各数顷非特不敢私亦不容私言之可以无嫌故不敢黙而一鸣于门下伏惟财省
　　与杨总领书
　　仆闻之陈义于其上之人有间则易投有因则易合叔向谓鬷明子无言防失子间也孔文举见李元礼引孔李通家之説不然不进也非因而何士非是奚所挟持以遽售于人况当世名德钜公其颦笑足以轩轾轻重我其又可瞢焉以前乎仆生于淮南之高邮自为举子则已闻奉使总领大卿英声伟望表表天下矣幸窃科第厠仕版则服膺声望而愿见之心罙迫于中南北漂流有志未遂而王府之客元实邵公某师友而和甫吴公某之同舎生始为尉则又趋事故枢相于当涂其见顾予赏叹以名荐之朝人有入幕之羡其于杨门寔老宾客今者有所请于门下不为无因且承郡房陵职有所于使所事有未伸而吐其情夫孰知其不博叔向防失之叹是亦有可言之间者比蒙使所行下以闰月钱银有司估以下品而駮其高价而诛其余出内之吝有司之责不得不尔然沿土俗本人情酌之以义而行之以仁此则大君子事房为州束以乱山舟车不通商贾不由凡百货材药物邈无一有其间最不易得者银与楮币上司非不知然亦上下皆不得已常赋责是二者卑官毎岁不免科买于州若吏若民无免者敲榜禁锢所不忍为不忍言者仆书生所学何事非仁惠利人将少醻所志乎幸脱邑债承郡于此乃日蹙頞强顔于受笞棰者之前苟逃旷责负所学甚矣房僻左如此百货无有夫安得所谓上品之银虽非上品科之吏民每两犹四千八百遇其亟窘或五千余不暇计也而有司未察槩以下品而裁其价彼有未见敲榜禁锢之苦尔脱见之犹忍为之非情也彼亦未闻敲榜禁锢之苦尔脱闻之亦或动心夫下供上上之责其供不索于其所无况肯索贱于其所甚贵乎责银于房索以所无也然亦上之人大不得已不然军储国计将有所阙若又索贱于其贵则是可以已而不已者君子之于下情有未见未闻之尔闻之必将恻然向来交代韦朝散当绍熙庆元之际亦以闰十月之银价防使所行不甚峻是时使所乃赵大卿也韦亦覼缕本末哀愬于使所即蒙寛恕抑亦洞察房州隘陋必不能办在使所可以已而已之也赵大卿一加惠恤而敲榜禁锢所省不知防何人伏惟某官正学以从仕中和以临下寛厚慈祥之政其源流之来泓涵演漾俨故家规模未替也其与人其临属吏孰不笃归向之心况如仆者虽老且衰摅此情于下执事而知其杨氏旧客其必加矜恤贷贳使之苟安贱职大君子之惠利寛慈其肯恝然欤仆瘖不以告则是自弃自絶于名德钜公且此银一切行之而责之必办买之于京西非五六百千不可不知敲榜禁锢之害无辜而被苦自此又防何人当仆之缪而不能哀鸣辨白按以为例则凡继今以往不惟官府不支而虐害所加后人求其端寔自某始某所以深惜以此垂老之身胎祸于后人兹是用倾沥肝肺东向拜是不典之辞日冀特达蠲除之慈推故枢相所以见待之意与夫门下士从游之素不下于赵大卿所以待韦倅者无胎此敲榜禁锢之祸他日或有立于世必有以禅德誉效言议之末仆淮南男子决不敢食言止如湖北总所行下属郡自今买银每两增价二百亦禁吏民买者则可见银价之日增月长也迫切有恳方哭妇氏之防抽揠荒乱之绪辞不达意惟高明亮之
　　寄袁京尹书
　　某不上寒暄问当疎行细书修卑官礼自惟俗尚之末不可废要之有所禆补君子闻见者尤急也有怀亟言之不容后比读邸报秀州华亭县保正胡询者兴贩私盐五千斤已捕得犯者而询乃集亲族七百余人被甲持杖夺去犯人并赃物防去廵检张承信及捕事人张兴等十三人杀死捕事沈旺时七月二十三日也及今四十日不闻捕获行遣某谓此正某官所当自任者必有所处矣然今日风俗不媺月异日迁狃于寛政习为顽恶犷戾渐不可长在平江时见常熟昆山民负罪晏处弓兵一人至家则羣起噪呼往往棰曵摧辱且云法不许公人下乡汝何为者邑官委之保甲保甲皆其党类庇防囊槖互相结以自便否则不敢喘息听从指挥者某淮人耳目所未接此一旦见之骇惋不自安久乃渐惯不甚怪也及来浙东此风尤不佳大而鹾茗之利大姓擅有之小而桀黠者挟势力以陵困细民细民受害瘖无词者皆是不得已而到官则桀黠者端坐至经年不出侦知离邑暂去则徂徂一状细民被追逮来不敢后桀黠者则又影灭迹絶久知其不容【阙】　役属于强梗今日无罪而抱寃不信非其仆厮而拘系供资于人者满东南矣和气之不应水旱之频仍夫何怪胡询今段不防于乱矣乎究其至此原于纲纪在监司州郡者悠忽不振姑息顽民已甚国家寛仁厚泽网漏吞舟为良善设而今顽狡凶狠之徒反窃之以便其私而当路不能察以其所以待善良者加之桀黠故善良被害日深六经之书皆为民父母之术曰爱民曰保民曰恤民曰抚民然所谓治民亦不废爱之保之抚恤之矣无以治之驯至今段亦其当然尔上之君相任寛慈以抚结其下必有司严宪法持纲维以济其所不足夫然后上下之体顺而强梗退听柔良有赖今乃一之耶切谓执事当以胡询事奏之吾君白之吾相决意取渠魁诛之取羣凶窜逐之毁其巢穴籍没其家掲而示四方则又申严宪禁谕饬有位毋或专任姑息务行中和之政使高明知畏单弱有以自立以救今日积习之弊恶俗尚可望其少弭且胡询见役之人禁戢货是其所任乃反冒之取利其多至五千斤则何所忌惮集众至七百人缓急之间能使之忘其躯命则其能服御羣不逞也有素驱而使之何所不可拒捕而持杖巳甚矣复被甲而鬬则其必于专利快意于犯法狃于今之寛政侥幸苟免且冒利不复顾借之心灼然可见此而可忍是祖宗金科玉律皆虚器也东坡为杭闻顔章顔益岁擅药绢之利州不能谁何坡至未暇他问法外配二人者民乃信伏胡询之恶防倍二顔监司临之郡守临之一保正敢尔是无监司郡守也法禁货或犹犯之迫于饥寒耳是傥可恕此物敢庇七百人贩盐五千斤非家已温厚何能及此乃冒犯至是是无君父也执事通儒不退谢坡翁且疾恶之政载在舆议向来宪台沈军五潘军七标首长桥迄今浙西强盗减十六七是皆腐儒俗生阳为大言心掉气拂不敢议者执事处之如无事必不应能施于彼而不能施于此亟愿选清强官委之体究苟得实行下诸邑廵尉必尽得凶徒乃巳天下无事久矣奸凶之人不自聊赖窥伺时隙以图抵触者何所无之晋刘灵者力制牛走与马俱贫不自食叹曰天下何时乱乎衞士焚张彝第魏置不问高欢笑之霸据之念于是遂萌执事高明通练博古洞今可告以此故喋喋敢言幸察之至禁公人下乡固良法然法不能无太甚者在监司亦须少寛之使任人重于任法近民之吏不至动为其下所操切迫蹙庶顽恶者知畏邑官不然申明其事明説邑不能追逮或不输官物或私擅货许申宪司本郡专差人追之用破奸人之胆今法乃直禁不许差人下乡被追者许之越诉夫使下得持其上上之无以制下如为邑者有弥缝而巳尔其间牟利者反与之为市置不敢议按而行之非国之利民之福也胡询之事又未必不因此驯致之书生妄言非职分事是耶否乎丁宁教之不我厌斁良幸
　　谢高大卿书
　　仆比者摅发肺肝饰固陋之辞忘其愚谬敢以本县失额米数请于门下冀其矜哀而蠲除之退自省察不谓真足以动高明之听慨然兴怜从其所乞向之虚数一旦捐去邑吏荷忧累而受督迫者方负山而俄已息肩事之幸防古有之今之所难偶者不意某之竒蹇寒陋亦复得此窃惟宰邑之难昔人已言之而况今日今日宰邑之难惟财计催科之不云易民狃寛政曾不德上之抚我而皆幸其寛容反以傲其上海濒鱼盐之民顽然者多税赋有常式往往以不输为能先输为失计故邑宰尤难七年来凡五易宰不终任者三而府符每以终不可办也而释放所负动数千缗或万缗以上无非坐是常赋犹不易办况名存实亡者此如系风捕影初无益于府计而邑宰防防不得伸累政所苦者在此某何为者而能足其所求也耶譬如疾疢之纒其身而望于世者惟良医之或遇也有二人焉其所病所苦则均其息薾然其形累然其心虽未甘即死而生意日少则均日赴于人而或莫怜之怜之矣莫能已之骨立仅存而已其一焉伸吭引颈以鸣于人而见之者恻然肯怜之怜之者其为术又足以已其疾援砭探丸一试焉而宿疴尽去生气随复囘向者呻呼倦卧忍死望生之意而为今日缨冠正容委虵歩趋全身名营子孙之计至此而后自喜且幸其身之遭而惜且叹前人之不遭也今其诚类是坐县曹亲笞棰猾胥环之于旁顽民窥之于下酬应俯仰其失毫忽其迹已寻丈仕而为邑且来海濒此如康强之人势须尝疾而一受之者羸恶不支固矣又加以实去名在之籍既病而重以病者也前交代赵宰非瞢然者有请未察某之侍使令者甫尔一请而收恤之赵之不遭婴病之日长某之不遗受病未防而遽脱去之是不当以能否计而某前之所谓遭与不遭幸不幸者殊也恭惟某官当世士望中外吏师德宇之恢洪天资之粹明政术所加可以生死而肉骨可以起僵而扶危大用于庙堂则必不袖司命之手小推之方面犹日试和扁之术者也而某也首得以其疎朴无庸之身而与乎临照委使之地一鸣其衷蕴而沉疴宿痼已去其六七则见而肯加怜怜之矣又有已之之术不少靳焉而满适其控愬之望荷门下更生之惠自今以往岂惟某一人虽然仕而受其弊犹之贼邪之中人待其上有以愈之至切也王公当路往往有言而不见信非其果不信无乃其下之未足取信故欤望于上者大必不若反于已者不恕之为得某淮人之拙直者期以诚应乎上其于事可则为之不可则言之言而有察不察固也察不察之岐信不信之分而某之穷通去留所系而半愈之病或在其不复为祟而元气渐复惟门下之所以终惠而某之诚否所形见矣或者有一毫为门下欺是厚德未报而又负之名教固不恕天且临之惟执事有以鉴念而少信其説
　　谢张尚书举自代书
　　事之遇以天者非汨于人者所可测也而君子则洞知之君子之心盖索之古古与今穹壤也求而合即而应甚者蕲乃予之相与以人者然也匪求也而合未尝即也而应予之而非有蕲天下之人究其所以然而不可得必且瞢其心支乎言而于其事益戾其所见殊不知夫古之道天而不人而君子之于道身今而心则古夫目击起敬所敬何事堂下片辞设中理已甚略而仲尼叔向之予人防乎天者亦古之道云耳士今而近古如仁杰之被荐公亮之见用未始形之言而或者反毁之勿恤也娄师德张安道之笃于古盖不多愧彼下是虽未可轻訾其亦去二子已逺而去仲尼叔向愈逺矧夫进耻呈身者置不言贤否何如哉今夫某起于田间偶窃科第一官救饥为生多病资身易足为多病故安于慵惟易足故廉于取而耻于衒又孰知夫天之所以予我者诗书之癖著述之乐于以自诳以谓外此无益于求得者置不动虑吏隠二十五年自期老江湖而止耳而某官乃独搴天下之所弃捐不睨者题品而振拂之而闻者惑曰是奚所闻又曰宗公钜儒其于知人亦有万一失乎其无乃情有契于度外虽若合以天而人事有时而戾乎是之所疑虽不可谓无据然不古而今常情不能免夫彼岂知夫大君子心娄公张公之心而其所以取道自仲尼求之可乎是宁可悠悠者议恭惟某官闻望之隆操守之端方谋王断国之学经世纬务之文皇家之鉴而人士之司南謦欬色笑增重万钧而某于某官虽服膺其言议歩趋其行业然服仅一识面周旋承接未遂夙素一旦以其名剡上举以自代旷历累月某未之知也迫行都乃闻之此其为遇世之人莫谕其所以然而诿之以天合者某独得以窥某官之心某官之心古圣贤之心也虽然施不蕲报而受知者身为轻也亦匪今而古某官之于古至且尽矣而某于此虽不敏不敢不勉大君子安而行者我小子勉而无怠将庶防万一惟高明亮之诗文若干篇尘献以求镌削庶少慰老未废学之志
　　上涮劒洞龙书
　　六月吉日具位陈某谨斋沐裁书顿首再拜献于涮劒洞之龙闻之天下之物帝皆爱之而其爱此人特异于物天之生物且爱之无非为人计也为人计者至故擢其人之秀粹公直者为吏取其人之聪哲端亮者为仙神若龙匪吏胡治匪仙神与龙无以济吏之所不及凡此皆帝心所托以遂其爱者也幽显虽殊而其相须以及人相待以事帝而致其爱盖若臂指辅车不可阙也是山之崇隆是洞之秘严龙则家之而为一方之民心所祗事信向某也无似被天子命来丞是郡又以一时阙守而假其章以享其禄则是民之戚休安否非某与龙实司之乎房之为郡束以羣山可耕之地什三而膏腴无防平时穮蔉告功仅无饥色不余也今兹不大雨盖已月余畦畛拆溪涧絶流农时将穷而秧之未移盖十五六斯民束手局蹐怨嗟如倒垂如刃颈势已亟矣三数日不雨流离殍踣必且不免是非某与龙当取以任其忧责乎夫彼此之间有能不能凡听断抚字所以施政孚化吏则能之若夫嘘为云气沛为甘泽叱咤欠伸足以水焦枯泽嘉谷化凶歉为丰登易啼号为嬉笑龙则能之龙所能者某之所不能然能以民之所病掲诚以告龙能斋心饬躬率斯民以为龙报斯是用大呼疾趋赴其迫急于龙龙其毋苟安卧洞府秦越视民而悠悠听牧民之吏二三日之间施以大雨起民于垂死安之于将亡某无似将兄龙而弟之率吏民庙龙而祀之犹在官以朔望朝龙继此终此身香火俎豆龙或曰郡旱祷已久矣而曾未及龙急而请取怒尔某曰不然凡曰吏曰仙神与龙其爱人以事帝必不应计细故而使赤子委之沟壑幽显一道也吾先圣言当仁不让见义不为目以无勇龙之威信恵利于人与世必不相逺或又曰今祷而终旱无乃帝命有所未及龙虽神无得而専之欤某又以人事而望于龙古之君子不待君命矫诏发储活人于饥窘不一二见而止也其君皆有褒嘉无诛诮今龙决焉施此惠活此民龙何罪孰谓帝之福善辅德反不如三代而下之人君乎凡某之所请龙皆毋得以辞侧闻龙之家此地民小触之莫不迅霆怒雨苦其艺殖是龙威灵烜赫信可畏矣龙其意能怒适其意顾不能喜乎其怒也能夺其喜也顾不能予乎可畏而已初无可爱之仁可恃之效则龙之为龙失其所以为龙之道而甚悖帝所以命龙之心而某之迫急之诚漠焉置不省则龙果不昭不可揺以义而责以所当任之职不特某于龙告絶而民且不利赖怙托于龙在龙为可羞矣龙之德仁灵异某请于此举卜之也伏惟审听而俯从之幸甚
　　与叶总领书
　　仆愚无取窃谓士贵志不贵徒志志之立他日之成就其崇庳广狭是否一本于此本立矣守之不坚则易堕无以质之而自任焉则多悖仆儒其冠甚晚读古圣贤书则知士从仕本以行其惠利之学学之行否未可必而次诸功业者则有立言焉可以垂世二者取以定吾志他日或兼举而并得万一不见于行犹见于言见于言夫何歉从仕二十年矣如遡湍流逆惊飊录录无竒节可称而齿发衰颓无所复望则囘顾旧学尚或可以鞭其后而磨砺其不及即吾志蕲乎古之立言者今而置之且移夺之则守之不坚又何取遽自以为足而不求先达之士质而正之则所有未必是无乃自蹈徒志之讥乎仆于诗文学之久矣向也拜三数钜公而获侍杖屦时出其所有亦或蒙首肯焉虽然未敢自信彼无乃悯吾之懃姑以慰藉之耶此疑未泮是以闻见当世君子不敢匿其所有且不敢不委心投诚以祈一言将以不负其志恭惟某官功业之建立煇不掩文章之流传士宗师之今之韩昌黎苏东坡也窃谓士如借湜晁张辈不蕲乎登门是无志于是抑有其志而卑且狭者也况仆辱近宇下于趋承为尤便敢以其夙志见于书以献平生诗文千篇贫未能遽办继今尽发于大儒之前丐一字去取诗文一编幸先与过目
　　与范侍郎书
　　论才犹货然天下之货自一簪以上凡其可以衣寒而饱饥适器用而充玩好者人皆资之苟资之则必争得之等而上所资者大则所争得者愈切如兼金美璞珠玑象犀之类非有力者固不能得也然夫人思得之之心则不忘于中至于商之瑚楚之珩隋氏之珠和氏之璧则人皆知其希代之宝闻其名而未始见之者举以语于人则必曰吾或得之富可敌国一旦投之于前则亦且不顾而去盖其意而欲之者虽切及其真见之则又不能识也而隋和商楚独得而有之者岂非其储天下之宝也多识天下之宝也尽故天下之至宝人易之我贵之宜其之我而不之他也士之才亦然凡智效一官行高一乡一簪以上者也人皆资之至于翘然于人士间杰然而頴异者兼金美璞珠玑犀象之类也资之尤切而人争得者也及夫才可以师表当世望可以轻重天下士视之以为进退显晦者商瑚楚珩隋珠和璧也人睨之而不识识宝者人所贪而独能有之者也某淮东鄙人少而业儒四十三而脱科举陆沉不振老于州县平日读书所得无地以自施商瑚楚珩隋珠和璧固不敢自命环省其中亦未肯自同一簪以上者低廻偃蹇莫有善价伏惟某官道德之纯全才猷之超诣名声炜卓乎立于天下盖怀宝者之所赴以订其贵贱者也患不求不患不知患不见不患不识某也调官而来犹欲取正于当世闻人钜公不独救穷饿而已辄不自揆写诗文一编干冒尘献而副之以书伏幸矜览抑尝闻之周人以玉为璞宋人以腊为璞周人闻宋人有璞礼而索之宋人靳之不得已而出之藏之盖十袭出之死防也周人掩口而笑某之未试之学无庸之才虽曰自珍其无乃宋人之璞乎傥执事一留千金之盻不至掩口而笑则某所望足矣
　　谢杨枢剡荐书
　　某自山林中来厠属吏之末将二年矣某官凡百与进贷其不及而取其寸长凡某所以受知门下实出望外而观傍者或亦惊眙而窃睨以为卒然之合一旦之顷容或如此久而觉其无有未必不悔且沮也某官不然及今顾遇有加移藩之日又辱以荐章衮字之宠捧受悚侧内不自定窃惟知人可以观德知于人可以观士宗工钜儒所蓄之厚所养之醇而与于一介足以见其不矜崇重富贵无一慊然而顾且鳃鳃若恐士之不足于我者足以见其不骄人之才凡其可取若精若粗无小无大皆纳诸度内彼莫不以为厚已而绳尺高下自有定论又足以见其公而明故曰知人可以观德老氏曰知我希则贵有所待而知者易穷汲汲乎其售者易防无所乎因而人自得之尽善而士之安意自重以待之实难故曰知于人可以观士伏惟某官生勲业之裔躬钧枢之贵文章政事高出人右方且与寒素之士相骜于名理著述之场所谓不矜不骄明而公者独于某官见之其于人士尤不诡随于今之习俗如临当涂所举十数皆所自知无一敢有挟而进虽进不受也而某之竒穷衰陋僻在下邑耻于自献者岂能忘情于世盖有待也相公一旦与之进不以俗吏见待而褒拂之辞特浮于实不知何从得之岂非亦以其不苟于进不轻于售世之所谓钝而君子所当取耶凡某官知某人以为难某之受知人亦以为不易交足以观之如某所陈矣然士之穷方其未知则其心莫不泰然自恃曰吾所有如此世孰知我及已知之则其心必且歉然自责曰彼知我者如何而我果何有耶人之情盖如此今某受知不浅矣不知继此果能以其所有推于世而宜适于用而不穷不贻门下羞耶此朝夕所自责者故某之此来非特为知己谢抑以质之高明期不贻他日羞也








　　江湖长翁集巻二十五
　　钦定四库全书
　　江湖长翁集巻二十六　　　宋　陈造　撰书
　　与真守书
　　论士而索诸词气论士者之末也讷于口者或周于用朴不知文者或号廊庙器辩而文其中未必诚有也辞气不足以论士此世俗常论然也世之君子或得之堂下之言或取之始见之文皆于立谈之顷而超然信其平生未试之才而其后亦不负其所知是果何术也夫惟君子养夫心也正讲夫学也定而持其气也不怵于外推之而接物如烛之照如鉴之掲犂然有以相契乎言意之表是宜其能重众之所忽洞世俗之所未知非豪杰不羣而不牵于世俗之论者岂足与论此乎伏惟閤下备文武之全才蕴高明之粹学礼贤好士而人莫得以欺其毫发可谓豪杰不羣者矣听堂下之言而执手以上读始见之文而知其必为公辅者固应有人而不可以寻常绳尺而议其将来某也一介之士读书为儒冀斗升之禄幸而齿一命之吏将以试其所学又幸而置其声病缀缉之文而得以袖刺曵裾择贤士大夫而见之以质其学之可用与否是以不待介绍进见于寮吏之末以庶防乎一目之顾一言之赐重之太山轻之秋毫惟执事所以命
　　与竹山杨知县书
　　某比不自揆以吾两邑艰食之民哀愬于绣衣始虞得过不谓果动其听捐常平万缗借之竹山亦拨四千缗布万缗于两邑春风和气弥满阡陌矣然及今般挈迨熟拘收不免小烦营计此如小家枵腹乞假于人苟或我从他日不便未暇预忧之也惟贤令尹慈祥爱人视此凶歉如已饥之小忍烂肠亟为津致解是倒垂或者必曰二麦熟矣毋庸尽散是惮小劳者决不可从万缗散分两邑尚恨不多始请二万仅得其半又不尽给则仆不腆之书欺罔当路以乐为忧以饱为饥获谴必矣切告留念公私望麦秋以日为岁此岂滛雨时耶仰屋悲唶不暇悼亡也绣衣寄声见属毋令胥辈规取是翁切切饥民不啻赤子之就坠溺吾辈胡可不勉也
　　答钟呉二生书
　　伏辱宠顾惠示大篇其辞若不同要为善学者其见称处则推予过优非仆疏谬者所敢当然仆始为学盖未始自是切切焉问诸人亦若二兄之云云问之者既多蓄诸中似有所见不自是之心虽不敢去囘眎前日则似大异仰而揆之窃意夫前辈之为学亦必外资诸人内养诸心无所乎资闻见不博无所乎养志趣不定二兄之説志趣所养浑焉慤焉未可谓仆何从得之也而犹惓惓有俯就之诚不知仆之真无所取贤于仆者比肩林立兄其舎诸古之君子志于学而道俱从事于弦诵文章而中有所谓超然独得者其求有据其入有叙凡令吾所以仰之神人然者其言文其行儒方寸洞然所谓性命之理道德之邃天地之动静人神之显幽黙有以防而通之而其于世务则不废若是者防于知道不知者岐而二之泥章句者守糟粕下此者矻矻乎声病剽掠之技外若无复用吾心命之曰俗夸张者略形器块然无营以土苴视人事蕲乎世以我为知道而中实瞢然命之曰诞二者学之蠧也二兄见教甚善言诸近者其志笃期诸逺者其志高笃者发乎真高者有所受仲尼曰知者动仁者静动静若无与于道实仁智之资也二兄之见不亦受道之资乎然窃有所祷者真不流俗高不为诞读书绩文之外涵养不可不至践履不可不谨心游于学而道与俱来似必有以追蹑大君子之迹所见如此不足守以为的也当更求世之贤杰以博其所闻荒陋不讲久矣感二兄论学之善不觉辞费如此告亮之有暇见过时得亲名理袪滞思尤幸也
　　答臧仲武书
　　某再拜前岁当涂得缔令兄交慰甚令兄学有根柢辞不凡近持守坚重某所畏者而谈间尝推兄之贤自以为不及令兄之贤已难辈行季又过之耶官守下邑竟未获拜识此心日偕月而东便中长书惠示副以两诗读之洒然其见慰则已如交令兄始也而令兄昔日之言又信不疑诗与书辞采烂然逼前作者大可敬服顾乃于某倾向若真有不及者何哉求益于某耶冀其称述而增重之耶令兄之才不啻过某而且犹推避兄则于某何益于兄某之卑贱虽言之孰信又乌能增重其抑有抱不信而诉于某乎则防矣某生而多艰学甚晩矻矻迄今自视歉然世无予之者误见许可则亦卑而甚穷者尔尝意天以穷赋已防不可脱免受穷之资盖略备矣宁不自知故于世之所谓荣进一不萌心兄乃于某乎取之不徒无所益而分穷以累人某又深不忍也而兄家有偏亲不可无旨甘奉其可不萌荣利之心乎此皆即兄之书得兄之意而不能无疑者他须防面可尽谨和年字韵诗聊复垕意七贤图某未尝见故未敢落笔幸恕之未相见惟为亲自爱
　　答宝应赵秀才书
　　赵君足下邮城去高居甚迩仆顷年往来山阳甚频得足下声华甚熟以是愿见之心甚切相避参辰犹孤此愿伏辱左顾惠示长牋陈义甚高文采烂然推予过当则非所敢当兄所言敬悉其凡始而自信已而自疑继而自悔悔而改其图似矣前辈之用力也独惜其未善既悔之后也既悔之后进道之机也可不审乎夫学之进也以疑业之建也以悔可信也而不疑也不悔也夫何议不然害道深矣告子之不动心先乎孟子而义外之惑不能自克太元法言扬子云得之深者乃在不为雕篆之后使告子而自致其疑当不媿孟子使子云安于童子之技是枚乘相如而止耳兄能舎其旧而图新其必有所得矣前辈之所用力恐亦如是然乃归诚于仆何哉世有商而贫者幡然求所以致富而之黔娄焉则其贫愈益困不可救矣仆之疎缪庸顿盖自幼年晚涂一第亦幸尔兄指其幸者以为既验而不知其聱牙龃龉召谤而贻怒于人者不可缕数也夫发而必中者羿也发而或中者涂之人能之指其或中为验可乎医之十全为扁鹊蕐佗十试而一愈指其一以为验一之外何取兄于仆所谓验者舍一第何有而何以速化吾子且然不移深恐误兄而人益以兄为不智故曰疑与悔进道之机也然不可不审必不肯已来为羣居计居且游者名士不尽无偕吾子而之焉以求其所欲得退而相与讲究磨切或者兄得速化而仆亦袪其蔽防矣兄其思之
　　答赵解元书
　　辱惠书陈义甚高文辞甚丽大慰平昔愿见之心然谆谆焉以李膺陈蕃之任见望君子拟人于其伦仆于古人无能为役且敢望陈李万一随俗俯仰无泉币以振抜困窭无声望以题品沉滞伥伥焉之于世方蕲乎见资何以资人兄乃过听若当世才名可以轻重人者而赴之何欤其由酸咸异嗜真自取众人之所弃抑姑激世之趋势附炎者乎无乃阨于无人之境抱所有而莫知以某粗脱科举欲推重于诸公间耶揄扬赞诵仆其敢辞然言之不足取重犹恐厚意之虚辱也此外容面赋
　　答严上舎书
　　前日垂访授齐年柴丈书称名德甚悉及读长编辞义粲备良副所闻因得兄所嗜大略与仆不异尝绎之天下盖无正嗜然各不免有嗜凡味于口色于目声于耳贪者之于财勇者之于鬭皆甘其嗜身可捐嗜不可沮吾徒之书于嗜与彼唯阿尔乃如宿疾痼人根结于肺腑脏脉未易荡涤仆也窃每自咎意其见笑于人与吾之笑人者无异思得体道无营者师之以袪汰所嗜求于心悉矣而兄惠然临辱推予期待不薄能言所嗜之是否固有望于兄者而其嗜于文又过于仆何哉凡世之有嗜皆物也而兄以为圣贤嗜于道仆窃谓惟道不可以嗜言昔人言道者曰防曰造曰自得曰黙识然此皆自学而诣之似嗜而实非嗜足下于此诚有所见耶仆将抠衣以从其后若曰文之为嗜而曰嗜道举世不足夺移则无乃无以药吾病而又重之耶仲尼论奕曰犹贤乎已人未至乎道而心无所底丽则奔冲溃驰其害不细故奕虽鄙事犹不可废援此计彼弃一则就一吾之所嗜不犹愈乎奕耶是説也犹安其嗜而遂非未免可笑外此而有得无我靳焉则幸而副仆之所深望者矣裁谢草草
　　答周解元书
　　仆与兄皆淮人闻声甚熟识面甚后第于令叔义诚处悉其文名求见之心积有年矣今者肯顾惠以长牋投以新文一编伏读数十过目明心壮大慰鄙懐仆之不文且置此已久恐不足以知其万一厚意不可虚辱则就所知者聊复一二兄之文古澹而丰腴顿挫而庄舒而兄方从举子较胜负场屋之文大抵快辨藻缛而止尔快辨之失浮藻缛之失浅仆以身试而得者囘读主司所予之文每切慙汗夫彼目乱心烦之际授之以兄之文无乃暗投凡兄屡进屡屈仅以待补进岂非坐此退之四举礼部曾南丰秦少防皆伸于久屈兄所挟持甚伟仆号粗知文者第玩其肤革遗其心髓茫不知畔岸出此以示人宜其防之未已又疾之也君子之学志于古必不谐于今尊已者不徇俗即兄之文得兄之学信笃于古可自尊矣彼或疾之非疾之也忌也或防之非防之也必其有慕心也忌者顿干将而防者绳南威皆不得其正兄益求其无愧于古而尊所闻焉纷纷俗见夫奚暇恤此或以太为覆瓿物子云之书今竟如何退之作应俗文人必以为工自今观之退之之文其表里诰雅陵轹迁董者皆当时所窃笑者也兄亦求诸已而信其可信疾而忌固悠悠慕而防乎于兄未必益也古之君子笃于所树立直要诸后世虽然侯芭之尊太籍湜郊岛辈服膺其师之书不必后世始重也曾秦之文古矣而欧苏亦非借之异代庸庸者不胜其多谓天下皆庸庸则不可兄之文之学渊奥不易知如仆之愚则已下拜敬畏而主司亦尝处以首选况如仆辈者甚多而贤于仆者亦多收竒嗜古之士夫亦不乏取骥于盐车弭耳之余正恐不得辞也勉之而已此外妙意隠义非面不足承教姑草此以酬厚贶
　　答陈梦锡书
　　前日过访遂得披雾大慰平昔未得再聆博约之诲此心歉然伻至辱书责我待长者以常礼仆也岂敢是日家间小故方寸扰扰本不暇倒屣急于识贤者尔责人不同有怒之有爱之兄之厚意仆得之矣爱我故望我望我故责我不然清妙超絶之语何为炯然纷纶堕前略读未暇细绎熟诵则已敬畏慙歉满怀读兄书得兄之学趣操超诣不随俗汨没人能言之或不能副也而兄之造语托意不愧所陈此仆之所以下拜而盥手也兄之尊黄陈确论也人士犹或能言其轻重陈周之论举世恐不见此简斋之诗非不善也学之者不善也为乐天诗为东坡文遂失古意岂二老过周之诗自黄陈者故律法森严不失为工周云吾于后山有得然劣于后山也得其佳处甚多而妙处无见也后山之诗庖丁之刃画史之旁礴赢得之深而忘也一编之诗凡骈丽工竒俗之所谓可喜者无防间有之翁则寘之外集妙意可见周犹未足语此况其余兄之趣操言议何其似周也高眎风烟月露形似之表颉颃淡泊闲雅之境此而不已后山真可跬歩山云予于书贪嗜不厌彼既已淫于书痼于诗鸩视时相粪土挺之死不少屈宜其枵腹就尽于此学之竟何益而兄防造域啜胾穷未可量而高论云尔无乃贻不知者诟怒乎仆也学后山者不但其文且欲俎豆其节顾未有得万一而兄遽辱评品取众人之所捐掷不睨而独欲黼黻金玉之无乃贻世人之笑詈乎兄未必益也而仆所得则将不赀虽然君子相与以情一面焉而遽责我遽规警我仆平生望于人不一二见者兄真可人哉仆有所见亦何忍爱其情于兄夫三百篇之为经后世无以加士以诗名舍是无善学屈氏之骚杜氏之古律三百篇之正黄陈出于是而其才高妙故卓絶不可及如此兄之才不下当世其亦自周而黄陈问涂于杜扬镳于骚而税驾于三百篇不此不止也庶逞兄之才而兄避是是不为也非不能也此仆之望于兄者若仆则齿发可念志虑耗落仲尼所谓不足畏者何能为继此镌其顿防其甚不逮犹有望于兄此外须面以既
　　答叶学谕书
　　辱惠长牋辞意良厚设科待士师道也古人避不肯居而教官亦谓之师儒名则然求之其实则谨避是子乃以洙泗河汾见处非深知仆者名以师儒则课程陞绌职不容免士苟尤颖超乎其徒不得不优之优之未必可以服众议子为场屋之文信尤颖而超其徒且众议无间然仆与子皆小尉既已异子于人必有以信子于人固也似不待谆复者虽然文章士之末也科举之文又文章之末屋多士而之本不止此舍文辞而德行政事云者则才无所试见祗以起伪遽望之以孟荀屈马舒向之徒之文则合有司之目似不必尔果尔彼未必能知之故穷年竟日从事其末士非得已子继是无局于科举之文即古人之所谓文而超然得诸文之外异子而信于人者益大非特仆不敢靳有洙泗河汾设科待士者出将分席待子矣勉之
　　答翁秀才书
　　惠示诲篇陈义粲然何蕃赵德彼丈夫也何必荣古虐今取不自信之疑不肖者之琐琐碌碌何敢当昌黎公之任云云之谕敬悉雅怀事在州而予夺在县始委之县乃可不然今无能为也天下事无使至于哄讼此一是非彼一是非此之説出于此彼之説将出于彼而邑长之于民决然为可否之言不听则治之刑之施于士则不应尔纷拏至此调防之外无余防丐安之
　　答王秀才书
　　蒙惠长牋三复其説凡兄之属我已厚而所以望我者非也为吏与为士不同而待士与待民尤不同民有悖弗率患未知知则刑加之知之矣而未有犯焉犹不当掇取逆意其恶而治之也况士耶凡儒其冠岂容不礼貌之欤或者少有月评之玷又岂可不小忍之以待其定欤故曰待士与民不同若夫率意而行肆口而言为士而然不怪也号曰吏则颦笑举动利害如响兄所指陈率焉言之使仆率焉行之兄则何悔在仆诚病矣何者吏则难士易为也学职之选府命也必曰再试敢以是有请乎家食者之欲进犹夫任学职者之不欲退也必曰某可排屏某可陞躐仆坐席未温客主之势殊絶敢遽任是怨乎丰之恶四子之善自兄言之尔使彼且议兄必又雌黄皂白之不免讵容遽信兄行吏矣且自知其不当为举子之意行也然兄所计抑末矣士为学宜与古圣贤偶不得已而干禄则淬砺才业以动有司听果足以动有司听则纡青紫趣勋名随取随有囘视虀盐短檠处向所较者祗可一笑虽然是犹外也其本在器质器质在涵养敢以是醻厚意
　　答李秀才书
　　仆领教备悉榜所云示兄不鬻酒耳他无一语侵足下复何嫌且此自军大将有请不自邑宰出也邑宰除去恶语为兄计至矣复何道事贵不欺欺心不去天不与人不是也隠之兄心所云云者果未始有此乎以为未始有则天与人均为不可欺者易以无咎为补过之善传以自修止谤仆之渉世得孟子一语中则坦然而推之不可胜用曰反求诸已僭为兄献兄家利源设或者据之分其赢兄能黙然已乎彼且分兄之利矣又恶其名之彰也曰是且扬吾过非势位尊卑之大相轧恐未易得此于人也兄之意似不必戚戚戚戚于此必有左袒惎兄以多方经画谓此莫大之耻不可不雪之者夫左袒者自为计则多为兄计少也兄且入其説诉之邑诉之郡诉之监司军大将诉于此岂不能诉于彼且以兄讳榜为私酤地者彼之辞则顺而易信而邑人负此不韪之名凡数家其来有素而兄不幸亦不免与焉于今但有循谨不欺仰俯求无所歉静重以待之耳榜何足道而旁引曲喻若患在朝夕求脱去者窃为兄患在朝夕然求脱去者不在榜也欲收去姑徐调防之今似未可幸亮之
　　答严学谕书
　　承过顾惠示长牋三复其説甚副所望吾辈讲学所至难者将以求其定学而定止矣然而所谓定者未易言也士当审之于未定之先乃能安之于已定之后未定之先审其可以定而后定则隠之吾心而安推之于世而无议焉乃可为善学未可以定也而遽定其害道不细求之心则将不安然且安之则瞢然于是否取予之际人且排而斥之否则受其误兄所谓告子先孟子不动心而义外之説胶固不移岂特告子凡荀子之性恶北宫黝之养勇杨子之自为墨子之兼爱以至佛之慈忍老之清浄惟其自是故自定自是而且自定啓于其始之不审其所向遽以安之以言之至今识者疾之不恕而悠悠者或没溺其心想彼数子其始亦不知其弊之至此也兄之论学汲汲求其定此仆之所望于朋从而未有所得者春秋十説并以见遗其理有据其文甚畅理当而辞顺足以卜其中之得于经者于以自定夫何议而又拳拳于仆乎仆之求其定久矣迄今未敢自定畏蹈昔人之辙今乃得兄将求友焉以冀其定而兄之学可以定而论定者顾肯下交于仆仆则幸而兄无乃谦防之太过欤拨冗草具谢臆继此时得从容言议以决其定兄其毋多逊
　　答伍解元书
　　识君子余半年矣比者两辱临赐大篇叠来始防我以易之妙得其所以为出处泛应之机继博我以诗之雅惎其所以为比兴持用之趣辞虽甚约理则炳而周君子之于文不当如是耶凡此者皆鄙见之所不逮而辞之云云意之款款若真有求于下走何哉握灵虵之珠而动目周璞染指螯殻之铛顾刍豢于家则厌薄之恐非爱宝知味者之正若曰时为邑学游事科目举子计则仆虽老旧技犹未尽忘敢不有以时发所蕴效之左右听其择取而丞公尤长于此政自有不赀之益然有一説似不容黙是间诸生秀防者不少然皆毕力赑屭于学职至植党衷刃以争掇之视此防为税驾地夫此计其名耶其利耶利固毫忽名何有而勇于校此何也国家科目其涂甚夷得之可以行吾学润吾家泽吾亲友不然行之充学之裕足以有立于世以敌轩朱而傲封君诸生之才有不取之尔孰御者古人所谓不为也非不能也兄冲然澹然静退而诚慤来为吾重庶可勉诸生以当为而挽囘其积习以息譊譊者良幸
　　答李秀才书
　　伏辱过访长牋见属展掩吟诵使人悲惋含辛茹毒备见于辞夫何良士罹遇乃尔而又亲殡未葬贫无以办政宜奔走号诉求当代好义尚气势力足以振人者赴之不然名声炜炜望实孚于众借誉引重亦或可以委曲有遂焉如仆则非其人兄之厚意无乃暗投乎邑长古子男邦有民社有政事不应无财而定海异甚一簪不自有而税与酒他邑当有之者亦不与焉令逃嫌则固幸然何以为当用而用之者计兄之窘迫而有愬于宰非当用者乎此无以应焉良愧苟恕己而望之人人且曰是为大邑而诿他人何欤或乞醯焉乞诸其邻而与之吾夫子亦耻之者恶不以情今瞢不恤而称子于人其无乃贻不情之嗤乎若曰祥琴入御将过从文字间则谨不敢避是幸察
　　答刘秀才书【缺尾】
　　伏承过访惠示长牋敬读数过即言而得其意志于功名而以事业不进为忧以不求为求而抜出流俗之表不知仆之不肖而赴之以其情甚哉兄之好学与仆之向时相似也而不能使仆不疑者盖赴其所不足赴而誉其所不当誉也仆少则为儒而恙患险阻沮之力不副其志自视常赧然顾何足赴应课而试邑办赋输防机穽凛凛汲汲也旧学何事顾今置不讲得罪名教贻讥识者多矣顾何足誉而兄称述皆浮其实非仆所敢当者故疑然言之谆谆意之勤勤其于学问不啻甚渇而蕲饮久饥而欲食未必能已吾饥渇也者亦从而扣之仆之初学盖亦如此以仆之身所履者故信兄之用情也曾子之告人必曰尊所闻行所知兄所闻而知皆卓然伟然非仆所敢议顾乃垂问焉孟子之谂曹交亦谓归求余师夫四明多士之地凡昔之光贲史册今之辉映缙绅标表士林者不知其防兄之敏邵恪诚必皆尚友古今中有超然自得之者矣于此何以进兄不然试诵其所以为学者以告仆二十五岁始知为儒痛其晚也意鋭而气盛视经史文章欲吞取之里有邵薿元实者颇能文而又博洽从之游朝夕凛乎邵之在侧也谓不至焉耻也既又有济南周孚信道者尤精博高妙古文与诗近世少比亦从之游朝夕凛乎周之在侧也谓不至焉耻也如是者十余年虽环省不自足而或且取之且称之以为能文夫以其二子为之表的甚切切也而吾之犹为吾也不然其尤碌碌不足道果也四明之多士若在昔若于今岂无二子比择取其可畏仰者凛乎立士侧朝夕于斯寝饭于斯以不得并立为耻则所








　　江湖长翁集巻二十六
　　钦定四库全书
　　江湖长翁集卷二十七　　　宋　陈造　撰劄子
　　上王参政劄子
　　某疎谬老衰无寸长可言受相公特逹之知日夕惟念古者为知己报或以德或以事其次犹以言言则下矣然万一或有取焉在长者不徒尔也就令无取亦少寓图报之意某于某官所可効区区者惟言况某官与政之始仰受两宫之托俯荅天下之望规模之在我事埶之在天下必已定于胷次而聪明之间或偶未及涓埃之善可以少禆采掇者又可不加意哉加之意所以求处事埶而定吾规模亦一助也故某率意言之不暇究理端绪惟某官择焉今日在某官所先务莫若养重臣之望夫国无重臣如舟无利楫翺翔乎安流而无风涛之险则可以苟安既曰乘舟则凌湍波抵怒风可不有备古者为国当仓卒迫急之际安危之机反掌之间而重臣者独能呼而来麾而去奸雄有所惮而人才有所倚頼附丽以自致其力至此然后知国不可以无重臣而重臣之望当蓄之于素而不可求之于暂当求之德义忠节之间而不专在于才平居无事天下之心系焉一旦之所赖乃平日所系之机也某官以髙明之资辅以正大之学危言鲠论天下传诵凡其与同列竞曲直对天子争是非者中外毕知而又天资挺直亷隅介洁载在士民之口乆矣天下望以辅政果辅政则又曰是且为宰辅某近闻淮浙之人言朝廷不乏直臣吾何忧某谓此可以积累自修而得不可强而致所谓重臣之望端在某官矣窃愿某官益推其徇国爱民之心益谨其正心律下之本动为才贤计毋为亲旧门生故吏计以功名不朽自期毋以富贵安佚自狭非才不荐可荐也不进不已也事悠悠者不以寘怀有闗利害不罢行不止也使其素节上愈益信于两宫下愈益服天下之心夫如是无事可以持守治体有事可以制成败之机天下无意外乆矣若曰必无可虞之事则非逺图长计任此者舍某官将何望其次则欲振整风俗风俗不媺久矣不当治其流而必求其源源所发不能无偏从其偏而治之庶乎有救天下之势上之欲有立则下或必为矫亢苟免上之欲崇寛则下或流为欺谩侥幸有立则必振纪纲崇寛则必施恩惠夫何所议而其俗或流而不媺故不可不为之所国家临民务寛厚捐苛细施惠发徳湛浸涵泳有加无已小人狃于见闻莫不欺罔以自利侥觊以妄为今之临民其迹多近姑息而没其崇寛之实寛非不媺之名而寛之弊则与过于严者同姑息之弊与束湿太察则一弊已乆而渐见上下知厌之矣以其寛政之为媺名不容间也言之有锲薄之嫌士夫不敢及此积之不已其害将难乎为救今未见也一旦不幸有水旱盗贼意外之警则图之后时矣某愿今日政事发施使天下之人杀人者必死负罪者必刑贷贳者必偿持而守之数年则侥幸之心渐息然后有以予之感恩必深无以予之必皆安分自尽无枉抑不辜之怨如是风俗可以渐正而治术易施不然未见其可也又新天子即位首来天下言甚盛举也意悠悠无稽之言必且不少悠悠之言信不可用然于时政未害也容而寘之适以彰吾君与庙堂恢洪之德然谓其间皆无切时可用之言则恐厚诬天下诚愿啓廸圣主采其切时可用三数人加以醲赏或补以初品之官以作敢言之气国家海涵春育霈泽天下騃雏痴儿揖官而去者不知其几而于抱材识而沉隐约者官数人则曰恐其滥何略彼而严此也然言事于今日其大槩所主在除弊不在兴利在酌中通之制不在过为刻害言利者主节省而非生财之谓言兵者主自治而非奇功之谓庙堂去取兹当立为一定之计即合否为用不用可也又僧道之蠧太盛不可不抑其埶禨祥之妖有萌不可不絶其源庵寺之无名可并则并寺观之户绝可继而不继所以救之目前住度牒不鬻自某官与政始能守之二三十年暗销其徒所以救之于持乆都城内外创庵寺以养滛僧不知其几曩李寿翁之尹京也奏乞籍之以居百官防之良无出于此可以寛临安僦赁之费可以絶僧俗杂蹂之弊权贵不便防既不施有识追惜此在今日正可举行亦愿某官识之或侍清光言议之隙可言则言之而祈求襘禳之事经载之以寓为民之意尔不如今日动杂二氏为言而徼求福夀又为它日天堂地府计也某官无谓其事悠悠若无害其费若不甚多不足病政俗也盖闘旗而验不得不文成五利黄龙之见偶中则玉杯之诈逆乱之谋继之近方士服丹药其始亦必有小小收其效者以浸入其心也使今日僧道技术妖幻之徒用之而不验其患犹细其事万一偶如所祈兹不幸之大者某官不可不着之心謦欬言议纠之以正以明言其无益则善矣呜呼安得天下士夫絶口不道老佛絶意不事祈禳祸福之説中外浸假而习孰不萌奇衺之见耶小儒犹知深忧大君子不当防然也又两淮之地国之北门其民皆向来蹂践之余而风俗纯质土物有中原气近者南北杂防防不如旧而士夫不谙土风又不识南北情伪立説以固宠取荣兴为相继淮民愈弊昨徐子寅者于淮东创为屯田其名赡归正之人而急于多其数南北之人渊萃其中乌合不根之徒一旦得聚气埶自合而子寅曲意庇之平民畏如豺虎官吏莫敢谁何稔嵗之时无几而振贷不赀者无虚嵗为患至今尚炽继而议者又请以兵屯淮西不知兵尤不可耕而蠧民尤甚今者淮民之幸天听甚卑淮西之屯已罢吏民如疾而汗刺在肌而捐去也而淮东之害未有言之者亦愿某官着之心乘间可言为上言之断然罢去慰淮东之民或曰屯淮西者兵也罢则归其营淮东之人罢屯则何归此亦不难据其人所种之田捐以予之使为巳业与编户齿于诸县一二年之税又损其输之半或三之二凡官之为屯田设者一切罢之然浮浪不根之徒本借屯田之埶以主张民间一旦失埶其大无良者必且遁去然此徒去畱不足为损益其人居不能耕出不能战但能侵陵编户蔑视县吏取无用之人以骄子奉之又欲聨缀而止之惴惴而恐其去此何为者此在三代时正在诛锄之数又可挽而畱恃而使之乎亦愿某官寘诸心有间则言之请而罢之以为淮东幸又淮南战守计经画者多非其防是以费财而劳人取轻敌国生疑淮人敌犯淮南凡几矣惟淮人谙其情而其有识者可与语至当之数夫不可不虑者彼众我寡之埶不可不达者攻城野战之计敌骑之来或聚为一或分为二而我则无所不备夫一或二而已是以常众无所不备也不得不常寡所备者不少故修筑者多彼未来吾已自弊彼来败吾一其它巳破胆矣而吾前日城筑之费不知纪极随修随坏及其临事夫何可恃扬州之城亦既二十里使其受敌非数万人不支而又创为小堡万一敌恃众以攻我能分兵为两乎我能两守敌独不能两围乎此其儿戯欺君已甚可笑而洲去扬州五十里洲有城扬州之兵肯为必死计乎是盖惩辛巳刘锜之败而借口洗足登舟之説夫人之处事毎惩而毎改图则迄无定筭执古之一言辄据以为法则不胜其泛矣夫彼岂知建炎敌骑度淮未尝以攻围为事而我未尝城守而较胜也彼以气盛冲突而前我以慑怯望风而走自张韩诸将乃始知避其方进待其衰也而乘之敌始大有所忌而和好以成今而修某城创某堡役既罢之民捐无余之财以塡无艺之壑平居无事君相之前聚米借筯眞若可听一旦敌至彼合我分彼众我寡彼勇我怯弃城走尔绍兴而来诸将毎毎出此淮人揶揄不顾也而偃然指以为媚上固位之具何哉某独谓敌之欲动其来之众寡将之如何我必先知之彼或大军侵我在我之防必清野必聚屯屯为二若三坚壁不战以老其师灼然知其可乘然后乘之不然不动也彼未得志而退巳罢矣不然分屯而守如前日议者之计瞢虗实而漫战以侥幸一胜也难矣降是小小侵轶则縁淮亦聚屯三数处吾俟之以静不争小利徐而制之亦不难矣如某之见扬州大城和州合淝之外可且罢其营筑以息人省财一旦有警随敌大小坚脆务为聚屯坚守不可犯之计清野以待不轻逐利如此而敌人不忌犹复其进莫御如前日某不信也传曰耕问奴织问婢某淮人也考古验今似亦熟悉然言于士夫未始动其听久亦自疑其疎然屯田初置亦能防其后必然旣而尽如所料则又自疑所见之不皆迂缪不适用也使万一焉料其未然或如其已然而寘不言焉则亦自惜且耻终无益于世故是以不忍自默献其所见门下愿某官试绎其説或有合焉不然亦欲防警其不逮也或有可取继此犹有为门下献者
　　上赵丞相劄子
　　某比防延之座侧访以淮民休戚利害反覆从容得详禀其説此与周公吐握魏相延问掾史视古不愧复许以再见而归某意有未尽者敢毕其説可否初不敢自必淮南楮币不通穷困甚矣大抵有农无商贾丰嵗则有米麦而无货荒歉则米麦偕货并絶两淮之地北邻彊防东西二千余里南北四百里国家厚墙髙墉不可一日无者是寕可坐视其困悴号怨不为之所耶前谓铁钱不南则官劵必不北防江州县且可通铜钱用或立分数许三分或五分用之此令朝行此病暮损议者曰譬如人左偏已病岂可又病右偏某谓江北铁钱亦国家寳也何至其凶如此目今淮人所病不在用铁钱在无官劵尔铁钱在防江犹在淮南当江南楮轻钱重之时济之以此适为民利又何病议者又曰铁不可蓄非铜比铁钱为用则铜钱尽藏富家某又曰常情之于钱凡有余则蓄之矣初不系铁钱用否也使某居内郡余百千则计蓄百千余千缗则蓄千缗以备缓急以贻子孙况编民而可遏之不蓄而又防其蓄乎今铜钱日少岂以铁钱故而藏之耶议者又曰铁钱过江则盗铸愈多某则曰盗铸与否在郡县奉禁令如何不系铁钱南北也法禁小弛虽不越江犹盗铸也利病显然而议者过计则然然某所深忧者淮民不可使怨愤困悴淮地不可不保爱顾惜此之利害某不敢深言其忧责端在庙堂救之如拯溺复仇乃可事虽明甚而议者往往居利害外故异説如此某人微言轻何能动廊庙万一不可听用若其次防则严已行两总领觧钱交子二分之令防江诸州所发上供亦可放此外此则防江津要置三数务委清亷不扰官发楮劵交子与铁钱所得交子置总所铁钱置提转司交子铁钱在官目今虽无用淮南毎丰年粒米狼戾时当路往往闭籴贱市今荒歉极矣必且丰熟则以此所积铁钱与交子增价收米贮为军储或为水旱备良防之次者庶其在此如此铁钱稍重官劵稍多淮民少苏矣不然束手视之无防也或曰今可傍蜀中例令铁钱二作一用某谓此最不可者今日铁钱果太重则此法或可暂行以救之今铁钱巳轻而又轻之是以水济水之説也而又官若民目下折阅其半民必有无偿自毙如宣政间官所有或一二万或一二十万今坐失其半彼不偿取其肯止耶而民之操官劵者犹计一千五百乃肯换一劵二为一则是铁钱三千得官劵一千立见狼狈今而曰吾禁之以二千易一若二易一可禁而行则今日胡不禁之一易一耶民方急时即其有者擎企哀请恐不我予禁不得而施之也为法制事当察民情情所不乐不便法禁格矣古今皆然不独今日所谓淮地战守计战固不可预言而守则必有定论定论在审敌情如何敌陵暴淮南凡几矣未始攻吾城也而议者纷纷皆曰某防可增筑某处当修培费财劳人凡几年矣一旦有警委之无用某生长淮南闻见敌人熟矣得吾郡县必披城置寨未甞肯安居城中吾所守之城未尝轻攻之惟赵立之守山阳魏胜之守岣山极力而攻然彼仅防于楚而大败于海者盖兵法攻城为下防修楼橹轒輼緜歴嵗月蚁附而攻杀卒三之一而不防孙武之所深戒敌人知之审矣然二城之必攻大不得已也立之守楚是时淮南尽为敌有敌以立故犹未敢渡江且举其全师取一孤垒制数千乌合犹不能克何以使其下是岂容已岣山则旧亦彼有吾取而城之彼亦忿而计必取然敌师毙于楚城下不可胜计岣山之败臭腐者累月此外未闻攻围之举则信乎孙子之忌不可犯而敌不可谓之无人即其不肯舍所长犯所短可以知之矣不知其情而毎自困焉城楚州城六合修天长修髙邮财已竭人已劳议者言可守之地犹纷纷未巳则是猿臂而守吾地然犹可也不知猿臂连屯之势正取败之道古之人以吾所不争者形人而使之疲今取敌所不争者汲汲以自疲可谓知乎兵法少贵合众贵分少而不知合则荆分为三适足以为黥布饵多而不分是新之昆阳苻秦之淝水尔吾兵不为少而较之敌则不为多为吾之计万一疆事有萌吾不可不戒者必无浪战不可不谨者必清野必聚屯扬州合淝若和州吾聚屯所也而兵不可妄分也百人而为二则五十矣三之则又加少彼此顾望气势不合其败十八兵法曰避其鋭气击其惰归用兵之要无出于此听议者之言也掉之即动遇之即战此正敌祷祠而求之者何也野战乃彼所长而攻守有劳逸客主之殊不寕惟是兵自战其地目之散地者谓人有所恃皆有走心兵法所忌也苟不先计而浪战或见小利而轻动必受挫于敌无疑向来三帅制敌可见也其始多败实由浪战其后颇识敌情来则清野聚屯要害兵不妄分清野则敌无所资兵不分则气势合敌有所忌来则小避之去或追击之用能使劲敌厌兵请和今不祖三帅余智信樽爼游谭之论以定攘扰慁乱不可恃之计未见其可或者曰长淮亦吾险也可据之与敌战或曰谢元以八千兵败苻秦百万臧质守孤城魏武不能拔此皆不见事势又不知兵之大计也人见盱眙而东淮流沄沄则以为险不知其上源方冬时防马可渉建炎二年金人临淮甫三月尔已饮马于江绍兴十一年韩侯复濠州战舰泝流而上兵与民不乏俄敌骑至夹淮攻之矢石雨下頼防流而退少迟则敌人车运木枝欲槎淮流已山积于道矣又少东而左岸无敌乃遂得觧而去韩侯猛将其兵壮徤非今日比浪战尚不得逞今之兵视曩者为如何今之将有如韩侯者否此据淮而战不可轻信之説若兵法之常道十围五攻敌则战少则逃尔又曰小敌之坚大敌之擒如谢元以至少之兵取胜劲敌此古今幸胜不可举以为法臧质全盱眙亦古今幸免不可为常负数十斤而趋常人能之乌获轻千钧焉人之异也切脉观色意疾证而投以药常医及之华佗刲割藏府除去宿投之异也兵也者国存亡系焉愚不敢取其变者言之也臧质之守盱眙魏武倦而归尔合淝之役李衞公以为非谢安之善乃苻坚之不善此正古今确论苻秦黩武二十年间无日不用其民又荡然无政民夷杂蹂想其人之思乱乆矣甚矣驱怨愤之人逺絶江淮势甚不顺而朱序寄声谓更迭而来将不可御并兵而进可疾战郤之则其人之不乐为用信苻坚之不善而谢元之防实由天幸非特衞公知之当时老于兵者亦所不敢必也不然桓冲岂瞢然于此耶胡不观蔡谟之议庾亮乎亮北伐之计使之当苻秦未必无功不幸与石虎为对工拙异用也北伐虽正而偏师之进诸将败北邾城不守使石虎之兵南防谢元当之耶其不为毛寳辈者几希平日论兵不计兵家常法輙举侥幸万一者借口过矣不然王君廓十三骑却敌二万赵子龙退魏兵德谓一身是胆者皆可为法矣彼皆大不得已所谓出死入生转败为功者今使诸将一旦临事或恐有以继前人之武特不可为常且借以为谭尔然则某所谓必清野必聚屯必毋浪战城已筑无庸复毁已修者不必增随坏随修而已苟其有人足以支敌两淮疆事大计在此而南渡以来可法可戒亦不外此也若夫淮民抚循则在监司守令而监司守令又在庙堂示以安靖不扰之意害有所除审而后举利有所兴无汲汲于报政无切切于希赏动为不可坏之计昨赵侍郎漕淮东因民之请讲行水利所谓髙邮斗门石防发其一二见其所用材木石础皆蒋发运所造坚良不可动为不穷计叹慨不已谓后世何能及此退储材石规为乆逺谋防以事中止则今人之奏功欲速枉费财力随成輙坏者可戒也某淮人起于畎畆备悉淮民休戚老无望于世但欲庙堂加意淮地亟收民心以厚国之北垣某官万一取其一得以幸淮人某所望也信不信在某无轻重而淮民幸不幸系焉然亦国家之所不容恝者干冒钧严皇恐无地
　　周枢宻劄子【前缺】
　　遂举而不当则骨肉疑间必至相窥相闘两虎闘而未决则吾不寕保境而已河南之地亦可徐议使其举事而无间然则吾忧甫深何则彼恐无以慰其意而使之取地于我取地于我而两淮危向者伪齐甞出此矣资之以兵惊我边鄙彼虽败不耻也而我不可以屡战彼坐视燕京或败于我或能困我皆非系彼之休戚是足寒心故曰天使之弃疾未可知也虽然犹有可言者彼既相忌必不多其兵力兵力不能多而妄举也将刼于民中原必且不堪而将有豪杰乘间而投隙或无谋也而多其兵力则非彼之利未必得逞于我而反噬之计或萌于此此又未可知者也就不可知之三者要之它日之利害吉凶或胎于二雏今者吾必预为不可胜之计则边事宜急计而熟讲请遂言保两淮之大畧前之所言特以意测之尔事之然否不敢必也虽不敢必然淮南被兵乆近不可知要亦不能免保淮南无他防必清野必坚壁必毋浪战凡今言守某城据某地多务分兵以相接援使敌不可入者皆非计也淮东则扬州淮西如和州合淝皆要地也为三大屯俟敌之来按兵不战吾亦蓄鋭伺隙审于使间明其耳目俟其的然可乘与之一战可以痛惩其侮未有必胜之机而侥幸一胜是浪战也是彼之欲于我也或曰彼之来吾连臂守之庶几保吾所有今且委地与之而据其里是资防也某常非笑説者之谬长淮东西凡千余里为城几所一一守之彼常麇聚而前败吾一而他破胆走矣吾之将校狼狈内救朝廷且以保江为忧吾兵不战而道疲矣且连鸡而守不能御其来决矣使彼连鸡守之其能御吾之往乎黥布叛荆军分为三将以相救也而议者知其必败未几败其一而众溃康延孝为晋防梁以谓其兵聚则不少散则不多刘备攻吴连营七百里而魏文知其非兵法寡者备人者也无所不备则无所不寡非特古事然也顷敌之犯淮西也如张侯柘臯之防其犯淮东也如韩侯大仪之战敌骑一甄而来吾兵一甄当之使其分兵而御之何以杀其冲惟大仪之防韩分觧元一军守髙邮是日也元与敌战甚整暇而防韩特以髙邮扼其粮饟尔外此不闻它守也人之言曰臧质守盱眙昌义之守义阳赵立以乌合守楚州犹二年之乆以此借口而计分地而守夫此皆出万死而仅生极危而仅存非可为御戎至计而立亦终至鱼肉又岂得已柰何平时议边计不求万全而踵侥幸或胜之陈迹恃此与强敌对乎吾兵不分足以当其众而又不轻与之战彼客我主劳逸势殊而勇悍猖獗之气将屈吾清吾野则彼蜂屯之众非餽运无所得食将不可以支久其间必将有可乘之隙吾将良而士怒后发先至之技处女脱兎之机其必有以建大功而破敌人之胆兵法曰避其鋭气击其惰归鋭不之避命之曰瞢惰归不击命之曰弱瞢必败不足有为苟弱矣足以啓敌人之侮虽然此犹系主将之巧拙勇怯如何而不可预知者也所可预定其计者吾兵决不可分而已今之议者画地借筯尺寸而守之猿臂连属将以限其来者纷纷皆是也此説未破某恐必至误国也计吾缘淮而列屯其敢越淮而鏖敌耶其不敢必矣彼越吾地而不与之战则连兵何益无所伺而战则败多而胜少法曰诸侯自战其地为散地谓其无必死之志有散走之心也故縁淮分屯非至计明甚辛巳金亮之来官兵控淮而守凡几所内地屯据又几所敌兵侵淮南者二一自淮隂一自淮西亮逾淮王权败刘锜遽弃淮隂保江埶甚仓皇而诸处所宿之兵不能龃龉其间吾亦了无赖焉则敌兵合而众吾兵分而寡一验也甲申防撒之防守山阳守淮隂等处又几所敌并力败淮隂兵杀禆将刘宝弃山阳苍黄为保江计诸所屯兵亦不能龃龉其间则敌兵合而众吾兵分而寡又一验也或者必曰吾兵聚而待敌则延敌入境使彼据其已得之地耕战兼讲与我相持为乆驻之计则柰何某亦料之熟矣彼不尽得淮南则不能有淮南亦犹吾不尽得淮北则亦不能有淮北使彼贵将重兵宿于淮上则非久计更迭而留委之禆校则吾能制之自建炎至今犯淮南凡几彼尝尽得之犹不能畱况不尽得而忧其遂能与我分地犬牙相持乎卽已然而图方来为吾之计似不出此其次则莫急于抚淮民也抚之得其道将以用之也某又请言其用之者两淮民兵之健者犹可十许万议者悠悠未有成説夸者曰民无不可使得良将教督之可与官军同迂者曰民可耕不可战聚而敎以兵徒扰之尔是未有成説也言兵当计彼此敌骑驰突之兵也来如惊飊去如駴兽国家军政纪绪条目截截可守可观从事于兵者攻守击刺之外不治它事如此仅与之技柰何欲驱耒耜袯襫之夫御堂堂之阵乎若曰佐官军之守也缓急而飞挽也得利而据扼也对垒而张声势也则不为无用今所谓挑丁皆强悍能辛苦者也如某之见若边事萌芽预为清野计令两淮之挑丁分屯山水险要处【如淮东兴化县淮西之诸山可屯处】余老稚牛畜农器分泊江中诸沙不徒泊之也挑丁之外取其次丁择诸县之官不迂而腐者摠而制之谕以略置弓枪旗鼓立之长列屯于此为老稚之衞前此听民之散处官无所措画壮者顾忧其家常为走计或相并吞或急则降敌脱而渡江者所在布满往往反为江浙民间之患夫吾国未必能用吾民而为敌用也常力何者彼以长矛利刃驱之为之负挽为之乡道为之攻城何求不得建炎绍兴之初常如此矣今其家与所资旣屯江中则壮者无向来内顾之忧告以为屯实以自衞故不难于听从民户百万口屯于江中亦足张吾埶而重敌人之疑昔魏文长驱临江孙权仓卒縁江列木城而魏人惧诸沙之屯彼见其旗帜闻其钲鼓何遽知其非官兵其不贤于木城矣乎使渡江而南者但城市之人则江浙官府易为之所又免委百万赤子坐视虎狼之噬已或为彼之用民之资力使十存四五敌退而归耕蚕之计自若也闻之建炎绍兴之初两淮为敌窟而沙上之民耕耘不辍一水之隔便为乐土里民户知其便令之则从而又得以按收其壮者之用若曰置不足用而不计则建炎之初敌将龙虎败于兴荘金军殱焉亦张荣所裒棘荆鉏挺之夫金亮之毙淮东所屯之民乃能颇掠其还卒焚其粮战船自洲至淮首尾相接四五百里不然则官军方限江南未及北淮彼安翔而去尔复何忌北中至今能言之据已之便童子非怯反是乌获可侮此之机防无时无之要在藏其用于无用也传曰耕问奴织问婢某于文章学术未必防人至言淮南事则畎畆之见其言似未可全忽也











　　江湖长翁集巻二十七
　　钦定四库全书
　　江湖长翁集卷二十八　　　宋　陈造　撰劄子
　　寄政府劄子
　　中年读书得为宰相一术已不及用乆思效之人未敢轻出恐闻者以为迂僻而恠某官行有端揆之拜而于鄙言毎不甚弃絶试为言之是説也不出于六经史传故不特难言而亦难听非度外之人必不能听度外之言此某之所以欲默而不已也古有嫁女者未始一语惎之女登车顾曰大人终无以诲之与曰切无为善然则为恶乎父曰善不可为况为恶是两语窃以为古今宰天下至术也宰天下非一官一职比未可数数然也李林甫杨国忠元载之徒是为恶者也置不道反此者屑屑焉有心于善而为之将以利天下秪以弊天下盖无心者易功有心者毎穷惠以政者利惠以惠者厉古今宰相以惠惠人反以贼人不知其几而王介甫其尤也近世亦多弊于惠然其弊立见故弊浅而易拯未若王之弊弊于既乆久且深难救者也孟子称子产惠而不知为政政立矣何惠之不被详于惠而略于政惠而穷人必病子产之惠不特徒杠舆梁之可议如左氏载毁庙之类有心于惠固为人所测耶郑小国也子产政不浮于惠未甚害也特不可槩以君子为国之道尔使子产为齐晋秦楚犹不改故智几何其不败某所见一郡一邑凡切切于小惠者未有无弊者况宰天下而可后政而专惠云者乎子产治小国而不甚弊亦盛徳临之尔他人而用其术且弊而败矣他人之德未敢望子产也伏愿某官赞其化于无可指名之中藏其用于无所归德之地使百官庶民相忘于无心庶几弊不形而天下隂被其赐某官之勲业使人无得而知人不之知天与吾君不容不知识治之君子亦必知之善战者无智名勇功将云尔况宰相乎而必欲功名云耶所见如此若使一一引近事为证则能之而不敢者也复有一事三年省试如汉淮之远别号取人似切而可行中间髙邮守上殿尝劝以建白委以具草今见在谨录呈草后去年补试果亦行此推之省试又何不可甚可以收远人之心而揽其豪英持之久所补将不细且此不容攘善陈子与监丞向尝云轮对则乞比寂无闻岂子与竟未对耶岂言他事置此耶尝言之矣岂以其不可行故止耶以某度之岂补试行之不弊省试则殊絶乎相公不言之尔及此时言之收汉淮远人之心搴博硕纯朴之士以致用人之利某官改省试于二月天下卒不可易被其利者不容笔舌既不应决然于彼而次且于此也傥果有不可用之説明以见教岂胜幸甚
　　寄政府劄子
　　某苟禄穷山行书考矣自知甚审井水不波古书遮眼聊娱老境职事极简未至汰遣皆出钧播歳复科举矣輙有管见欲陈于下执事相公向来见示云有所见具来且许以秘不示人用是又复强防嵗丙辰春闱题目出举场瞢不知所措有曽读国语者亦不能详记且辨析也数千人閧然不着席然后帘中疏出纎悉乃仅有落笔成文者窃谓用国者贵有体且不当自掲其短国家南渡以来以寛厚待士春闱广场所命之题若易而难难题时出之矣若上庠公私试若郡多士者之觧试则不难无以折之至羣天下之士而试于春官四方人才之不齐裹粮趼足而来较此三日冀遂进身而进退之数则有定制奚必难其题目以强其所甚短南方之学短于记问与北学大不相侔从古则然毎见北士觧注与书并能上口如尔雅之聱牙正文传注诵如流水比比也而南士摛绘或工于广记不忘万无一二焉能之强之以其所短彼有狼狈苍黄应课塞白悲叹不得效所长而去尔彼其去固不害吾所取然其所去取者不免付之幸不幸而已于人才未必有得也岂宁惟是吾南士之所短吾所当自掩覆者一旦表而出之此岂可令北客传之敌国闻之耶丙辰之举可见矣二三千軰无一人落笔帘内琐细疏出喧嚣乃定举事如此国体谓何丙辰而来士戒此颇留心记问然记其一二遗其十百千万脱或题目又不易则一二偶及者幸矣其不能遍记及此者乃大不幸三嵗取士此岂小事而付之幸不幸之间乎某自防颇能记问年未四十日诵四五千字四十之后日日以退而凡持身渉世日日自觉老成笃厚无少年气习今老且衰絶不能记矣与吾南士言及文字尚颇以能记见推则南学之于记问不容强勉或者见一二人之能记举多士而强之以此彼有老死布衣藜藿而已耳而某之壮与老记问之进退辽絶也而其涵养器识厚薄亦以不同自上之取士者言之其壮与老强矫厚重其孰为可用乎古之君子已有所甚长平日于人不肯以是律之况三嵗一取士而或者谓吾能广记备言无所不该彼必如此而后取责马以骥天下无良马矣天下可以大用而用才责功皆当以中制服皮袴百亩自课娄师德为屯田不患不最师德之后为屯田者不必衣皮自课其职亦举上之人必曰汝必师德若也则不恕且害事矣为剧郡者问牛及马钩情不遗赵广汉优之攘牛不还涕泣不去人服其罪鲁恭感人者如此而今之能抚字能绥辑民无怨咨者皆可以为吏上之人亦难乎必以广汉鲁恭责之也记亡书三箧抄五行志不误世不无此人不能使人皆尔也就使能是未必可任以政其不逮者未必皆弃才况科举之设姑以是进之云尔其临政其事君治民则俟之以继此之后检之以官箴而惩劝之以举察一占吏借回视场屋之文刍狗土苴欲以一日短长工拙定其贤否耶嵗巳丑乙未某皆试于春官士人互传两宫有防寒天短晷毋以难题困吾士子不知天语眞有是否也而传者鼓舞交诵誓言既仕自重自厉以报君恩即是论之困之以难题无损益于得失之数徒使老成不逮者多屈幸不幸付之一掷孰若有以感其心而进退以其工拙之眞者也士之就试才彦于外得失战于内能不失其常度者几何人某尝两为考官所阅试巻超防可取者无几而合格之文多不充所取之数则亦匿瑕恕取之尔闻之诸公虽广场阅士亦艰于文字姑充员者每每不少平日如此况窘之以难题则文之可取者愈见其不能充数矣或者见敌人取士不着题之所出随举换经色色务为艰难人犹有应者意曰彼能是我何为不可行此又非也中原之地本非金有也故色色以无道行之若士若民亦饮气委顺以任天运尔吾而为之败矣况楚辟我衷若何效辟叔向固有是言可法也吾宋之所以得天人之助而享国无穷者政出于优裕中和而緜宻委曲之使不至坏乱而巳不恤之政一无有也故以势论之似乎不振而快意者少而天下利赖庙社妥安皆本于此凡百皆如是独于士子待之以不恤于理实有所未安也今日参政公相天下之孟荀韩欧似不当为士子地某僣渎甚欲望钧慈轸介奏之圣上谕之公卿寮宷确守高宗孝宗规模将来春闱所出题目参比绍兴以来难易以幸士子而收能文之士无使偶能记忆者取之利害明甚若秋试若广场如国学公私试自不妨时出难题以尽该博之彦庶此学不至全废此非特某所望者第某已脱科举言之无嫌且实愍退败之英多不得展罄所长而去故喋喋如此某亦愚甚矣举所不当与之事以言于钜儒大臣然钜儒大臣以天下事君者也刍荛瞽蒙皆所不废某所见或者未下此軰似亦未可全忽
　　用才劄子【已下并代人】
　　臣闻为治在得人得人之术致之不可不广而用之不可不精国家取才有任子有进士有杂流凡所以罗络招徕无所不至士之仕粗可以中其程度莫不任使之其致之不可谓不广内外之官上自朝廷下至一命之吏凡其按制之权甚严不可犯纎瑕微纇一挂法吏之口则罢绌随之其用之不可谓不精凡今日边隅无警盗窃不作内外晏然号为粗治者其本原在此无复可议然臣窃有私忧过计于此试为陛下言之夫天下无常安之势圣世无可弃之人方天下无事士之粗守绳墨无过可指皆可以为陛下之吏以副所责任者而抢攘仓卒意外之虑圣人不能保其无有当是时非竒才异能不足以应之圣人在上惟能察其杰异之才隂厚之而覆其短储而蓄之以为不测之备故天下不至有抢攘意外之虑就使或有焉吾有以待之不病也夫论人之法才与行殊士固有负杰异之才而行或不谨者然其以行之小不谨举其才而掊弃之则一旦有事谁使任患臣窃见今日士大夫初节蹉跌尝丹书或法吏所击之后往往排斥不恕世既共弃之彼安得不跌砀自弃夫此辈岂皆无可用之才但法吏责之太严置其才而求其行则是舍所有而索所无置其长而攻其短听其言诚若不可复恕而不知容而收之或可储之以为异日用也臣非以法吏责人之严为非也夫以天下之大士大夫之多人人以杰异自命而睢盱绳检之外则上之人可以为治故夫隐慝显过无或不闻有闻焉无所不取此固法吏之职所以振朝纲而肃官聨不可少弛者也若夫隂察天下杰异之士可以略其行而收其才储之以备缓急之用则陛下与宰相事也夫法吏之所不容而陛下独能容之诚似私矣然天下之理为一已而私其人固不可苟其为天下国家而私之适所以为至公人之抱负所有亦欲建功名致富贵以醻其素志今也以不谨之故不见容于法吏而顾赖陛下识察抆拭用之不为废人则其德上之心将铭肌刻骨宜如何报国耶善养生者平居无恙膏粱参术足以充适气体然乌喙天雄之属独取之左右岂不以外邪客气尝关念虑孰谓为天下可以玩治安而不加之意乎昔者李克荐呉起之善兵必先言其贪而好色魏无知之言陈平亦不为讳受金之鄙葢欲其君明知其所短而收其所长故也宋璟之为相以李邕郑勉并有才略文词但性多异端好是非改变若长弃捐才用可惜请除渝硖二州刺史君相之用才槩必如此顷者湖南之盗虽曰细方其跳梁负阻士大夫间所谓洁然无过可指者或无用于此而卒能办此者多向来尝被谴而今日可指之人也况事有大于是则其雍容办集庸知非出于罪累之人如陈汤之诛单于李靖之平江陵裴豹之困栾氏类乎故臣谓君相之用才与法吏相违而实相济惟陛下恢兼容之量谨求备之戒时以度外待天下士掩瑕使过俾圣世无弃人兼储并收有以为未然之防臣之狂言使其终不验也则天下幸甚万有一焉如臣所言则国将何赖矣
　　广言劄子
　　臣观自古帝王求尽天下之言孜孜恳恳若恐不我告者世以为圣德事非也葢势之不得不然帝王之德不在是也帝王能审天下之势以为非尽天下之虑不足以为天下故常不自有其圣智而使天下皆毕其见于我合天下之虑以应天下之务何向不济衢室之问总章之访善旌谤木传言箴谏天下休戚何所不闻而下情宁复有壅蔽之患天下安矣人君乃可以优游无为与天下享其治其势不得不尔后世自圣之心炽恶闻其过人不敢言似若无所拂其意而不知情有所不通弊有所不闻则迕意劳虑之事时乎不能免此虽由不能恢廓兼容则然然亦不审天下之势甚矣陛下即位以来大度无我容纳直言逺谀侫乐忠谏真得帝王用心汉高祖唐太宗有不足道是宜天下情皆无所不达利兴害除无不如意而今日闻见犹间有未副者无乃求言之诚尚有未尽而能言之心尚有所郁乎陛下之公卿近臣固天下之选知无不言言无不听顷又诏朝臣使言阙失则其在列之臣咸得展尽固无遗恨然臣窃谓陛下宜推好言之诚下及海内使天下草茅之鄙人一介之贱士皆得以纳忠九重使其言达于天听焉知有不肉食所不及之虑乎陛下求言之意切矣求之宰辅求之台谏侍从求之百执至矣特求之天下者似犹未至曩者如星异如旱饥如疆事之兴皆求言于下之时圣虑偶不及此臣愿陛下少留睿意一下此诏使天下若吏若民举得指陈阙失陛下择其忠鲠忧时的然可用者旌赏三数人不惟作天下怠惰之气抑使万世之下知陛下圣德之盛如此犹复切切焉求尽天下一得之见实垂裕之道且圣人所为岂直计一时动为后世子孙以禹汤文武之圣而佐之以伯益伊尹周召之徒岂不足以为天下而其心常不自足者凡以为后世计则然盛德美政圣人为之后世有不为圣人不为后世孰为之不特此也近者士气不振有萌矣率以软熟无忤为贤而指好言者为生事不静不怒则笑之此风寖长非国家之福明者见于未形是岂可不有以振起之臣非不知上一求言下纷然而应荒唐谬悠委巷之言必且不少然此于陛下圣德初无所损适足以彰盛德恢洪无所不容尔万有一焉其言关宗社国家之计则陛下所得多矣
　　正纲纪劄子
　　昔孔子论为君难谓知此则一言兴邦书亦曰予临兆民懔乎若朽索之驭六马葢以一人之微立乎四海之上情伪向背千态万状必欲使之帖然顺治亦甚难而可畏哉古之帝王审其至难有道以处此在我者约而彼自絶奸犯之思在上者正而下举无抢攘之患者曰纪纲是巳昔之人善论纪纲者莫如韩愈其言曰计天下者不视安危察其纪纲理乱而巳矣纪纲者人之脉也脉不病虽疾不害脉病而肥良医忧之人主以一身而临天下舍纪纲何以为治然纪纲之在天下人君主之宰相侍从挈提之执法之臣紏正之中外百执拳拳焉共守之譬如网之在纲孰能保其久而不坏一绳之腐一目之缺随即补之则大纲固在听其腐缺几何不就尽耶国之纪纲亦恶能保其不隳上自人主下至中外百执随坏而补则与日惟新谓之未尝坏可也臣蝼蚁之见亦欲陛下君臣即纲纪之将腐缺者补之请言其凡夫京师以众大为言万乘在焉列而为千官百执屯而为千乘万骑利害差跌动关宗社所以置逻卒以防耳目之所不及固也而近者逻卒所及卑官小吏亦从而被罪祖宗置逻卒之意岂为此等哉郡县所寄广矣难乎为吏者毎甚今日财赋之间左枝右柱嗸嗸度日而比者诬诉官吏或出皂台部亦为受理委官追证逺近纷纷骇人观听夫外而小官守倅制之监司制之内而达官长贰制之微慝隐恶不得而闻者有之矣至于公议不容众口沸腾孰能彊庇之今也逻卒亷之皂陈之是逹官监司守倅皆长物耶此风一扇壊纪纲之甚者在国体寜使司败有失刑诸吏有漏网无寜使权落小人寜使监司郡守有失察之谬无宁使上畏其下下持其上此非细故也分为诸邑而临之以郡列郡临之以监司小大相制如裘之领监司以察郡县而郡守倅又察其属有罪而取固其职也间有按之而非其罪与其取轻而置重者在监司守倅固非善矣然以此罪其按之者去之则大不可比者大吏为郡监司按之而俱罢者有之按县吏不当臣寮以为言而去者有之夫此独不可以他事罪之乎即按吏为罪而罢去士夫惩之有不按而已此风未息亦坏纪纲之尤者近者监司郡守颇以弥缝为政弥缝之术于身无悔吝于人无怨尤然国家所以命官之意临政治民亦取其为上任怨尔使皆巧于弥缝国何赖耶臣葢尝静观中外之事弥缝之风不特在外则然今之宰执犹不免弥缝言官而言官又自为弥缝夫宰执天子之心腹当倾输自信展尽底蕴与国同其休戚者也今也深惩前日权臣之弊退缩藏晦不敢自信视天子可否以为予夺听台谏风防以为是非夫君所谓可而有否焉臣献其否君所谓否而有可焉臣献其可晏子而愚人也则此言无用臣非取宰执之不畏台谏也宰执之所畏者非台谏也畏公议耳台谏者公议之所自出使宰执进退一人罢行一事于公议无慊耶台谏过以为言初不害其为是何惮而不为不然台谏虽不言天下固交口谤之矣今宰执不究是非惟台谏是畏日事弥缝宰执弥缝于上侍从百执弥缝于下至于台谏有所取亦视天子意向待遇既衰然后攻之不遗力上下相师成风自为计信工矣寔非国家之福也宰执台谏近臣纪纲所自振者顾乃隳损纪纲如此而不自知此其弊不见于显显之中而伏于冥冥之际夫弥缝之俗起于士夫有苟免之心士夫有苟免之心何以责之立事人之为家御一婢一仆接邻里乡党一以弥缝为之未见其能有立孰谓事君为政而可以弥缝为之乎臣愿陛下明谕宰执台谏近侍之臣知无不言为无不力无所顾忌以公家为心以清议为畏一扫弥缝之旧习至如逻卒察吏皂诉事有以禁絶之振监司郡守察举之权而正上下维制之体无俾小大之官低回畏缩防意外之患自一绳之缉一目之补日求而罢行之期使纪纲无至隳坏上下之间以是存心国欲不治亦不可得矣臣僣越言事不知忌讳陛下少寛其诛臣不胜至愿
　　荒政劄子
　　臣伏见陛下以今夏阙雨焦劳特甚救荒之政臣之责也日夜疚心思有以仰副陛下爱民之意凡蠲下户租赋计赈粜赈济等事条具闻奏缪当圣心亟为报行一路之民见臣以荒政奏闻其应如响莫不以手加额不肯轻去乡土亦有中路复还之人傥非陛下爱民至切事干荒政计办早定报下速达则流亡之民已不可遏近者闇于事体之人扬言谓荒政举行失于太早行之太锐彼但见目前流移稍定便谓可以髙枕万一朝廷误听州县或致解体饥民岂不失望臣虽至愚亦岂瞢然全不体国自始及今施行荒政除桩管常平米数外凡乞度牒截畱和籴米之属皆非过当难从之请而饥民狼狈多在冬春之交今荒政虽有端绪臣惴惴忧愓尚恐不能善后若遽畏立异者之口毎事中废将来必孤陛下委任之意人臣事君意趣不同安辑饥羸乃慰悦君父之急者若揣人君之心恶闻饥荒之说以歉为丰臣窃鄙之臣一面将应有米斛斟量轻重赈救贫乏之民钤束官吏必无妄费伏望陛下详臣所奏遍下诸郡官吏使晓然知陛下爱养元元之意有加无已毋致迎合怠慢则实惠所及一路有更生之幸
　　重狱官劄子
　　臣仰惟陛下重人之命钦恤庶狱无所不用其至是宜内而理官外而州县之狱无一枉滥以副陛下仁厚恻怛之意然得之闻见犹复有孤圣虑臣尝深求其故而得其説是葢狱官不重所致夫诸州狱官率用经任无举主人充之彼其不自植立视监司郡守颦笑以为轻重望其能争衡是非收平反之效岂不难哉且一事系狱不论深浅小大提刑守一见郡守守一见狱官亦有一见监司郡守出于遥度狱官宜深得其情然士夫效官其能以名义学术执持有立百不一二其间承望上官风防以意为狱滔滔皆是况以大吏临小官意之向背动为升沉此狱官所以媕阿附防以取媚而陛下赤子往往防于非辜也然天下士夫之多岂无守名义根学术执持有立之士亦岂无刚鲠不偶俗不得已而为此官之人即其能固执所见不为势力所夺平反寃滥其事灼然可指者臣愿明诏中外时令监司郡守特以其名来上陛下与宰相亦时召见一二人审其无伪稍加超擢使天下出乎所料如此庶几陛下狱官号人才者皆屑为之为之必且振职不轻人之死伤有以副陛下钦恤之意
　　寛州县劄子
　　臣谓今之郡守古之诸侯诸县犹古之子男王室之尊安繄侯伯子男是赖事体所系不可不察京师仰诸郡郡各仰诸县势葢如此向来士夫固以作县为难无它葢以财赋取办于此旣不容阙供而又不可扰吾民也然财不阙供民必受弊事之必然数年之前郡有贫富故为郡者有苦乐诸县之不齐亦然今也郡县之可为者絶无仅有臣尝深求其弊皆出于士大夫不究国体某郡匮乏某郡有余为监司必诛求有余者某县偶可措手监司郡守则又专求于此必使例不可为而后已郡县天下本也岂可使之廹蹙无聊郡县迫蹙无聊陛下赤子被害有不可言者矣国体所系葢不难见士大夫苟知体耶固将使不可为者可为今也皆有可为者不至于不可为不已也骎骎不已臣恐一二十年之后郡县无复可为陛下赤子嗸嗸不聊生非国家之福也臣愿陛下明戒大吏务全州郡事体无令逼迫不自聊赖监司郡守究察诸县其所以不可为者其咎安在保全调防有可以蠲除省减纾目前之急者决意为之此非为州县计实为国计非为郡县者计实为陛下赤子计且郡县穷迫无聊之甚守令岂能倾囷廪以了公家事不取之民复取之谁也陛下寛臣之罪使得从容尽言臣无任
　　荐举劄子
　　臣闻人才布在天下人君收而用之一人之聪明不足以徧知故以荐举之柄委之监司郡守监司郡守荐举之当否人才之得失国家之盛衰系焉臣窃见近日所举之人往往不由已见非出于达官要人之亲戚则其故旧否则奔竞营致持书以刼制者寒畯静厚之士絶望陞进或者慕其所为变其所守至于端方独立不苟随俗者天下有几如此则荐举失其本意不惟不得才实而又坏天下之风俗或者猥曰吾听其举尔他日有罪坐其所举则何患臣以为不然彼有挟而进其身亦必有挟而庇其身牵制营护有罪而不露罪暴着不按而脱去者多矣而纎悉不掩寒素则然此又情之难究者臣愿陛下置其流清其源日谕宰执台谏侍从上体国政前日委亲旧于所荐不可不一革其习或降睿防丁宁戒谕而又罚其不防亦于监司郡守临遣日谕之以荐举重事惟才是取毋惮大吏此风旣革人才有不得公道有未行士所养有不归厚万无此理臣狂妄语事愿寛其诛
　　上丞相劄子
　　某以疏缪之资荷一路常平之寄今岁之旱无大雨者且三月余如秀州雨不湿块者数十日吾君吾相忧劳之心焦焦然朝夕不忘某之不肖顾所职云何其于早计预图可不加勉凡其蠲不可复拘之赋乞截畱不可津致之米似亦急务而鬻爵度僧又皆昔年救荒故事凡有所请朝奏暮报仰惟圣主忧民之心天地同量嗸嗸之民识上心所在小致安妥犹复累累渉江而北而好异之人见谓计荒政太早举行太鋭蠲减太多此言一出郡县间至解体吏民亦复惶惑葢不知事体者事君之计惟欲悦可其意揆度君相必不乐闻凶荒以歉为熟以苦为乐自古不无此人今日圣君在上犹狃此态可鄙可笑彼谓民以安居乃某张皇其事不知自四月至七月末二三州有未尝识雨去处杭秀之河八月以前犹复枯涸常州而西今犹胶舟此亦为张皇耶言此谁欺某虽至愚岂瞢然略不体国以干誉于民者前此旱岁有请之臣动以百万为数某亦窃笑之岂有工于笑人而遽贻笑于人者凡某之所蠲所请可复也方民困极忧旱之时略无生意其间无赖恶少志在乘势作过而县寮无识者揣其蠲减有期督迫甚急所督未必可得或者徒驱之为盗尔人无逺虑且果于违异见目今流亡粗少便谓无复饥民殊不知今秋晴霁又沾赈粜微润粗可苟活冬春之间某之愚虑深恐不能善后又田里之僻与城市大异嗸嗸之民不接于肉食之目何縁遍知某忝为部使者而不知之不智知之矣恬不为虑不仁不智不仁之名某宁罪去可已不忍身犯此也圣主爱养元元之意如此下至穷山僻野无不洞知中外小大之臣可无布宣惠意恢大德量拯垂死之民措之袵席挽回和气以植皇家亿年之基顾欲以庸庸者之事君取悦一时耶某孤立无助视去如鸿毛一身不足道独惜君相之意如此而臣下不知之兹者仰冀钧慈酌某衷蕴本不为进取计流言可畏曲赐保全调护使得少效驽力仰副九重托付之意实某至愿至望
　　常平劄子
　　臣伏见两淮国北门藩垣之地所不可轻而频年水旱民不聊生去年赤地千里淮民无食官中举行荒政而储蓄不多无以尽称君父忧恤赤子之意且淮地米麦之外他无所产向来丰岁米麦价贱农伤已甚不幸水旱民就饥罢官中束手无防救拯则是岁之丰凶皆不免病民民情安否固圉谋敌之本柰何置不为虑救此之弊岂眞无术窃惟古法可万世常行无弊者惟汉耿寿昌常平丰年增价而籴凶歉减价而粜农末兼利官无所费外此利之未究其害随之欲望陛下捐楮劵各百万付之提举司丰年而籴稍髙其直不幸水旱凖元直出之价稍增则农无谷贱不售之病粜不出元直则农末俱济且今楮劵在两淮甚重此防行民得所用而此百万之劵常在一路或丰或凶皆被其利此最艮法无可议者如行之有利推以及他路将无不可国家逐路置常平使者各有椿积钱米然岁旣乆米多陈腐虗数淮南铁钱乆积将遂蠧坏不可复留行之又不能尽西汉敛散之法据空籍贮长物将以备凶年坐是实惠及民尚鲜今据已行之法又加以此防毕举丰凶敛散之术国家初无费耗而恩德可以沦浃斯民益侈亿万年无疆之休实基于此去年之旱饥民所在扰扰郡士人邹如闵者颇富前此捐金贮米自去岁七月置籍而粜止收元价邻里乡党赖以赡给所居岗门一二千家嬉嬉如平时独无贵籴饥窘之忧人深德之而如闵初无所费一士人尔尚可以此术惠利一方部使者行之其势必甚便易其利必且无穷而国家实无所损臣以此推之灼知此法可行而无弊外此无复良图仰冀陛下断而行之取进止
　　江湖长翁集巻二十八
　　钦定四库全书
　　江湖长翁集巻二十九　　　宋　陈造　撰传
　　蕲处士传
　　蕲处士其始祖盖大桡之别母初娠乞名于桡桡曰是将得吾之数而先乎人者故以先名之及长器局方正好洁而便静喜纵横泛交多可自王公庶人有好之无不往往輙从容竟日至于闲逸奇窭之人掘穴嵌岩栖迟之士尤与之昵往往定忘年之交先以有行自矜其实挟数以游世机变警敏无与敌与之偶者莫不过为之防劳役其思虑若疎而忽輙有所失坐是亦有厌而逺之者其厚者弗悔也时黄帝经理天人披山通道功未竟而蚩尤氏旅拒于是有涿鹿之役号为多事万机之暇时亦命先先进侍率漏下十余刻未休左右媢其款狎以为言上曰为天下诚不可近小人如先何议且非是何以怡神而休其暇日眷遇不替然命之则往弗常进也帝之僊也先不之知自毙以徇偕弓剑桥山子孙甚伙而秋独能世其家从而学必待其专心致志乃既其术秋之苖裔散在夷夏皆以处士名秦汉而下俗愈不淳处士之术愈售至于博塞泉贿必见命景帝时七国反吴濞为戎首或曰前此其太子留长安死非命濞蕴忿乆矣处士有力焉孙氏吴时士大夫多从之游韦洪嗣者深疾之正衙弹之曰蕲氏弊族也任数以肆欺好胜而喜杀欲赢而置人于贫苟生而不恤人之死迷而不反不惟氓而已士大夫亦为所惑臣不晓其故今魏蜀未灭正防士効谋雄武用力之秋而一近蕲氏则置不动虑玩嵗愒日士气益愿陛下奋发睿断屏之逺方不齿于中国而后二方可臣海内可一矣上是其言下诏禁谕而不能絶是后人主亦或好之宋孝明尤甚自以为莫逆于心者其实不然近臣之推避盖面谀也处士之自出河间象氏沙苑马氏因处士而进皆得幸然不若处士之嬖云赞曰孟氏有言君子之泽五世而斩议者以是论世蕲氏之先不闻其有大功徳若舜禹羲稷者子孙何其盛耶其交若无遻与人方圆以是有声而韦洪嗣疾视之诋之不遗力岂亦古所谓乡原者乎佛老二氏至汉乃有之今乃蔓延浸渐与吾道为盛衰虽以傅奕韩愈辨之力拒之果欲絶之而反炽况先委质黄帝而以其身徇为中国着姓逺矣吾宣圣又尝举之以诲羣居不知义者彼且借口洪嗣之言矻矻乎难入宜哉
　　无长叟传
　　无长叟其先占籍解梁以郡为氏有名丹书改其姓虺氏因亡泽国子孙散处污耶之乡或曰有余以不足名长以短而形是子风韵丰美无所短何长之足言故以无长目之叟始生也毋卜之得坤之剥卜者曰是盖坌于地而刚外黄中而剥肤捐躯以徇人其墨者之徒欤为人郭索媻姗健武好勇介而戈若可畏然人得近之无患也性喜霜而恶雾不随俗为生常假穴以居如上古时越子方怀报吴徉下之日进种蠡问计防意殊不醻叟因饔人进见王薪卧胆茹累然也因问王曰王富贵玉食无欲矣而臞瘁乃尔非以吴怨未报耶今所咨非蠡则种二子外无得也岂舍是絶无可使者二子身则越而遥计吴能使越治而不能使吴不彊臣之族大半居吴愿为内间濳耗其国待其民贫食艰王起而乘之庶有功王曰善既吴稻告成叟之族一昔戕之剪焉
　　无【阙】　　　　为病越子乘之吴大败后果灭吴叟之力居多越子既并吴甚重叟叟亦不以功自多国中自王而下小夫庶贱凡生齿之类咸供其求有味其风度而餍饫其道交口称之曰自叟之来吾食必饱饮必醉叟固无不可萧然倾坐正复借糟含饴时尔尤得幸于王虽尚食或觞羣臣若内与后妃燕未始不侍左右近幸尚医之徒劝王疏之未能也思有以倾其爱乃进东海薄氏虞句章江氏瑶石氏首王接之果大爱幸叟为性躁扰不能无望一日揖三子曰当越尚弱吴主盟中夏举宗为死间衡行莫御使吴民无秋而越终以伯在子乎在我乎三子曰唯子不观天道乎四时迭更功成者退掉臂赴市者匪莫而朝过是不留盼也何也盛必有衰显必有晦使子防勲之后悠然长往随波江湖蹈沧海而深濳五鼎厚味不足以浼子身名俱全不其贤哉且夫三牺五牲牵以适庙被以绮绣荐以雕俎孰若徜徉于旷莽之野今子贪附一寸之明而不思砧几之可畏怙虎怒之气而忘乌喙之不可保也亦愚矣种留而诛蠡去而夀近事之验也子其何择叟于是口呿味涌不复措辞然终不能去而死今其子孙必以秋冬为出处之三子惎之亦惩其祖之失云赞曰吴起自伐其功屈于田文蔡泽关应侯之口而代之相位盖长于此者或短于彼瞢进退盛衰之机者晓之以理未有不幡然悔也叟之于三子始焉愤如俄焉昭如抑亦物情然尔闻之长老有乞郡江淮间者首问监郡无有又闻叟之所居也欣然戒涂其籍甚众口如此而竟不得保其天年昔人甘五鼎烹岂叟之谓欤
　　赞
　　传神自赞
　　酸寒之骨肮脏之面兹可以齐夀夭贵贱以我为我是谓知止足以病处病是谓去健羡求穷我者又将谁怨
　　三睡图赞
　　良苦良苦放颠放痴多言多语谩杀鄮山尊宿扫残国清尘土相逢共作一觉睡却是惺惺超佛祖
　　黄元亮像赞
　　粹而温真而醇有邉幅无缁磷世目以静者古所谓逸民九原不可作矣氷峙鹄立翛然眼中孰知有庾公之尘
　　徐子画像
　　意必接辞而通道或交臂而孚我得之子其诸异乎了然于写影之间况乎桐君之传兎頴之余是其器度之漂萧襟抱之恢疎必能眇睨乎纨袴子而亦不屑山泽之者欤
　　猫相乳赞【并序】
　　吾友龚养正家二猫产七子同一栖一出则一留留者均乳之非其子则怒视或噬之猫之常也亦或噬其子焉今若是吾求所以致是者为之赞曰
　　貍其质人其识匪貍之识繄人其徳二貍七雏彼出此居居则乳之其七一如惟子龚子贤誉所萃和气有格爰及殊类人苟友悌犬可致书家或仁孝鹊驯于除彼乃谓小人絶望君子而犷戾不可以为逊顺即今推之吾敢信耶
　　铭
　　蛰室铭
　　自物观物蛰则屈即道自观蛰则安安为动机屈信之基尺蠖应龙彼亦一时席户瓮牖劣可容膝如君魁磊而蛰此室其诗之昌其操之刚松栢雨霜蚌胎含光孰晤而语蜗縁虫吊儿辈须之霆惊电曜
　　頥斋铭
　　丰之文彊之质中不馁外不怵臞而腴虗以实超世表寓此室繄其适匪以物有余于不足之间是谓正吉
　　顔乐堂铭为友人胡良卿作
　　宁为集枯舒舒愉愉无宁金朱睢睢盱盱徇外者不足自反者有余志士抗志睎顔与徒惟子胡子翛然一堂左图右书有琴可弦有酒可壶浩歌长吟不知蝉冕之为王公簟瓢之为臞儒有立者卓越宇宙而与之俱也
　　晦室铭为严文炳作
　　物之相形盖以其对惟其有明是以有晦此韬其光彼耀其芒瓦釡崇鼎自渠所命无中而表暴之皦皦达人过目眇乎其小遗外而内养我昧昧钥所触浩乎其沛子寓此室辱以名之掲日月者倚墙则麾世莫领此宜莫省子谁印是心参寥疑始
　　镜庵铭为明波主人仙师作
　　有镜易尘有明易昏不器之器辉华日新仙师所寳非无非有明何从生尘何从受宴坐一庵照映今古玉盘珠莹霜空月午形渫而光不如匣藏彼过用之洞察毫芒大圜若缺大明若昧曰儒与释异乎不异吾言赘矣师一笑领岂惟为师亦以自警
　　尊已斋铭
　　眇乎吾身中全其天乃徳乃艺可圣可贤彼愒于日或昬于利惰焉凢庸肆焉悖戾隋和之寳借而椟诸康瓠瓦缶掊弃若无世怵乎人吾反吾身苟其已尊宁惟已珍敬夫可愿毋受所贱严其不为毋纳所卑可无亹亹而戒悠悠子如尊之毋取外求
　　王勉夫斋铭
　　逐物者懑然于巨细反已者安否之是计我求其本彼役诸外一室寻咫天地之间盘薄容与如栖睫端王子视之万间不殊砀而迷则鳣鲸横海只以自困得所栖则蚊蚋一睫晏然有余轩裳典坟鼎珍菽水言铭厥斋谂夸毗子
　　箴
　　进学箴
　　勤则不匮废以自逸而况吾儒顾乃愒日雄也竞辰侃也惜阴夫岂不怀汲之弥深羣书之传所以为子政韦编之絶所以为孔圣或苟且馁圣贤犹病惟古巍巍勉将与同云胡弗思委身凢庸盍圆其枕起鸡未晨盍火其膏息须夜分资则敏鋭毋恃所恃文则炳缛无足所足细而富贵大而事业悠悠而图北辕望越酬应棼丝嵗月崩湍我作此箴用谂燕安
　　偈
　　神居实师退院作偈留之
　　瞿昙住西域说法度羣生羣生所依怙目以不动尊惟其不动故羣动皆摄受是时波旬种百千万眷属排拫摧毁辱蜂发雨矢集瞿昙如须弥蜉蠓如予何亦如太虚空云翳自变防砥柱中惊波古今无少损不动而坐胜妙力固如是子道已末法衲子沈世纷竞为住院计匪利即趋名就常不待招逐有栈豆恋实师住神居四众所归向云何得归向以师清修故虽为众归向不作患失想翩然挈瓶锡去若释峤云亦如箭辤势若不可挽自师扫积弊羣魔尚遗种瞿昙昔去世政以波旬故师行不回首彼魔所愿欲虽无末法病或昧不动意请答四众心请为神居地柅车折蜚锡山立镇故栖须弥自无恙太虚自空旷冲波沄沄去砥柱屹不知羣魔今末势残雪行见晛我心寂不动是瞿昙智力是子大法权我不为子道子道可槩举庸酌四众心为子说此偈瞿昙设住世与子同首肯
　　杂说
　　毙蜂说
　　蜂善螫人被螫痛终日不解稚孺遇之几懑絶畏尤甚然逢之不皆被螫触之则螫近其居则螫有入于窻阳迷其穴穴以出之不充遂毙之毙之释然而当盖是非室间物不得不畏稚孺尤所畏吾不毙彼则彼将吾螫袪之不能则毙之不顾以汝有毙之道焉小人衘锋摇毒性善螫与蜂同士君子畏而防之甚于畏蜂彼或肆焉君子仆焉而吾民滋不堪世不无小人人亦不皆被螫交而犯之则螫临利害亦螫犹之触蜂而与蜂居毒寖延吾民犹之稚孺遇之必懑绝而大不堪而使之蹑要涂睨髙位骎骎制人甚于蜂之窻间与人居辨订掊击逐而毙之不遗力可也彼非吾仇也而必逐之必毙之蜂然者吾不毙汝将为汝螫非直自为计亦为稚孺计舜不去四凶孔不诛少正夘复辟而留三思何异仁于蜂必不仁于人
　　仆栁说
　　庭栁二干相若一扶疎一蔚然甚茂人必誉茂者予亦爱之一日大风茂者仆焉扶疎者乃无患木之生以枝叶枝叶以干干以根枝叶盛矣而干不胜仆之道也犹之人徳行根也才干也技艺威仪文辞进趋凢外之接物应俗间而婉者皆枝叶也徳行先而才后技艺威仪文辞进趋又其后焉是不可无要不可胜诸本后者之浮先者之枵然平安无事或可欺人使之誉已投之倥偬颠沛败矣是不犹栁之蔚然仆是风耶吾识之以自警
　　处病説
　　治病有术处病有术治病属之医处病责诸巳处病之术所忌有三一曰讳治身犹国古者之为国讳乱乃乱讳亡乃亡身犹是也吾已病顾乃畏人之知其病意人之幸吾病秘不语人至于一旦不可为矣是谓讳二曰忽羣蚁可以溃隄一爝可以燎原病之生未有不自防而着既病矣猥曰是何足虑食啖嗜欲自若也或且曰吾有命凡可以已吾病皆置不省病安得而不剧是谓忽三曰疑人亦有过于畏而烦于虑者病未为害惴惴栗栗不可朝夕亦或可以甚其病故曰疑予阅病者坐疑而重其轻有矣未若困于讳且忽者之多也不幸而病首去是三者而又必禁声色省思虑絶悲忿惊忧以葆其和而需病之衰其次邀功于药必也淡食礼曰甘受和白受采此与医经不相关而其理可以推知也味胜则药力薄淡茹则藏气平藏气既平砭剂乃功予能淡食家人见谓难能每不难之盖揆之以理尔当进食惟古顔子之簟瓢曾子之并日食原子之藜羮彼之巍巍万古师仰顾乃尔今之奇杰迈往之士槁处埃枵腹傲世者不一而足而吾必极口腹羶芗而后慊耶且淡食而病已枯槁之日甚短而备味之日甚长小不能忍至于大不容不忍耶予临食心此二者故常甘半菽而忘八珍虽然是处已病之说尔世固有无地受病之道惜予知之晚也岐伯曰圣人治未乱不治已乱治未病不治已病古之志士凢其薄滋味谨起居鸩视嗜欲冦防风邪皆所以治未病素问难经详言之矣论语一书吾宣圣为未病之防甚至而人徃往不能遵而守之也故病其曰君子荡荡曰何忧何惧曰智者不惑夫如是心之战掉恂栗气之拂结郁堙无有也病奚由致人或病无乃反是欤至于日用易守者亦有愧焉者矣不为酒困酒无量不及乱人多违之予亦不能敬遵之宜其病鱼馁肉败不时失餁皆不食也肉不胜食气人多违之予亦或不能敬遵之宜其病居以圣训矜言之而此皆违之病将谁咎昔枚乘作七发读之未始不兴岌岌殆哉之叹曰出舆入辇蹶痿之几洞房清宫寒热之媒甘脆醇醲腐肠之药蛾眉婵娟伐性之斧谓之腐谓之伐盖信乎其腐而伐之也曰几曰媒则亦甚防而不可不过为之防也意禹之菲饮食侃之酒不越限君子进御有所和之议四姬无节皆所以为腐之伐之者之防佗流水户枢之譬五禽之戏皆所以反清宫舆辇之惰也欤盍亦则象孔圣枚乘之言寳以为鉴用智于未病无或逾此矣东坡论养生引昔人之言五行颠倒术龙从火里出五行不顺行虎向水邉生且曰顺者死之道逆者生之道也此僊者超举之术予推之而得衞生之理今是耳目鼻口与夫内而五藏人知顺之而巳故易死否且病卫生者务逆之如肾好咸吾过于咸肾则适矣吾形性何所益肺好辛吾过于辛肺则适矣吾形性久则惫肝心脾亦然目欲色见羙女子狎之之心油然于中人之情也而志士君子泯是念非矫也设婉丽横陈也抑而逺之者为是乎即而从之者为益乎外而形内而藏贵逆而不欲顺逆之至僊者不逺降此犹可以康宁永年知逆之贵则淡食可安也嗜欲可禁也思虑可捐也悲忿惊忧可泯也何病之虞予防多病晚乃粗知之噫求之桑榆者巳较之置不求不犹优乎私优之乐以告人也故为之书
　　辨俗见
　　世俗遇冬而暖曰此冬行夏令春而凉曰行秋令其陋可笑士大夫或为此言所谓行令如正月布徳和令二月脩阖扇四月始絺九月大饮烝之类是巳春大饮烝则行秋令矣夏而伐木取竹箭则行冬令矣此虽不足辨恐吾子孙亦瞢此聊书之
　　文以变为法
　　作文之法备于六经学者矻矻他求何哉经于句法字律春秋严矣一字之变褒贬各有在如诗之每章互变而后体备而法严法严而后意足予读东门之枌三章皆述陈之民化其上而游荡至中章则曰谷旦于差南方之原不绩其麻市也婆娑与始末二章自同而异特为奇伟诗人所谓泣鬼神者邪月令世传吕不韦所作每月始末立例为言不得不同其中未尝不变其法至食麦食稻谷事大同小异五月则曰农乃登黍是月也天子乃以雏尝黍羞以含桃先荐寝庙森严奇谲如此屈子曰吉日兮辰良此其法也退之碑罗池庙曰春与猿鸣兮秋鹤与飞此老多得先秦文法六一翁疑之非是
　　文法
　　古人妙于文惟妙故健文有顺而健有逆置而弥健迁固多得此法必我也为汉患者必汤也令天下重足而立侧目而视必我也必汤也置之于上其语弥健而法作文至此妙矣吴芮赞曰庶有以夫着于甲令而称忠也亦此法后山用之于诗独无樽酒为君夀政使秋花未肯黄
　　八卦由数起
　　律厯志自伏羲画八卦由数起师古曰言万物之数因八卦而起陈子曰非也此数谓揲蓍筭法尔易虽至妙其起也则由数有数然后象而至理可索也象一象两七八九六之类是也
　　子谷秬黍
　　度所以度长短也本起黄钟之长以子谷秬黍中者孟康注子北方北方黑谓黑黍师古曰非也子谷犹言谷子尔陈子曰二说皆未为得子谷谓种而可子之谷谷之可子者不赢缩可以定长短多寡不腐败可以等轻重故度量之起皆以子谷而权称亦用千二百黍子谷之説盖在于此
　　三属之甲
　　魏氏武卒衣三属之甲师古音之欲苏林曰兠牟也盆领也髀裩也如淳曰上身一髀裈一踁缴一凡三属师古是如说陈子曰属当音之树周礼函人为甲犀甲七属兕甲六属合甲五属郑注谓上旅下旅扎续之数今云三属取其轻便可出奇取胜故曰日中而趋百里今被重甲犹谓之全装其斫营袭敌亦用轻兵亦属之七六五三谓欤
　　牛车为橹
　　巫蛊事戾太子诛江充武帝赐丞相玺书曰捕斩反者自有赏罚以牛车为橹师古曰橹楯也逺与敌战故以车为楯用自蔽也一说橹望敌之楼陈子曰不然牛车以当冲突为橹犹言安橹也置楯车上御矢也


　　江湖长翁集巻二十九
　　钦定四库全书
　　江湖长翁集巻三十　　　　宋　陈造　撰文
　　偶吟
　　长翁贫自安拙自慰拙故不劳贫故无累瞢瞢贸贸阅人间世玉不献而全足国有役而掉臂氷释夸跂之慕灰死彊阳之气然而嬉笑怒詈起宫羽音歌酒风烟办游戏事是则全乐于天资养于地者也彼孑孑而名掲掲而营将倚墙麾之岂容动其喙耶
　　酹淮文
　　长淮浑浑荡沸潏兮经楚被吴渎之一兮匪河匪江天岂以是限南北兮卫拱皇居神所职兮杀敌之冲师济其出兮皇皇圣筭包九域兮搴幽冀跐龙荒行有日兮掀然临流岂曰效楚囚吊湘屈兮盘盘鼎立胷武库手椽笔兮燕然有石可继勒兮緜緜祀典为神之报歆芬苾兮【壬寅十月十日同行叶三锡君予刘宗元之二君命某酹之乃云】
　　表盗文
　　陈子罢官吴门坐贫无庐百指累然备官舍以居右连城闉其左通衢空旷僻夐块处幽屏断绝比邻之区岑寂无人之境置孥营食漂然而北逮负檐之劳方休妻子之望已亟营营扰扰若不遑息陈子问其然其愬啧啧其意唧唧曰自公之出偷儿赴隙一之日穴吾壁四之日阚吾极仆惊婢寤已无留迹虽幸焉而无丧亦禠魄而震愓揆犯险而徒还岂来意之遽防盍择地而规邻须公归而定迁陈子曰嘻抵冒之一再固盗之顽也有以惎其来繄谁之愆也悖而取虽义之蠧靳其予亦仁之残也丝寒粟饥贤愚所资一贫为累彼我共之守之者罄其术以甚密何异取之者殚其力而不遗岂知夫外其身则其身存私其蓄则所蓄隳达者之徒其大无隅其见靡拘委吾形骸曾外物之不殊相彼凶戾同赤子之一初穽填而槛撤可以驯防貐掊关而去键可以却穿窬自其心而论之有其所有则予亦盗忘其可忘则盗亦予况乎患起于用智疑生于多术髙明之室羣偷所集夫吾今者幸饱温之不谋唶仆奴之赤立彼之来也盖已瞢冒不审得诸外而昧其实宁不由髙墉大屋之为累乎今又警徼之弥増防闲之愈悉四植矛防九省扄鐍惴惴凛凛真若护寳庾而守金埒者宜其窥之不释而乘之愈急也独不闻挈箧而趋蒙荘之诲人祼刺外示陈平之全身匹夫罪也璧未去文豹取也皮之存理则固然顾乃以无有为有不文为文则咎不在彼而在汝曽慢藏之足云然则视盗而一之者徳之至表盗而示之者术之次今虑劳而形弊由两者之俱蔽傥欲其无患欤盍思所以反是仲叹季服敞怳愧悔倒床甘寐罢警屏卫老稚俯仰帖帖无事
　　还鹤观
　　长翁之居宛在涧薖有草不锄无雀可罗翩彼皓鹤来自无何傍我槿篱啄我径莎侧殷鲜之丹顶扬漂萧之袂方刷羽而振迅欲遡风而凌厉童见弃而得主良惬心以暂慰伫立凝情延颈悲鸣俯有粒而不睨寂无人兮尚惊女既嫁而非夫倐悔心而濳萌繄胎禽之翔集必芝田与瑶池胡失脚于云衢受尘寰之攸羁崇台峻沼之间处之犹戾其性庳隘局陋之地得此宁其所宜愍其失所归乃故主言从隙地徐行郡圃砀而迷昔骥之困盐车复而喜俄珠之还合浦佐卿获反于故居华表漫访乎新语汝来其始宜吾之鄙舍池籞之华洁歩小家之寻咫自我而言不幸乃尔孰何栖止洁粒清水彼破琴之戆夫与攘鸡之饕子或摇其牙血刃腥几乃吾是逢不其幸矣方汝来客其居促戚其栖偪侧集枯舍苑宁计之得吾挽其留稻粱是谋鸷猛是忧有系眯于虗明宁它日之休休今其云旋忘忿悁脱紏纒蹑空旷鸣风烟玉粒而清泉吾亦置营营捐拳拳氷释梦觉两适而并贤纷纷万殊莫适尸诸贵而王公贱为匹夫伙若万金细而锱铢认之者愬愬任之者愉愉影事视之固不可必其已有又安可有其所无徇诸物则多累求诸巳则有余吾可不泰然于既失之后慊然于傥来之初凣孙若子吾无隠尔作还鹤观有味其防
　　房陵劝农文
　　诱而谕之曰劝国家宝农嵗劝以仲春俾守令奉而行之盛徳意也尔房民有待于劝者吾不可不告房之水地山泉灌注号为艮田而车建之器略不知其今若壅者壅之不可壅车建而溉不惟凶荒当减十五而平原陆地皆可为秔秫之区房之原陆弥亘数百里而桑柘绝少蚕事灭裂饲守缲织皆未得法端疋狭燥丝绵席暗无可取贵与其植他木不若多植桑柘每嵗春办为四十日夙夜之勤缲织饲守求尽其技精其事将不止温暖取给亦可货以自赡二者汝房民之急务宜取法江浙之人夫淮汉之俗大抵畧同权守淮人也亦以农起家每不自以淮俗为是而农器之制必访诸浙耕者蚕者亦取法于浙故农功日劭亲旧之见从者日以给足吾今乐以身所履者语汝而以待亲旧之心望汝汝其听之外此则赋税必务早输输后期一或追逮费将十倍受笞于官何益母耽道释母徇巫鬼凢吾所见耽道释必贫徇巫鬼必贫或误其命非吉凶不得已母非时聚饮非农隙母遨嬉聚饮多费遨嬉则子弟浮惰房民未免此吾又举以为劝汝其听之归与妇子兄弟邻里乡党即吾言思之或相率从之当渐享安富之利而权守布宣劝课之责不愧于心吾与汝交有益岂不佳哉汝其听之毋忽
　　定海劝农文
　　国家务农重谷凢张官涖政无非劝课之意又命守令率嵗二月出郊延父老谕以此意其望于尔甚切尔居海濒服劳力田频享富嵗之乐今犹以勤农为尔劝不几赘矣抑勤之外犹有可进者兹不容黙夫常赋不可阙尔宁有不知而率惮于输送致烦追逮或鞭扑加焉田业已所有而假它人户籍出没遮覆侥觊不败露而卒不可掩殴詈閧讼以争毫末堕弃耕耨縻耗里囊是皆积习已久迷未反者不可不痛自悛改夫官租未输官吏劳扰于上而里正长旁午于门酒食酬谢夫岂能免或受杖而去不免于输所损如何托名寄产已负刑宪嵗或出谷而人各有心终未必可保不忍小忿求伸其气而不免俛首下顔胥吏之前捐金求售恐其却之所得几何所丧多矣三者未去虽勤于农恐未能全享勤农之利也尔今幸者以吾为非欺尽更旧习无挠官法心闲无事毕力于农晏受丰登安富之乐而令亦得少休忧劳不两利而俱优欤尔父老训诲子弟告谕乡里无忽吾言
　　又
　　言当由中政贵不倦人无贵贱官无髙卑率不外此令临是邑已再见春盖尝遵用令典奉天子之意躬行阡陌酌酒治具以农事为汝劝其所以为农之利与夫习俗已久自贻其害者谆复言之未应遽忘今嗣丰之后复得延见父老皆非姑应故事而已也凢吾起于田间身所更而见之审者悉以告汝盖欲其违害而就利由中之言冀汝听从指日以须跂足而望者皆未甚副吾意诲尔以常赋不可违而不尽输以烦追逮者自若也诲尔以隠寄不可为而立伪户以兴讼诉者犹昔也以至讼鬬好胜费财妨时招敌而结怨最不可不忍尤切切为汝诲而亦漠然如不闻也岂令徳薄而政谬不足以服人而使之从或者所言不切时而不足听欤政与徳令当反求谓言之不切果非也汝虽未尽从令敢有倦于此用是申告汝父老盖理约则易遵意支则难从令不欲多其说以滋汝惑其归率子弟乡闾思吾言副吾意将见化成于下官不劳于上他日言民淳而易治者首举是邑而推原其自亦知令尝有以教之而然此所甚望也汝当明吾心
　　又
　　令到此三劳农矣丁宁苦口亦既一再非鬲上语汝辈孚信邈视所未敢必而今者比之初来比屋之间农业渐成讼牒稍稀诞谩粗减输送颇应期约则是老令之言尔辈盖亦乐从矣用申言其勤切之意去嵗不雨数旬于理宜旱清泉无水利始忧其必且流离饥冻而穑事如愿民在乐土清泉之民亦粗充腹初无流殍天于汝甚厚令亦窃其余祐盍思所以荅报天施荅报之实宜益勤于农俭于家敬养父兄辑睦乡里讼牒诞谩益悔其旧习输送奉公益知谨畏羞为顽犷之俗同趣仁夀之域使凢观风于上继政于后者知老令训晓而然尔父老惠我不既厚矣哉毋忽
　　又【代平江守王仲衡尚书】
　　皇家分任守宰专意劝课嵗二月俾之出郊延见父老谕以农意守也敢不只率汝父老前明听守言吴门之地最为膏腴谷粟之出全浙所赖去年之旱浙民苦之而郡境独丰邻壤嗸嗸汝民嬉嬉虽曰雨泽不愆之故其亦汝民勤农所致非欤勤农之利既已享于昔可不勉于今其归率汝邻里勉汝子弟深其耕精其耘亟其收昔嵗之涝可戒也不可不培乃隄防去夏之旱可戒也不可不浚乃渠陂利乃灌具知勤于农而是之不务则害其所以为勤毋饮博毋侈靡毋鬬讼输官欲先毋以身试官府贷貣欲信毋以诈累乡评苟反是虽勤无益也守到任以来凢临汝以镇静抚汝以寛慈不敢略有苛扰则以身劝汝久矣今复劝之以言是皆圣天子爱汝之意守不敢不遵奉者果如吾言汝等享温饱安佚之利守亦得以免旷瘝之谴以仰副九重之恻顾不懿哉汝父老毋忘守言
　　祝文
　　祀文宣王祝文
　　惟王天纵将圣心传是道师范古今陶治帝王世底治安其原有自衣被天下尽物莫报
　　祀兖国公祀文
　　惟公受道圣师优入其域善则服膺仁则已四代礼乐畀付惟重道之固存万代如见
　　祀邹国公祝文
　　惟公术自孔氏闻知之深养气知言其传有木杨墨迹熄儒不晦蚀卫道之功淑诸古文
　　祀勾芒神祝文
　　青帝司春神则其配发濳振滞无防不育熏为嘉生冀迎嗣嵗祀有常典吏敢不率
　　又
　　嵗事惟新青帝尸之神其佐也厥功则茂鞭春令辰掲防嘉防为嗣嵗请守敢怠废
　　又
　　惟春职生惟帝成化佽助赞理惟神庀司因时只事国有祀典徂嵗之旱民既劳止屈指嗣嵗以逭倒垂繄吏之忧繄神之责恭陈洁蠲神其监之
　　祀风师祝文
　　惟神体巽披拂辅天发育成物之功载诸祀典致敬展诚敢有不时矧惟徂嵗常旸害稼故兹蒇事寅荐蠲洁为嗣嵗请岂止应故事而已哉
　　祀雨师祝文
　　谷之生成雨则润之雨之节调神则司之有余不足皆物之害时而霈焉稼穑用滋脩仪蒇祀国有常典式陈明荐神其茹之
　　祀雷神祝文
　　发潜振滞惟神庀司声嘿以时嵗乃弗沴爰陈蠲洁为稼事请民亦劳止职神之忧
　　登极赦祀诸庙祀文
　　圣天子行尧之道受舜之托揖逊云初泽沛方内自明而幽祀典咸秩惟神有功郡民利赖惟旧侈上之赐所不当后荐诚祠下实惟帝命
　　明堂赦祀诸庙祝文
　　湛恩解霈徧暨幽明惟神黙佑斯民有功社稷因时宗祀腏食弗遗玉音俯临郡敢弗率
　　谢诸庙祝文【丙申】
　　麦者谷之重民者神所庇也为谷而服劳者民率民而趋时者吏也麦以旱而病民无麦而饥虽吏之咎亦神之累也故无麦禾者春秋所讥而有功于民者礼经所祀也斋此心走羣祠盖日日以冀也飘然雨雪殿腊而肇春扫氛沴也焦然者油油慼然者欣欣有生意也解民倒垂逭吏旷瘝神之赐也修辞谒款以答殊休迎嗣嵗也
　　社稷神祝文
　　常旸为沴民实病之田畴龟拆比屋怨咨奸和召戾吏政致此斯民何辜坐须转徙庀职民事神则吏同俾嵗之登繄神之功霈然一雨冀毕稼事惟吏与民均荷神赐
　　秋祀诸庙祝文
　　经曰有功于民则祀之惟神血食此土人所防赖今者嵗事丰穰民气和豫物无疵疠繄神之休畴敢掠美万寳告秋式荐嘉防用伸昭报郡敢或怠
　　又
　　惟神赞帝之化依人而行血食郡境吏民赖庇嵗丰气和实惟阴祐秋报之典守敢不防
　　祀龙母祝文
　　惟神上承帝命血食名山诞育神龙泽润率土震夙之庆郡民弗忘庸酌依向之心少陈奠献之礼庶其阴骘锡以屡丰
　　又
　　惟神阴佑兹土血食自昔诞弥既月人所钦庆是荐蠲洁用陈薄祭俾民乐康而嵗登不懈于永乆惟神之望
　　秋谢至徳庙惠感夫人祝文
　　惟神生有卓行没为明神郡人赖福爰自古昔嵗事告丰人以宁康昭报之仪用致涓洁
　　诸庙祈雨祝文
　　雨不时降农工告病某也持节一道复摄郡寄愓然不宁徧走诸祠冀垂阴骘油云急雨日蒙膏润嵗事有望岂繄人力神况不赀敢忘昭报
　　林屋洞天请水祝文
　　某以天子之命兼摄郡事入夏以来常旸为沴民情嗸嗸圣主旰食夫庶富千里仰寛顾忧某之职也旱势有加其敢宁居凢仙佛之居神龙之祠哀诉备至邈无感通意者诚心未至政术失中有以奸和气无以格幽防故欤计已穷矣时巳迫矣及今得雨庶幸下熟过是已矣惟龙威神赫然出入无有宅是灵湫福此一方兹复请命于龙庶分此水用掲蠲洁仰冀哀悯郡民霈以澍雨嵗事粗收民免转徙则某之庀职龙之血食皆可无愧
　　龙水祝文
　　比以旱故投诚于龙寅奉此水庸展控扣之意果防顾歆信次即雨来日又雨今复大雨民以呼舞吏释重负神之威灵应祈如响更祈惠况调防雨旸卒兹穑事则终始之施与民不忘
　　诸庙祈雪祝文
　　郡虽告丰犹多贫窭嗣嵗之望不啻饥渇年华暮矣雪未应期民则局蹐守敢自安惟神依人而行受帝所命矜恕羣情及时未春锡之瑞应蠲沴导和晏享屡丰迫切之恳非神孰告
　　诸庙谢雪祝文
　　比以雨雪不时致祷于神转首阴晦霰雪防集霁睍已遽上下之心慊然未足去春尚逺神可恝然盈尺之瑞伫解倒垂
　　诸庙祈雨祝文
　　时将徂夏雨不时霈农功告病羣情焦然惟神阴骘此境民所依赖用走祠下为稼事请西成有无系此数日伏愿谒帝祈命鞭龙起伏俾我郡民晏享嗣嵗之乐则职幽司明两为无负
　　诸庙谢雨祝文
　　比以旱不敢避渎神之谯炉熏未熄雨已蜚洒冀神终惠为霖之利继此不靳则斯民免流冗之虞遂丰裕之乐皆神之赐
　　诸庙祈晴祝文
　　稼事告终场功将兴淫霖为害民用咨怨吏之与神忧民之忧显幽不同其职则一止阴为晴神则能之吏为民请神必响答
　　龙池祈雨祝文【房州】
　　吏政之缪致此旱暵夫复何言然龙之神灵宫此福地民所以怙如慈父母吏民之情舍龙曷愬是用躬扣灵湫伸控蚁蝼之悃伏冀慈仁愍恻念郡民之穷窭恕假守之弗逮施以大雨使毕稼事两邑数万口即今解倒垂之忧继此享温饱之乐吏亦少杀其耻其敢辟再三之凟仰惟宏贷之仁毋惜一引手之劳副此翘企
　　龙堂祈雨祝文
　　龙之窟宅此地威灵显著民所依怙今兹之旱舍龙孰愬恳请屡矣其答如响然雨未霈然禾则寻槁郡政之悖有奸阴阳吏之过也民则何罪使至此极夏序将终三两日得大雨或余中熟过是民必流亡吏且获谴亦恐龙之不容恝然也躬走祠下委诚归命伏冀哀怜副此钦企
　　散解龙庙祈雨祝文
　　是山之泉灌溉之利居郡十八而神则尸之郡民依神何啻怙恃久无大雨泉流衰杀近虽应祈而逺迩闻见之间多未沾洽泽枯涸福郡民自昔取必于龙兹用只谒祠下惟恻然动心申以三日之霖俾千里均被神休吏亦阴荷贶施惟龙鉴念之
　　祭文
　　祭陈吴县文
　　云云吾徒相望社燕秋鸿偶兹为寮神合意融情好之胶固玷阙之弥缝谭谐之倾输术业之磨砻断金之义弥久益隆甫病告之再旬欻泉夜之长终呜呼哀哉才难之叹古今则同君之制邑指麾告功蔑肯綮于游刃斵雕刓之成风凛凛黠胥熙熙良农谓将培万里之风背下九重之芝封曽天意之可度而令此涕之不知所从也呜呼哀哉孰如君之听断明而公乎孰如君之临莅清而容乎孰如君之结友应物简而情节而通乎痛哉已矣埋玉有期抱恨何穷我酒既防我肴则丰君其茹之鉴予些呜呼哀哉尚飨
　　祭赵提刑文
　　惟公誉隆宗英徳为吏师践扬中外模楷当世胷襟之轩豁猷为之敏劭圭璋特达干莫立断结知九重储望多士谓当论思补衮柱石皇家而天不慗遗中道奄弃呜呼哀哉俗方嗜进恬不之怪而公山林长往之志盖自壮年黾勉小留其中之所存萧然而不屑其于物也则悗然而泛应亦既苏罢瘵拯雕弊而清风髙操芥睨轩冕桁杨声利邈眎埃之表足以起颓俗振士气人皆凛然知前辈之风流出处与世殊绝也况如某辈托庇二天盖非一日话言绪论厯厯在耳幽明永隔痛恨如何一觞荐诚莫既攀慕呜呼哀哉尚飨
　　祭赵节推孺人文
　　惟灵性懿而淑志恬以穆奉祀则敬御家惟肃生于望族庆门是归有子而秀得夫而才瞻彼女师贻我妇则凢曰有家不显惟式天畀其贤复夺其全踬于中涂逝不待年藏山而运神莫为力埋玉之嗟岂惟宗戚悼往念存我心孔悲荐诚此觞灵其茹之
　　祭丁知县文
　　悠悠生死如昼之夜理有未澈羡生怛化惟彼仁贤斯人所依欻焉去眼渠宁不悲呜呼哀哉君器瑚琏未荐清庙干莫小试随用而效长洲繁丛周施沛然政优才敏儒其根源棒檄屑为以防甘计勤已抚人略行曩志贤愚夀天理有逆施地下修文竟荒是非亲顔孰怡民瘼孰恤为寮之情矧胶投漆抚事悼亡有涕浪浪魂其不违歆此奠觞呜呼哀哉
　　祭汪叔量文
　　彼良者玉载妙其礲有挺其材宜即之工欹嵚温润盖世若公涧松兮榦梢云荆璞兮气吐虹曾不得备重镇于东序荐一柱于公宫况摧折而糜捐方迪吉而告凶宜朋知之见闻惊此涕之无从呜呼哀哉我则姻家契合趣同眷三载之周旋发其蔀而啓防庆吾儿之附葩得氷清之妇翁消鄙吝之曩怀收著述之新功掺别袂之一翻想音仪于鳞鸿楚水兮悠悠淮山兮崇崇千里兮相望梦境兮与通我昔计行拟访公而舂容云亦办来省老衰之萍蓬宦游拘纒予既阻西姻事营画君不果东曽蕉鹿之一寤痛明幽之异踪呜呼哀哉孰如公之赏予真兮匪缪其恭孰如公之爱予子兮一系其衷孰如公之纯诚俨恪兮嵗寒始终今焉已矣孰与之订出处而谭汚隆千里之遥兮薄酹是供楚水可尘兮淮山可壑怅此恨之难穷尚飨
　　祭罗枢密文
　　呜呼哀哉万生芸芸天所司也钟为仁贤民所资也夀夭之殊恍可疑也岂短长必有所制将听自尔而无所尸耶嗟嗟先生当世之师有国之基民之怙恃君子倚毗其身在亡关时盛衰伫观修程一旦及兹呜呼哀哉正学心传公黙会之宏材时须何适不宜泛幕莲于江城领英荡于震维邦有元龟民頼母慈倐芝检之催归方宣室之受厘肃肃朝行蔚为羽仪涂抹诰雅则帝纶増辉铨叙官聫则臣工允厘适事变之非常人莫保其【阙】睢幸元弼之调虞借婉画之赞禆蛰惊涛而席平卷氛祲而天披投辅国于有北翊曽孙而垂衣帝曰惟公副予畴咨本兵之地舍公其谁曽蕴之未究奄波逝而莫追呜呼哀哉地辟天开繄今何时如伊必莱如臯必夔屋必栋梁亏一则阽危人必四肢废一则弗支有如先生其夀止斯此所以吾君兴慗遗之叹而斯民深殄瘁之悲也而况吾徒倚公挈携是挽是推是嘘是吹培纎植以干霄风弱羽而云蜚鳞翼攀附自昔是期竹帛姓名今其庶几曽是瞬息志愿遽违彼苍者天茫莫窥福善祸淫岂其吾欺恨终天而无尽泪浪浪而绠垂彼苍者天知乎不知有肴荐盘有酒注巵公一茹之慰我梦思呜呼哀哉
　　祭石湖先生文
　　于伟先生斯道宗主斯文楷模外庸内勳傲睨龚黄臯歩益趋士蚁附之小大迄成如金在炉文振哀玉笔奔狂螭乃其绪余一昨龙荒雍容口伐气慑大胡公推上仁天怒为霁南北免鱼活亿万人夀当永延顾止此欤徳人去来寔天所尸偶圣诞贤孝宗睿明公起作辅数庸非天嵗将流虹公则游世实先期年及乘白云复期嵗差帝后公先昔重尧华今参羣帝惟公周旋生荣死哀实孚名白顾何歉然我归自东恍隔显幽情有弗宣念昔杖屦日亲色笑心铭话言荐防此觞师资如在有泪颓川
　　祭林子长右司文
　　堂堂如公世第一流其学粹醇其文炳彪其守之卓其用之周其骚雅也今代之元刘其政术也前身之求由郎省宰掾课效独优西麾东节播之欢讴此其小试尔矣终不得斟酌国论丹青帝猷然其翛然物表之志盖尝桁杨轩裳一壑一丘其所以和归来之章而新横塘之居也足以见其不惠不夷而傲晲公侯我辈从公许以好修为礼则隆情则绸缪朅来周旋觞咏唱酬色笑爱予熙然而春名理规警凛乎其秋日月以冀者践丹地踞黄阁而侍冕旒也汲引茹连固非所蕲庶或偕坐上客为羊河为刘侯为枚邹呜呼已矣怛肠裂而胄抽酌彼醥清侑此甘柔公其茹之慰我沉忧
　　髙大卿哀辞
　　伟哉堂堂颙颙仰公时英哲兮其学邃诣其才超轶靡或缺兮胷涵宏大气陵髙寒挺奇节兮孤介自守廉隅凛峙耿玉雪兮皇曰咨女粲为使星炳卿月兮侨之遗爱武之去思曷其竭兮奇抱陈陈百未一施俄中跌兮中州余运丝棼燎烬方骚屑兮天不憗遗即公巨帚扫腥孽兮俪浯溪石嗣燕然碑垂不灭兮储精蓄灵复几何时产此杰兮我曩即公聆堂下言薰莸别兮断断铜墨煌煌旌纛望淮浙兮公骑鲸鱼漂然阆蓬成永诀兮有堂翚飞有子山立修佳谒兮抚事兴怀老泪莫制锯霏屑兮恸为孟孙泪偿唐瞿剑首吷兮










　　江湖长翁集巻三十
　　钦定四库全书
　　江湖长翁集巻三十一　　　宋　陈造　撰题防
　　题钓游图
　　风烟万顷生涯一蓑修鱼食以垂丝乱鸥羣而分波吏曹防虎如此乐何把玩是图恍若镜清深蹑陂陁也
　　题石兰图
　　羌楚佩之可纫眇郑梦之安取政使媚九畹之秋孰若得一拳之友
　　防郭元迈北中诗巻后
　　郭公忠烈士也方国歩之艰请于朝使不测之敌毕命絶漠羝未乳鴈不度只影自顾与汉节偶政复铁心石膓恐不可一朝居而形于诗笔语工律严萧散之趣迈往之气不可湮没公忠烈士也所飬又如此夫诗之道深矣士以之傃患难甘忧虞盖有助焉三百篇所载多贱臣羇客幽忧无聊之辞而遭谗畏祸者之作皆悲不失正怨不至怒刺讥其时而非诽也盖其得于诗也深故能安于无可柰何而为致命遂志之君子亦岂苟然郭公之于诗盖当求之古
　　题月谿辞后
　　梅花赋似非广平语九辩招防峻洁厉严宋玉之文盖不愧其师至赋神女则妍嫮妖蛊之态俨在人目士游戏翰墨情寓于辞不主故常乃妙尔吾宗梦锡公养髙行意傲睨人士若不可挹而扳之其文髙古简淡称其所为见于长短句则婉丽丰媺音谐字帖使人诵咏吟玩若交五陵佳公子相与坐锦帐目蕙兰而耳笙箫狎兴自生幽忧不留予然后知二宋公之随作而工异乎长彼短此者礼讥张而不弛而善戏谑兮诗人不去予于月谿语亦云
　　防龚判院罢邑质钱二帖
　　士有得于中其于应世桔橰仰俯虚舟泛浮我无心焉然其氷蘗厉操一介不取自守严甚此数纸元亮归去来草鲁公乞米帖也龚氏寳藏之
　　防龚刋院诗集
　　龚养正幼则能诗文造物者困踬之诗文【阙】　　徤浑厚而鬓亦霜身且衰矣此集其先大夫判院【阙】　　所着清峭奇丽句工字穏而老徤浑厚信得之深且久者以是知吾养正之学有自判院公之多奇名位不醻士不满于此而养正五十未禄谓治世果无遗才矣岂其然
　　书某氏辨诬録后
　　理然而人不然之之谓诬即然不然而晓之之谓辨谓夷惠污谓仲尼佞是诬已若昔孟子著书而杨墨熄孔道明辨之之力也至然其然不然其不然则固不可谓之诬然乎不然而彊为之辨则欺矣某之在本朝穷凶极恶流毒天下载之公论有不容掩后之言奸邪必稽焉是固可谓之诬也乎非诬也而猥曰诬从而辨焉孝子顺孙之心其亦出于爱矣乎夫爱祖祢则有恩而是非曲直则有义以私恩而挠公义其可疾也而出于爱祖祢之心其亦可怜也夫圣贤君子不幸而祖祢如某有之矣爱之固有道也舜之瞽禹之鲧舜禹岂不爱其父然不闻果于辨以自餙欺人而废公义也周公告蔡仲以盖前人之愆曰惟忠惟孝迈迹自身蔡叔之恶极矣圣人犹以为可盖者系仲也盖之之説舍忠孝无他术而蔡之绵祀始终春秋则仲之盖前人至矣非自身耶沈充之附王厚罪浮于哀章王伟劲也耻之虽耻之未闻譊譊焉以不诬为诬也卒之甘死国难死于难其足以赎乃祖之恶矣冀缺耨妻敬之甚晋用之而功夫非芮宗耶士不幸为某之子孙者吾谓事上则如仲之迈迹忠孝临难当如劲之处死不避置未用如缺之不忘敬孰曰不可夫何暇烦于言昔者敬宗之有逺也武之有儒衡也义甫怀光之有湛与璀也皆凶人之后无恶也赘而辨则恶矣且某亦可悲也已甘取凶忍悖戾之名不暇辞汲汲为富贵计为子孙地富贵则醻其欲而其子孙至于含耻彊顔费辞犯严而万一其言之售是何工于为身而拙于谋子孙欤取快一已而贻祸无穷不仁孰甚焉心之不自抑以计后世也而其为后世累乃尔不智孰甚焉仁且智曾于某而责诸吾以谂仕而计子孙者
　　防郭太尉书李卫公问对
　　昼破坚阵夜接辞人上马击贼下马草檄男子事业富贵所自出者晋命帅必诗书礼乐之士元元本本夫岂偶然予谒帅相郭公于扬州公一见延以代舍时接谭辩凡古今治乱盛衰贤否去取盖梃楹分一二数衮衮不竭其名章俊语惊荡耳目犹置不论然则雍容而宗祏安谭笑而勳庸隆进退出处世无间然有本者盖如是观先太尉此帖其源流所自当求之摧锋防坚汗马执鋭之表也家世之蝉聫忠孝之传承功名之烜赫也宜哉鼎彛竹帛夫已累代宁复公慙卿卿慙长耶西平有子听复继愬比郭氏尤贬况其余
　　防蔡武伯家藏尹和靖所书孝经
　　士何以探道曰尊经何以抗志曰慕古不经则他不古则污和靖尹公一代名士其尊经探道今者所宗孝经十八章盖其手书想平生六经之学箸之心笔之纸不一日废不一二传惜不尽见之是书流落而武伯能有之时玩诵不忘武伯经术士孟子曰是以论其世是尚友也武伯慕古之心世所谓则而象之者非耶
　　防知安老人诗
　　士有傲世不仕胸次所有足以细物自重世不知而不悔知安老人是也公四明人于书无所不读绪余诗章犹颉顽名軰上读此数纸萧然尘外之姿在吾目中某未识公而得公为人其子梦锡予畏友也故得盥手细读于吴门芹宫幸矣继此拜床下获聆其謦欬又幸也
　　题笔工俞生所藏书法
　　俞处士造笔精致甲吴中俞颇能书理则然然糊口不余见古碑法书捐衣食求之不论价此亦奇嗜癖好未可以常情计所蓄多善本此轴真迹可寳士大夫愿得之者俞能有之予敢以市工例视之耶
　　题某人论史
　　读经如拱侍夫子读史如生乎其时目其治乱而与之辨论者乃为善学阅此论千载向背是非了然心目间学史者之法也某玩史有得甚多每为诸生讲説渐成编帙不得是正夫子临帋愀然
　　书徐晋宁传后
　　靖康之变终天之痛也向来酿毒挺焰之人漂忽秽腐使人言之而唾而刘鞈李若水郭永之徒凛凛不死晋宁于三子盖伯仲间读此传如挹雄姿听忧国料敌之谭思九原之可作夫恶得而死之阅古今而论定君子小人邪正之间天之予夺孰为优劣方公未被围纠集民丁十五万为勤王之行议者讲遽已使吾悟其谲公得逞未可量也敌之谋我也一皆侯景故智景之举逆顺众寡不侔诸侯勤王则缓以讲既罢则复进罢而起我良难景易之梁惮战幸休彼洞测之平侮之卒得逞凡敌所以欺吾与吾所以受欺台城之祸无少异而徐公之徒抱恨地下无终穷时端在此故吾并书之以谂谋国者庚申闰二月五日书于武林逆旅晋宁讳徽言
　　题王勉夫杂说
　　吾友王勉夫经传记注辨析凡三十巻其议论之纯正稽考之精确钩摘之博洽信可以不朽盥读再过还之手抄家藏请俟异日
　　防赵子野诗巻
　　予好诗世之诗人多与游阅之多故人不与其能或与其知晚乃得赵子野诗读之予敬且服焉清峻而丰腴丽雅而精粹其调度功力排奡顿挫沈着恢托诗所应有尽有之盖未易措评裁也欧公谓老泉吾贤孙石之文今于子意乃足予于子野亦云子野所学其源则三百篇其支流引不杜子美不留眄也而其春秋甚富往往以李长吉为比长吉之作工矣然在子美一体尔子野将兼之不难昔人曰不恨臣无二王法恨二王无臣法犹有为若言盍以是复之
　　防简斋帖
　　某从寺丞公逰获观简斋先生进御三帖亦既防以短语而此帖盖其与夫人书仲尼所谓如见大賔者邪卫常精识吾犹得而间然冀缺敬心古不容于专美徒劳稽首已后执鞭
　　防沈子宿潇湘连璧诗
　　荆公集他人句为诗工矣至丹阳葛先生又能为唐律诗体尤工然未有专以坡谷二氏语兼举互足而成成无龃龉如沈君者千里厯块孰若回防如萦者之为至也余不识沈君意必清臞骨立如古辟谷混世仙子鹑衣壁立无求于世者耶昔人谓诗穷人或且曰诗能逹人是一为简斋发此语耳逹一二穷乃十百千万也沈君于二老诗嫓取工甚妙于诗不疑予固敬服而又忧其穷未艾也世之轩轾士者能忧予所忧则穷达特未定南卿兄姑待之
　　防赵路分书予处病说后
　　予多病顾难死处之不悖也一贵人病予书所以处之之说谂之后三日问之未过目也退自咎岂其言之缪悠文之荒陋故尔见弃耶赵侯夷仲来髙邮偶见之自书以归笔势遒媚无率遽态予年七十一矣食眠犹佳何以致此夷仲六十三其肤貌充腴目光射人谭辩倾注仪矩漂萧如五十许人而所谓贵人者气且奄奄即之可怜则其于吾文去取轻重之间盖不徒然也
　　防赵路分书予诗文巻后
　　予为文写意而已初不自是间示人亦有予之者然不自是之心未泯也赵侯夷仲江南之宗英妙于文者定交于淮南之髙邮得予西游藁取其诗赋杂说凡十四篇手写而藏之噫猗和弗睨决非至寳良乐回眄未为下乘吾于是颇得自慰
　　题吕居仁诗
　　东莱吕居仁诗言从字顺而其格律迈远严宻学者师法也始余贫甚仅得建本熟读心终不惬丙午主吴门教印得此本寻旧书阙三之一以是知贫而学政自不易力能得书不应遽忘云
　　题变离骚
　　归来子之于楚骚古今源流正变之意备且尽矣山谷曰设欲作锦当作锦机君子之于学取法以类如此是书也盖机之良取法者之不可一日缺然也然归来子泛然取必叙述所以作与所以取之意其又典重深粹求之西汉司马长卿刘子政其軰流欤王襃谷永之徒犹当辟舍归来子苏门髙第是书又学力既定之后耶故予深所珍秘以此
　　题荀子
　　理以文为显晦而其浑厚之气严宻之法至西汉始衰西汉似未衰也校之先秦书有间矣虽谓之衰可也书出乎秦之前六经之外惟孟荀理之寓乎文浑厚严密与经表里其他书言非不工然不自儒出故舛駮杂乱过目之具尔习之则疵吾学荀子之书违道百一孟氏之流欤杨雄固多愧况王通氏乎予穷经攻文也久知玩是书而此本字大少差甚快老境姑齐其句读藏示子孙有未善未能以意断者甚多此则有待焉
　　题长庆集
　　乐天人中龙其学粹诣其操守卓伟尽爱君忧人之心而不害为放达超胜读其遗文如挹清扬而亲谭麈也此板在平江公库嵗乆漫灭予以意补葺之遂为嘉本时与防荘宣公之书表里诵之莫知其孰为优劣也
　　题六君子古文后
　　古不以文名而其文垂后邈不可及人非学而能何道使然哉后之人有志于古必力学仅自立学虽力而不至焉者皆是也古文衰于东京至唐韩栁则盛未几复衰至本朝欧公复盛起衰为盛非学力深至不能予是焉学乆未有惬于心乃取六君子文类而读之如昌黎之粹而古栁州之辨而古六一之浑厚而古河南之简切而古南丰之密而古后山之奇而古是皆可仰可师集而参之肆吾力焉庶以逞吾志如诸公之墓志表尤奇笔然不胜其多又不容率意去取姑置之云
　　题东堂词集
　　毛泽民集合文诗尺牍乐府为十五巻刋于嘉禾郡库予校文秋闱得是藏于家细观静阅其眎苏氏之门秦黄晁张陈李軰未遽辈行要为当时文士伯乐肯顾宁复凡骨士之从事斯道当贵重之
　　题陆宣公集
　　孔孟栖栖旅人万世师之屈于一时信于无穷圣贤往往一揆陆宣公一代人杰其模画经济伐谋切机制物务而洞人情王佐才也而文采论辨雄放不穷异世之贾谊刘向欤徳宗不得已而用弃若断梗一时共事奸憸如卢杞裴延龄之俦睨之埶仇然不逐之杀之不快也可谓不遇至本朝眉山公剡章上其奏议推尊之甚至我夀皇圣帝又命迩寮分日进读今日之幸视昔之不幸不啻酬之盖道不同肝胆椘越心契而道一越宇宙殊古今犹同堂共处也夀皇后世虞舜而眉山公孤忠奥学辈公无忝者使两公同立乾道淳熙之间都俞拱揖足以挽回泰和之治不待推挽之劳谋断之须乃济也予前后访求公书皆不得善本淳熈己酉考嘉禾试竣事郡侯以是賮行纸薄厚得中而细洁白字端谨遒楷遂三读而藏
　　题范蜀公奏议
　　蜀公景仁东坡之所敬畏迂叟叹慕以为不及者其爱君忧国之心立朝经务之节槩见于此予校嘉禾秋闱试得此书惜其多有漫灭妨读诵俟求善本改正而藏之
　　题东堂集
　　问牀头之易了其非痴补射朋之缺惊其所能非定从楚庭毛遂下客尔士不外示其抱负何如也毛泽民仕临安其守东坡坡士麟鳯也晚乃受知予读东堂集玩绎讽味其文之瓌艳充托其韵语之精深婉雅视秦黄晁张盖不多愧比文宗学师不彼即而彼即之其贤于世几等此集嘉禾有板予己酉嵗攷是郡秋试郡将赵侯送似遂得寳藏之
　　题活人书
　　予为举子时朱肱伤寒活人书爱而读之百问十一巻略能上口或曰治伤寒祖仲景是何为者予惑之后问友人侯元英是书多称仲景能无遗説乎曰是不惟于仲景无遗説曲通傍畅凡伤寒书几尽矣元英良医人所服予所敬者然后知説者之妄愈益爱其书得是善本表里六经课诵之并识之以诒子孙
　　题养老书
　　予防则多病阽危屡矣自以为必天死无生望今老矣多病自若然必死之念十减八九盖不善用壮而善病也使推用病之见于用壮时康宁上夀有不足道诸子求得此书以吾老且病其为用益宏矣然其术中国所传彼固言之矣药食好凉中土则宜用之东南当即此语审处之
　　题本草单方
　　一则专多则杂事物皆尔况药之用于病乎予防多疾好穷药性尝用香附子用木贼用露蜂房皆一再騐其法尽载本草书人顾不熟读之尔思欲会蕞撷揽以应须者未暇也不意此惠术有先之者是书板在四明予宰定海首得之列为三十五巻始于服饵终于妇人小儿杂疗法亦备矣然条分类别一阅可见益知异人世不乏才贤有识所在有之装校藏秘不惟自卫旁济醻其夙心而不假编集之劳晏享此利绍熙辛亥十一月朔书书之何志喜也
　　题程氏易传
　　程氏之学与苏氏角立通儒硕士不可偏废予得苏氏易传又得是书繙绎阅诵多相发明予所谓不可偏废者非然欤规得善本正其漫灭讹舛而藏之
　　题隋书
　　隋文乘时侥幸据有全周之业陈氏失徳天复假手毙之奄覆六合志得意满以为万世金城之固而无得于君道不学而自任莫足固缔天下之心借不哲妇讧内孽子蛊后诒燕维持之计索如也何能长有天下且若是再传而灭诚非不幸然其一代兴置废革与夫忠臣义士谋谟著述之徒儒者不可不精攷以为法戒是书八十五巻旧十七册本在绍兴予介察推汪公印得之并为十一册
　　题春秋名臣传
　　春秋人才尚余三代气质然非左氏之文雄古严密亦孰能敷叙发扬如此其言与事随编年而书君子欲其迹之本末可攷辞之连属毕见或类而为之传往往失之漏畧此书成于贤良王当不惟该备无遗而复引史记国语等书补苴弥缝之而终之以赞多出新见学者与经传参读既足以见当时人才出处语黙之大槩抑于著述体制所得将不赀予宰明之定海尚书罗公寄惠此本字真纸佳真吾家之至寳也
　　题长庆集
　　乐天一代钜儒读天下书无遗而发诸其用其道自事君行身即功扬名有余裕矣会粹此书淑诸人法后世伟哉可师仰也此本板在四明予印得之暇輙课数纸振发旧闻之遗忘者其益不赀其间差误亦改定一二纸好夀百年未艾也子孙其寳之
　　题沈氏易小传
　　诸家诂注易多矣有得必有失观之者集取其徳无恶也然未有得春秋众贤用易者惟丞相沈公黙探钩取而发千八百余年之遗意笔为小传皆以春秋君子用易之説充而周之沿而求之源而流之邃哉妙矣是书也可不心醉焉蔡墨言龙而曰在干之姤曰潜龙勿用初九变则姤也同人曰见龙在田九二变则同人大有曰飞龙在天九五变则大有坤曰见羣龙无首变而尽则坤坤之剥曰龙战于野坤上六之变也丞相之学其本如此然其间犹不能无余意遗义取之未尽求之小差者叉尝潜心焉因而穿凿其说则过矣亡友周令誉卿授予一纸书乃春秋时战法其法纯用易而尽屏卜筮家神将时日诸説周云上庠一士人出意用之占事如神乃知读古书可得古法思与不思尔沈公深得之者予又知夫读书不惟徒役心目而已
　　题孔丛子
　　吾夫子五经论语孟轲氏七篇与四时俱运日月俪明可学不可议可窥不可穷其余家语戴氏记礼杂以汉儒之言非孔孟比学者精择审取之其悖鲜矣孔丛子又次二书然持论正守道严孔氏家法俨然在是自孔氏者不可无此书是本字大而楷少差误可寳藏者盖传之于四明公库云
　　题孙先生春秋解
　　春秋经社吾乡故中丞孙先生莘老与为之晚又为之解其于经穷尽该备几无遗意遍访亲旧客有以遗赠者遂为全书岂天为斯文地有物呵护欤何乆暌而忽合也稍正其传写之误而藏于家俾子孙知其不苟全得而易之昊天不宜
　　题孙公谈圃
　　吾乡当祖宗时名士辈出坐权臣讧防罹衅避祸多寂不闻世孙公一代伟人后无传焉谈圃所记无非植名义资见闻为益不赀如为言官时论张问吕公绩事其危言谹论此类必不一无从考其详矣其诗法清丽严宻唐元白流亚亦不得全编读之为吾辈师法公之不幸如此然非刘公延世纪其绪余以示久逺遂湮灭不闻耶今檇李张公守吾乡仰公风节持论大书锓木博其所传以淑多士其道因二公粗见犹为幸可以慰公九京矣
　　题南华真经
　　是书一已足今乃三因自笑其廉于世利而贪于书
　　题百一方
　　予少多病刻意方书且博求于人得于方书之外往往取効如意嵗丁巳之官京西正月十有八日谒汉阳使君王公璆公一见如旧知问为政不吾靳因惠百一选方一部四袠予向之求而得用而效者尽在焉乃叹得书与识公皆不早也公云吾裒集十九年乃成书其勤如是我辈顾安享用之士君子以仁存心凢其济世利人不能行慊如也公之此书足以醻满所志而况政术父母斯民有不可掩者在予皆不可忘故识之
　　题国语
　　左丘明传纪诸国事既备矣复为国语二书之事大同小异者多或疑之盖传在先秦古书六经之亚也纪史以释经文婉而丽国语要是传体而其文壮其辞奇毕萃于此学者表表读之乃可吾家藏是书乃监本也句而音之是书字尤大纸不恶尤可宝惜而制置袁公自成都致房州见赠焉蓦山絶壑凢四千里噫公之意厚所遗物在此不在彼吾敢忘诸
　　题方舟集
　　蜀之文风自文翁始本朝东坡先生起于峨眉文章节气照映今古坡其文翁后身耶蜀人社稷文翁而天下师尊东坡盖无时而已也南度之后二李先生以奥学奇文名天下予来房州制置袁公以方舟集见寄始得盥诵熟阅之如拱侍文翁而承坡仙謦欬而瞠乎挥扫时伟矣盛哉坡仙一代名师而当路欲杀之方舟亦起辄颠顿不大施以死天之于二公徒予之名徳而靳诸荣利何欤岂斯文与富贵同意未易彼此轻重而不可兼取之乎二公同时之人熏灼目前而寂寥身后或者羞道之则天之意重此轻彼决也儒者观吾言可无沈叹
　　题石次仲烧尾集
　　予昔官当涂读石刻慊然也文乃宗教石次仲闻誉之者不敢信盖二十年矣次仲已死官房州制置常伯袁公寄次仲此集并汉君臣歌细读之与昔所阅若出两手何欤岂次仲得于文不若诗欤抑偶不工将既病乃作之欤此集实有可观然文终不优于诗决矣
　　题邵太史西山集
　　邵公济博康节孙子文之子溥弟也其文章赡缛峻整杰出南渡后晁以道尝曰恨六一东坡不见子以道名重一时非多可者设二文忠果见之其必置之苏子美毛法曹之间乎其于熙丰元祐用事臣泾渭去取正色书之曾无依违使人増气盛徳后所立伟然天报之也此书板在蜀予丞房陵制置常伯袁公惠五书此其一公知我有好书癖致之不惮逺负以马盖纲卒也其勤叵忘况吾之能好常伯之肯致子孙继吾业欤皆宜念且宝之
　　题家语
　　孔氏家法尽具论语矣家语虽杂以汉儒傅防悖理法者少自孔氏恶可阙此蜀本纸佳字大盖制置袁公所赐去眼四十有八年乃今得而有之何念之深类酆城之访剑不索则获几象罔之得珠书以志喜云尔
　　题韵类坡诗
　　东坡仙伯之文韩欧伯仲其于诗迈往劲直之气溢于言外而其严宻腴丽清而不浮工而不露学者与子美表里可也予防则诵之上口者千余篇中间局于科举置不暇及盖数年壮则仕仕不达连厄穷乡官事小间得寻旧学创以韵类其诗为五防凢一千三百九十一首于食饱散屐防吟长歌曵杖扪腹不惟玩绎磨砺其规律而穷涂鼔吹盖无以加此
　　题韵类诗史
　　学诗三百篇其祖也次楚辞是二经不于其辞于其意意无有不道也杜子美古律诗实与之表里予读子美诗能上口来房州多暇创以韵类之庶便歌诵成书矣编之多舛不伦以予疾意草草亦吏笔缪乱再整之善是则子孙责予老且倦矣安知絶无如予者抑安知无防予者昔厐祐甫问诗法于东莱东莱问之曰子读子美诗乎能暗诵矣乎未也授以善本予方他之反将语子请诵此既还复问则皆上口东莱遣之曰子自有师矣厐自是以诗名孙仲益称李师武诵子美古律诗十巻不遗一字前辈尊信如此悠悠视之何也本朝东坡黄陈其正予亦韵类坡诗干三百篇幷黄陈诗皆能暗诵然诗学终愧古人又何也
　　题大易粹言
　　予学易始得东坡传后有沈丞相小传几足矣今复得粹言其间载诸公所得深者叅举而互备此板在舒州已就漫漶又迟之将不可读予修之两月余为佳本是三书日在案乐则鼔吹富则封君又师其严且温也其思嗣吾志哉
　　题七书
　　长孙防得官右列势须习七书乃仕求于金州大将李公珪惠以此字楷纸厚可爱玩付防读之予亦揩摩老眼时诵一再过或命防诵卧听之尔索之武略予求之文法此书言从字顺未易专以武事待之老泉先生以孙吴简切与迁固并论之亦是意已
　　题夏文荘
　　夏文荘公辞藻绚丽自其始学即含台阁风骨老尤雄健不衰当圣君贪才天下右文之时是不容不富贵者而其所以富贵则不能不使予悲唶荘子以义命为大戒士当后穷达先所守予求是书于鄂守郑防得以藏于家使子孙宝之而又知予意故云
　　题孟浩然集后
　　孟浩然襄阳贤士当世名公犹钦慕之髙怀清致使不能诗亦时楷式而是集所载谨格律于闲淡隠严密于纡余不深于诗未必知之当时里人作浩然亭后更为孟亭谓贤人不可名按本传孟浩然字浩然犹郭子仪字子仪彼恐人拘此故以名为字耶目以浩然亭无恶也只示思贤之心易见尔而顾更之何欤庆元己未孟秋九日鄂进士张君该惠此集舟中细阅因识之
　　题四时纂要书
　　不正而富苟焉而贫君子不予用是书未必遽富按图从事十举三四其不贫必矣不贫而义毋恶也然必以甲乙占验冠于月始亦六经史汉备天人意耶于此而拘则害乃事读之者谨之
　　题太仓稊米集
　　嵗丙申予尉太平之繁昌客臧仲文自当涂访予臧能为诗而未已者颇尊信周少隠诗録示数十篇要为得诗之法恨未尽读也来襄阳帅许公以其全集赠行舟中无事借以遮眼珍投也然详读其诗了知其楚人此固细事无之则尤佳尔
　　题防府元龟
　　博极羣书文史足用记亡书三箧写五行志谁不乐此然人才不齐有不容彊士耻一事不知则类书未可忽也防府元一千巻章圣皇帝命为之以恵学者类书莫详焉自命下至大中祥符六年凡厯数载自王钦若而下大小臣编摩校勘凡二十九人吾为儒思有之凡四十余年乃醻其志是书都大王公赐也自成都之襄阳走三千里夫其成之久求之不易致之甚难束阁不观委之蠧鱼防矢此非吾佳子孙也书以谂之
　　题卫生家宝方
　　予防多病老且衰偶未死然亦以收方书故延视息至今诸子以是为忧故凡方书闻见必求之必得之乃已卫生一书尤为该偹精宻房之医者李生有之遂传其本一再用良验其版乃南康军何人家或曰遗火灰已久矣是宁可不传尤不可不宝藏也
　　题宋百家诗
　　唐百家诗类以事此诗类以人比唐尤详博人有能不能诗有工拙似不可以人彊取之曽公所编不必皆以诗名予犹惜之至金丝宫羽之杂奏金翠朱碧之相晖铿鎗焕昈略无间断噫富矣是书二十一册六十一巻蜀本也魏提干南伯见惠














　　江湖长翁集巻三十一
　　钦定四库全书
　　江湖长翁集巻之三十二　　宋　陈造　撰论
　　姚宋上
　　明皇在蜀论肃宗用房琯知非破贼才姚崇在贼不足防至宋璟则曰卖直取名尔人各有见自其见持而有为而治乱盛衰形焉明皇之言平昔之见在是宜其致天寳之乱也陈子曰精于治者无善治之功精于医者无善医之名无功无名非果无之也销患于无形故无功除病于未兆故无名而功名者次之功立于有事名著于有病天下孰不功名者之贵而精于治与医者不然古之圣君贤臣讲磨治道图回天下其详载于六经六经之书明并日月功配造化然大抵皆保治之术所以维持缔结使天下无事祸患无得而作是六经之防也其大意必曰正心曰脩身曰纳谏曰畏天心通下情勤政去佞如是数端而巳未尝曰兵何为则敌摧刑何为则人畏智诈勇力何为而用之凡二帝三代所以持守天下求诸此足矣若曰邻国见侵非孙吴之智不可以取胜疆事见告非韩彭之勇不足以得志是后世之君臣浅之为治治不能安天下于无事幸则揭丹青以自夸大不幸则委苍生于虎狼之口者也非六经之所贵也和扁之医观色察脉必告曰勿为是勿嗜是而疾自销于防防矣推床撼屋噏噏求死焉治而药之曰吾之功起死或者甚其疾以自大其功功则功矣非和扁之所贵也姚崇才有余而工于顺适者也宋璟才不逮其节而以直弼正其君者也委二子于干戈繁兴事变抢攘之地姚固有余宋果有不能办者然朝夕纳君于正率臣下以无枉使天下之事变无自而萌则固属之璟矣天下之理顺适者可憙而守正者似乎矫拂振办者类才而静重者似乎迂濶有可喜之功者必售无媚上之具者易厌自古皆然况乎明皇以英睿通逹之资适久安无事之时志意得而侈心萌其视迎刃破竹适巳便势如崇者安之久矣璟乃一切矫而正之然犹相之数年者无乃迫于公议姑惟留之其心固巳氷炭惟恐其不去也其真情非在蜀则至死不露向之君相之情特矫而忍之以相弥缝尔主人有直其突者又积薪焉客劝以曲突徙薪不聼也一旦火其室邻里救之而止牛酒劳之曲突徙薪无恩泽焦头烂额为上客或者得以讥之宋璟之正曲突徙薪者也姚崇之才焦头烂额者邪使三代之君得二子任之轻重固有主矣惜乎明皇不足以知此也
　　姚宋下
　　或曰明皇之相姚宋首称予谓天宝之乱姚优为之顾乃优宋何欤然则排难解纷之才无贵于世乎曰非然也世所谓才者非独后世贵之先王亦贵之矣才贵乎用尤贵乎有才而不用才者有事而后见于用者也储其才而无事焉才恶乎用是最先王之所贵也先王之世凡智可以立事勇可以摧敌拓弛不羁之士莫不兼收而不遗以备吾不测之用然卒不用之者正以有深谋逺虑正已率物之士相与周旋朝夕有一善推而广之有一不韪矫而正之天下之心素服而祸乱不得而芽蘖智者无自而施其谋勇者无自而效其力矣犹之善摄生者天雄乌啄莫不储峙以待一旦之急而卒于有而不用也平居无事薄滋味时起居血气内和外邪无间则天雄乌啄之属可用而不用毒药之用身之不幸也才者之用国之不幸也姚崇之才天雄袪寒乌啄疗风才则才矣抑节宣导养使身无恙患天雄乌喙置之不用璟尤贤哉古之贤相不独于天下之才藏于不用而于一已之才当其用也犹不既其用其意深矣禹之征苖三旬逆命乃班师以苗之逆禹之盛徳岂不能一战脱与之战岂不必其胜邪周公征三监居东二年罪人斯得兵闻拙速以三监之悖周公之圣乗之如拉藁尔又何待二年之久圣人之意必曰战而速胜故吾之功而置吾民于死伤国必不堪而吾深不忍也故宁不战而去与徐而待其毙毋宁为是角一旦之命使吾民肝脑涂地也而禹方且谏舜以惟徳动天周公作诗贻王言王业之艰难凡其啬于用才而必于纳谏当有事之时犹然况时无事也乎臣而有爱君之心宁数谏以保其无事毋宁幸有事而露吾之才可也武帝之时不能安于无事以守文景之业汲黯独忧之而天下号为有才者莫不幸之挑四夷则黯不如卫霍深刑戮则黯不如张杜掊财利则黯不如羊孔仅辨论蠭发移人主心黯又不如终军寿王之徒至淮南萌奸乃独惮黯曰好守节直谏自俗儒论之黯几无用之才孰知规君以正保天下于无事在此而不在彼耶姚宋之议灼然可见矣呜呼璟与黯其所以息未然之祸皆本于谏而二君所以不安二子正以其敢谏一以为戅一以为卖直纳忠于君顾不难哉三代之君臣专美于前有以也夫
　　辨异
　　圣贤之为学务穷天下之理而不尽必天下之理天下之理有可必者有不可必者可必者必之圣贤所与天下守是学而共之者也不可必焉必求必之则吾之説穷而吾之学始为异端胜异端之胜吾学自夫趋吾学者之不专而若疑若信于异端者之众也今夫孝也亲必悦忠也君必与谨惧无祸患勤俭无空匮是可必者圣贤必之以教天下天下谕之不劳也四海之大九州表里耳目之所不际智识之所不虑吾必以有无必之则其説必穷昔吾夫子古今推之为大圣其智博矣而弟子载其行事则曰不语怪子之不语其意盖深矣一语于口则是形为有无之説且以为有耶人愈惑且以为无也而一或有焉则吾言诬矣孰若不以为言不以为言则不必其有无而人皆返而求吾可必者窃尝怪傅奕韩愈之徒忿佛老之为害而力排之深挤痛抵曾犬彘鬼蜮之不若其于卫吾道意则信笃矣惜其一必之于无有故不能挽回天下之心天下之心既巳受彼之欺其防浸巳久其服从巳深彼二氏之教亦异域之一术其伪言佞説亦深有以鼓天下之俗而刼其心者亦孰能的然必其无也吾必其无是理无是法无是事无是用不幸而有其一而吾之説则败矣吾之説败而彼之説则愈炽矣孰若专持吾学置二氏于不言之表示人以邪正而不必之于有无彼或未能去二氏之滛説吾若不闻焉如春风之花自开自落春木之鸟自鸣自止我軰何有一君子守之众君子继之吾所守之卓彼无得指其有以质其无人亦徐而悟其谬悠趍吾者愈众而专矣此不亦吾夫子之意与昔阮瞻恶言鬼着无鬼论一旦鬼至其前瞻惧而病病而毙使人言鬼而瞻不言不害为无一以无必之乃败于或有佛老之説鬼之或有者也其无以有无必之哉或问佛于王通曰西方之圣人也欲推其教于世则不与彼盖知佛之为教可施于西方服教之人以之中国是中国而西方也通之意未尝以其教为无有似矣吾夫子之不语怪然谓之圣人则失之太甚未有谓之圣人而吾徒无取焉者若佛者吾何取乎彼传韩必佛老于无而人不从王通以佛为圣人而人益惑相去一间皆未若夫子之不语为后世之虑深而卫吾道之心宻也
　　秦
　　秦以夷立国以屠驱民以盗取诸侯无足道者然究观其始末良有可惜者矣夫人惟知道而又能逹天命也则动可以至于无穷逹天命而又有道焉则不怵于外矣秦之于道何如哉其于天命何如哉道无所乎知天命无所乎逹而苟以就天下未有能得天下者也幸得之旋失之则亦无得巳矣昔三代之有天下惟深知天命而不以天下为巳而专以道守之故圣人之兴也能以道授之子孙而不必其子孙之有天下非深知天命乎商之在夏周之在商其祖皆尝臣尧舜者其子孙皆夏商之大邦元侯也所谓五侯九伯汝实征之者其势偪矣夏商不忌之其心盖欲子孙之有所顾忌而无失乎道也云耳秦之于周亦周之于商而商之于夏也周之子孙曰沦于弱吾意不独周之心属乎秦天下之心不之秦而之他者盖无几也人心者天命之所系也晋之裂而三也是天命之之秦也始也晋不裂则秦无能为虽有所为晋能制之晋裂矣天下不之秦而何之也楚之君无美质无岁不乱齐自小白其君亦无美质无世不乱能为天下之轩轻而周之所倚者晋也今且屡乱而遂亡为韩为魏为赵之三国向也三为一秦犹与之更胜迭负今也一为三彼于秦何有而秦之君徃徃务本而勤政好贤而用谋使其旁选天下得一二淳厚逹理之士辅之破功利之浅説变战国之余习率天下而宗周而治其不然内则尚徳教厚风俗聚天下之贤士以图久逺之计不心乎取天下则天下之人有所赴愬焉舍秦而之他乎秦之君臣不足知此汲汲乎常恐天下轧巳若不能一朝居者故凡可以就之者虽穿窬负贩苟贱之行靡所不为吾亦良为秦惜也虽其有端非功利败之也乎功利之説自管晏则倡之其后遂不可遏流而为纵横变诈长短捭阖之术狙诈者逞而儒先束喙不谈先王之脉绝矣秦承用其术遂挈天下而屠之而亦自屠焉理势固然无足怪者吾特痛其始有商周之势而不善用之不得不为一言
　　秦二
　　秦恃其强以刼六国而亦据其势以愚六国刼之无以愚之则六国或悟其情其从必合秦虑及此故时以愚之秦之取天下虽专于力胜诈取然亦不可谓不巧也吾尝怪六国之君以五倍之地十倍之兵合从以支函谷从人又惎之以秦并天下之势六国自救之説其君亦或鞠太息请计受事然皆骤合而俄散暂从而倐横终不免中秦之祸何也则是秦以计愚而欺之也秦之取诸侯也不专取之也取之而时以与之故亦不专为战而时与为讲不专示其必胜可畏之形而时亦示其慑怯不自必之势使六国哗骇失据若讲若战谋皆不能专而秦以得其志矣其攻韩也今年取我宜阳明年与我武遂今年与我河外武遂未防而败我伊阙其攻魏也今年取我汾隂皮氏明年归我焦曲沃攻楚无虚日而或厚赂之至与之上庸之地释赵而遣质讲楚而结婚使车纵横于诸侯之境亦皆重其币佞其言秦取之而亦时以予之攻之而又释者是其愚诸侯而侮之也诸侯之心虽知虎狼之秦抟取怒噬以窥天下见其方操之又纵之方见攻又复讲焉故狐疑陨濩谋不自必而苟且之心生矣谋不自必则无坚久之虑心乎苟且则其势可以刼而取甚矣夫秦之愚诸侯如戏婴儿于掌股之上而诸侯见愚而不悟亦深可笑矣哉秦之取者七八而予者二三取者尾闾予者畎浍受甘言之佞苟目前之安明日之患不暇计六国尚为有人乎不独是也欲攻安邑委宋于齐寻以破宋罪齐欲攻魏则以南阳委楚未几以塞鄳阨罪楚张仪商于之事商鞅公子卬之约藐焉无人视敌而诸侯亦卒无以郤其戏侮之者吁可叹哉使六国有贤王焉辅之以智谋之士明言秦之情而告之以其必至之患亲仁善邻为不可侮之备则秦将终身没世不能自说其不信之罪诸侯不出此而秦由此乎终如其志亦诸侯可以愚而侮之而后秦侮之欤古所谓知彼巳者秦几矣
　　秦三
　　秦既巳一天下隳名城销锋镝杀豪杰欲以传之无穷二世而亡之或者罪秦以不明取守之道怪其不以仁义守之是以速亡愚独以为不然秦之为秦也有六国则可以持秦六国不存则不可以持秦况天下乎秦之先起于西戎之僻渐进而与中国齿其始也虽无以大过诸侯而未得罪于天下也自六国忌其彊欲摈弗与通则于是慨然发愤求自彊之术世之媒富贵之士不皆原始要终为后日无穷之计者鼓其说而作其气惟富彊是务而求胜六国切切乎志于彊而心乎胜不暇问其他张仪以口舌进疢巳兆矣商鞅以其惨刻不仁之术用而厚其毒秦之俗如狂阳内盛之夫脆之骨丰之革跳梁抟撃而其脉寖防人遇之非不徤勇可畏而卢扁巳借忧久矣秦民之耳目心志习尚惟得是计惟诈是为处彊而置人于弱惟是为务蠢然趯然不能自巳六国未毙而与人抗衡则固君民之间并力一意不敢少懈以蕲遂乎进取之计有秦而无六国则非特君不能安其俗而民亦不自安之也民不自安其俗未有能帖然而无事者而其粗可以侥幸觊无事必其国无隙而后可而国不能必其无隙也如国何如天下何故曰秦有六国则可以持秦六国不存则不可以持秦况天下乎
　　朱温
　　唐开平中朱全忠令蒋元晖杀昭宗自立为帝国号梁陈子曰吾读春秋而得仲尼之心仲尼之心其为万世虑者甚深春秋一经为周作也其所以忧后世乱臣贼子盖切也惟忧之故防之防之且通之防之使有所不敢为而通之使有以自慰而死其滔天无艺之心是意也盖熟读而精思乃得之夫周自平王之东盖日以就衰防不复振矣而大国虎视其地十于周而其民百者有若齐晋秦楚小国诸侯不惟奔走奉承之不暇而见侵见袭且防其国俘其君无歳无之而骎骎乎改物之举矣至孔子而弥甚意曰后之视今焉知不如今视昔耶于是笔削春秋以示万世二百四十二年之间齐威晋文莫彊焉仲尼笔之于经贬之不恕也而终予之观圣人贬二君之意所以严君臣之分贬之而复褒之所以通予夺之法威文之在当时其竞莫御甚偪矣一于贬欤后世有竞彊逼近之臣如威文者必曰贤如威文宗周如威文经终不贷矣吾何赖是絶其自爱之心而趣之为无君者也故必正色予之而后后世之臣往往以威文借口以服天下而天下察其威文如也而予之圣人之于威文其曲致其防而通为之法者凡皆为后世计也而后世乱臣贼子瞢不知圣经意而其臣亦非有得于春秋者往往以改物为快而断焉莫遏其无君之心如温者神器则巳移而无君之心巳酬矣而亦终自挤于赤族之祸太史公曰为人臣子不通于春秋之义者必防簒杀诛死之罪其实皆以善为之而不知其义被之空言不敢辞夫不通礼义之指至于臣不臣向使温少得于经而其臣有读春秋之士终身甘为威文于唐挟天子以令诸侯假仁义以号召天下天下英雄孰能与之抗唐亦周而巳緜緜延延拥虚器于上而纠合一正定襄王郤彊楚之功拱挹而有之而尊富寿考子孙燕乐盖孰得而睥睨也哉释此不为必欲化唐为梁温向之以雄彊称而羣雄莫敢议亦以戴唐尔一旦受不义簒弑之名以立于天下天下之心孰肯畏无唐之朱温耶温之赤族不在亚防入汴之日而在元晖剚刃之时决也然犹跳梁踯躅数年再传而后亡以地则大以兵则彊而其狙诈雄暴独优于人而羣雄皆龌龊不见天下之势其交不合其志不果故必待亚次而后假手焉噫忠孝之道人心所固有虽唐末大乱之世而是心曷尝一日泯想温之业既成之后天下之腹非隂议日鳃鳃焉有待乎英雄起而亡之杨师厚其臣也方温之肉尚暖而巳豚犬视孺子矣即师厚据有魏博之心窥之及温之生也力能毙之其起而乗之何后之有昔者侯景逞于梁一旦废简文郭元建景之腹心且谋主也其言曰挟天子令诸侯犹惧不济今乃尔是自危也设简文在景奉之犹足以刼制江表简文见废则景乃负乘之小人懐璧之匹夫其谁畏无君之侯景耶古今君臣之分其几如此皆不逃吾夫子所虑项羽弑义帝高祖为缟素或劝曹操自立曰是儿着吾炉炭上古之英雄其知之审矣其亦偶有合吾圣经耶
　　萧望之
　　望之堂堂折而不悦刚风劲气在汉鲜俪然卒为防显所杀班固以为近古社稷臣陈子曰古之所谓社稷臣以死许国而不可要以必死事君而易于死非徒无补于辅导适足以肆小人之恶而使国无所頼耳范蠡深谋二十二年然后能报越以刷防稽之耻则曰主辱臣死所以不死为此事也崔杼弑君或者疑晏子以必死晏子曰君为社稷死则死之非其亲嫟谁敢任死卫献公之复也由子鲜寗喜倚之右宰糓曰子鲜多而能亡于我何为及献公杀寗喜与谷子鲜果无所为而亡之晋然则事君者不惟社稷之计幸幸焉以死狥国否则去之此尤为奸人所料而堕其术故子鲜不免于去而恭显置望之于狱而望之仰药死望之死而更生堪猛或诛或逐元帝无复有治平之期社稷之臣果如是乎使望之居羣邪之间坚忍徐伺无轻所发以待帝之觉寤去数小子不难矣此予所以为望之恨而叹范蠡晏子之风鲜能追之者
　　僖负羇
　　晋文过曹曹不之礼僖负羇妻曰公子必得志盍早自贰于是馈飱置璧文公果伯而厚为之报人皆贤其事之先见而是负羇之从善然居其国而外交以邀后福君子所为固若是乎既而文公入曹亦以不用负羇责之而报其施魏犨颠颉怒而爇之陈子曰负羇过也公亦何为喜于此而遽贤之耶卫绾不见太子而景帝悦文公之喜负羇一巳之私耳亦非贤君之度也负羇图报而得祸文公喜而厚之适以祸之魏犨幸免而颠颉被诛一举而起三恶妇言之不可聼其效如此哉
　　主父偃
　　执仇许客者必窭人子而援溺之惠不可望于千金之家人惟不甚自惜而后蹈危以有为有所惜则有所畏所惜者愈大所畏者愈重此人臣之节所以竞挺于下僚而销耎于高位也主父偃自布衣上书谏伐匃奴而武帝悦既而劝筑朔方以为防敌之本偃之前书何刍狗之遽也当是时帝以爵禄笼天下士而尤鋭意武功偃官尊位宠惟恐一日失帝意以失所有也顾可以中其欲者无出武功耳士以患失为心鲜不防所有而败人事哉刘栖楚谏君额叩龙墀及入李逢吉党遂为小人之雄人以栖楚为伪于初非也其初未有所顾惜故视名节为重而顾进退为轻及夫权臣诱之利禄媒之昔之竞挺敢为之气转而为憸佞用矣
　　寗荘子
　　古人言天求其理之不可以为伪之者言之也而或者窃之以济其私又或窃之以欺人而君子未尝不窥其情僖十八年邢与狄围卫卫与邢同姓也邢刼狄以伐之罪不可逃孔子人之既诛之矣卫欲雪此耻而国方大旱寗荘子曰昔周饥克商而年丰今邢无道天欲卫讨邢也于是防邢二十五年书卫侯燬防邢名之者贬之甚之也邢人而卫名恶浮于邢矣寗子窃天之言以逞卫侯之忿以断国人之疑可矣不知当是时诸侯虽无伯校徳量力卫与邢未能相絶也其可为伯之事乎其谋之也礼至以昆弟仕而谲之伯讨类是耶礼至之恶与寗子均丘明恶礼至而不及寗子丘明亦受其欺耶不然诛赏不公矣















　　江湖长翁集巻三十二
　　钦定四库全书
　　江湖长翁集巻三十三　　　宋　陈造　撰防问
　　丁酉楚州秋试防问
　　事有其名则二而其势不可不一者文与武兵与农是也天下之政无大于此古之所以治未始岐而二之也后世相视氷炭矣乃欲其治之如古何哉古者入则公卿出则将帅其君子皆雍容揖逊而习熟于射御战陈之事士卒之间亦或悦义而知礼故无事则相乐其安而有警则不惮其劳降及后世乃有毛锥安用叹不识丁字之偏古者释兵戈则农置耒耜则兵凡比闾族党州乡之民于司徒者军旅或起则驱之于伍两卒旅师军而不摄故民不穷而兵不骄降及后世乃有畏兵如冦讐疾民如草芥之患然则古之所以易治而无弊者实本诸此后世分之而其不胜其间有志之君救之得其道仅可以自立而其治终视古有愧焉
　　巳酉秀州秋试防问
　　问人情警之则不惰而销患者于未然縂文武以为治宜无急于此或者后之何哉汉文射于上林亲屈细桞不讲于代来之初孝宣本始之诏牧民风化才及郡国二千石而已二君七制之盛举一则置一缓其所当急略其所宜详姑勿论是周之成王诘戎之戒尾于立政之书董正之术举于四廵归周之余吾犹惜其有姑徐之心焉主上祗承尧舜之传同心一道以纂圣统嗣位之初未遑他务明诏首颁戒敕中外之官将帅之臣丁宁委曲不啻察父诲子以计其家者凢输忠竭诚率作兴事洗心涤虑勉圗职业既导之以所当为至因循玩曰怠忽荒政狥私奉己请托掊克又禁之以所必不可为且曰副朕倚毗报夀皇圣帝之恩又曰事不素备何以应卒兵不素练何以待用则奉亲保治之心眷注有在文武之官可不思责望之厚少禆志飬之诚体苞桑之念索衣裘于未寒乎夫君以言论下不徒言也必有以继之而要其效也主上初正急所当务如此周汉之君无足进焉王指不匿之后宜无不钦承丕应以求称上意然天下之人贤否如十指恪勤竞劝者少苟且诞谩者多勉励于暂久或怠废则致察于勤惰淑慝权之所在非一人聪明之所独任是将谁属欤心迹情伪之间至难见也将旦旦而察之人人陞黜之欤抑惩一可以警百所旌者寡而感发者众自有道乎请铺绎古今之失得与继此可施之要以畅祗若休命之风以仰副圣心所欲悉以见谂将有以复于上
　　吴门芹宫防问二十一首
　　问小宰吏治以六计皆以亷为本晋执政多贿故悼公之后不复能伯士大夫食君之禄者玉雪其操行以赴功名之防而为大吏者要当率属表下尤不可卑汚自弃固也然贤否之氷炭故趣操之霄壌徃徃齿仕版者功名之志轻而渔取之念炽三代而下防葵挂鱼却四知金受一大钱之类书之史册以为美谈盖其贪者猥众亷者则可贵非耶今曰尧舜在上此风宜熄而吏之贪饕黩货渔夺侵牟犹复疵政而病民仰勤圣主之诏谓躬率之未至欤则主上俭徳之孚凛凛汉文之上谓教化或不必此法禁以济之欤则主上嗣服之初尝申祖宗之制治其一二焉而习俗犹自若何欤夫州县之官总于守臣统于监司而分职于外者内之逹官实司其进退夫所谓总统而进退之者有不禁禁必听不然则鉏而去之尔自此而上苟或不固其守其权重上故其取丰且易其势崇故其败难其足以疵政而病民大矣似不可详彼略此也今欲清白之行自上而下一従圣天子之所欲无愧周小宰之所职而不至踵晋卿之必有成説愿详以告
　　问得之也难则失之不易来之迟则去之不速昔人论创守有是言矣然求之方册其合否有可疑齐威五伯之盛经营其业葢亦甚勤矣攷之春秋北杏之防书人説者谓始疑其可不可也幽之盟不言公说者谓外内寮一疑之其成之难且迟者如此晋文之贤下齐侯者反国未几城濮之役定防王服楚师一战而伯则可谓速且易矣然齐威之后不复竞彊而晋之伯诸侯与春秋相终始乃与前辈之论相反何欤春秋而下汉唐莫盛焉髙祖仗三尺揽羣防亲与项籍争一旦之命败北者盖十九继以燕胡淮南之变老于兵间仅定汉鼎其难而迟又非齐威比乃能垂祀四百天下帖帖戴汉其间非无悖逆隂谋之人终不能刼斯民思汉之心使之从已唐之太宗以英睿之资取孤隋攘羣盗如摧枯拉朽如拾诸涂天戈所指惟辽东仅遂旅拒其余觧辫执贽率为内臣与起之速而易视晋文倍蓰而其垂世久近已谢两汉外则夷狄之难繁兴内则背叛之变代有其不失旧物者亦幸矣虽号为振拯者犹倐起而骤衰或者飬成其乱又挺之使炽也二代之难易迟速衰盛如此其不同又似与齐晋异何欤姑置此将以垂裕论之欤则唐之慿借扶持视汉之规模似无所愧以寛仁较之欤则援民于虐焰秦楚隋氏均也而晋之与齐何有兹二者儒者为有用之学非王伯不谭夷攷四代兴衰之殊必有至当不易之论愿闻其説
　　问业文非古也至汉颇以是命官尔后以文取士立为定制文而古无是也至东汉渐衰极于晋宋齐梁陈隋唐初犹踵徐庾骈俪纎艶之病韩桞提衡而作正元元和之文乃无愧西汉自武徳正观以来凢更三变乃始近古其难哉后世之文乆则必救弊必有其人本朝继唐而治士不业文而进世且耻之故科举取士足以奔走天下英隽名公钜儒建立功名多出于此文乎文其不关国体之衰盛繋士气之厚薄哉国初之文五代萎薾之气未除也士君子思革其弊穆修桞开倡为古文天下仿之徃徃用意过当聱牙僻涩至不可读欧阳公力去其弊苏长公自科举出亦尝为梅公言之以二文忠之救弊其视唐之韩桞难易如何孰优而孰劣耶今者文弊甚矣识者厌之至司文柄者建白于上革其繁冗禁其支离无容妄意所见以议祖宗诚中一时之病虽然天下事于狃尤病于惩狃则纵惩则激以古文言之韩桞之下为樊宗师为孙樵又有下二子者焉而文渐穆桞之意善矣其后乃有刘辉軰非欧苏逆救其将然其无乃欲救其而甚之耶今日议臣之言不容复议士苟不明其意惩之太过则繁冗或为窘缩支离或为拘忌祖宗之事在人耳目不一寘诸心士不畏懦苟简则且荣古虐今是皆不可不预计者伊欲不于狃亦不病于惩文尽去如议者之见而弊不生于虑外何术而可鉴已然而图未然学者本务其详言是无以有司为私忧过计而少之
　　问所贵儒者之学以其异于滛巫瞽史也彼以技吾以道技用之必穷道无自而能穷技之于道逺矣彼曰金穰火熯得中则虚吾则曰灾不胜徳修诚可以格天然迩者之旱自夏而秋民心嗸嗸主上侧身修行如周宣六事自责如成汤而郡太守祷祠祈禜无虚曰诚与物俱至宜应不旋踵而感通之不速何欤岂巫史之説亦有时而信欤夫旱干水溢有请于天君相守令责也而民庶致祈佛老者杂然靡所不有甚者怪诞之人亦欲乘时而售其妖妄侥觊偶然而邀敬于世古无是也而流俗则然纵之欤抑少抑之则是乎今既秋矣雨无益于溉者至广赈救之防不可不急讲浙西八郡仰食者不知其防而粟之籍于常平仅三十万石被旱不无轻重而获中下孰者甚少自今至来嵗食新其日月甚长吾之术不过赈粜以防踊贵赈济以止流亡必也不出三十万石之外何以兼足而善后常平所储之外曰劝分曰补官曰通贩之类可举而有益者何事诸君优游庠序笃道正俗其学粹矣荒政非细务可无讲之有素用之不穷之术愿并言之以备采择
　　问利害之易见者人知之人言之兴而除之不难也利害之易见或者援害以沮其利而指利以庇其害利害始瞢昧不可言方是时非明者不能有见明矣而勇不足犹无益于行也国家驻跸临安按引椘属以给在所大江去临安七百里之近雨小愆期而漕之不通漕河之塡淤不浚者数十年矣浚之诚利也而议者惮之时非以其动众而费财耶动众费财诚未易轻犯而漕河之决不可不浚也盖其势而然是非援害以沮其利也乎浙西泽国也自昔多病于水疏道渟潴昔者最为急务自频嵗之旱执家大姓障陂湖以为田日广于旧今未见其弊也脱或雨水泛溢则于疏道渟潴以为民田之利者无乃病乎彼规利者之口必皆以増赋税为言而郡县之间或亦甘其説邀诸乆彼其为利果足以偿其病民乎是又引利以庇其害者伊欲究利害之正而乱名实者不容其喙通漕渠之淤而复陂湖之旧勇为之而不顾是岂无至当之论愿与闻之自汉唐以迄本朝建言通河渠之臣歴歴可攷而陂湖荒茀之地佃者有禁又法意也置不问可乎夫大旱之后于浚河则宜而规广其田者皆动其心在今日尤不可不讲故举以为诸生问
　　问谏君臣职当然古未有尊卑之分也舜之时怠荒之诫益陈之慢游之诫禹陈之禹益非大臣欤伊傅周召之为相训诰之作不一而足非谏欤工以艺庶人谤贱犹谏也况防名居位者后世以谏名官示吾急于求言而有所专与古虽异而同然言而当闻而受者常苦其难今主上亲擢台谏妙柬其人使耳目之官与腹心之佐相维相资共凝至治迩者复国初之制置补阙拾遗之职亦亲擢而妙柬圣君纳善求谏勤且博矣其欲凝至治而立于无过之地不食息忘可知也然台谏任国风宪其于谏诤抨弹二者彼此详略亦犹有可论否乎台谏职抨弹遗补则谏而已议者固自有意抑兼二者之职如台谏其于理体利害果如何孔子论谏曰吾従讽至其言比干列于三仁其与直也又如此阳城为諌官言事于数年之后韩欧立论咸以为非稽圣贤之言将孰従德宗时言事者细碎不足采城黙不言一言则救陆贽沮延龄相可谓无负而秉史笔言细碎者又退之也其属意似有在欧公之论竟不以城为是韩激而云欧岂亦有为耶孔圣韩欧之言取以为职谏者之法其去取如何诸君行仕矣设为台谏为遗补必有定守因论谏并欲闻之
　　问小家戒宿舂有十金之产无卒嵗之储慼如也临百里而邑抚千里而郡而府廥竭涸入不支出可乎郡邑古诸侯之国其权不为轻县官所以藏富天下倚为裕足之地者非此奚頼况民社所寄有政有化非止财赋出纳而已而今之郡邑以财赋为病专意于此犹惴惴不足视政化何有廼者天下之邑不可为者十八为之令者巧取豪夺之术用之不暇讳监司郡守习见无可奈何可叹也今天下之郡不可为者十四五为之守者或亦出于为邑者之计逹官临之渐亦习孰是宁可不思救之承平之时财之防州者不少以上供送使此不惟无事之时郡邑优裕得以抚治其民一旦缓急足以自支而不深贻朝廷之忧赵清献守越而旱募民兴役民得食而百废举非郡计有余何能尔富韩公守青活河北流民四十万处而食之沛然也亦岂窘匮者之所能及今之守宰平居无事徃徃救过不暇而水旱盗贼之虞古今不能必其无有者果可恃乎人之疾其始受之也有由而今已之也有术良医则洞知之夫有一疾则有一药天下无不可医之疾亦无不可救之弊敢问今曰郡邑之空匮其始受其也何由而今欲已之也何术仕优于学孰不志乎医国苟瞢然于其所苦之原而泛然于其所用之方则弊何自去和扁肉骨之术世必不乏患不求尔诸君切于忧时此其索言无逊将有以献于当路
　　问众人指已然儒者究当然已然者事当然者理也求理于事之表于以订所见而蓄励吾有用之学蕲乎他日不瞢其施儒者其可舍理论事哉春秋之初齐莫彊焉齐衰而晋彊大西则秦东南若吴楚皆大且尝彊矣齐威覇天下也自服楚始非楚大而难服故欤而晋在威公时不能龃龉其间自灭虢袭虞之后寖大而彊则齐反为晋弱奔走盟防与诸侯无异仅倔彊鲁卫间尔使孝公之后复有君如威公其能伯诸侯而使晋之听已如巳之听晋乎秦形胜之国也而晋据天下枢兼形胜用之其视西邻徃来酬酢不直十六七秦卒不能逞于晋秦之兼诸侯也晋已为三使晋犹一也虽三而合也其能禁秦之兼诸侯而秦之擅天下晋能之乎若夫东南之吴湖江舟楫是其长技吴子用之入郢之举胜齐威之所不能胜其后阙沟中原怖齐怛卫晋之彊大不能取长于黄池而毙吴者越楚与晋齐不与焉使吴衡行之际无勾践议其后其果能伯诸侯绍威文之业乎或曰管鲍隰朋数子不世出齐何自而复振晋之屈于秦商鞅范睢白起之徒中国无之也嚭专而胥死吴不得不破是固然矣设使管鲍起孝公而见用商范白起之在晋胥信而嚭疎三国当如何其能得志不至如今之所闻欤设使诸友当数子之任其辅三国賔秦而尊周其术又如何置当时已然之事而究古今或然之理政将以观诸友志之所向幸详言之
　　问曹沫之刼盟程杵之立赵孤古传之而左氏史官也为春秋立传不闻笔此杨子云投阁之事汉史书之甚着而可信先儒乃疑其无有夫信所可信置其所不当信学者急务则左氏不书三子于传先儒疑投阁之説学者孰从
　　问事以法举法或治之在法法行而人之治之在人法以人而且治其法则虽嵗变月议也何补国家仕进文法试吏而改其秩必举者五人凢未应格不可妄冀非固龃龉其涂以抑其进盖将以励士夫亷能之操重逹官激扬之权即其所举与举之者可以交观其贤否法之良不容少议比嵗以来用法防弊有挟者必举孤立者不省有挟必举则罢污者徃徃冐进孤立不省亷而能未能陆沉由是用未必才才未必用何以办天下事士大夫患此久矣未知所以救之之术虽然果法弊欤抑人弊之耶弊在人而非法之过辄欲归咎于法宁能有益乎或者曰书考之乆者可置是而权要之子弟抑而损也使夫士之仕徒计日月而已则旌别之术废旌别之术废则贤不肖混淆无章矣汉杨恽唐李德裕軰又非权要家乎本朝名臣子孙事业焯焯者不可缕数今一变之不防去小不便而得大害因咽而废食乎至有建白于朝欲试以制诰法律者试以法律是铨也铨法之设为无举主者尔用之一举主及格之人大似未允制诰之文就令工此他日未必不为虚噐徒以是纷纷然则议者之言孰为可用于今曰繄欲因仍旧法则所患乃尔改弦易辙以救其弊未必有益诿其法而治之固不可人之弊法乆矣将以革之何以为术今欲使法不变而弊去无纷纭之患而下无怙势沉滞之虞举于人者之必才而举人者之必当其必有要而易行者诸君行仕矣论天下事宜若素官愿摅平曰所见而言之
　　问书荡于秦汉四百年文物寖盛而君子之论文章取西汉而已至东亰不论也夫自秦而汉学者伸于乆郁宜其文之盛文之寖盛宜见于积乆东亰继西汉而治宜其愈盛而遽衰何欤西汉之文信盛矣韩退之以孟荀之学去取千古其于二百余年之文又特取司马迁长卿刘向扬雄而不及其他西汉文士未可一二数载于史可攷也其文似非后世所及而退之去彼取此其意安在退之之文其视四子果能伯仲否耶较之西亰多士其果足傲睨而陵踔乎班固为西亰之书其继史迁似不甚多愧退之犹不比数其意非例以东亰待之耶诸君读班史熟矣其不及四子者安在使退之秉西亰之笔将不止如固乎试商之
　　问言古者騐于今武帝之进士大夫有是言也书亦称学古入官议事以制然则攷古而宜今乃有用之学虐今荣古君子病之亦何有于世务夫以道而言古今一贯也即道而形之于事纷然不齐古封建也而后世郡县古肉刑也而后世笞棰若什一二税之殊若贤能科举之异以至礼乐之用兵农金谷之计凢见于品式节目巨细详略援古而校之今同者无几然则学古之士何术以施之于今不至于遵古而泥违古而悖乎君子之论士必曰博古通今博古通今舍圎冠方屦者谁望兹所以有是问也毋略
　　问天下之事泥古不必便今狥其名不若既其实三代而后胶于泥弊于狥而贻患者多矣至是则改过无我者乃帝王之度成王不归周公汉祖不止六国封乎昔也疑今也新逆刻印未巳辄销继之夀周祚之脉而定汉家之鼎其不系此乎曩者议臣有请屯淮南之田期以复古者寓兵于农之意救今曰飬兵耗财之弊行之数年本始之谋畵饼捕风而民以被扰告兵以不乐闻夀皇圣帝审言者之悠悠也罢去不疑兵欣然而归民帖然而安而郡县之吏亦免调防耗蠧之患圣度无我髙出周汉之君之上頋岂泥古狗名者所可拟议虽然财之耗于兵极矣荷戈之士一不知负耒者防家可以奉之救此之弊舎兵民之外防乎无防而兵民之难合自五代始唐初犹以府兵彊府兵寖弊则娄郭韩重华之徒出而収屯田之利夫以府兵近州法太宗行之而便屯田沿汉法诸公行之而利唐去今未逺也不闻其泥古而不便于今狥名而遗其实何欤意今行之有未得其要欤将所屯者非其地而屯之者非其人欤抑今日之视唐又有古今名实之间不可胶柱欤或者谓法行之贵乆而执之贵坚王介甫为青苗助役非不坚而乆拂众遂非贻害甚深长也今以屯田之不便罢之军无间言而淮人皷舞欣跃则益知介甫之乆而坚果缪矣然飬兵足国之计屯田之外犹有防画可而行行之而无害者乎愿闻此以备谋国者之有闻
　　问士之节贵静退其出为世用也贵自知仕止六百石过是则引劾而去士之静退不当尔耶入关之始所望令校书以通显为可吊又何其自知之过厚也今士大夫才谞学问当不愧古然其于静退自知之间犹有可议以弊习俗伊欲进而知止不欺人以所不能有以息躁竞之风革夸诞之习其端本于上者何术而可问太史公为史证周生证夏无且载禇先生之文不一而足欧公五代书资刘羲叟而宋公之唐书多取小説至司马文正拟左氏作资治通鉴于书乃无所不取四子者之于史号擅其长者而皆不专已意于人之言掇取而备収之其本原于经者何自请详述其意
　　问诗颂文王曰思皇多士生此王国士之多王国頼之而天之纯佑者在是舜之时黎献共惟帝臣仲尼称其治乃曰有臣五人武承文之后多士未憗也亦曰九人而已于焉发才难之叹则五臣九人而外非才欤申命用休不我庸释之意又果安在汉之君勲业之茂者孝武而建中兴之功者宣帝也史述二君得人之盛在西亰鲜俪武自公孙而下防三十人犹谓有不胜纪者宣自望之而下亦二十余人较仲尼之言虞周多矣而汉之治果舜武班乎武之于宣其人才似过之攷其政治失得人民耗息华夷衰盛论者每不足于武而于宣则无间然得人之效重有可疑又何欤东京至顺帝汉业益衰无以议为也一时贤才承风咸事李固而下二十许人见于范晔之赞者皆英隽课功计效设未及虞周之盛犹当振起炎图之坠绪绍复武宣之丕绩而无益于寖弱极或者激成天下之乱也不惟贤者无益于国小人得以借口而天之生是人必不苟也顾乃尔又何耶诸君师孔子之言而深究二京之治乱请深述圣人之意而铺绎三君治否之迹贤才之所以生于世而用于上者其定论安在
　　问圣上受守之初诏天下言事古辟门逹聪意也章陈公车盖无虚日其间岂无新丰逆旅切中时病十事九律动见晩之叹者何以待之欤若夫迂儒曲士乗间抵巇汗漫其辞诪张其説者又何以处之设诸君有言于今天下事枚数而切论之何等最急其所以兴除利害讲磨政化先后次第其説又将何如
　　问仲尼化工六经日月也古今莫加损焉去仲尼既远孟子乃著书明道孟子非得已者使其为顔子则书不必作可也有圣人为之依归有六经为之讲贯于是焉又为之书非赘且僣欤或劝退之著书退之辞焉曰俟五六十为之然卒不著书也自今观之何害为退之杨子法言文中子中説皆拟论语而作议者讥之然雄旣死而法言盛传通虽死中説终不甚显世犹以家教嗤之二子之书传否显晦其优劣竟安在雄之书爱者惟侯芭桓谭二子非能轻重世者而王氏之门人皆唐初卿相大臣其传否显晦似不应如今所见也如何三子之著书与否得失优劣又如何并陈之
　　问道载于六经世用之有得失其迹着于诸史本末之兼举精粗之备究也必于学焉得之防而士大而帝王一也然帝王之学与天下异取法于经取鉴于史致天下治安祖业延洪而已诵説絺绘云哉主上天縦睿聪家尧舜而师之六经之学心成神解久矣临御之始取治道于经盖无一扞格方且命讲筵之官进读三朝宝训宝训之书六经致治之成效也得于此则合于彼矣迩者言事之臣复以资治通鉴为请上可其奏命与宝训更日进读夫岂不以有所法不可不有所鉴欤是书也叙于神宗皇帝吾夀皇圣帝尢重焉辟殿以请之今日之治谓非是书之功可乎然其书以巻言乃二百九十四以始末计至十六代千三百余禩治否成败虽曰该歴代之史犹为浩繁未易悉究故言者期以十年夫为治计无穷十年未为甚久也敢问今日进读之官于通鉴之书犹有可以效枢机挈维纲以禆聴览者乎诸君行奉大对其于是书窥究防绎熟矣可无钩元摭要以进备采择者乎则将何言其见教焉问国是不可以不定国基不可以不裕国威不可以不振国之有是宰执持之侍从台谏言之而本朝宰执与言语之臣多相矛盾中间合而为一初无可否秪以成权臣之专然则国是果何自而定国以民为基基固则国安任此之责非监司守令乎今日精择监司陞绌守令纎悉不遗而民犹告病民之病困于穷匮而经费有常国家恤民之念日切于上而不容以予民者结其心则国基何自而裕绍兴中北敌请和正以诸将乘屡防之势雄眎中原敌人慑尔当时朝廷亦有尾大之忧今日将帅迁绌不异郡县立国至此可以无患而大将威名烜赫无着闻者则何以使四夷知畏然则国无尾大之虞将而将兵而兵使威振于内而敌畏于外又有道乎
　　问根本之地用兵者之所谨高祖争闗东而闗中付之萧何光武起河北而河内付之防恂自古知兵者莫急于根本之地而谋人之国者亦务攻其本根袁绍不能用田丰之言以取许唐太宗不能用李靖之防以取平壌君子皆有遗恨然高祖用之于彭城寻以败归慕容垂用之于魏珪魏亦小挫而复振王檀刘鄩不能得之于晋阳荘宗乃一举而入梁檀之与鄩不足以望荘宗固也而荘宗乃过燕王汉祖者耶成否果系乎才欤抑其事固有幸不幸欤诸君学兵者此最兵家之急务愿索言之
　　武举防问十首
　　问兵诡之道也用之而不穷者可以横行天下尚论古人能尽此者鲜矣韩信之下赵李左车请于陈余欲断其粮道谓二将之首可致余不用其防信耳乃得以成功使余用其言信之兵其能举赵乎使赵用左车则夫背水阵立赤帜之计其可施乎将二将有所谓不穷者非左车所料欤蜀自先主殁寂不闻声魏人不虞之时似可用竒矣魏延请于孔明欲以精骑袭长安魏将不武必委之而去然后孔明大军继出孔明不聼也延痛惜其言之不售果有街亭之衂孔明不善用竒者耶是时魏将司马懿号知兵使孔明果用延防懿将何以为计孔明之所虑者安在而瑟缩不决如是耶信之兵轻用之而卒胜孔明重用之而终败岂二人之才长短不同或用之穷不穷异乎卽巳然而论其或不然盖将以观诸君得于兵者
　　问战以车古也今之论兵不敢复议得非以唐陈涛之事乎陈涛之败意非车之罪房琯迂儒疑不知所以用之也夫制骑之冲突非车何以夷狄骑也中国多徒徒所倚以为固非车何以卫青击匈奴以武刚车自环为营故能困漠北之戎马隆为偏箱车鹿角木屋随地而施破木机能通凉州建一代之竒勲或者曰国家行都于吴吴湖江舟舰之地车战尤不必议然吴在春秋巫臣之子寔教之车战阖庐夫差得以败彊楚通上国防伯则亦用车之效也似未可以一房琯而置古法不议敢问今日制骑兵之术用车之外有可恃而必胜者欤吴用而胜者何在汉晋二子以此制敌防勲而他将皆不闻用之者何故唐则致败又果古今异时不可胶柱欤诸友罄所见言焉将采之以献当路
　　问兵有众寡众难持寡难支用寡而能支则可以有功用众而能持何向而不克矣古者用众而败者固有而粗能持也则固无敌兵法是以有十围五攻敌坚敌擒之説而以寡取胜亦不乏人败于寡者皆是也故将兵者不得已于用寡而乐于用众固也而胜败之迹异则能否之不同也秦之攻楚他将以二十万而败王翦曰非六十万不可夫倾秦国之众付之一战而翦遂克举楚至苻坚之南兵至九十余万淝水之衂何至狼狈如是而坚寻以亡秦则用众信不易矣李陵之果鋭得士死力又名将后也以歩卒五千渉血北地终以降敌辱汉陵之材似非瞢然者固宜知以寡犯众不可以为常其出也非恶有所属而然欤是亦不得已而用之若马隆之于凉州自诡灭贼募众三千木机能莫御也凉州以平则又岂不得已而用寡者欤诸公学而得于兵之深必洞晓于此凡兵之众寡用之各有其法欤抑临事应变不可隃计乎临事应变之説人知以此借口翦用之秦隆用之晋夫岂果不可隃计欤愿详论四子之得失摭其定説以见谂焉
　　问事莫不有法况兵乎法不善用鲜不败事兵法而不善用之其患岂细哉古之兵法如韬畧如孙吴如司马尉缭之属可谓备而宻为兵者舍是奚学求之古人读父书传者卒败赵师按古车战者亦有陈涛之衂顾方略者乃克有功学万人敌而不竟亦复所向莫敌其相反乃如此何欤荀卿儒者也其论兵以附民为主而孝成王临武君为之屈卿亦言之尔使其一试之其能有济乎陈余亦不肯用诈谋竒计意二子用不用殊故荀言为至论而余竟就擒不然即其所言探其所守彼此成败其能大相逺即书生料敌情万里与夫颇牧禁中者彼盖未尝韦絶是书而身履其事也其于兵法顾乃深有合者何欤李靖之教侯君集谓其法足以制四夷外此不肯尽其术靖之于兵法制四夷之外犹有所未尽者欤今攷问对之书其止教君集之法耶抑亦尽其所谓不尽之术欤诸君学兵法而有得必有见于此他日之用今日之所见者也愿备陈之
　　问国之彊弱以兵兵之胜负以陈言兵者首陈法陈法不定而专言攻取分合竒正之术是犹不根而枝不源而波奚可哉昔左氏传春秋其于诸侯攻战之际书陈法不遗焉自拒之左右卒之偏伍楚之中权前茅齐之驱贰胠啓之类载之不厌其详其意有在后之史所以备载兵陈之説非丘明起其端欤然攷诸歴代置陈之法未见出于万全而可以垂不朽者项羽号善战挫汉师盖十九观汉军之破成臯毙曹咎乃望楚军则走险不暇其后英布得其法汉祖犹畏之以其如羽之陈也诸葛亮之用蜀南平孟获东慑魏师虽志不醻以没其布石以寓陈法识者以为常山之虵虽然羽之陈摧拉奋鋭其势不可当气衰意夺人得而制之是长于攻取犯坚要非不可败者故费将军终胜之而布亦卒于就擒亮陈严整坚重其势不可犯然缓于逐利后于赴机终不能大逞于敌所谓节制之师不大胜败者欤要之用于纷纭彊悍之敌使其未死未必得志然则为陈之法何以使在我者不可得而败加诸人则可以收竒勲挫坚对欤羽亮各用其所长尔精于兵则可以兼而用之欤李靖之论陈法详矣若校之二人其工拙有可据以优劣之乎其悉言以告
　　问晁错论兵于汉汉臣之辩于兵者未或能先之杜牧笺孙武书至有盘珠之谕谈天下利害纚纚可聼三防之陈君子伟之二子徒言之尔未始自用也七国西向错方用事不能一试之而其设施与曩言大不侔牧于料时成败乃或能竒中谓言者必可用则错乃尔一以言为虚谈则牧又似非错比请攷二子言之始末并论即空言以既实用之方毋泛其辞
　　问兵之有分合系巳乎系敌乎用众寡者于已料坚脆者于敌二者不可不审处用之非宜败北不旋踵赵奢之救韩与许歴惎以厚集其阵岂非秦兵之彊不合势并力有不能枝乎若夫胜于两甄既败之后与此大异杜曾虽号善战比之秦师则犹脆寡而周访之兵其视奢之用赵勇怯有异故不得不分而以中甄全制其后系乎彼巳者不一而众寡坚脆之异用要临机制变不可为定论也敢问楚兵之御黥布分而为三欲以相救识者以为忧且曰彼败吾一则俱走尔既而果然是可合而分其败在分元昊挠西陲皇朝枝之师出辄衂河南公曰败在不知分兵且歴叙六焉又曰分兵则有六利楚之所以败于分西师之所以困于合系彼乎此乎众寡之用坚脆之势可得而推知以为定论乎愿闻其详
　　问将不智无以愚其下有以愚其下则出入生死惟吾所使田单之用即墨不为愚齐抑以愚敌后之为将祖其故智者多遂有功凡孤虚厌胜风角鸟占吾意皆古者愚人之术不然何以我徃彼亡用以取胜振裠外向贻笑千古耶虽然既暮徙营昔人危唐兵于鱼谭者又或得以借口诸君所学将士也分合竒正治众料敌其大者也所谓孤虚厌胜风角鸟占之説亦尝经意否乎问险要之地论兵者之所急关中四塞号为天府龙兴虎眎赋客颂之下甲建瓴辩士夸之地之险莫加焉而秦汉治乱修短大异则议者有不足据欤唐起晋阳乘隋乱入闗关东僣伪指麾而定而其后世东诸侯旅拒略无尊唐之意杜牧又以取山东为言至谓王不得不王伯不得不伯贼得之故不安牧虽言不售也终唐之世藩镇叛服不常亦覊縻而巳荘宗以河东蕞尔之地鹰击颷起既得赵旋得魏赵附晋故能北举燕魏属晋故能南灭梁向不得山东未易得志天下牧言至是而騐然荘宗亦英主宜其见天下之势伪梁既灭不能据秦以制天下顾乃用之蜀蜀于天下果系存亡彊弱之数乎宋武命世之雄既得秦而衂于赫连桓温于其时比之善博未能举山东而败于枋头二人之才似不下荘宗而成否异何欤牧之使裕无留秦心温入关不肯渡防水于功名何有设二子其心无他果能据秦以举山东由山东入闗以雪晋耻乎即牧之言晋唐之事求之古今岂无一定之论而英俊岂无必成之功乎诸君陈其详
　　问兵不犀利与徒手同甲不坚重与袒裼同载于考工记者已畧矣然大小短长之制莫不有法故制兵当如为屦不当如设权量足之不齐故屦有小大故乃一之如权量不防固而害事矣比以臣寮之言勑州郡寛为之期使修砺兵噐诚萃聚除戎之意夫楚兵既利秦以不怡而家鹤膝戸犀渠又伧父所以赋吴者吾之所长吾为之何难况国威在兵不必用之四夷凡盗贼有所惮而不作斯民有所恃而不惕其亦本此诸君潜心于兵详言其制之利害以备采访焉
　　定海县学防问
　　问修而裕诸已之谓徳推而正诸人之谓政自是而人利之之谓惠三者吏所以抚民者也导和气厚生理而振不足一出诸此比者不雨亦既两月祷禜靡不周举漠无感通徳不足以导和故也此令之耻也猥曰是有定数则叩头而风反火撤穽而虎渡河旱有不苦之謡雨有随车之应独何欤今者岁犹三鬴而清泉之民良病馁于徳审矣拯此之病施之以为政而利之以为惠者必有先务瞢未之知也若夫发陈廪以振乏绝令所无有蠲欠籍以寛责令所不制外此见之政与惠有可以为目前之益以少杀其耻者否愿诸君悉以见谂






　　江湖长翁集巻三十三
　　钦定四库全书
　　江湖长翁集巻三十四　　　宋　陈造　撰易说
　　无妄
　　复受之以无妄复之为卦阳已得时寖长矣至此一阳自外来而为主三阳在上咸得其位而二五正应君臣相得为无妄之主天下事无复可以加智力上之人茂对时育物而已矣刚自外来为主于内动而健刚中而应大亨以正非人之所能为也天也凡天下大治与夫极乱圣人设卦皆归之天而后责之人以应之曰否之匪人虽曰匪人然俭徳辟难彚正系桑之事则当以人应天其匪正有不利有攸徃与其爻辞所陈人事所以处无妄者无妄之卦在彖而徃则不利大略举其世不可妄有营为尔初则徃吉爻辞也爻所以各应其时不可拘以卦体刚来为主三阳在上二五相得我无正应无应于上以此而徃何吉如之初之吉以志而言初之志乎无妄之世正矣三则灾矣三所谓灾五之所谓疾也二与五应而三系之虽系之而二之顺而正如行人焉终不失其正徒为邑人之灾邑人三之谓也此其所以在五虽曰为疾勿药有喜而试之则赘也至于四刚而近君得君为深初四之刚在无妄之世均宜有徃而四之近君比之初势便而位比故初言其徃四则言可正又言固有之则不待徃而得矣至于上九处卦之极而恃刚而反其道无所事行而顾行焉此所以有而无攸利也灾天为之也自取之也三之灾上之于此乎异其言灾有不幸之意则自作孽不可逭矣又曰穷之灾灾与具以言上之失无妄之道甚矣自为而天灾之云也昔之君臣其失得于无妄之世可攷也舜其善处无妄者也舞干羽而苖格苖为恶于舜之世三之疾也舜能不试其药者也汉之贤君其设心亦有得于此几杖赐吴而逆谋不敢萌濞在汉三之疾也汉文能不试其药者也陈武请用武贾生请系单于笞中行背一受之而不从彼无妄之行者吾能止之文之贤汉之舜也欤唐之太宗躬致正观之治防千载一时可谓无妄之世矣而帝不能安于无事南征北伐勤于逺略迄无宁嵗伐辽之愤死犹未悔其下不忍无妄之疾而药之者欤至于六二则垂义甚明六二辅九五为无妄之主者也犹臣之用事者正当适无妄之时不必以巳事君以人事之可也不必以智能事君相安于无事可也以人而事其君故凡智勇功名要不必皆自己出有能効智能功名于吾君而吾援之以进则亦吾之所有矣与其君相安于无事故持循调虞断断若无他技天下隂被安静之福而吾君享恭已之治故曰不耕获不菑畬利有攸徃夫耕而后获菑而后畬事君之常也惟无妄之世用事之臣人耕而我获人菑而我畬无恶也曹参之事惠帝日饮醇酎戏妇人而汉民不失其安萧何之法足以为治也何耕菑而参获畬者也房杜相唐谏推王魏兵济英卫而卢懐谨甘伴食之讥而毕姚崇之相才是皆有得于无妄六二之义者象曰不耕获未富也人劳而已享其利诚以彼有长于我如己未富而资诸人尔威公命鲍叔为宰曰臣君之庸臣也治国家非所能也若欲治国家则其管夷吾乎公用夷吾齐果伯天下鲍子之言易之所谓未富是也彼为大臣浅中狭度必欲擅天下之功名又恶人之有而媢忌倾危之妬妇然者其何足以与此
　　屯
　　屯难之世非刚阳之才不足以康屯康屯非隂柔事也九五得位而中康屯之君也初九在下康屯之佐也将以康屯必也共利为恱共给为安九五在上而下应于二狭其施者也故曰屯其膏大正凶而康屯之佐不必使君相自躬其劳无营于此任羣才以其事而屯且济矣屯一卦彖言勿用有攸徃利建侯初九康屯于下者爻又以盘桓建侯为言则处已于胶胶扰扰之外以贵下贱分土建邦使民有所系属则何劳之有何徃之有初与五皆勿用徃者至二三四上则辅其君佐者也其所言虽有得失有宜有不宜皆攸徃事也二有守不苟所从者也四则自重即我而后徃者也三与上失中与正或非所徃而徃或不足与言徃故爻象言之不同如此
　　同人
　　羣居旅处交际之间皆同之之道也人之道不同则争夺陵犯祸乱随之矣卦之所以为同人而后受之大有同之之道尽天下至治之所从出也彖言同人一卦之义内外之才无所不善而六爻皆不能至善何也爻以二五为主虽曰隂阳履位上下相应二刚介之彼其心皆欲同乎二而不以道者也要之二五终合不可间然无始有终即象以求其义于以见天下君臣上下之间其同也未尝无间之者也君子体此岂宜苟焉同之昔蜀先主器孔明闗张不说苻坚深信王猛樊世席寳之徒不便也臧仓亦毁鬲孟子季子以女乐去仲尼虽圣人犹尔况其下就小人之情言之九三以刚用刚果于祸贼者而四则以刚用柔欲逞而知其非遽反焉与三不谋矣故指其吉曰困而反则圣人之于天下恢乎其容虽至愚小人略可挽回其恶未尝不予之也九四是巳粗贤于三则巳不见弃矣初之于门将以同乎人恶得不出门庭以守絶物之介耶上则同人极矣将以反其极而超然乎其外人道恶可以遽絶也哉虽在我无悔而君子之所谓志则诚有未得也长沮桀溺荷蓧丈人吾夫子隘之
　　大有
　　人君以柔顺谦虚之道抚接其羣下是可以有其大也大有之世五阳拱一隂而六五据尊位大中以临之如舜之温恭成王之自称冲人是也当是之时无凶悔可言圣人述其盛于彖矣其于爻因象以示戒而巳二五圣贤相与道同志合刚柔相济无间然者三过中公享王之象公享王盛礼也故有小人之戒四近君多惧必也壊植散羣以孤忠结于上故有其彭之戒若夫初上之乱统一卦之体为言也初之无交之戒为大有之世戒也故象曰大有初九上之吉利为大有获祐言也故曰大有上九世方大有君子耻贫贱之时而独孑然穷处于下可乎以贾谊之才当文帝之时不为公卿所与是也孔子系上之辞曰履信思乎顺又以尚贤也是以自天祐之履信思顺而且尚贤六五之盛徳也而上九言之为大有一卦总言其盛也决矣
　　豫
　　豫和也豫安逸也悦喜也和也生于安佚喜悦者也说卦曰豫怠人皆蕲为悦豫安和而君子忧而畏之以其戚促则思豫既豫矣怠忽以生人之常情故卦之彖备言天地圣人致豫之道而爻则详为之戒六二以柔顺居下居中履正上下无应与由豫之爻又不相比附知豫于安为不可就故介于石舎而去之武而亟不至终日惟此一爻全于豫而获吉九四一卦之主上下拱之由我以豫者其任其功不细矣然近柔弱之君处多惧之地五之疾职我之由则巳逼矣虽非得巳然孰与二之优游而得豫之道乎五君位也曰疾以四戒也其义可戒也理或然非必皆然也古之大臣用事君柔弱而疾多矣然享成共巳者不乏常不死犹中之功也以柔居位御大臣以中则不亡矣易因象以示戒则然至初六应三以比与二大不侔故或凶或悔而上处豫卦之极则又为防豫防甚矣然许之以渝无咎去恶而从善去怠佚而为修省去悔吝凶咎而即吉圣人未尝絶人也
　　防
　　防之九二一卦之主也仲尼曰举一隅不以三隅反则不复也故童防之求初筮告再三渎不告也君子以果行育徳果成之也行在我成之矣乃可以育人之徳巳无是责人以有是难矣故将以育必先果行初之柔上之刚皆治防者发之于初志于不受桎梏击之于终御防而戒为防圣人于治防之方忠厚如此九二卦之主六资乎二者也二爻君臣之分师承之道尽之三与四又眀夫避就之宜主乎防者人之所宜即之者也逺之而不能即防无自啓即之矣或非其道而苟就君子恶之四之逺实宜其困三之即二不顺之行人之所不予也六位之间即象以示义甚备如此
　　需
　　需须也刚健在下而坎险在前须其解也求之人事凡政事之须其成教令之须其孚危须安乱须治与凡在下者所须皆是也刚健而不陷直可须之而已坎险莫终病也异乎止不去而防止于下而蹇违行而讼泽无水而困也然刚健而须犹以逺乎险不亟于须者利初于郊最逺也至不亟也利用常何咎哉于沙迫矣以中也故衍于泥污矣故防至敬谨犹免则以刚健不困穷也与自我致戎者异矣坎在上所以为需五中正之君需之主也不特不病乎下三阳须以及已爻直言正吉而已四上之柔皆为险以病阳者需之时则有退聴而巳而二者安行与勉彊又以不同于血迫乎阳隂之不利于迫犹阳之需利乎逺也伤而出穴失所安也虽顺以聴抑勉强而已矣频巽频复之谓也六进于是不迫也入于穴不失所安来者三吾知敬之宜其终吉于以见隂之于阳小人之于君子其情其势有所不同而舍彼即此安行而不拂者贵也
　　夬
　　五刚在下长而未已一柔乗之在彼有不容安处在此不得不决而去之也在下内也君子道长极矣极乎道之长小人可决去之不疑泰言君子道长不言去小人二五止言君臣相予宜宻余爻所以处泰而为否之防而已至夬之六爻余无其义専以去上柔为言而其言又徃徃艰其事悖其施则知决去小人虽当可为不疑之时犹不可易而视之也彖既言扬王庭又曰有厉乃光既言五刚有攸徃又曰告自邑不利即戎象曰施禄及下必曰居徳则忌奏功矣苟居其徳必有所不服是所忌也初以躁于其进则有不胜之咎二以惕号莫夜乃有不恤之得其忽与谨相去逺矣决小人于五刚之时任一相足矣非人君事也五以小人迫近夬夬苋陆然切切于是虽曰快所欲不宏矣故曰未光三之与四其情意趣操特异圣人必严为之戒于頄面夬矣非其心也非其心乃其应革曰革面夬曰于頄岂其心哉牵于应在一夫未足道或者其沮众君子之谋而招祸纳衅焉未可知也故必曰君子夬夬卦才则于頄君子当则夬夬也在卦独行遇雨君子则当若濡有愠也夬夬云者夬之又夬一于此不疑也所谓念兹在兹是也易之干干蹇蹇井井坎坎亦是义也四之才刚位则柔且不中正居近君之地乃如此故不果于行自为违异犯不韪于公议若不闻焉异乎二之勿恤者矣在下四爻二之外顾如彼五之夬夬于苋陆有君无臣古今常患中未光也有由也自古决去小人最不易也最不容造次也诛二张于复辟之后乃置武三思此议乃出于张柬之司马文正别白熈丰元祐之臣而去留之难当时所谓贤公卿或不然其说晋诸公去贾充而其党设诈挽而留之则小人之在国天下知其当去不疑而或者立异以为能隂厚以自结不能保其必无有也圣人于九三九四二爻示戒之切如此不然君子之去小人反为其所倾挤多矣虽治平之世扬庭之时犹或不免而窦武何进无所凭藉瞢焉于东汉之末其祸非自取之欤
　　姤
　　姤一隂生于下有浸长之渐故曰女壮防微之意也谓初也初为勿用取之女故欲系于金柅豕虽羸已若蹢躅防之至且于其早也女壮勿娶之义初爻巳具之矣余爻所言则皆遇之功用不重出此意五与二皆刚也君臣相遇一卦之主二之遇初有而包之其包之也五实命之君所委臣所任也故曰以杞包民在下上所封殖可以养君子鱼与其象也五能以二能包如自天然盛矣上遇道穷矣不足道若三之与四或不中且不正皆失其遇或未善乎遇之道也包无鱼近君而失民其起凶也宜若臀无肤次且处无所乎遇徃无以为决优于四之不正矣亦岂遇之之善者哉圣人于姤之象彖虽防隂柔之进然抑隂而尊阳其义巳彻于夬故此详于遇而略于隂意互备可考也
　　小畜大畜
　　畜云者反情以复性格其放纷而归之真醇之谓也三阳在下健而上行巽顺则畜之艮止则畜之畜之止则止矣巽而畜之顺适而已其功盖不侔三阳受畜大畜有终小畜无终善初大畜畜极而行小畜畜极而悖则以止与巽刚与柔功用之辽逺如此也然刚不能以畜健畜之者柔也故小畜以四为主而爻称有孚大畜四则牿牛有喜五豮豕有庆故曰至柔乃畜至健柔不能自为畜必刚主之而能以之故大畜有天衢之亨小畜九五有孚挛如富以其邻以其邻谓以四为畜也曰刚上而尚贤指艮而言指上而言也曰刚中而志行谓九五也巽而畜故初有应则复自道二则牵复巳不逮矣三比四乃至说辐反目止而畜故初则已二则说辐安于畜也三而畜道行且亨矣故良马逐闲舆卫攸徃之利有不畜而已用固不同然靡不告功者主小畜五也上则告功既雨既处尚徳载小畜畜道成也妇贞厉月防望有所深戒为四戒也小畜有戒也宜隂柔而见用乌得而不戒大畜之道大成则不必尔也凡皆巽而畜与夫艮而畜异也彖于小畜曰密云不雨自我西郊不雨有终雨之意自西则必东故小畜亦云亨而畜功亦收于上大畜则直云刚健笃实辉光悳新止健大正而应乎天言之其气象小大如此不待细读深求而灼知之
　　复
　　复云出入无疾朋来无咎夫阳为君子为徳为舒为生夫易其尊阳之书乎在复阳反自外而复于内其入其出在巳皆无疾以见其安行来而附者其朋亦无咎以见其得道多助
　　噬嗑
　　用刑之卦物有间用刑乃能去之二三四五其象皆用刑者也初上无位其象受刑者也圣人画易示人以象也然初之受刑轻在下也卦之始也上则重矣在上也卦之终也故初校其趾取其不行圣人以为小惩大戒小人之福上则灭耳而凶所谓不可揜解是也然君子为善小人为不善各以类胜初无应于上故其恶小而刑轻上有应于三其恶滋矣受重刑宜也
　　革
　　革之象与义革者九五是也革于人者初二三四上是也九五以刚居中而正君位大人也用以革故曰虎变龙虎皆君象也其化如神其信于人甚敏未占则巳孚矣革于人则有难易迟速浅深之殊巩用黄牛受革而已他无用焉无恶也二应上已日乃革革之易故征则吉而为所嘉应也四比上悔亡有孚命斯改改斯吉其受革与二同其易三则难矣革以言末矣三就然后见信征而即君凶其宜也象以为又何之则以其逺君而又失其中非余爻比明矣圣人之世固有怙恶悖义诏告再三而后勉强而从者也之人也其足以进而与天下乎
　　比
　　比之为道贵乎广广则无所不比其为用也贵乎神神则由而不知夫能是君人之道也若晓然示人置彼此厚薄于胷中则有比有不比非君人之道也九五以刚中之徳为众隂之所归若能窅然神运冺焉无迹无适莫无逺迩咸与之比则其道大矣今乃显其比而下应于二夫其有所应则心系于所厚而它则不皆厚如王田之有三驱其于禽逆我而来则舎之顺我而去则取之以逆顺为取舎则失前禽矣王之失正在有厚薄其于邑人之后而比者则不诫而吉是为上所使之中也非为上之中也易之为道欲其应而君子之善世又贵乎广大无所决择有应则狭而小如康屯之世而九乃屯其膏如同人之时而二乃同于宗皆有应而小比之九五其义同此初六以柔居下将以比人而执谦抱诚尽比上之道故不特有孚而又无咎不特孚信中足而亦有它至之吉比上之道此为尽善若二之自内应五虽不失所比然视初则有间矣故正则吉而不自失而已至三之比六乃非其人而比之比非其人伤之者矣四居上体之下外比于五亦为比得其所故曰比贤而从上易之为体下卦则内而上卦则外也四近五故曰外比若夫上之为爻居一卦之极众隂比之上时巳瞢不知防彼皆争先为比而已独后比则无能为首凶之道也虽欲终之其可得乎

　　江湖长翁集巻三十四
　　钦定四库全书
　　江湖长翁集巻三十五　　　宋　陈造　撰墓志行状
　　臧子与墓志铭
　　臧君子与讳铿楚之淮隂人臧氏郡大族大父翌以承信郎当建炎兵乱被命通判泗州与权守徐宗诚死守独不饵于虏安抚大使刘公光世剡荐例迁终训武郎父珪保义郎尝主管盱眙军场二公家世雄于边敬贤下士赒人之急鄊里讼诉徃徃为平之既官则就间乐乡居不切切于仕君其中子也儿时岐嶷异甚授以书竹破氷释遂儒其冠游场屋如猛将轹阵辟易莫前骥子一鸣羣马瘖伏四取乡书掇如也论者曰是必大臧氏天以报两翁耶呜呼不幸死矣君奉亲孝事兄钧谨抚弟镛侄济之而教之恩意良笃用是弟侄请乡书皆有立与朋友敬而信与人节而不固通而不流世之为儒粗能文则獧挑遻世君尤薄之与予父子游最厚居连墙徃来无间侃侃也以师命某而文笔与小子颉颃后先君微疾而死某时客仪真不及视其属纩久则归哭于奠筵而已念之慊然铭以纪其实有以慰君之灵而信将来予其责亦所以少杀其愧云君生于乾道乙酉四月八日卒于嘉泰壬戌三月五日享年三十八以某年某月某甲子于某所娶元氏子一方七嵗女二长适进士胡庠次尚幼其铭曰
　　有茂其姿而啬其施怛悼唶悲是将曷推不显其垂视我铭辞
　　吕正将墓志铭
　　正将吕君卒越明年其弟思忠思问擕其孤瓌以母氏梁夫人命持所为君行状泣谓髙邮陈某先兄不幸其与子游旧矣敢以墓铭请某惟昔嵗客行都获交君知之甚悉其见敬愈吾知君不容以不文辞君讳思恭字礼夫东平人世业儒曾祖震娶杨氏通经好文元祐间徙京师盖有志于学也靖康初南渡家于杭祖安道娶陈氏父兴祖今梁夫人其配也幼失其父偕二弟事梁夫人干蛊外醻应肃给遂推择而仕积官自承信郎至修武郎职初枢密府属次亲王府次监左骐骥院次枢密院正将不及赴受知当路则徽猷閤待制宋公之瑞显谟閤直学士楼公钥内相髙公文虎大着杨公寅尚书刘公徳秀左史陈公谠右司林公桷荐扬谘委甚至始梁夫人娠君外祖母梦神擕伟男子闯门翌日君生魁梧丰润符所梦识者曰是吕氏庆也弱不好弄既长果亢其宗惟以奉亲为乐色难志养无所不用其至仕须次不敢逺亲夫人未寝不敢退夫人饱食乃甘夫人疾药物口乃进饘粥手以食尝病君奉事劬顿防不救营为细大与二弟孰议则曰于母故罔或败事治家严而不苛纪绪捡押截然也二弟谨守为令族君器度凝重性宇粹温居官防勤自将与人交务施而不责报人以匮告多辍已有袖畀之有所予惟恐其知人或负之輙自责曰某时某事似有愧宜得此行孚于人翕无间然及其卒中外闻见咸痛悼如至亲二百相吊曰捐当取之金以惠其下宁复公里闾之财际者相告语尝起母病折劵以利我公叵忘城东民尤孺慕也曰甲辰之疫吾辈不腐胔吾微知之公实生我凡君刑于家媚于官徳于人其懿如此然皆自事亲之心推之理委也必源其徒然欤君好贤而语上愈于已礼之惟恐失色辞勉子弟以学常诲之吾不得逞于书惟是慊然其令声懿行乃尔人皆曰是天资媺是固然然孔子于孝必厯言所可移者孟子谓治民信友悦亲其本也君之贤吾得之源委也非耶女弟二长适元氏已亡甥二女甥一婚且官皆君力封殖之次适赵氏君娶张氏先君二十四年殁后娶江氏元祐省魁衍之族也子瓌进士女二人长适承信郎张思义次早世君生于绍兴庚午四月二十有六日卒于嘉泰改元四月十日将以某年月日于钱塘履泰南乡积庆山之原祔先茔也二弟念兄之切置不食顷子孤立尤所感故为铭曰
　　望之俨乎其容也即之裕乎其洪也宜于官施于人爱而周节而通也遡之源孝之充也啬于邦家则丰也燕仪斯惟无穷也
　　徐氏墓志铭
　　眀之定海多隠君子其储徳毓操家政可法如刘君宜之最其优者究所以致此实内有彊助其配夫人氏之力为多夫人生于慈溪之徐氏归于刘君有二子二女其孙三其女孙四其曾孙男女三方其在家女徳妇仪与性而俱不以矫揉暨为刘氏妇承以顺迪以义惎以礼逊延士辑睦乡闾治生不贪予人不靳然不害其优裕用能植立门户为持家者表式其遇子若孙严毅而不失爱诲诱而不云渎择贤师儒授以诗书里之可教而无力者馆赡之为子孙友逮今庭兰侁侁仪观伟甚儒业有闻皆夫人啓其源自幼至老徳日以茂誉望随之乡人诲其女必曰盍法是第其族姓必曰刘氏有敬姜焉见贪啬者必嗤之曰不愧徐夫人乎享年七十有八生以某甲子殁以绍熈壬子十月二日其谢世后刘君防年而家道益大以治长子某次某未仕长女适某次适某皆先夫人卒某某某孙男也业于郡序孙女长适某自余与曾孙男女皆幼平生孳孳懋徳闻人善奬导之恐不遂耳毁訾之言輙不怡素喜佛书属纩之际超然而逝若释氏所记者夫生为乡曲师殁以夀逺若迩犹曰胡不百年呜呼真不愧古圗史贤哉某宰是邑其长子某懐经来客久弥敬一日踵门有请将以来年春偕先君合葬于香山之原不可无铭非子尚孰宜为廼为之铭曰
　　妇徳丰世道隆备厥躬始以终我铭之诏无穷
　　洪氏孺人墓志铭
　　孺人洪氏某郡某县人家盖甲族祖若祢皆有隠徳嫁为同郡今房州司理余君泽之妻始其归君犹从事场屋孺人经理其家务俾得専力于学厯若干年果得禄孺人力为多在夫家克勤抚童賔祭躬女工宁自约不私所有接亲姻无废礼抚童不失恩知人缓急周其乏惟力有谋焉毕其忠或有所规警人素敬之以故多乐从淑姿懿行纎悉不遗姑氏寝疾久左右省侍饘粥药饵非手不进凡枕席濯瀚寒燠起居咸孺人焉是仰凡三嵗无少怠姑属纩执其手唶曰汝若是吾何憾人以为难舅通直君既鳏处性严重孺人侍奉顺承不失色盖十五年暨其卒有庶女二已子抚之为择佳室以归伯氏以毁继殂其室他适其孤二收育其男女虽偕其母徃孺人顾恤抚存皆不殊巳生人尤以为不易于其难者饥食渴饮然余优为之士君子或能之孺人则无愧是足以业家法后佐佑其夫既仕矣推于诸子诲导之谆复备切皆儒其冠骎骎有立其生以某年某月某日年若干为余氏妇享年若干而殁时庆元乙夘三月七日也男四人某女四人长适待补国学生石必简余在室孙男四人某方从学孙女四人皆幼将以某年月日协吉葬于里居北原髙盖山之下孺人未既归识不识爱敬慕效之司理君居官所孺人家居以殁用是莫不慊焉为之恸司理君父子哀摧痛悼求铭文于予予与司理君为寮于房其子某又从予逰而惎以学尝答之以书者故不容辞而为之铭铭曰
　　妇仪之秀母道之茂女徳之所应有曷不百年以衍厥后彼固存者永世不朽
　　安人曹氏墓志铭
　　安人曹氏婺之东阳人祖某父某隠不仕归于郭氏为今扬州通判某之妻奉舅姑敬以爱接姒姊穆以顺施于中外归重无间言治家俭勤随事区处不御以严而不爽节度家以益振其所以奉烝尝延賔旅必躬亲之丰备办集皆如其志而其自奉取足而巳衣楚楚则歉然耳目玩好若凂焉者至于闾里穷匮赒之无靳色安人兄弟早世母继逝捐私蓄振之其送终之费一切为办治其赴义甚勇率如此偕通判公宦游言未尝及外事闲御童仆严且宻及倅维扬安人病不克偕语别勉以防勤谆谆也生于某甲子卒于嘉泰辛酉七月十七日享年六十有四男子三长昌年次昌时季昌宗皆业儒女子四长适成忠郎王观国次叶浚次应淙皆进士次承节郎赵汝枢孙六人女孙四人尚幼以通判再遇郊恩受今封将以嘉防癸亥十二月十八日葬于绍兴府上虞县上云乡皂李湖顺屿之原求铭于髙邮陈某某通判公之友也宜为铭呜呼安人在父母侧已着淑闻施于夫子妇道以修母道以隆家政纪绪斩斩乎以媚于其官仪于其乡胡不百年闻见兴叹然安人学释氏有得其淑质懿行书之皆可无愧贤哉铭曰
　　为妇而妇君子誉处为母而母帉燧继武自家而乡有挈其矩善始以终了彼旦暮顺屿之原松茂栢庑亘嵗千百来者燕裕
　　致政朱公墓志铭【代人】
　　致政朱公既卒之二年其子绂走书吴门谓其里人罗某曰先君襄事有日当有铭舍子谁宜为某不克辞姑次其行业始末公讳某字某抚之临川人曾祖某大父某考某皆不仕公幼而悟敏学力超迈志未竟考以家务委之细大区处无遗虑家富而行益修亲说之谓吾子克家而孝抚一弟谓吾兄视吾犹子其族人称其洪毅曰尝陵之不吾较也其邻里乡党頼其训惠曰顷邑荒政有绪公则主之至减直发所有谷富室取则价为平建东西塾于家受业者赴之待之与其子均盖其资质淑茂进善累徳得之自然继以不怠古所谓笃行君子者欤淳熈丙申甲辰庆夀之恩霈再授修职郎夫人陈氏赐冠帔以其子士与乡荐故有此拜乙巳八月十有六日以微疾卒于正寝享年八十有三子男六人绂绶绮绩士纮女一人适进士侯賔王先公五年卒孙男十二人损复之丰之涣之震之谦之渐之兊之益之履之革之升之损早卒丰之亦尝与乡书余方就学孙女十三人长适进士吴廷秀余未嫁曾孙男二人将以丁未某月某日葬于新丰乡之奥原某与其子士偕游场屋故得公为详呜呼士抱所有不克时施有渊渟无雨施古今所叹然其裕于躬刑于家孚于乡足以示规检无穷使凡为子弟为家景其风将曰九原可作则亦可以自慰铭曰
　　内之充甚粹而醇啬厥施积诸其身家而乡罔底于君羡以储利其后人
　　丁君墓志铭
　　士生世以才若徳既其穷达则命存焉君子知人且知天阅古今无怨尤即丁君之初终益信不疑君信之懐玉人乐鄂渚土风因家焉储徳植操辈行古特立士其事亲孝其行身谨其持家和而节其知识闾里推其贤服其化颇被其振拯凡士所当有者君优之求所以然盖由学问出君幼则嗜诗礼工著述奉亲应物之暇书不去目从师友四方不惮也如戴公防先官仪真苖公昌言在秣陵率诸弟从之游其文新竒浑厚落笔数千言一举于鄂与弟之炜聫镳忌者以土著借口讼而闻罢君怡然不沮而志加励自淳熈甲午三举于漕闱皆与计偕则以助边补授而试然皆屈于春官人为君愤唶不平君若不闻益懋于业为古学计其逺大者家有室旧榜延桂盘薄其中焚香盥沐课未见书诗与气益昌名与业日隆谕子侄以不倦不息谆谆焉盖其学有裕其徳义不馁益知士之行由问学乎出尽善无议也而不得齿一命以卒惜哉夫积诸身者可及诸物行诸家淑诸乡闾者可施诸君推诸官而事与理违君子天人之说至此犹置之欤君之卒绍熈二年十一月壬子也享年若干曾祖某祖某父某皆不仕而儒其家收书教子汲汲至君父子而盛四弟某某早世某不仕某见官襄阳娶章氏生三男曰某某某克嗣其业长女适进士江某次适成忠郎赵某将以某年月日祔葬于先君之兆以某与君厚且知之审来求铭铭曰
　　骥也不使驰于千里玉也不使器于璵璠能其人不能其天理则云然其不容没者世所谓方贤也
　　太孺人王氏墓志铭【代人】
　　孺人王氏其先有名宰讳肇者起其家继是登甲乙科蝉聨有人孺人羣从兄弟也占籍抚之崇仁髙祖徙宜黄家焉曾祖及祖日章父徽之孺人早孤随母饶氏适崇仁之王氏暨笄归于居士缪公昭字公着孺人在家为淑女既嫁为贤妇训子持家为令母为庆门中外懐服闾里师仰岂苟然是有徳焉而其资质之纯诣识趣之髙逺足以行之故也始嫁也继姑李氏严甚不假子妇以辞色孺人独能得其驩心居士简淡事不婴虑孺人区处分画井井不紊居士既下世则以兴起门戸自任治生外延名儒课子孙以书其后荐名礼部相属也而赀产眎昔亦三倍增其处骨肉之间特厚聚居千指穆如也无间然者娣姒有寡居者幼稚林立夫人抚爱逾己所生家法整整而待下有恩意凡臧获一人服役则全家仰食环其庐不自炊者盖数十室性不啬于财振贫窭恐不力女之不能嫁丧不葬倚夫人而办自内之使令外而乡社不知其防惠于逺近之人及门无不售之物负劵无必得之诛平生蒸尝家庙而巳老佛之徒祷祠福报之说一不能入至有所丐请则亦不拒施予自其天性岂宁惟是舎东乐陂溉田余二十顷岸善頽业田者病之夫人嵗任修筑有田之家坐享全利不与其劳费赒恤之博且果于及人如此性刚明人不敢犯有触其怒寻亦置之不念也凡簿书出纳一过不忘隂阳五行百家之说皆能知其义生于政和之辛夘至绍熈辛亥以终享年八十有一少疾疹耳聪目明生啖寒茹壮者不逮也嵗时为夀子孙后前济济侁侁人欣慕之当淳熈甲辰我夀皇上文母夀以其孙尝与乡荐封太孺人嵗丙午髙宗皇帝庆八袠加赐冠帔是皆天所以为厚徳报非耶夫以富夀康宁加以好徳与国庆泽者再寓世可无憾然殁之日不惟子孙戚属摧毁攀慕而乡邻挥涕咸兴胡不百年之悲是何从致徳之所感而人懐慕有不能忘自然也徳伟矣亹亹焉曾未始有其有不防老氏所谓不徳有徳者欤男三人渐先夫人三十三年卒次涣洪女三人长适某官罗次进士曾参裔次修职郎前福州闽清主簿罗卫男孙六人长进士骥次谦康仲骙皆乡贡进士女孙七人长适某官李次进士曾汇越七年卒次进士罗黙次进士罗余次国学生罗勲余尚幼曾孙五人女四人夫人得疾即自谓不起预言其期既革呼子孙前人为之诲皆可佩服言毕逝矣乃其所期日十二月之丙子也夫人有得于中者超卓如此推之于世有本者固如是哉将以某年某月某甲子葬于所居之水北曾潭之先茔而以铭文见属某方縻朝绂母氏且老不克归营襄奉以为大慼谓某舍汝复谁宜为铭夫人于外孙惟某为独厚不以常儿蓄之某今者谬缀班聫不失其身者思所以报期待也恭惟此恩深重叵醻又其得夫人行实之详莫吾母若然其所述亦槩举有不容详尽者铭曰
　　持之有常无为为之徳之盛也望之士君子其犹病也允矣夫人得之安行取之性也刑之乡本之家侈其庆也曾潭之原松楸郁然尚百祀之敬也
　　安人张氏埋铭
　　安人髙邮新安里张氏女也归于同郡陈某里不喜士人始嫁莫不以壻儒为嗤防安人独隂自喜某贫嗜书安人捐所有佐费且干家政某得以登乙未乙科尉繁昌职吴门教宰明之定海通守房陵安人同食其禄凡二十有四年乃卒始某免白丁安人澹如不改常日问之曰此自吾命何喜陈氏泰于旧安人犹初度也其临子弟其处室接物妇人应无者不屑为之于俦辈不一小异其佚乐报享亦倍其类生二男子师文师是皆乡贡进士孙尿扆皆进士封孺人再封安人以某官及格故其生以绍兴壬子十一月十一日其殁以庆元戊午三月十四日嵗庚申葬于华村之西原盖近其父母家云将塟夫陈某廼为之铭于墓之左偏
　　熊氏墓志铭【代人】
　　夫人熊氏世为抚之乐安县天夀乡人既笄归崇仁吴君某时吴君已授室慕其名徳故乐从之吴君有声于为儒既壮请舎贡数屈于有司唶曰吾自揆可施于国无路以进施诸家可乎夫人譬解且赞之曰翁才徳如此顾不遇命也淑诸子可也佐其营理不遗力家遂以饶吴君卒生防男其三夫人出也继而异其居所得产薄甚然不以介懐其后家道日益给足享年七十一而终其生以宣和之癸夘其卒以绍兴之某甲子其持家乡人敬慕既殁咸取法焉夫人卓有髙识思遵吴君志笃意教子余不甚经意每立三子诲以励业曰汝无以立于世孤先人望非吾子也始其别居仅有米一囷属亲旧择师果吾即予是粟外此吾无有得师严甚三子小遻怒之徃徃过当夫人喜曰自今吾可无忧用是三子为举子著名而长子某被某年恩廷试名在第四夫人不靳于财宗族有不给凡老病若吉凶随多寡赒之已之衣食取不饥寒而已性严毅不喜饮酒时召诸妇戒以异姓共处当遵义忍事闻者凛然服行之幼长雍肃尝嗤世人徼福懴过一诿之佛书所行则多愧胡为耶其言与行率不悖于道法可不谓贤哉陈氏吴君配也生一女适邑人进士缪兴时再娶王氏生一男曰某一女适乐安进士周镡夫人所生长曰某次某某今廸功郎新吉州万安尉孙男十人某某曾孙三人孙女五人皆幼将以冬十月二十七日归塟于浮原天寳山下走书行都求铭于里人罗某惟夫人资禀髙迈守之彊行之果其笃于教子古敬姜孟母固应如是而起家应时无一可议不书之无以励俗且信后故为之铭铭曰
　　炳识以为之原蓄徳以培之根以大其门以泽其子孙以善其乡载之公言孰吾取规敬瞻此天寳之原
　　李公行状
　　论士以贤古也后世去取以贵若势果贵势乎取则渊宪窭人子而季孟师尊至今绌千驷之齐而贤西山饿夫仲尼其私且矫乎士抱负伟然局不少施以殁其庸没诸吾所以直书李君之行于古或无愧君讳知柔字望之家仪真之珠金沙居郡庠为进士工文辞众推之晚年定迁城东隅居面江曰児从学无便于此弟知刚今廸功郎新和州乌江县主簿花君知彰亦兴君同其母二弟与君幼同居长同学怡怡切切始末无间言后异居推其财于二弟为多君笃孝壮且老念亲不衰有柴地嵗贮所收専为追逺费一簪不他用孝友之行着矣人以匮乏告视其力赒之咸曰是宜掇危科享上夀为有徳报疾作竟不起夀六十八学充矣不得为一命吏闻见者唶惜之既病谂诸子汝曹植立未副吾望贫无以为学士公患汝幸也田足以自业居足以自庇置书愒日吾目不瞑汝不愧名教乎无一语及荣利事结缨易箦于以见先哲所学君之识过人逺甚危惙所言不失其正贤矣哉曾大父某朝奉郎大父某朝散郎父某隠不仕皆塟于仪真之东山母孺人周氏妻杨氏洪都龙圗公之孙女四子长大亨干蛊为优次大节大鉴皆乡贡进士幼大异出后弟知刚女三娘四子兄也适马尧佐孙男六孙女七君生于绍兴甲寅嵗之二月五日卒以嘉泰元年正月二十七日塟于杨子县呜呼才则见用有则见知士宜然也亦孰知夫用而知之有不尽其燕裕未既也手植三槐者待诸其子李固一代名徳其先世岂果抱闗君之不尽者未胜计而其二子取贤书如掇视经史饥餔俛取然其大李氏之门而侈君之泽倚而需可也予得而并书之






　　江湖长翁集巻三十五
　　钦定四库全书
　　江湖长翁集巻三十六　　　宋　陈造　撰表牋
　　太上皇帝夀七十加尊号贺皇帝表
　　圣孝有格慈闱晏享于遐龄皇文焕陈寳册诞扬于大号观防通而行礼尽爱敬以事亲诚罄九重驩均万防窃惟元圣体道人而之天大君显亲名賔其实天与徒故享夀祺而有永实既浮则播徳美于无疆载籍以来其事可考髙辛着在位之载曾号荣之靡闻唐帝上应干之名揭亲徳而粗备肇观盛际不讲靡文蜚英腾茂之罔逾亘古穷今之创见恭惟尽舜之养继周以文方璇穹保佑于严君必玉检铺张于伟绩展采错事三辰交驩扬辉奋炎万世彰信臣叨居外服幸际昌期玉巵方举于汉仪瑶墄莫陪于虎拜隘千二百嵗授防于万斯年追五三六经大书不一而足
　　立春日贺太上皇帝庆七十表
　　頥神间燕揭舜徳以系民介夀永延齐尧年之在位建天序肇发生之日宜皇家疏寛大之恩凡在见闻咸均鼓舞窃惟仁沾夷夏本乎为天下得人世享治安孰不祝圣人使夀况乎躬抚中兴之运茂凝退养之休緜寳防神授之祥受圣子日严之事从心不逾矩道承宣父之传修身未尝衰嵗过有熊之永在希有濶逢之令典见重熈累洽之昌期恭惟道大莫名功成不有广运而奄四海措俗妥安难老而雕三光自天保佑将八千春秋之未艾适五百甲子之甫周嘉与函生同瞻盛礼臣适拘守土徒切望云奉汉殿之觞莫陪百执偕华封之祝倍激寸心
　　贺髙宗皇帝庆八十表
　　鸡赦疏恩巳讲号荣之奉玉巵称庆旋当震夙之期俯偕率土之欢共上后天之祷恭惟道传列圣统接百王谟烈光昭如文武之共处晨昏色养备曾闵之所难格天瑞之鼎来喜帝觞之屡举神防锡羡介八袠之遐龄电枢属辰衍万年之洪算某属兹守土徒切望云以天下而养亲身逢大舜祝圣人而使夀心慕华封
　　夀皇圣帝加尊号贺皇帝表
　　肃严凤驾祗造亲庭诞揭鸿名推尊圣徳凡属聴闻之数孰非鼓舞之深恭惟得道之传奉亲为恱六府三事大禹克承帝功五日一朝汉皇盖有家法谓渊懿之妙欲推其盛然形容之际实强而名益隆无上之尊丕衍维祺之夀焕聫寳册前奉珠庭若帝之初蒇上仪而嗣讲丕天之庆掩振古以无前臣服采使轺驰神魏阙想云趋之列辟独阻造廷偕葵向之斯民徒知击壤
　　贺夀皇圣帝受尊号表
　　怡燕闲之神授圣有托受徽懿之号嫓天其尊亘今古以用光奄华夷而胥庆臣闻圣人所为不可以形容尽神心之妙亦难以称谓求然人主事亲之诚敢忘归美而天下被化之久咸极推尊上所不得而辞礼之所谓至盛恭惟继尧而治天徳用宁咨禹之功已忧庸释茂神圣简寛之化奄帝王号名之隆古与徒亦天与徒夀必得则名必得焕成寳册祗奉慈廷叠矩重规侈庆源而未沫展采错事揭丕则于无疆臣梦想中宸身縻外服觌丕天之盛举莫预造庭同率土之含生第知击壤
　　贺皇太后牋
　　礼奉未央亲顔载说庆丛长乐母道益尊凡属聴闻率同忭跃恭惟辅尧为治授舜承顔厯熈洽之期一严阃教佐揖逊之举再定睿谋属嗣皇极尊亲之诚推显号为隆古之冠展采错事三宫均驩腾茂蜚英万世彰信濬庆源于孙子逺暨云来侈乐事于邦家益骈祉福
　　贺夀成皇后牋
　　明主奉亲极推尊于圣徳皇家衍庆实立本于坤仪揭熈号以嫓天见盛时之冠古恭惟承尧滋久辅舜无为措时三登继绍兴之至治俪圣一意承长乐之驩顔方嗣皇孝治之益隆宜慈极徳名之兼懿虽天地之大不容绘画然仁圣之妙庶或形容扬辉奋炎擅一时之盛事燕孙翼子垂万世之洪休
　　贺夀皇圣帝尊号表【代石湖】
　　享承顔之养亲付万防受賔实之名妙参三极中天丛庆率土均驩臣闻至人髙谢于声称妙道岂容于言议天地之运固不可绘画索乾坤之象或亦以健顺名况圣主奉亲欲罄推尊之懿而慈皇体道兹当极治之余仰鸿号之载熈宜上仪之丕蒇恭惟继尧为治旋底三登咨禹畀畴式歌九叙凡授受相与一道而孝俭独冠百王从姑汾四子之逰衍箕翼万年之庆退藏于密合乎人固合乎天何事于仁得其名亦得其夀兹勤检玉前奉凝旒骈祉福于一家掩风馨于二典臣縻身香火矫首云霄想秘殿之班莫偕率舞追钧天之梦徒有驰神
　　贺皇帝表
　　祗欵慈闱诞扬鸿号懋帝功之极盛擅美无前即圣徳以强名推尊敢后迩遐虽异忭跃惟均恭惟继统而兴奉亲为说九功惟叙克祗禹命之承一道所传尽得舜心之正一遵勤俭庸守盈成谓亲恩之大欲极于形容而天徳之妙固难于摸拟兹严检玉之奉用效运衡之窥益隆无上之尊丕显尽伦之圣増光古昔丛庆朝家臣梦隔帝居身縻琳宇觌丕天之盛事莫预造庭同率土之含生第知击壤
　　贺太后牋
　　上号名之隆亲顔载穆衍邦家之庆母道益尊凡属见闻率均抃蹈恭惟俨圣君而立极体坤徳以广生人法地地法天克全道妙尧传舜舜传禹一本睿谟方嗣皇极尊亲之诚揭懿号为振古之冠蜚声腾实显盛徳之形容正国自家袭丕天之祉福岂特掩典谟之巨美抑将示孙子之宏休
　　贺夀成皇后牋
　　明主尊亲上仪载蒇慈闱丛庆懿号兼崇凡属见闻均兹鼓舞恭惟嫔虞辅治咨禹懋功厯三朝一道之传佐万国重熈之盛坤顺干而载物迄底生成月承日以为明并称临照方嗣圣祗勤于孝治宜母慈同举于号荣扬煇奋炎侈一时之盛事诒孙翼子垂万世之宏休
　　贺皇太后牋
　　賔实之名尊亲敢后自家而国积庆有源上仪肇举于中宸盛事独超于振古恭惟睿慈偶圣柔顺应干如月嫓日以丽天亶资合照暨禹嗣虞而继统旋底阜民辅孝治于明君侈荣号于慈极尊独推于无上夀益衍于维祺腾茂蜚英掩百王之景铄重规叠矩示亿载之宏休
　　贺防庆圣节表
　　梦日开祥抚千龄而接统后天效祝緜四海以倾心凡属生成均知鼓舞恭惟聪明稽古信顺尚贤离明善继而皇圗底宁常久用亨而广宇丕应罄小心而事帝挽回太和躬至养以尊亲晏享多福惟有大徳者得其夀盖无能名而则之天旋属虹流之辰茂膺川至之庆臣限拘持节阻簉奉觞竒龄之迈五龙欣逢圣旦率舞之同百兽俨近天威
　　又
　　里社鸣而啓圣震夙生辰葵心倾而向阳坤维仰徳居匪遥于禹服祝请效于尧封恭惟稽古有为继明而治资兼仁智动合祖宗孝孚华夷超冠今古武不杀而品物自遂刑防措而一夫靡寃故言天有騐乎人而大徳必得其夀适华渚流虹之旦驰寰区就日之诚臣虽近皇居属兼漕节竒龄迈庄椿之上但颂延洪率舞同舜陛之前益勤梦寐
　　又
　　龙飞协庆肇临载夙之辰鼇抃均欢共祝无疆之夀内外百辟古今一时恭惟见尧而知绍圣之治离重明而善继干行健以时乗寅奉两宫躬曾闵所难之行増光列圣掩周汉而下之君无能名而则之天有大徳者得其夀适届虹流之旦茂储川至之休臣属在驱驰倍多鼓舞受夫帝祉固知天子之万年偕此民讴愿效封人之三请
　　又
　　万寳告成偶珍符于梦日九州丕应祝遐算于后天凡属焘持孰非抃跃恭惟聪明齐圣信顺尚贤厯数在躬祗承大禹之命天地合徳绍隆虞舜之华色养奉两宫之欢心传探二圣之妙惟有徳得其夀盖言天騐诸人肇临震夙之辰咸沥诚忱之祷臣属拘持节阻簉奉觞竒龄髙迈于五龙欣逢圣旦率舞愿同于百兽俨在帝庭
　　又
　　祥开梦日方良月之就盈诚切望云率后天而效祝千龄协运四海交驩恭惟陶铸百王粃糠众甫继尧而治乎帝华之重咨禹之功畀以神器之大怡神而友造物释负而置万机盖治身以道之真宜大徳则夀必得华旦适逢于绕电遐龄茂介于増川臣秉节畿封驰诚魏阙偕千秋金鉴之献犹阻造庭纪万嵗崧岳之呼或能泚笔
　　又
　　推里社之鸣辰载逢于震夙效华封之请祝咸暨于坤维凡属焘持孰非鼓舞恭惟聪明齐圣信顺尚贤勲业五三六经之传太和二十八载之久尧父禹子古谓无忧帝兴王成躬示其法释负置万机之重褰裳从四子之逰盖身佚乐则年弥延而仁渗漉者帝所佑信大徳得其夀宜言天騐诸人适当电绕之期自衍嵩呼之算臣庇身祠宇矫首帝居奉万嵗之玉觞莫窥盛礼上千秋之金鉴敢后羣工
　　又
　　渚流虹而啓圣良月就盈葵倾日以颂君后天难老一人有庆万夀维祺恭惟恊帝重华如周过厯躬神武而不杀掩帝王极盛之功得欢心而宁神尽曾闵难能之孝格天心之眷佑宜睿算以延洪适甲观告祥之辰诚均夷夏罄华封使夀之请固等冈陵臣梦阻帝居身縻使节亿龄滋永企瞻南极之星三舎匪遥尚逺长安之日
　　贺明堂礼成表
　　因时谨礼告成万寳之秋配帝禋先毖祝九筵之室纯诚昭格熈事备成恭惟统辑羣元防稽列圣圜丘荐灌殚精意以屡亲重屋揭虔备缛仪而间举复罄一纯之报恪遵三嵗之规敢以宅忧而怠于灵承逮其竣事则受兹景贶星宿溉润协气泛浮乾坤清宁皇心娭豫翕羣灵而頽祉緜奕世以垂休臣持节畿封注心魏阙望侍祠之冠佩莫近清光偕击壤之黔黎赓歌盛事
　　贺正旦表
　　千载题期膺璇穹之眷命三朝受籍罄海宇以来王载维嵗序之更端茂拥日新之纯嘏凡居率土举切望云伏以参四大于域中地法天而天法道着五始于圣作正次王而王次春钦厯象以履端本中和而鼓众庶方丕应百福惟新恭惟发政施仁承天从事庆绵慈极新唐尧在位之年祥着珍圗衍汉帝闻嵩之嵗适迓舒长之旦同跻仁夀之氓臣偶此令辰叨居外服奉玉觞而上夀徒倾就日之心攷瑶厯以卜年愿效后天之祝
　　贺改元表
　　函三体极继圣治以匹休谓一为元端宸心而谨始凡居率土同切望云恭惟干健自强离明丽正龙楼问寝不违五日之朝瑶厯告祥申衍亿年之庆惟视大始而正本宜和万民而面王于昭继志之勤用祀奉元之号揭兹正朔同彼车书臣忝与使华窃窥帝意谨持盈之治荡耳目以一新大接统之称暨华夷而四被
　　谢赐厯日表
　　御四时之气肇自履端颁一札之书庸昭敦本布此劭农之政首诸持节之臣俯与民编仰孚徳意恭惟寅恭事帝恻隠临民管天地之覆持嘉生咸遂握隂阳之递代元化曲成自璿玑玉衡之齐底摄提孟陬之正将嗣迎于丰嵗爰申锡于成书举是含生孰非拜赐臣敢不驱驰原隰劝课农桑虽帝力之何知各安耕凿俾田功之克谨仰副生成
　　又
　　课清台之厯庸谨夏时颁太史之书旁周禹服凡王春之所被仰帝意以交孚恭惟弥纶两间甄冶万有神防锡羡介亲夀以永延纬星俪明格天心之纯佑上稽干运钦授人时正躔离望之经节析因夷隩之事莫重履端之命俯咨共理之良臣敢不存问闾阎服劳阡陌政捐苛细庶息斯民愁叹之声职布中和冀迎嗣嵗丰登之庆
　　又
　　袭尧之爵仰圣主之无为行夏之时劭农功而有叙一扎谨人时之授万方何帝力之知恭惟厯数在躬天人助顺隂阳寒暑璿玑玉衡之以齐震兊坎离摄提孟陬之既正跻斯民于盛富纳品彚于中和臣敢不祗奉成书恪勤所职务农重谷少裨大君育物之仁薄征缓刑庶迎嗣嵗至和之气
　　又
　　钦崇天道敬授人时课巧厯于清台具严圣作分成书于方国庸劭农功肆令绣斧之臣仰识璿玑之政恭惟至诚赞化溥爱法天髙拱帝功之成深惟民事之重五辰坐抚厯数知在于舜躬一扎下驰正朔宜颁于汉殿虽圣意亮隂之际体璇穹生育之心臣敢不仰奉至仁率先羣吏政尚慈惠用安析因夷隩之民瑞迎丰登庶捐叹息愁恨之苦
　　又
　　奉一元而司契肃正夏时协五纪以成书均颁禹服凡分民寄仰识圣心恭惟挺徳睿聪承天寅畏心勤民事谨夷析于秋春绪正皇猷严劝惩于舒惨究幅员丰富之效繄把握隂阳之功宜一札之所临率九农之胥劝臣敢不体兹优渥奉以恪恭代庖而布郡条虽无补报载耜而宣上意庶竭罢驽
　　谢太上皇帝清安降赦表
　　亲顔恱豫庆珍膳之复初帝泽尨鸿覃幅员而无外望尧云于咫尺拜汉札之丁宁恭惟约已奉亲重华继圣勤顾复之念曾跬步之不忘调寒暖之宜在承顔而惟谨小乖宣节旋就宁康喜慈极复遂于含饴宜皇恩诞敷而宥罪伏况太上皇帝陛下德侔髙厚仁冒华夷有增二典之光丕享万年之福方一人祗勤于色养惟疾之忧眷两仪敷佑于皇躬何恙不已寻正周王之履从封楚府之钱无间迩遐均知鼓舞臣外持使节大识王言俯与编民效华封三祝之请更资汗简纪嵩岳万嵗之呼
　　谢明堂赦表
　　九筵宗祀熈事迄成一札细书湛恩溥暨迩遐虽异鼓舞惟均窃以合宫班常实统和之所明主教孝昭事帝之诚虽天子必有尊惟圣人为能飨间郊而祀得礼之中均暨有生咸防大赉恭惟受天眷命酌古御时参华祖宗探妙经籍恪勤一意谨三嵗之揭虔并侑两仪聫百神而腏食缉熈而懐多福敛用以锡庶民粤兹食土之毛举被漏泉之泽三灵敷佑万世无疆臣使事所縻帝居徒近执豆笾而奔走莫厠羣工之聫沐雨露之沾濡俯同一物之数
　　进布表
　　如天之覆外暨尧封厥篚之共庸羞楚产前件物出从荒陋制则单綀瘠土所宜谢女红之纂组彞章有在沥臣职之勤劬
　　圣节进贡表
　　祝圣主后天之筭俯罄舆情举海隅食土之毛无非帝力思效嵩呼之喜敢忘庭实之陈前件物珍毓山川贡修淮海多仪及物见四方来贺之心申命用休衍万嵗无疆之庆
　　髙宗皇帝升遐慰皇帝表
　　为天子父永作范于帝临与造物逰忽乗云而僊去普天之下局地靡遑恭惟道贯两仪恩覃万宇奄违凤阙之奉空切龙胡之悲恭惟妙得心传爱隆膝下遽隔承宁之养可胜哀毁之情仰兾睿衷俯遵礼节少思顺变领臣邻寛譬之言惟用解忧慰圣母摧伤之意
　　慰皇太后牋
　　祲纒慈极哀结中闱凡属生成孰非摧慕大行皇帝陛下业光列圣仁浸中区万嵗为期养歘捐于兴庆百身何赎攀徒切于鼎湖恭惟协赞帝功翊扶皇运方圣嗣抱永违之痛宜母慈寛临感之悲少慰臣民用安宗社
　　慰皇太子牋
　　享天下之养方迓宁康悼仙逰之遥偶兹变故遐迩虽间糜殒可胜大行太上皇帝陛下执古御今以尧授舜祉福施于孙子勲业光于祖宗奄违鹤禁之朝惟极龙胡之慕恭惟任隆主鬯诚切奉亲方圣主哀摧滋甚天倾之感宜睿情寛譬益勤日致之思岂徒顺变以节斯是曰宁神之大者
　　慰皇后牋
　　慈极永违悼天倾而地坼含生结恋纷雨泣以云悲阃政所孚睿情罙笃大行太上皇帝至诚赞化懿范宜家三纪题期修身可以治国九龄朕梦厌世去而上仙摧慕之深迩遐无间恭惟协成两宫之教祗赞五日之朝奄隔承宁益深哀毁仰冀奉先而思孝少答民情无如顺变以节哀用寛帝念
　　祔庙慰皇帝表
　　礼终襄事孝重宁神庙室有严僊游来燕凡在生成之数可胜号慕之情恭惟亲受尧传益深舜慕助因山之礼川岳効符奠在天之灵羮墙注目事髙振古诚格寰区冀寛天性之悲摧用慰坤慈之眷属
　　慰皇太后牋
　　定不祧之礼参对三灵申罔极之恩仪刑万叶凡居覆帱同极悲摧恭惟俪徳皇居协成圣治悼僊游之忽逺瞻庙貌之俨存送终有加率礼不越伏愿抑攀号之至性计诒燕之永圗上寛圣心俯慰天下
　　慰皇后牋
　　陵园毖固庙室崇成孝孰大于宁神礼用严于追逺恭惟宻佐龙楼之养忽抱鼎湖之悲恊赞圣心扫易月之旧制防稽祖武燕在天之威灵千祀流芳二仪荐社伏冀承宁天故寛譬皇躬仰用慰于坤慈俯亦安于海宇
　　祔庙慰皇帝表
　　襄事迄成宁神惟重爰考不祧之礼用昭罔缺之谟攀恋之深迩遐所共恭惟继尧守位如舜慕亲奉弓剑于桥山悲纒穹壤俨衣冠于新庙日对羮墙垂显懿于无穷严继承之有永冀思付托少节哀摧式遵遗诰之言仰慰东朝之眷
　　小祥慰皇帝表
　　慈极上賔痛无甚者天时已驶祥则廓然想渊抱之纒悲暨海隅而挥涕恭惟继尧守位如舜慕亲自惊兴庆之违缅想鼎湖之隔思万物莫为之报备竭孝诚谓三年乃免于懐力行古制事光今昔哀动华夷当春秋炎凉之已周宜霜露凄怆之增感愿思托付少抑悲摧
　　小祥慰皇太后牋
　　慈闱弃养天运如流望隔鼎湖悲纒长乐恭惟早偕多难同建中兴方期万年耆艾之祥遽有一旦幽明之隔藏稽山之弓劒徒想僊游阅汉厯之春秋已周星嵗霜露之感君臣所同尊矧极于母临哀有闻于天至愿寛圣念少慰舆情
　　小祥慰皇后牋
　　圣主谨终力行古制天时遄运俄阅嵗周诚感寰区悲纒中禁恭惟肇偶龙飞之运久承凤阙之顔斯万年参兴庆之朝遽一旦有鼎湖之痛属兹祥制罙切睿情冀有以寛圣主之哀思所以慰天下之望
　　小祥慰皇帝表
　　圣君慕亲岂哀摧之庸释玉厯纪叙适寒燠之已周普天之涯蹐地莫处恭惟羮墙在念衰绖以居贯两仪而与通行百代之既絶尽谨终追逺之义圣者能之推节哀顺变之规期巳逺矣愿思托付之重少寛悲毁之懐
　　小祥慰皇太后牋
　　僊游寖逺星嵗忽周痛结东朝悲纒率土恭惟作配上圣收功中兴含饴九重当圣子躬问安之养乗云一旦属慈皇有厌世之心兹厯春秋之更宜深霜露之感冀寛摧慕以迪夀康
　　小祥慰皇后牋
　　顷自慈皇窅然厌代蠢兹率土摧若无生甫临祥制之期益切坤仪之痛恭惟辅成圣治偕罄孝思躬服衰麄行古者三年之制感深霜露厯星躔二气之同可无寛譬于皇情庶以慰安于圣母
　　小祥慰皇帝表
　　仰慈极之僊游邈焉寖逺稽摄提之嵗叙倐尔既周哀切中宸感深率土恭惟慕亲之笃亘古莫俦受精微之传揭为圣治念鞠育之厚备极孝思心注羮墙体安苫块德通天地诚动华夷方祥制之甫临计皇情之弥切愿寛圣性遵节哀顺变之文庶奉母慈尽谨终追逺之义
　　小祥慰皇太后牋
　　海宇天倾慈皇仙去期云已久哀则有余恭惟蚤擅娲皇之功光辅文考之治谓緜亿龄之夀同享五日之朝祲遽结于桥山感益深于兴庆甫兹祥制倍切皇情冀抑哀摧仰以遵遗诰之训用精调御庶少寛嗣圣之心
　　小祥慰皇后牋
　　圣主慕亲之切亘古穷今海宇感化之深局天蹐地矧惟坤徳罙极睿情恭惟顺事慈皇周旋圣孝属兹一旦仙驭为帝乡之游胡不万年袆衣陪凤阙之养期虽已久哀则未忘愿抑至情式遵中制
　　髙宗大祥起居皇帝表【代石湖】
　　酌祖有临尚兹遏密奉亲为恱可后燕怡再更祥制之期倍极皇情之感恭惟受舜之托见尧而知法度用彰弥切羮墙之念嵗时亟易自兴霜露之懐然礼本称情孝当养志愿储祉福仰寛三宫追慕之情用亿神人俯慰四海勤劬之望
　　髙宗大祥起居皇后牋
　　服尧结恋弥恻皇心承舜解忧率资隂教礼无违者祥则扩然恭惟俪圣膺圗自家刑国共底天民之阜孰非祖武之绳弓剑已藏攀龙胡而寖逺羮墙如在怅驹隙之莫留倐临再期冀袭多祉庶裨养志之孝以燕在天之灵
　　髙宗大祥起居皇太后牋
　　太上神游弥切羮墙之念慈闱渊抱每兴霜露之懐奄届祥除益深摧慕恭惟补天立极嫓圣膺圗辅三纪之垂裳靖四方而按堵仰桥山之结恋望断龙胡悼羲驭之迅迁感深驹隙情则痛甚时方廓然愿抑悲摧调珍膳玉食之御益迎夀祉慰圣子神孙之心
　　髙宗大祥起居夀皇圣帝表
　　尧丧躬服舜慕日深悼天运之巳遄倐祥除之甫暨缅惟注想尤极増悲恭惟聪明宪天仁智冠古起积之俗处缞麄者三年尽大孝于亲立标准于万世窃思痛甚之念未憗廓然之时愿寛攀摧益厚宣节仰顺慈幄含饴之适俯安圣君问寝之心
　　髙宗大祥起居夀成皇后牋
　　服尧之丧莫攀仙驭辅舜之孝允属坤仪倐祥制之甫临计哀悰之弥切恭惟克躬妇道合徳圣心方慈皇奉亲茂扬彤管之教适太上厌世怅然白云之乗辅行三载之麄缞共示百王之检柙剧神游逺矣之痛适渊抱廓然之时冀抑悲摧慰圣心之养志益思寛譬奉长乐以含饴
　　髙宗大祥慰皇帝表
　　四海纒悲服尧丧而甫既九重养志体舜慕以未忘逮此祥除可胜渊抱恭惟配天与合绳祖有临孝理冠于百王道原得于三圣治而继治坐臻法度之彰嚬有为嚬益注羮墙之念方慈极毕缞麄之制宜圣君进寛譬之言阅驹隙之光感暑寒于天运问龙楼之寝丛福庆于皇家
　　慰皇后牋
　　燕髙庙之神百灵荐敬毕尧丧之服三殿纒悲情则廓然礼无违者恭惟道尊俪极教始自家端有姒之仪刑辅成圣孝想桥山之弓剑易阅天时倐届祥除益深感慕冀迎祉福上解两宫之顔永亿神人俯偕四海之望
　　正旦慰皇帝表
　　亲养奄违方宸衷之在疚天行已驶倐嵗叙之更端举海宇以悲纒识君心之痛甚恭惟尊惟归父契尧舜之相传孝则动天虽曾闵而有愧五表始还于素幄三年躬服于麤衰简防所无华夷胥感属届元正之旦遐追五日之朝想惟至孝本于宁神而节哀所以顺变俯安率土之望仰慰在天之灵
　　慰皇帝正旦表
　　龙髯莫攀凛圣情之在疚驹隙已驶倐嵗律之载新凡属帱持可胜局蹐恭惟色养之谨超冠古今孝思之诚感格天地念万物莫亲恩之报而三年茹服舎之哀缅闻异域之倾心咸仰中天而稽首况暑寒之逓易凡燧火之防更冀奉东朝之顔用承眷注勉遵先帝之训少节悲摧
　　起居皇太后牋
　　更三圣之传离明善继极两宫之奉坤徳弥尊格宗社以储休自闺门而丛庆恭惟徳兼任姒教被家邦立极中兴之初含饴累洽之旦助扬神化人法地而法天宻啓帝衷道传舜而传禹而况萝圗增固蓂荚告祥尘外风光晏袭三灵之社壶中日月长称万夀之觞
　　卒哭慰皇帝表
　　祲纒慈极致养莫追痛结宸衷厯时斯久普天内外望日悲摧恭惟全大孝以奉亲尽诚心而继志茂隆圣徳有増上古之光申介亲龄宜衍万年之福瞻兴庆以如在悼鼎湖之莫攀亮隂方仰于不言成事俄闻于易祭伏愿少裁恋慕之痛注念继承之艰恪遵遗诰之言益思顺变钦奉东朝之养庶用解忧
　　发引慰皇帝表
　　亲闱弃养天运如流栁驭戒期倐惊缅邈枫宸永慕尤极悲摧恭惟心合帝王孝逾曾闵扫易月之陋念亲徳之难酬告因山之成悼僊游之益逺睿断夐超于今古哀诚丕感于华夷伏望少抑至情俯循中道式慰东朝之眷是诚先帝之心
　　冬节慰皇帝表
　　养违亲极莫追五日之朝候变天行倐届一阳之复眷流光之已驶仰渊抱以奚堪恭惟袭爵绍尧奉亲如舜养志为大收帝王力行之功承顔不违尽曾闵难能之孝谓万年勤凤阙之事廼一旦抱龙胡之悲迩遐无间偕痛天倾代谢不停甫临日至想宸衷不已之慕结亲徳罔极之思共愿仰慰母慈俯矜民欲任大守重谋惟宗社之休顺变节哀少寛霜露之感
　　又
　　亲闱不待悼杞国之天倾嵗运已行书鲁台之日至悲纒渊抱痛极民区恭惟如舜绍尧传心是道穷今亘古尽孝于家方勤兴庆之朝遽绍鼎湖之祲报德罔极缅帝乡白云之游流光不居甫阳气黄宫之复共愿纳近臣之寛譬解慈极之悲摧力务宁神是为顺变
　　代赵提刑遗表
　　雨露疏恩许还官政隂阳为冦莫究天年尚延属纩之期少布恋轩之悃伏念臣受材么麽逢世休明防足仕涂素佩教忠之训致身朝列昔防越次之知继三把于州麾仍屡持于使节罢驽自力期上最于中天试用罔功偶逃刑于司败气衰得疢福过挺灾思假息于清闲用祈哀于洪造俞音赐可指里社以未前大数有终宁膏肓之容疗将殒生于泉夜终结恋于圣时忍一死于须臾思片言之补报仰祈聴察俯鉴哀诚伏愿力行帝王遴择文武集和戎之福普暨华夷收偃伯之功用光今昔大孝念无穷之计慕亲寛弗及之悲绥御至和演椿龄于西极寅羞备奉供防戏于东朝傥天地之恩犹或聴之则蝼蚁之愿于斯毕矣









　　江湖长翁集巻三十六
　　钦定四库全书
　　江湖长翁集巻三十七　　　宋　陈造　撰啓
　　答胡同年啓
　　宸廷唱第窃幸聫名仙里效官庶将赖庇虽服勤于半载犹相望于两州蝶梦空劳未遂朋簪之盍鹊音送喜遽承札翰之投玩文彩之灿然荷推褒之过甚不敏之责有腼其顔某官蓄徳宏刚秉心纯懿粹学根于性而副以渊源之师友轶才畀于天而发为黼黻之文章髙视儒先擅斗南之誉望增光我辈推天下之中庸白璧当价必也连城紫鸾过都迅于厯块挥谈间之珠玉已俛取于巍科展胷次之经纶宜优跻于膴仕夫何簿书勾稽之事可淹廊庙献替之才盖圣代取贤用望亦兼于用资而君子事上在朝或先于在外伫被日邉之诏检归聫云际之仙曹尚其拔茅及此断木某淮乡冷族儒馆孤生书传嗫嚅姑息肩于耕牧光隂蹭蹬敢妄意于事功殿名偶厠于羣英得饱遂霑于寸禄困而学又其次也尚余任重致逺之心率以骥不亦可乎此实事贤友仁之志孤陋坐糜于日月光仪徒避于参辰捧云翰以细披觉茅心之骤豁慰人甚矣渴徳尚然承闻俶官期之装不无叙鄊里之别便邮属我于以展此生金兰之情下泽过君或可为数日文字之饮惟是礼容之简后更希徳量之含洪
　　答从游三公啓
　　头颅引镜自叹衰迟朋旧盍簪过防咨逮容投名于书社仍拜赐于云章陈义甚髙揆才非称三贤者性资頴悟术业粹醇乡闾杰出之英庠序后来之秀见所未见吞万巻而有余能问不能视寸长而必取辱当此礼有泚其顔使自任为师是犯俗间之所忌若羣居讲学兹诚儒者之当然诸公姑此为功名之阶此老亦与有文字之乐
　　寄柴教授啓
　　枫陛胪传窃有聫名之喜芹宫教事偶叨交印之荣在齐年事契之最深乃今日从游之云始况心期之不浅知天幸之居多差肩同采藻之儒屈指计及之日某官器凝尘表价擅斗南粹然氷玉之天资副以渊源之家学胷中河汉蟠五千巻而有余笔底烟云眇二百年而无此家诵太冲之赋人知白傅之名小淹簿领之司旋试师儒之职惟此邦蕞尔之甚陋而名士向来之独多自旄头彗紫微而爼豆不修则学舎鞠园蔬而衣冠防尽有识増叹后生畴依迨二圣创述四纪之余宜多士教养一新其旧所惜文风之愧古政须师席之得人元侯髙耿贾之才犹俯为于文学退之收籍湜之辈岂止业于辞章为学者司南其涂待先生日东其首某诗书冷族塲屋腐儒苦节半生妄作功名之计晚涂一第仅偿灯火之劳官同元结之漫为禄悼曾参之弗洎头颅若是岂足为缙绅之重轻门戸谓何未免计衣鉢之传授陶家男徒黎栗之索景升儿贻豚犬之嗤端由一暴而十寒所以寸进而尺退论资刻日谓不待拜于紫芝遣子执经乃犹及亲于绛帐想维贤者兼容之量重以契家相与之情必赐提撕曲加防琢傥賸残膏馥豹一斑之许窥则振拔污涂骥千里而可附公来后矣予日望之小俟仲秋治牒而南尚得半嵗聚首于此与此老为东道之主满慰交情俾诸雏祝南丰之香长称法嗣
　　复王尉啓
　　代庖无取暂尸采藻之宫仰斗为劳久计及之问占鹊音之破梦喜鱼素之到门眼为之明惊朶云之蒨绚世所共弃辱华衮之褒嘉輙摅至陋之辞少答不赀之惠某官性资敏邵人品髙华破万巻书孰测笔端之神物流三峡水莫穷胷次之词源岂特维扬之隽人是盖天下之竒士夫何从仕犹在中年盖难售则其价可知而晚成者为器必大花封暂驻少须下鸂防于前滩芝检飞来行即簉鹓鸾于中禁尽纾逺业用福斯民某笔砚寒生枌榆后进操觚试艺周旋尝觇于风仪捧檄效官乡遡但勤于梦寐偶郡庠虚席之次应贤守设醴之招幸何如之喜有过此即今盥手披鴈足之赤书继此班荆叙门间之半面尚容老退时并英游下里门而敬乡人深所望者写我心而见君子不亦说乎
　　答乔秀才啓
　　髙盖迂临已慰倾詹之素长牋见属复増衰朽之光烂然防綷之文申以师资之请揆才非称抚巳为慙某人淮左胜流斗南竒士元祐名徳今见遗风临川故家非谓乔木才跨鴈行之表人期虎榜之登夫何建功立名之秋犹复含酸茹苦之诉士当尚志人定胜天惟精于勤成于思持诚不苟虽困于心衡于虑倾否有期独惜礼意之甚隆不知老衰之无取遽欲北面而受业岂所敢当譬如南斾而之燕未见其可若曰多暇来而羣居爱子以诚宁复有丝毫之隠起予之益当得诸磨切之间
　　交代啓
　　芹泮効官忝与士乡之教期问戍获承君子之规平时驰仰斗之心指日快披云之愿望川涂而系梦凭竿牍以贡诚某官名世真才干邦硕德全闽多士隽游咸出于后尘当代数人我辈不劳于俯视人诵凌云之赋胷蟠插架之书如金华老仙揭示江西之句法虽东京名士孰如叔度之量陂尚迟三字之聫荣俯为诸儒而小驻进贤辅世已闻鹗牍之驰华国须人行拜鸾坡之命尽纾逺业用福斯民如某学舎陈人淮乡冷族半生苦志艰难险阻之备尝一第代耕勃窣媻珊而不进念吴门士气之大振乃今日浙郡之所推择地而求轻六年之逺次携雏以徃冀羣彦之与游想多闻直谅不无若人况老成典刑并遗成法抚初心而窃抃临晚节以增辉坐广文之氊等作诸侯之客告令尹之政伫观贤者之风
　　答吉解元啓
　　得禄士乡不废诗书之乐依风儁轨正资道义之交未修执鴈之恭首拜朶云之赐某人天资粹頴术业深醇青铜懐万选之钱緑耳踬中涂之足成风妙斵賸传絶俗之文造物小儿宁复怜才之意小耐诗人之吃蹇率多痿者之起行平心以须何恙不已如末章之示谕荷厚意之眷存不鄙广文之无氊拟作监河之贷粟诺敢轻于季路饱恐误于陶翁盖欠余未及于究知则取予固难于县定傥其优裕敢后周旋
　　答曹秀才啓
　　佳客踵门喜清谭之满聴新篇落手觉病眼之增明髙山醻景仰之懐明月重暗投之悔某人际天卓识倒海宏才虽﨑岖白眼之前终轩豁红尘之表贵洛中之纸争传刻凤之章摘颔底之髭行有化龙之便至于长城五字金薤千篇作者未见辈流诗人乃其余事较之今昔平处犹可奴骚捐其绪余惠然亦复膏馥我试効捧心之态少希过目之荣顾此平凡尚其防诲
　　答平江职事啓
　　老去作诸侯之客少慰涂穷朅来从贤者之游庸非天幸喜披雾之伊迩忽朶云之堕前文辞烂然推予过甚某人东南之秀隽伟不羣意其已上于霄霏夫何犹滞于场屋天文可考尚魁宿之躔吴人望攸归伫汉庭之防董某之疎谬意实倾输论情道义之交言从此日属餍文字之乐更判留年
　　迎提刑赵殿撰啓
　　奉诏检于中宸庀臬司于近甸慈祥之誉久巳简于帝心察举之权兹用烦于国老望轺车于一水倾喜气于八州先声所临有识相庆恭惟某官才宏而量伟识周而气充学必探原人仰河间之大雅言惟忧国上知子政之多闻中外践更声华蔼着省兰卿月能称屡彻于九重使节郡符课最特优于诸彦竹有迎刃目无全牛恢磊特达今刘苎山精明不苛古于定国自广陵委靡之厯载得贤帅指麾而一新黠吏履氷无复簿书之縁絶流钱在目未妨闾里之咏歌信大手之所为非常才之跂及惟全吴号浩穰之极在今日为嚚讼之雄帝眷承流之宗英命宣止辟之睿化激扬清浊肯専柱后之文献纳论思行副朝端之寄尽摅逺业用福斯民某受廛淮乡苟禄圣世尚载籍之友未云满其志趣事大夫之贤庶以博其见闻心则拳然人谁领此顷懐漫刺获窥彦辅之天今坐冷官复迩晋卿之日此意所甚切者一旦不啻醻之盖将静观设施追吏师之规模抑以进聆謦欬求时平之典故穷涂至愿老境幸逢凛绣斧之生风即有趋承之便上星辰而聴履得无攀附之縁
　　答潘解元啓【潘石湖甥】
　　满聴粲花之论徐披振绮之文种种擅长无忌固知似舅谆谆见属栁子岂堪为师雅意莫酬厚顔可讳某人儒林挺秀学海穷源犀一角以标竒龟五摠而擅富外家书传向来亲得于传衣平世功名政恐不容于袖手况石湖老仙之重望廼香山居士之后身语黙系夷夏之观瞻欬唾为天人之珍秘子是之学归有余师岂期谦虚俯逮衰朽所况愈下过采南箕北斗之名用心虽劳宁免野鹜家鸡之诮予所望者君其圗之傥略去师弟子之称得研穷古圣人之趣共儒宫之长日防经笥之竒勲岂敢终辞有足为乐若曰为处士而下榻未后众人脱或问先生而抠衣其避三舎
　　答沈学谕啓
　　寂寞之濵来游巳幸清新之作见属为荣诵之俄至于再三佳处仅知其万一推褒过矣环省缺如某人襞积诗囊深沉经笥固巳略月露风云之态岂止深喉襟管辖之书践履邱轲所谓闻而知者陵跨鲍谢固将俯而视之正自家传得诸心悟玉屑弃而犹寳骥子堕而追风向窥短咏之舂容复读长牋之典雅冷官增重遽延重席之儒老眼为明快覩夺袍之手顾如衰朽忽辱题评文不逮人学终愧古念知者去仁者逺即我夫复何求若今与居古与稽于兄岂其得计而谆复之辞真若有得景仰之素巳不啻醻继今讲肄之余绰有游从之乐伫观多士羣经收是正之功抑俾老夫一字得敲推之证久稽作答尤剧懐慙
　　答严上舎啓
　　希代至珍时许拜故人赐冷官乐事顾敢令児辈知已郁荐贤之懐聊谋承教之便髙文嗣至厚意莫酬夫士取其贤而不计穷通然学裕乎中则见于辞采有能去彼而取此加以彪外而弸中若公议未隳必褰裳而争取如造物不予或按劔于暗投在今日而论才得夫君之畏友受八面之敌游刃有余看一钱之囊炊烟不起诗解頥而纸欲贵衿见肘而琴常鸣冥搜笑东野之寒处约有孟贲之勇谁遣两穷之相值共嗟五技之何为请姑就广文之氊傥其得饱容徐贷监河之粟防有知音跂以俟公幸母鄙我
　　答髙解元啓
　　疲神铅椠自怜独冷之官照眼珠玑忽拜不赀之惠情随辞至愧与感并道路风埃虽易动乡闗之思山川竒胜兹可发气宇之豪有底悲愁尚形覼缕归装分槖定多诸侯之赐金坐客无氊请视广文之官舎
　　答张尉啓
　　一面相亲遂有为寮之乐双缄俯逮得无过分之慙退避以辞勤诚不懈回轩左顾有光独冷之门阑衔袖见投获拜向来之珠玉荣生望表感与愧并某官襟懐坦夷器质浑厚破杜陵之万巻浩乎填胷虽鲁国之多儒谁非避舎巳摘髭于科第旋防足于仕涂防棒成名烦申令之一布赤圎旧习挹先声而四奔伫奏异称亟膺迅召道山延阁政尔须材貂蝉兜鍪不应异辙某依仁滋久聫事云初气已苏君子前满酬心素礼非为我辈设终荷谦防借余论之过优溢衰顔之有腼语离作恶念折栁之可堪为思苦迟顾报桃之已后
　　答陈解元啓
　　名魁荐牍喜属宗盟贽谒冷官凛观名义委骊珠而烛蔀觉氷屋之回春玩味以还兢慙未沫某人心期千古笔力万钧造诣析微得前辈渊源之正精深行逺小后生雕篆之工仓公倒囊皆已试之方养氏引无不中之的果锦标之再夺伫云路之髙飞文价不羣久擅孙丁之誉胪传第一定聫黄卫之芳未贡贺缄遽贻妙制探懐而赠白璧深愧暗投赤手而博于菟若为効报
　　答定海交代啓
　　制锦効官幸相先后朶云拜赐备写恩勤和气春风温乎袭人玉案英琼若为论报敬凭尺楮少叙寸诚某官仙木蟠根天潢分深探向歆之经术师表诸儒发为贺白之辞华脍炙万口蚤蜚声于仕路即阔步于英躔割鸡益沸于弦歌解牛何有于肯綮御屏简注髙轶汉唐循吏之称鼎足延登行掩岘石相业之盛庶穷涂之一老窃巨庇于万间某书社鲰生淮乡冷族甲乙科仅收于壮嵗十五年坐困于选曹家食之日居多官簿之卑可笑时贤回眄信有酸咸嗜好之殊班缀殿名遂叨民社抚字之寄念设施掣肘县尹之公患而疎鲁师心淮人之常情不容已而为之初未见其可者逮好音之至止歘疑虑之释然盖政纲整振则继之易功而贤者謦欬则赖以发药而况民方偃草熈熈有春登之台吏不到门寂寂无夜吠之犬即此遵奉足容老衰谂及之期似防已早委投李之惠益认不遗敬当尅日以趋庶便朝天之计继今提耳防敢谓于平平谨用服膺教仰承于一一
　　答定海学职啓
　　舟凌惊浪肯轻一舎之遥防出长牋有过万金之贶礼宁素望言悉过情县令窃师帅之名本非麄使乡校乃善否所定当有良规愧拥篲之未遑顾扬颿之先辱永以为好椟藏璀璨之文其自于今日冀防磨之诲
　　答定海丰直学啓
　　荷民社之任方愧才疎从庠序之英庶资诲益执鴈未脩于三揖剖鱼忽拜于双封盥手诵之慰人甚矣某人士乡伟器学舎竒材衣沾月桂之香即观腾趠书映市槐之緑姑少迟回继此鄙夫簿书之间当分贤者文字之乐
　　寄张丞啓
　　湖上定交恍追昨梦海濒聫事殊副此心满同到罢之期未沬从游之乐兹凭尺楮少叙寸诚某官士价万金贤闗一儁文章辈古扬黄钟大吕之和术业逸羣兼龙泉椎成之用盍径跻册府之步尚屑为海山之逰才正系于时须职岂容于丞负徒劳靡惮未妨对鴈鹜之行见晚兴嗟倚俟簉鸳鸾之序某诗书废忘齿发摧頺寸禄东西分甘吏隠诸公荐拔误缀朝班勉焉戴巫马之星终虑伤尹何之锦岂期寮契廼得石交人谓斯何方自省濶疎之病吾知免矣将日闻规诲之言即遂参承敢兹倾倒
　　答王秀才啓
　　铜章在腰遽成俗吏绣叚落手良惬初心第襃拂之过优抚顽疎而甚愧辞所详及理之固然盖育才先刈楚之圗而自古有积薪之叹振夫学政首岐泾渭之浊清揆以道心犹是鸡虫之得失丐少安此容徐计之
　　答李秀才啓
　　披云之愿满副此心振绮之文猥承佳惠荷衮襃之甚宠揆樗散以非宜把玩之余兢慙未沫
　　答任秀才啓
　　某人学富齿尊乡邦归重实浮报啬士论称寃缄盛制以来临即卑官而见愬既形讼牒复系州符上所行下不遵行讵非悖戾此有说彼岂无说将起纷争当少姑须试容调防若夫拜珠玉之赐敢不谨扄鐍之藏
　　答陈秀才啓
　　讲惠庄之友义眷予不遗叙孔李之世家葩华有作炷炉熏而庄诵觉神观之复还想虽海县之多材咸逊辞坛之巨擘喜识度外之士为是超然之文而勇若犯敌场之严眇乎计学职之末如乡里闲居之老固合尊崇然府公试可之人不容拟议至四子之引去尚旬日之为期今焉虽欲徇人外此真自无说不意厉贤之地动为聚讼之区老夫阅世之多触处犹吾为叹若兄处利害之表自可旁观委身当爱憎之锋遂成辞费敢贡芸人之诫觊肩种学之心傥翰墨之防勲庶功名之拾芥书生少年之气常任已以直前吾宗古人之风必闻言而乐取
　　答为夀诸公啓
　　投老无成感桑蓬之初载拜嘉甚宠骇珠璧之扬辉讽玩以还珍藏敢后念向来鼎彞之志慙负可量彼所谓椿槿之年短长孰计兹勤祝颂良辱知怜
　　又
　　数摄提孟陬之贞倐逢元命拜夜光眀月之赐大慰穷涂凡再被于光华宜倍増于感戢听化儿之见处暇计风花载家集以珍藏用传孙子
　　又
　　肇楚客之庚寅徒纫兰蕙数绛人之甲子莫振泥涂敢谓记存过形祝颂直斗牛箕之宿可见数竒聆樊遏渠之音祗令聴
　　又
　　正孟陬而以降连蹇何称读蓼莪而增悲劬劳是念岂谓挂弧之日有贻振绮之文襃拂过优凌兢罔措连城增价粲珠玉之晶荧十袭珍藏为子孙之矜式
　　谢吴使君为夀啓
　　共承嘉问俯记始生贞孟陬而永懐小戊子之何取味蓼莪之佳什答报谓何诵子墨之温言凌兢罔措夫何訾省猥逮衰迟念功名四方之心老懐易感拜牲齐多品之赐席戸有光聊摅不腆之辞庸谢弥隆之施
　　答冯秘校啓
　　变生肘腋幸恶子之就擒契重金兰屈髙情而见谂葩华耀目防诲如丹某人士价嫓照乗之珍义风凛刜钟之刃赴友人之急怒发指冠拾县尹之遗长牋衔袖彼狂小子肆毒斋生事有司存固君章爱而不手理无衡决况阳肤喜已得情虽投畀之有余岂简孚之容苟敢蹈失刑之悔仰孤疾恶之心
　　答定海胡解元啓
　　偕郡侯之计充赋汉庭刷邑令之羞頼君楚产仍迂髙盖肯贶新篇细披四六之工奚翅倍蓰之益某人才猷一敌人品万金储为学以造微发诸文而行逺广扬较艺骇妙斵之成风余子汗顔敛罢军而乱辙宁止主司之得隽抑知里社之有人居近鹍池旧占羣仙之籍行升鴈塔髙题千佛之名傥小児遂攀附之私则此老拜稠重之赐
　　答叶秀才啓
　　揖宣州之客深信人贤聆正始之音追还古意骇玩珠玑之光采顿忘簿领之尘埃盥手以还扪心知幸某人器资直天下士辞语非今之儒奄鲍昭三百年争传新作奏曼倩三千牍盍赴昌期胡尚担虞卿之簦曽未前宣室之席风烟啸傲砀游涨海之穷乡膏馥賸残分惠饮氷之老令虽曰寻幽而选胜不防舍苑而集枯夺目耀芒过领南金之赠汗顔修报满懐郑璞之羞
　　答赵县丞啓
　　蜚声直上正切时须舒啸东来未辞丞负郁贤者大有为之志遂鄙夫愿承教之心缄叠纸之瑰竒为暮涂之宠贲某官价优国镇自天潢玉润渊渟储间平之伟望锦心绣口占游夏之贤科虽简念于枫宸聊畴庸于花县防薤得锄奸之意先彼羣憸追风信取道之遥忽兹一蹶小勒螭头之步来为松下之哦岂造物者巧于乗阳回阳春于飞雪抑圣天子老其才气蕲竹帛于东隅姑委身鴈鹜之前伫拭目鹍鹏之化某代耕俗吏识字老农冒难事而为邦推旧闻而抚俗书阳城之考两阅嵗时赋柴桑之归一劳魂梦事莫难于末势庆孰大于得朋政有頼于师资分岂惟于寮契自今以始无小大而从公夫必不然谓老耄而舍我
　　与黄运使啓
　　出纶中禁揭表外台星省虽虚朝靡惜贤之叹日畿借重人瞻抗节之华不宁办集于输将亟且开明于暧昧凡今贺幅讵尚虚文敢因竿牍之诚敬効涓尘之益某官誉倾羣隽代不数人地负海涵抱孟韩之正学日光玉洁灿贾马之雄文寖厯仕涂蔚隆朝望曲台中秘再与承华轺驾左符一皆上最民庸国论无不优者源害本洞然究之迟唐殿之覆瓯士方倾聴首汉京而抗斧人益耸瞻小待兴除即谐调爕夫古今之理施泽难乎逮下而贤哲之诫行道恐其后时俾天下无穷人吾公有以自任为圣朝除事清时何惮不为遽有冒闻诚防晋躐伏念某材无所取志不自量幸脱迹于耕鉏继坐曹于簿领荷铜墨之畀付歘二载余为里闾而愤悁积满胷次甚欲伸吭一鸣于当路不觉引纸连日而成编念敷政讵容不平而赋民乃有偏重下情壅塞盖率常呌天莫闻时杰奋亨多不待报政而去王京尹之刚明有立事可披肝朱制帅之旧故见存理无掣肘慨操觚之甫竟遽上印以他迁苟尚安愒日之心亦恐重后机之悔人方失所惟伊傅有纳隍之慙世或抱疴非岐卢无肉骨之効今且旅贺燕而交进敢尔挈积蠧而毕陈细字疎行人讲时流之苛礼救焚拯溺我知君子之本心揆造次以自疑念参差于既徃俾嗸嗸数千戸均乐其生则耄耄六十翁毕无余愿时而代尚为七月之留葵叶所倾正窃二天之覆
　　答李秀才啓
　　鴈鹜簉行怅防闲之易失脊令背影纷谍诉以互兴起衅有由抱慙无巳棣华晖映乡里共推宰木在亡仁人深恻助公家者过虽近厚感先陇者情或难堪縁小史岐肝胆厚薄之殊致华宗有参商闘防之间幸今二难之既翕肯为一夫而凶终不得平而则鸣原情有在小有言而终吉于义何伤中然谦虚忽此临辱委骊珠之照夜无乃暗投顾穷谷之回春良多庆喜
　　答林判院谢和诗并惠啓
　　狂言巵出方此内慙妙制鼎来森然魄动向知九守之特胜倐复一鸣而惊人某官前辈典刑盛时才杰插架三万轴囊括前修付子二百年气吞我辈而能密韬锋頴恬养胚浑眼白对嗫嚅翁心期友无言子惟不战而善屈是谓神兵至深藏而若虚决非市贾茹伯伦之一颂笑子贡之多言偶露一斑遽瘖万马论交已久居闻典魏舒之筹陈义甚髙岂止见鬷蔑之面逮兹呈拙悔不慎辞使犹惜折杨之歌何以挹破竹之句僭题石鼎固宜招芋之嘲谬荐豚蹄岂谓诧篝车之满喜归装之甚富仰友义之叵忘投老山林敢使缄縢之阙追踪步武永贻孙子之传
　　答王秘校啓
　　湖南客好肯为邉郡之留冀北羣空歘话词坛之别轩回小隠袖出长牋顾慙襃拂之过情惊见葩华之夺目某人探源学海挺秀儒林襞积古今蟠胷中之万巻琢雕造化纾笔底之九文前修直与之周旋我辈不难于陵驾唱集英之第犹是通家追正始之音恣容窥管顾乃不自为足借聴于聋在君子鸣谦心毎虚而能受然小人揣巳颡有泚而谓何囊锦南旋帆舟西笑江山如旧载新吟咏之工鱼鴈可凭倚俟归来之讯正切尘谭之发药母令诗社之寒盟









　　江湖长翁集巻三十七
　　钦定四库全书
　　江湖长翁集巻三十八　　　宋　陈造　撰啓
　　房州交代啓
　　老涉宦涂可堪防履情依德宇倍切倾驰行酬披雾之私庸缔合符之契敢摅衷蕴劣具柔缄某官儒者司南士乡宗主疏荣桂籍慈恩无防之在前奏课花封单父继闻于多暇防足合霄霏之上题舆姑风月之分今焉告戍之期继此抗枫宸之对需扶亨运尽展壮猷某书社陈人淮乡冷族服劳州县笑跛鼈之不前系梦樵渔羡冥鸿之何慕尚啼饥号寒之迫轻重山复水之行幸竒蹇之暮涂嗣仁贤之英轨汉河南之画诺稔聴风謡楚令尹之告新更资防警
　　郡太守啓
　　谂官期于天末久切遡风仰德望于斗南行将披雾敢借鳞鸿之便庸修竿牍之恭某官龟镜羣工范模一世懿文卓行俨乃祖之髙风露冕褰帷躬斯人之司命中外傒公侯之必复庙堂知旅力之未愆伫膺尺一之褒优羡魁三之庆某儒冠蹭蹬官业迂疎虚名不救于啼号局步敢期于轩趠彊顔佐郡忘六十翁之衰取道浮家轻三千里之逺幸吏师之可法仍徳宇之焉依缩手观傍即上承宣之课最因人成事与霑饱暖之君恩
　　答梁教授啓
　　戍有期付修涂于去鹢芝眉入梦挹嘉惠于来鸿春风和气之满缄明月夜光之溢目老方殿缙绅之后何补盛时贫犹服道路之劳姑从吏隠省鸠鼯之技念呈拙以何为簉鸳鹭之羣指掩瑕而有待喜朋簪之将盍倐云翰之逺投瑶玖之报李桃曷云其称玉刀之资礲错其自于今
　　答叶都监啓
　　心期有在何计秦吴科目是拘遂分肝胆顷公言交口之见谂果王事同寮之得才人谓斯何吾知免矣某官东南一儁文武双优万巻撑肠谢臞儒于山泽千篇横槊抗竒志于伊吾屡魁右学之诸生旋射集英之大防仕虽地逺勿云御防之卑才则时须即有升华之宠眷惟老嬾得与周旋日近石交已若韦之在侧袖衔文巻不防珠璧之暗投但知珍玩之为荣未有丝毫之论报
　　答竹山杨知县啓
　　驱傍险之车自怜愒日厯班荆之地尤切思贤拜嘉絇缛之文一洗劳勤之叹诵咏数过妙斵庸示于拙工始终一谦深蔵今信于良贾眷惟邑政顾屈时英小为星嵗之留需溢鹗章之数伫牛刀之最课看鳬舄之冲霄自莫逆与友之初巳倾意气岂同官为寮之义犹靳防磨沐流问之不遗愧修辞之已后
　　答髙司理啓
　　戴星无斁旧叨府主之荐函披雾有期复拜郎君之教墨凛然风义逮此衰残载披绣叚之华不觉屐齿之折某官才猷敏劭问学渊通膝上风流推义方之有自眼中才隽信余子之平吞姑徐隔坐之除来试问囚之事念龙门之旧客未肯弃捐勤鴈足之尺书首加存省是盖穷涂而得石友不止空谷之闻足音美疢宁恶石之如息黥有待琼瑶谢木桃之施匪报为慙
　　答尹解元啓
　　竒英入彀满副时须大贝充庭有光吏计诧主司之得隽知支郡之有人某人胷次无尘笔端有口师鲁之擅简古绰见祖风吉甫之咏清微宻传经防曩锦标之优夺兹火浣之重烧掇仙人緑云之衣平凌月窟慰老子青眼之旧果破天荒功名啓途里闬计日江梅粟玉崩腾开鹏翼之程春酒湛觞凖拟醉龙头之客
　　答路上舎啓
　　不可有二之文喧传梓里方今第一之选误聴鹊音财别榜之见收骇公言之尚郁长牋拜赐老眼增明某人优读父书蔚为国器当千较艺坐收拉朽之功旅百充庭合首观光之客夫何斡鼎而寳瓠真成射目而中眉灯火可亲春秋尚富中虎闱之隽姑令秀造之知归题鴈塔之名盖亦功名之未晚
　　答王上舎啓
　　试闱蹉跌虽不偕乡老之书文力清竒终然动主司之听小缓集英之对姑为璧水之游拜粲然藻翰之贻识贤者义命之戒某人经藏腹笥文掞春华姓字压六州之英信难伯仲是非决一夫之目顾处下中效已试于仙方昏似成于金注抱负在我屈信有时虽云小得而大遗无乃愈钝而后利太学待何蕃为重平心作三嵗之留淄川上孙洪之名拭目看诸儒之冠
　　答胡学长啓
　　十年蓄学静以须时万里论程此焉进步豫章胡宜于小用荆玉深愧于暗投眷是勤劬若为报答知季子之裘已弊宁不兴怜傥监河之粟有余岂应固惜官曹冷甚郡计枵然勉为君谋试小割鸬鷀之肉能明我意聊助加骥騄之鞭
　　答路主簿啓
　　不平则鸣正须审克先入为主防乱伪真载欣君子之得舆聊贷小人之灭趾两造得情亦其常事一缄叙谢何乃过谦聴讼贵夫无心察人考其素行居然干没防成瞰屋于玉川此复致疑岂有酖人之叔子略加诘问毕见欺诬彼既厚负荆之顔此姑薄谪金之罚事非获已得屦果从者之廀君其自今徒行免大夫之后
　　答竹山郑宰啓
　　邑政非人寖成弛废邮音到眼大慰倾瞻玩辞采之不凡岂朽枯之可称某官擅楚材之瑰伟追汉吏之循良种河阳之花中袖阳春之手制尹何之锦再挥斵鼻之斤声华翕载于佥评余力伫新于积揣越爼之无取喜盍簪之有期只字分华衮之襃何容得此九里借灵河之润其始于今
　　答乐解元啓
　　郑乡小驻仰都骑之雍容祢刺见投略冗官之衰朽忽冲牙之振响恍蔀屋之生光某人雷剑藏锋楚珩论价子长少有四方之志越相肯为一乡而留定知达者之髙懐偶动归欤之逸兴旧都旧国话亲友之故情某水某邱访钓游之胜处夫何防昧顾肯临存衮字拜嘉慰平生之碌碌锦囊新得尚余惠之频频
　　答竹山郑宰啓
　　牛刀再试一皆饬蛊之规绣叚堕前备见鸣谦之意情偕辞而兼厚仕与学以两优悉诸见闻良用叹服厘拯既弊每易见功剔攘宿奸尤当谨始惟令君所以施设在鄙见廼无差殊药能起死决非下医奕之取胜或因败局如治家者求义方鞭扑之余稽化工焉畅春事雪霜之后束湿似非媺矣扬汤如益热何侧聆条教之肇新已见吏民之改观不已者神所畏宜终始之属思过情乃古所辞顾推襃之非称方时多病答教后期谢不敏以虽勤应且憎之宁免
　　贺淮漕移浙漕啓【巳下并代人】
　　澄清之最久达中宸襃宠有加就移内部逺俗喜赐环之亟迩寮快覩凤之先载瞻使者之星已近长安之日窃以举刺之任分委诸道畿甸之地密迩九重凡激浊扬清固不轻于畀付然自中及外尤莫重于本根眷兹右辅之浩穰允系羣方之观聴八州餽饷必也不扰而钱流百吏观惩要使闻风而心革克堪至重之责孰如已试之才迹夫所为优有成效兹由才徳之选实曰公卿之储恭惟某官徳宇恢洪才华秀粹胷武库而用则不器手干将而投之成风拥麾都梁旄孺咸依于召父揽辔淮右衣冠共戴于苏天载在佥评不容久外江淮它日被万福之威名朝廷诸公知弱翁之治行以公自近由帝深知不宁推按澄之功继将有禁近之拜某辱知有素荷庇实深佩印虎城亲受故侯之规画搏风鹏路尚依先达之辉光展贺末由驰诚徒切
　　贺浙西漕除总领啓
　　十行芝检来自层霄一道使权总之硕徳省兰寓直营栁回春方逺迩之悚闻翕驩謡而载路乗轺问俗孰遵前日之教条足国裕民行继昔贤之事业某官禀絶人之识为名世之儒挺荐绅表而雅推独行之贤读古贤书而不为无用之学栋梁杞梓允谓良材衮绣文章直其余事自横蜚于仕路即妙简于宸衷百吏革心咸仰范滂之揽辔列屯宿饱未多葛亮之杂耕况此常旸之余良苦转饟之梗河流如带千艘衔尾以莫前粒食比珠万旅张頥而仰待事有至难顾今乃尔贤必已试然后用之不有一代非常之才曷振此时兼足之防辇驾以输河内少留子翼以给军根本之固闗中侧伫鄼侯之相国要令元勲之冠列辟岂止再见而位上卿某猥以郡符抚兹淮俗久依风于徳宇今頼宠于使台闻嘉命之真传抚微躬而知幸成于自同败于自异需使指以趋承淆之不浊澄之不清尚仁人之覆防
　　贺宰执加官啓
　　孚号明庭畴庸近弼惟时盛礼亘今昔之未闻推上至仁遍迩遐而均被况鸿名申述于上圣而钜笔允资于大儒驩传两宫信示万世虽文阶一级未足为大臣之重轻而睿防四颁莫不竦天下之观聴【云云】厯攷帝王而下铺观典册之传奉未央之酒者夀祺之防闻上应干之名者纪述之犹陋固巳増光信史夸示当时孰若尧舜共揖于一家稷臯防聫于四辅五福一曰夀衍遐算于冈陵大徳必得名揭洪休于日月繄铺张扬厉之力底辉光笃实之新恭惟某官名世真儒爽邦硕辅躬持正学传孔子孟氏之道原钧播生民如伊尹周公之圣偶謦欬皆格心之业雍容收论道之功属皇家洪祐之申休乃太上修龄之衍庆虔修寳册寅奉慈皇扬徳业之登闳圣而益圣纪乾坤之髙厚名非常名发挥六艺之情文陟降一人之左右頼良佐之鸿笔成熈朝之上仪帝曰汝嘉爵岂予靳繇庙堂赞襄辅成于圣孝则股肱承弼可后于襃章惟皇极敷锡厥民宜王明并受其福上徳以有徳方迎未艾之天休大书不一书倚俟洊膺于帝渥某奉亲尸禄乗障罔功梦想台光辱在照临之下眼明邮报不知鼓舞之由自今叠举于祲容继此嗣驰于贺幅
　　贺周右相啓
　　诞告公朝延登硕辅虽事枢久秉终符岩石之瞻而帝载用熈始喜台躔之正晋陟文阶之峻陪敦井赋之腴并兹便蕃异数之隆庸示体貌大臣之意伟圣贤之聚防耸夷夏之聴闻恭惟驩庆伏惟某官真儒范时全徳踵古心濳圣学得孟氏之正传道觉天民负阿衡之大任仪仕涂之寖久击朝望之益深谓周家守成必也资彼上宰而司马不相何以活我生人顾两地优游厯载于兹而九重注委惟公是眷能用三杰子房乃帝者之师襄我二人尚父实圣人之偶一旦正中台之位两宫倚泰山之安盖大贤生世意天甚难然明时论相在帝不苟既精神同鱼水之契将勲业侈竹帛之传伫殚经济之心用究规恢之略某之衰晚意巳雕零辱知最深系望罙切頼徳宇之庇居惟引领以自怡聴麻音之传想见在庭之相贺属縻郡寄阻厠客间了知白首之余更有洪钧之托
　　贺施知院啓
　　光膺帝制晋陟枢廷上眷日隆国威坐振惟真儒之进用系寰宇之重轻虽与政弥年未究经邦之蕴惟本兵要地正须榦国之贤端宥宻于庙堂庸折冲于樽爼兹圣贤之聚防耸夷夏之聴闻伏惟驩庆恭以某官徳禀两仪学髙千载心濳孔圣得顔孟之正传文掞汉廷小渊云之丽藻虽徧仪于华近曽未究于经纶朝廷知弱翁之行能久勤注想夷狄问晋公之名姓盍副倚毗旋奉隆恩入防大政况上谋决帷幄之胜而全国无疆场之争傥非登进于儒宗何以宻禆于庙算天开千载一时之华旦日腾两宫万嵗之驩声可无除戎器谨萃聚之时防当诵车攻继周雅之咏惟公任此视古过之亟正位于师臣究惠畴之相业某之衰晚志巳雕零辱知最深属望尤切窃厦屋之庇仰厚徳以依归聴纶言之传激懦衷而踊跃属縻郡寄阻簉客间托造化于钧衡沐恩有地数安闲之日月抚巳留年
　　贺萧防政啓
　　诞扬帝綍晋与政机酌公论于朝佥举真儒而柄用仪圗衮职之补贤不假于外求调爕太和之元治益新于舆望宜乎不动声色端拱廊庙之上可以丕建事功嫓俪祖宗之时仰圣贤之相逢格夷夏而胥应伏惟驩庆恭以某官徳禀天地学穷古今道统有传宻受孟韩之正文宗不坠挽回舒向之醇出则逢辰进将致主虽徧仪于华显然尚郁于佥俞方帝载畴咨冀有禆于盛治暨王佐大用今始快于公言况鼎湖之莫攀而宸极之在疚不言罔由禀令兹适亮隂之初告后尔有嘉猷正頼弥缝之力既巳登老成而立治表是宜慰人心而固邦基行瞻下相衮之襃当亟正师垣之拜尽推所学髙蹈前修某适用无堪辱知最厚窃厦屋之巨庇苟托衰迟聴麻音之真传尤多踊跃属縻郡寄阻簉客间即今台宿之光第勤拭目继此翘材之馆犹许登门
　　贺黄察院啓
　　光奉宸恩晋居言职喜正人之道长翕善类以气伸虽砥道坦平尚或狃竒衺之习惟官箴肃示顾敢轻紏正之司直谅一登迩遐四贺恭惟某官识穷系表理探古初经笥濳心不役于无用之学仕涂防足亟醻其有为之心蚤副公言渐仪华贯在木契雌雄之掌宁复久淹顾乌府紏察之权旋当小试盖将端倪天下之治岂止绳根官曹之违况公朝圗治之勤而圣主求言之切忠谋谠论必切中于事机致君泽民益大恢于贤业于焉落卫将之胆巍乎立朝班之心陈儒术帝王之隆跻治世祖宗之盛致身槐棘纪绩彞常蔚为吾道之光大慰海隅之望某牧民无补慕徳最深方邮报之真传拊心期而窃抃河润九里仰大庇以焉依嵗阅三迁嗣贺音而未沫
　　贺赵漕应办山陵转寳文閤啓
　　光奉明纶峻陞延閤扈因山之役不日奏功扬涣汗之除自天纪绩朝佥允睦时望益隆伏惟驩庆恭惟某官学粹一源身兼数器楚珩赵璧世莫指瑕干将镆鎁物皆迎刃自横翔于仕路已妙简于圣心方使华奏最课之优而慈极纒上賔之痛惟时竁事倚办宗英约束阳侯安流以济指麾风伯纎尘不惊奠真游弓剑之蔵寛翼室羮墙之念眷惟劳烈孰与拟伦郁层閤之秘严萃两朝之制作兹焉庀职副是畴庸翕舆议以称公见明时之驭贵某幸同委质况比分台聆睿渥之鼎来激愚衷而自慰清资益峻岂惟奎画寳储之司贺幅继驰亟有甘泉法从之拜
　　贺浙东提刑啓
　　细书温诏来自中天近甸祥刑畀之硕徳蔼平日惠慈之誉慰东人跂望之心辱在同寮深谐素愿恭惟某官自天禀粹经世有为凤跃蛟翔冠时贤而属望龙韬豹略重国势以折冲大副朝佥益隆睿眷先周庐之诸卫严扈九重按汉使之六条平反庶狱惟淛民之甚幸嵗事之粗丰须公之临延颈以冀瞻旌麾而动色近绣斧以生春即看狴犴之空亟正节旄之拜某久违望履幸此分台原隰驱驰愧拙勤之何补珠璧辉润丐警诲之不遗苟逭旷瘝实繄左右
　　答淮西方漕啓
　　效官昭代无益公家持节近畿获依防宇揆拙勤之不补方应接以为罢未脩记府之恭首拜诲函之赐见存已厚不敏是慙恭惟某官望重一时身兼数器性姿超卓禀粹自天学术渊深探原于古逮横翔于仕路亟简注于上心随用具宜有施皆可扬桥门之教按收造士之功佐货府之颁曾靡负丞之叹即因最课旋畀左符未建郡牙遽前君席霜蜚齿颊陈兵农富彊之规米聚山川指江淮表里之势益承帝渥庸遣使华棊布百城皆乐生之赤子云屯万旅有栖亩之余粮凛如孔明屯渭濵之师即见公孙上金城之略入参庙算坐振国威尽令车笠之游从同出帡幪之庇覆某自怜老境外典祥刑虽原隰不惮于载驱而鳏寡尚虞于无告正资防切冀免旷瘝兹辱朶云之书但形襃拂遽令覆蔀之室蔚有光辉
　　贺潘漕啓
　　恩言如綍申霈龙光漕计须材重分玉节振本根兼足之防得中外已试之贤慰迩人观聴之新孰前日教条之旧伏惟驩庆恭惟某官气涵刚大学有本原金钟大镛为寳固重芝草灵凤瑞时皆知蒲鞭腾恺悌之謡防服奉平反之笑益隆朝望深结主知眷近甸之输将方资时彦最异时之谳议允谓老成小迟法从之陞洊锡使华之贲钱流地上岂惟收富国之功玉立朝端行且既格心之业尽摅贤蕴大穆师佥某久矣向风兹焉頼庇与有分台之喜良慰愿言侧聆持槖之除嗣驰贺幅
　　贺耿安抚啓
　　帝庭一札之书涣孚睿渥天邑四方之极晋畀时英惟时皆稔德之民相语已望风而化盖令行率由于身正而源清自底于流长声称载扬中外交贺恭惟某官学传千载用集众长储重望于缙绅结深知于旒扆剖符鐡瓮今余恺悌之思持节绣畿洊究激扬之志上念帝都之根本势为天下之枢机适丁空匮之时庸付通明之彦虽四方情伪之纷集剸决为难然它日扬厯之在斯见闻已熟首清俗习枚示教条剔槖锄奸行奏赵张之最师言底绩亟参臯稷之聫进辅熈朝并恢逺业某久依徳宇方仰政规衰晚何为莫逭官箴之阙拙勤或补愿分邻烛之辉
　　贺李察院啓
　　有命自天诞推涣渥得言之地登进正人由睿眷之柬求亦清朝之公议迩遐万口驩喜一辞大忠将自是以复君善类固于焉而吐气恭惟某官妙穷道奥识造象先学盖得于家传材毕周于世用六经斟酌揖古人而与俱多士楷模繄君子之自任一从仕进蔼着声称奏驯雉之祥屏书姓字聫乗骢之属气压权豪温乎白璧之无瑕凛若朱绳之不挠方圣主布惟新之政念台寮须特立之贤矧时望之在公允师佥之自昔尽行所学其始于今大正官箴翕朝纲之肃穆旁开言路屹治具以恢张伫参爕理之权庸辅盈成之治某依仁有素荷庇益深乌府生风已絶豺狼当路之叹鱼封颂徳少伸燕雀贺厦之诚方事使轺之驰阻趋賔幕之下
　　贺黄正言啓
　　涣奉诏音晋司言责枫宸妙柬素髙难进之风衮职方虚庸付弼违之托非正臣无以立治表而老成所以重典刑遐迩耸闻缙绅交贺伏惟驩庆恭惟某官昴精孕秀崧岳降灵正大之学踵蹑前修淳深之文表示后进久储时望旋上仕涂中外践扬虽宰字勾稽之细胷襟抱负皆经纶鲠挺之竒果妙契于宸衷俾横翔于谏省惟平时涵养发固不苟然当世利病讲之已详虽四方咸称已治之时在庶务岂无当言之事眀目张胆吐论有可回之天考古騐今致主立无过之地非徒君可而臣曰可所谓言行则道亦行亟跻禁严用究康济某焉依有素钦伫匪今正人得路之云初盛世迓衡之可卜展尽二百奏行即继郑公之爱君不言凡七年可复为阳城而著论限以驱驰原隰阻逺门阑喜虽倍于他人进莫偕于贺客
　　答湖南宪啓
　　圣世谨刑上心重逺辍中朝之贤杰敷南纪之教条列郡讴謡想已在春风和气一时畏爱顾何用柱后惠文某官材重杞楠气涵金玉汪洋有本之学随用而宜恳恻利人之心益推所爱久矣徯晋卿之日兹焉占汉使之星乗轺小驻于湖湘补衮亟还于槐棘某拙勤不补瘝旷是虞引领平反之风依依朕梦盥手褒拂之语一一过情
　　答常守啓
　　朝廷择牧宸虑优贤宁容逺次之需果有近藩之拜方贺诚之未展忽问幅之见贻把玩再三竞慙千万某官禀清淑之气为通练之贤翺翔仕涂诗书用之饰政术翕赫课最姓字久矣结上知盍冠压于朝班况低回于家食惟毗陵之名郡居浙右之要冲千里向风薤水亟孚于美化五日报政丝纶伫下于中天某误叨圣恩尚殿朝着鸥盟未替叹梦境之空劳鱼素鼎来愧衮褒之甚宠
　　答淮西漕啓【来啓谢制语褒予】
　　命下九重身纡三组天子念循良之寄其任匪轻词臣居润色之司每慙不称夫何拜赐有此过情某官名髙斗南价重天下蔡泽之于富贵当自取之杜陵之论文章犹小技耳望实久孚于朝右忠诚深结于主知兹出綍于帝宸俾乗轺于淮甸惟形势表里之地非贤不居而丝纶斧藻之言其才难彊声宏盖由乎实大思迟未见于文工泚笔特书方申顔而自咎开缄敬读防衮字之过襃
　　答镇江叶守啓
　　辍从近侍出领便藩尧文储东壁之辉荣参禁直禹甸重北门之寄庸荷顾忧念贺幅之尚稽愧诲函之先辱恭惟某官爽邦硕徳名世真才探正学之渊源躬斯文之经纬践扬中外如庖丁之善刀献替禁严仰山甫之补衮储列辟之重望结两宫之深知瞻尺五之天共须秉钧之拜畴百二之险自诡殿邦之行惟鐡瓮之名城实天朝之巨屏頼宗工之作镇重国势以折冲侧伫扬舲即承开府吴公本汉廷右载上民庸安石如苍生何行摅相业某才多违世仕不先人方揽辔而驱恐拙勤之不补借为寮之益庶瘝旷之或逃兹引领于州麾冀分光于邻烛有如不敏犹或见容
　　贺林殿院啓
　　荣膺宸纻与领台纲着定聫华夙已期于峩豸权豪屏息兹相戒以避骢正人得时善类吐气恭惟某官儒英辈古徳操范时掩文价于二京探道原于六籍学充而富视赵孟之欿然气养以刚过孟贲而逺矣自通朝籍深简皇心冠六察之司虽参持于邦宪圗一台之正方注委于时贤帝曰汝嘉谁处公右然施于事者系所养而裕厥徳则优于言眷望实之已孚翕班聫而归重风采所厉孰非黙就于表仪官曹之清政恐不烦于绳治懿纲醲化坐臻载歌东府西枢尚有虚席行试调元之手尽酬及物之心某一节服劳万间席庇倾瞻徳宇梦亦系于台乌阻逺賔墀贺徒深于厦燕





　　江湖长翁集巻三十八
　　钦定四库全书
　　江湖长翁集巻三十九　　　宋　陈造　撰疏
　　祈雨雪寺疏
　　雨雪愆期民人告病咎由吏职忧甚头然恳祈不惮于再三感格庶防于万一冀诸佛无方之应锡以有年喜六花盈尺之祥始自今日佐春工之发育起垅麦之焦枯宻頼等慈是防休应凡一谷不熟谓馑少息凶年襁负之悲自三日以徃为霖更迎嗣嵗金穰之庆钦惟悲愿洞鉴翘诚
　　祈雨雪观疏
　　麦苖告病由雨雪之愆期吏职所忧仰昊穹之是祷屡殚蠲洁有冀感通见晛瀌浮喜崇朝而汛洒罔时恫怨慰嘉谷之焦枯荷隂隲于神休凝至和于嵗事既沾既足生我百谷伫可期盈尺之祥是穮是蓘必有丰年庶无复荐饥之叹是伸谢悃愿鉴丹诚
　　观音殿谢晴疏
　　有生实难一气运行之或戾无刹不现羣灵依怙于等慈自冬而春不雪即雨嗟民愁之巳甚顾人力以何施殚我寸诚扣彼大士宏誓善应歘桴鼓之感通新阳发生喜烟霾之解駮挽回和气播作懽謡梵音观世音不替利它之愿人乐与众乐伫迎嗣嵗之祥
　　祈雨观音疏
　　久旱为忧斯民抱倒垂之病无刹不现大士有宏济之仁肇告丹诚即防休应油然云沛然雨且苏槁干林而生总而羣庶絶愁叹是伸昭报少答洪私更推三日为霖之功迄终百谷用成之惠我相众生相宁间自他梵音海潮音普同依怙
　　又
　　旱气赫然民情忧甚礼严祠禜念丹诚吁天而莫通教在音闻惟大士应声而必赴寅羞静供哀扣能仁伏愿辞补陁内院而慰依怙心视光福报恩而无去来相大云澍法雨苏百谷于惔焚膏泽多丰年寛九重之忧顾
　　解散祈雨道场疏
　　比縁久旱只扣能仁赴初愿之利它答防诚而应供漂然汛洒虽粗慰于民情寻亦槁干恐竟伤于嵗事敢勤法驭久驻城闉犹冀等慈不忘终惠油云沛雨寛圣上宵旰之忧应物现形赖世间慈悲之父
　　祈雨满散疏
　　时雨愆期稼事告病哀民愁之已甚邈帝眷之未回虔演仙科迄终醮席恭愿一下霈然之泽载矜蠢尔之氓三日为霖尚奏丰登之庆两宫称夀顿寛宵旰之忧嘉与海隅永依道防
　　诸庙谢雨疏
　　雨不以时禾将枯槁吏方修禜神罔怨恫霈然甘泽再此沾滋蠢尔生民一皆鼓舞乂时旸肃时雨犹赖节调比如栉崇如墉坐凝庶富少伸昭报仰答洪私
　　观音殿祈雪疏
　　良农望嵗即雨雪而验年丰大士能仁以声音而作佛事凡其副感曽不遗闻蠢兹郡民跂彼瑞应冀圆通之示现祛氛祲以濳销蟠地际天同一云而布润耕田凿井庆盈尺以为祥宻頼等慈俯矜衷悃
　　真武殿祈雪疏
　　雪事缺如揆时巳迫天神贵者有感必通眇尔哀诚敢兹控扣眷惟吴郡宻近都城日边盈尺之祥已书史册境内兆丰之望未惬民心仰冀洪私俯垂哀祐同云洒润达诚意于九清嘉瑞应期告嵗功于三白
　　佛寺祈雪疏
　　天未雨雪嵗序将穷佛之利生人心所怙仰冀等慈之妙力挽回洪造之至和俾右湖左海之区屡丰慰望凝友风子雨之气盈尺告祥钦惟两足之尊亟副羣情之愿
　　满散祈雪观音殿疏
　　雪事愆期郡民告病惟菩萨大慈悲父具佛子不思议心致此恳祈宻冀能仁之力漂然汛洒未收润物之功悯我投诚庶其终惠
　　真武殿疏
　　时将发春雪未应候守臣轸饥疫之虑夕惕疚懐真圣斡造化之机心存济物粗效回翔之势未收沾洽之功冀达彼苍克终此惠
　　真武殿祈雨疏
　　厯时不雨农以轸忧在天之神职司兼济矧无幽而不烛信有祷以必从伏愿诃毕宿以腾芒叱龙公而起伏自三日以徃霈甘泽以沾滋靡一谷不登底斯民之富庶诚或交于水位祥冀兆于金穰
　　铜像观音祈雨疏
　　适长嬴时民嗟久旱有慈悲父誓济含生俨补陀海上之睟容罄索诃世间之真祷伏愿辞狮子座覆以慈云倒龙伯宫霈为蜚雨体九重之宵旰息比屋之怨咨仰冀遗闻永依慈怙
　　诸庙祈雨疏
　　厯时之旱阖境其咨念平时奉尝之神是所依者于斯民馑歉之慼渠能恝然躬即灵祠沥陈恳祷伏愿体当宁之意防国不忘圗嗣嵗之功吁天有请鞭起羣龙之伏霈为三日之霖坐俾迩遐迄臻富足
　　祈雨观音满散疏
　　旱气蕴隆人情局蹐念彼大士应身刹尘仰惟能仁赴世哀吁兹严羞于浄供庸申控于洪慈现声音圎通谅自他之不隔澍甘露法雨俾焦巻之立苏伫俟有年庶防本誓
　　祈雨真武满散疏
　　谷今就枯雨不时霈仰惟真圣幽必烛而愿无不通矧今盛时人何辜而旱既太甚肆申控扣所冀哀矜可无普润之功用解倒垂之望
　　祈雨诸庙满散疏
　　政奸隂阳虽吏之责物厎疵疠亦神是忧比殚请雨之诚冀动依人之鉴敏有甚于桴鼓庶或感通望方切于云霓倚需贶施
　　观音殿祈晴疏
　　丰年在望久雨为烖抱饥馑忧莫慰懐生之愿有慈悲父宻推度厄之仁是敢控祈仰资哀佑伏愿扫清沴虐揭作祥曦膏泽多丰年节淫霖而不害慧日破诸暗俾嗣嵗以应期
　　罢散疏
　　雨埶连緜民情局蹐仰福神之俪极辅鸿造以好生【观音殿云赴索诃世间之诸苦頼补陁大士之能仁神庙云惟神抱正直之徳辅帝厎施生之功】庸诉哀诚已羞浄供宿云解駮喜后土之告干朝日晖华烁羣隂而尽扫迄成丰嵗仰頼宏休
　　福溪岩祈雨疏
　　小郡罹惔焚之旱屡羞控祈至人以利济为心肯厌尘黩躬造栖真之地冀施起废之仁伏愿俯光明台宏悲愿海察下吏熏心之廹慰斯民戴目之须起潭洞龙眠霈三日为霖之泽与里闾爵跃沐一时起死之恩
　　志公岩祈雨疏
　　缪政奸和遂成常旸之沴至仁恻物屡殚归命之诚虽响应之不遟终屯膏之未溥爰兹谒欵所冀感通伏愿推愿力之洪深悼民生之困起睡龙之久伏布作蜚霖扫旱魃之如焚迄臻中孰
　　祈雨开啓疏
　　多稼在田厯时不雨嗟民愁之已甚邈帝眷之未回虔演真科冀迎景贶伏愿鉴含生倒垂之病推妙造宏贷之仁霈三日之霖俾嘉生之翕应余三鬴之食尚中孰之指期庶令迩遐尽免捐瘠
　　祈雨满散疏
　　田苗槁矣雨意邈然巳虔演于仙科庶黙回于帝眷伏愿鉴藻芹之微荐鼓槖籥之至和导迎休祥翕楚氛之尽扫霈作膏泽蔑汤旱之为忧嘉与天民同依道防
　　圣节放生疏
　　千龄圣运喜当震夙之期四海恩波徧及蜚濳之类推好生之帝徳緜有永之夀祺日运长明干旋不息得一以正施帝祉于子孙于万斯年扇仁风于动植凡鸢蜚而鱼跃率天施而地生俪美商邦已开三面之网告符嵩岳更闻万嵗之呼
　　开啓天申节寺观疏
　　绕电之祥有开华旦后天之祝旁暨寰区预演仙科【寺云佛乗】冀通帝意伏愿冈陵等固箕翼俪明新又新而圣徳弥隆朔复朔而帝龄滋永一星有耀焕丙度以丁躔万夀无疆同天长而地久
　　满散疏
　　候届长嬴纪珍祥于梦日欢均普率祝睿算于后天虔演仙科【寺云佛乗】増羡神防伏愿萝圗益固玉厯长新圣子神孙日严于备奉玉巵寳册时讲于盛仪洪祚丕延灵椿不老抚重熈之圣治帝王无得儗伦锡有永之竒龄天地相为长久
　　圣节功徳疏
　　里社一鸣兆圣君之有作华封三祝緜睿算于无疆演仙释之秘科沥臣民之至恳萝圗巩固玉厯延洪龙楼五日之朝朔而复朔金鉴千秋之箓新以又新晏享平康茂隆贶施建极而敛五福丕显重熈后天而雕三光自然不老
　　又
　　庆丛慈极晏享康宁恩霈寰区率均呼舞申演仙科【寺云佛乗】之秘宻益祈睿算之延洪伏愿周厯又新荘椿不老膺穹只之锡羡绵帝统以储休宇防内融小广成千二百嵗夀祺滋永齐人皇万八千年
　　髙宗皇帝康豫满散疏
　　圣神之御六气节宣有宜天地之荐百祥敷佑惟谨巳虔羞于浄供庸钦祝于修龄伏愿诞受殊休益隆多祉岂但松筠之等茂抑将箕翼之并明尘外钧天皇极备九五之福壶中浩劫灵椿阅八千之秋
　　天申节疏
　　慈极上賔遽结终天之痛南薫应候载临诞圣之期凡属生成益深摧感惟竺干胜文显有妙果而冥阳浄供具严秘科少资帝所之游式借佛乗之力恭愿圎成妙觉宻证等慈偕诸如来同入性海与大天帝均福世间演椿算于九重巩萝圗于万祀
　　又
　　虹流啓庆适讴歌归禹之初爵跃均驩若富夀祝尧之始一写臣民之愿两羞仙释之科玉厯长新萝圗允固玉巵奉两宫之夀孝治旁孚金鉴兆千秋之祥帝龄滋永下暨可封之屋无非跻域之民
　　又
　　天开禹子载临震夙之期民祝尧龄外薄坤舆之逺式严仙佛之供必答君父之恩恭愿箕翼并明冈陵等固两宫备养玉巵奉万嵗之觞四表来同金鉴上千秋之箓小周龄之与九符嵩岳之呼三
　　又
　　虹流电绕兆帝命以维新鼇抃山呼祝圣人而有请式严佛供【观云仙律】冀演皇龄恭愿周厯长新庄椿不老玉壶奉两宫之养金鉴来万国之朝松茂而川之増孰知其极天髙而地盖厚相与无穷
　　又
　　渚告瑞以流虹载逢华旦葵倾心而向日请祝圣人羞二氏之秘科演万年之遐算恭愿萝圗増固寳厯无疆圣子神孙緜庆源于寳祚玉巵金鉴丛乐事于壶天桃荐西真星明南极象教六十小劫嵗蒇梵筵庄椿八十为秋日新慈训
　　又
　　梦日开祥自帝心之眷佑望云拜手罄海宇以欢呼虔羞仙释之科仰祝冈陵之算伏愿受天之祜如日之升凤阙承顔永享三朝之备奉鸡竿肆赦伫看再举于上仪光浮南极之星算衍西真之箓六十劫住世与佛日以比明八千嵗为秋等僊椿而不老
　　开啓几筵道场疏
　　讳属慈闱痛天倾之莫救哀纒率土纷雨泣以何追虔演仙科【寺云佛乗】冀资神驭伏愿俨威顔之如在凌灏气以超然夙驾玉京乗云金景翺翔穹昊超十地之真游敷佑宗祊施万年之纯嘏
　　满散疏
　　抱终身之痛莫报深仁毕三日之哀式遵遗制兹严梵设寅奉真游【道士云兹严仙供寅奉神游】伏愿觉性长圎威顔如在逍遥帝所友泰紫于九天保佑皇圗绵子孙之万叶
　　进功徳疏
　　违大安之朝賔天寖逺抱鼎湖之痛扣地无依聊凭二氏清浄之科少答三纪生成之赐伏愿凌紫清之胜境了解脱之真乗逍遥帝乡作天僊之依怙保佑皇业等箕翼以绵长胥暨民区咸防祉福
　　小祥开啓观疏
　　虚兴庆之至养嵗叙已周演道流【寺云竺干】之秘科臣心敢怠庶凭僊供【寺云佛力】仰奉神游伏愿悟性象先宅心尘表入无出有参羣帝以独尊证圣成真位九天之最上【寺云超证一乗俯参羣帝慧严常住赫慧日以中天慈观现圎敷慈云而覆物】佑慈基统固等冈陵
　　五月二十一日道场疏
　　物外僊游莫攀真驭人间凤纪洊属休辰倾下臣悼慕之诚羞内典宻严之荐伏愿性天慧日湛若圎明法海慈航普兹济度超证先诸佛之觉翶翔俨羣帝之朝厚祉福于两宫睿龄有永巩安强于四海盘石弥坚
　　髙宗皇帝大祥开啓疏
　　燕髙庙之灵已终祥制演金僊之教【观云演琳函之教】寅奉神逰心则廓然诚惟颙若伏愿妙融真觉髙步上清谨嵗时之朝萃十方之僊佛骈福祉之集緜百世之本支胥暨迩遐亟防保佑
　　满散疏
　　尧服有期民犹雪泣夏时巳驶礼谨祥除羞秘典以告虔适静筵之竣事伏愿遨游仙界怡燕梵天受羣帝之朝金阙玉京之秘防施万年之祉神孙圣子之绵延偕此函生晏然防佑
　　常平司开啓疏
　　尧仁所被痛隔仙游禹服攸同奄经祥制羞供凤骖之驭揭虔象教之文【观云蘂笈之文】伏愿超证真乗腾凌灏气十地贤圣谨时叙以来朝万年基圗传本支而滋永
　　功徳疏
　　蔵髙庙之衣冠可胜悲慕阅夏时之寒暑奄及祥除庸羞仙释之科少为君父之报伏愿妙融觉性超遂其游玉京金阙之秘严环羣仙而髙拱圣子神孙之蕃衍緜亿载以无疆胥暨天民同跻仁域
　　满散疏
　　髙庙尊安悼神游之寖逺尧民哀慕兹祥祭以告除已羞秘宻之文庸罄攀号之意伏愿证佛之果与天为徒九清十地之秘严俨四朝之仙佛两仪百灵之保佑传万世之子孙凡他时之望云沐遗泽而跻域
　　满散疏
　　服尧之丧奄届祥除之制体舜之慕敢稽荐盥之诚已蒇梵筵仰资僊驭【观云羞浄供于琳宫殚微诚于僊驭】伏愿具古佛智与造物游八境九清肃来朝之羣帝三乗十地环归命之诸天绵有永之本支施无疆之祉福
　　小祥罢散疏
　　慈闱结恋祥制告期仰资仙界之升巳演佛乗【观云道流】之秘伏愿洞明觉性妙证真常飚驭为九天之游顿超无上萝圗巩百世之永敷佑弥隆
　　提刑司开啓小祥疏
　　攀亲驭之龙髯痛之甚者阅天时于驹隙祥则廓然虔演佛乗【观云道科】用殚臣礼恭愿佑上帝之座御羣帝之真逰尊中天之居统九天之仙众巩洪基于百世寖厚福于黎元
　　满散疏
　　悼兴庆之虚养倐摄提之告周敢竭丹诚已羞浄供伏愿凌玉舆于沆瀣造物与居拱金阙之秘严众真咸卫用翊扶于寳祚措富夀于仁民
　　皇太后大祥功徳疏
　　违长乐之朝痛纒宸极诹摄提之运甫属祥除虔羞仙释之秘严庸罄宗藩之控扣伏愿性融妙觉圣证自然寥阳帝宫肃众生之拱扈极乐国土即上品以超升诞敷嘉祥均被生齿
　　开啓疏
　　月律初望适三官下降之辰仙科谨仪祈千里亟防其佑仰鼓桴之亟感怜耕凿之含生嗣享丰年连甍甘四鬴之食熏为和气鼓腹共一台之春于乐圣时永依道防
　　罢散疏
　　民已乐生盍迎嗣嵗月云初望敢控丹衷兹演仙科仰通帝意冀众真之敷佑尽涤愆尤俾百谷之嘉生坐臻富庶
　　龙母疏
　　神休所庇飞空専普润之功庙貌有严阖境肃诞弥之庆爰因谷旦庸蒇浄筵伏愿俯答民心仰尊帝命俾右湖左海之俗嗣享丰年絶鸣条破块之虞迄成乐土冀诚孚于肸蠁当嵗荐于防嘉
　　为徐南卿乞米疏
　　徐南卿行身如鲁男子傲世若西山夫九守穷途骈来竒祸方越石父堕缧绁谁其乗驲以请之暨王参元赭垣庐深愧焦头而救者坐观枵腹诚复何心此客不无觊知己之逢老子未始为强人之事兹焉破戒政自犯严若富家翁于寒士谓何辍凶年谷亦古人难者想去彼取此所以轻千里而来俾虚徃实归庶其慰诸公之意
　　房州辞庙疏
　　两书下下之考民免怨咨一荷防防之私事无瘝旷兹申控扣庸冀保绥伏愿俯恤微生曲垂终惠楚氛迄息病躯新药物之功江浪不惊晚境毕乡榆之乐
　　停推疏
　　体上心之止辟庀职惟勤底郡政之空囹收功有自庸羞释供少答君仁繄吴要冲自昔都防防牙雀角杂然难明玉律金科使之易避至邦人之不犯由圣化之已孚敢凭诸佛之仁益熏恊气俾无一人之狱旁暨普天钦惟等慈俯鉴昭报
　　又
　　布宣化之教条载更嵗钥捐问囚之棰楚三啓梵筵由君徳之好生底郡民之迁善兹严浄供庸导至和敢轻两岳之平反虔副九重之钦恤冀絶向隅之泣侀也尽心庶陶逊畔之风使之无讼仰惟妙觉鉴我翘诚
　　又
　　御众以寛方圣上推好生之徳得情勿喜致郡民孚逺罪之心虔羞佛供嵗已再三仰报君恩意希万一载仗竺干之秘教俾陶建徳之纯风凡曰含生微一夫徽纆之系庶防盛世追中古囹圄之空
　　古城寺僧化十八罗汉疏
　　十八尊宿湛然圎通大千众生咸所依怙欲写国清寺具足体请看古城僧精进心当有达人助此胜事我相夀者相莫生一防自它佛身声闻身要是大家香火无量因果便须承当
　　光孝寺建佛殿疏
　　有唐名刹合盛于熈朝大雄秘宫劣存于故址劫火叹遭罹之酷精蓝堕寂寞之濵住持更防人叔出季处之靡定经营不一日铢积寸累之有涯未免小举而大遗防成置本而狥末傥黄面老之像设弗获所栖则举直师之愿心得无遗恨多助良以得道成事不嫌因人仗四众之信心还千龄之壮观继今晨香暮火永燕徽祖在天之灵凡其片瓦尺椽无非给孤布金之惠
　　神居山寺兴三门厨堂疏
　　严法席之扄要为安稳除食轮之地尤戒因循按为邮郡之主山昔有神居之佛屋荆榛粗剪宛如劫火之初日月其除良切乡贤之耻兹宜急伊蒲塞之供岂特谨铁门限之防冀旧观之两新頼信人之多助繄万人不费之惠何妨信手拈来追平时轮奂之功防见从地涌出更办羞福徳蔵式用答喜舍心
　　小疏
　　户屦罕前炊烟无寄宁惟兴衲子之叹亦以重贤者之羞捐杖头钱八方俱祗园之众领声前意一诺敌季布之金
　　建桥砌阶疏
　　长路安行要免冲泥之病飞桥径度更寛迂步之劳兼二者以修营实羣情之愿欲陶塼灰石亟收鼎成之功倾槖捐金当有度外之士
　　庙路砌阶小疏
　　岳神行殿邮郡左方簉千里以乞灵情不巳者俾万人之安步利其博哉冀遂甃甓之功可无挥金之士
　　砌街浚渠疏
　　洁污通塞弗为胡成出力捐金有唱斯和眷此嬉游之地久兴湫底之嗟浚沟辟涂兼居者行者之公愿陶甓砻石岂日计月计之近圗鸠六十余丈之工防千五百缗之费得人任责指日告成凡屐蜡之经行冀悭囊之小破
　　安乐院砌阶疏
　　人间坦涂本无不可脚底实地兹岂徒然欲免傍险冲泥正须因人成事毋使葛繁方便専美有闻自今持地圎通见成无碍当四集挥金之手看一新甃甓之功此去大家安行要是一叚竒事
　　尼求度牒疏
　　出家是大丈夫事允属当仁得度以比邱尼身要须本色人能赞喜谁不圎成看我担囊遍干无碍大士伫君指廪证果清浄法身一句合头万金唾手
　　建龙庙疏
　　分一勺之清甘泽为丰乐下九重之褒锡用赫威灵昔假郡符实膺神贶兹大新于祠宇庸仰副于上心敬捐毫分以助朴斵
　　砌街疏
　　街虽近于新街巷犹悲于陋巷拖泥帯水孰不苦之运甓聚沙今其时也各自勉力那不通津念向来傍险冲泥涉患者而后知乐继自今行商坐贾徐步亦可以当车一诺雍容大家方便
　　东释迦坟院建山门疏
　　释迦古刹何必旧基长翁门僧聿新保社在我欲起门户入手便有规模更凭信人共赞胜事八家髙廪又何惜一囊钱禅窟不闗要共入三麽地
　　请机简堂再住隠静疏
　　桑下作三宿留孰知非住佛法在一切处拈起重新世未免过现心我自无去来想某人法门标榜祖籍栋梁喉中作金毛声指端现无缝塔一色打临济鼓笛舌下风生十载坐杯渡道塲学者蚁慕虽万年龙象力挽而少驻然五峯猿鹤犹觊于归来暮鼓晨钟前日见成调弄拈槌放拂入手更觉精神速来和一鉢之歌要惊裂羣魔之胆不须拟议便请承当
　　请崇老住开元疏
　　住山规模僧中当得本色续佛夀命声前已露真机重把布袋头解开不妨门限鐡踏破雷音一震云众四驰崇公临济正宗简堂嫡子寳王殿上珠璧腾辉狮子窟邉狐狸屏迹虽曰刳心契道盖尝出手为人杀活二机喧静一辙庐山满眼防于古庙香炉兴国开单倐现长空霁月载辞普化小憩吴门与其作万夀西堂僧孰若为开元东道主况燕国夫人崇福之旧固自见成为符离居士折简而来有何不可慰一时之龙象示四众之梯航作用斩新分明拈出嗣释迦三百余防定知絶后光前祝人皇万八千年看取感天动地何须退避亟为举扬
　　请修老住能仁寺疏
　　祝圣道塲岂容虚位住山尊宿要是当人只今祖席生风何止禅和披雾修公打临济鼓笛立或庵门庭面壁少林静中已成饶舌开单安吉閙里正用蔵身拳棒头尽是工夫自它相更无缝罅孤云瞥去初惊没面目阿师万牛莫回方信硬脊梁强汉杀活妙用巻舒自由双塔昔游况尝作三宿计洞庭冷坐无乃堕一色邉好来作能仁住持恰与示丛林榜様不须拟议径办行纒现掣电机穿象教诸方之鼻趂流虹节拈吾皇万嵗之香
　　请义老住褒亲院疏
　　能仁道场巳请个烈挈彊汉阳山胜处又须得本分阿师来为故家住持共作宗门壮观义公吃长安饭传祖师衣坐断诸方葛藤打动古佛闗捩狮子哮吼有闻必惊镆耶锋铓何待已试惟吴门褒亲之故刹廼相家崇福之名区要须若人付以是事且辍凤城之应供求登麑坐以接人抹月披风好傍仙泉濯足拈槌放拂更教龙母防头
　　请升老住广恵疏
　　祖令方传讵容厌閙缩手世縁未了要须打硬到头不妨兼利死生岂可强分南北升公广临济流秀应庵宗支震大雷音野狐丧胆示正法眼古镜当台才辞圣夀丛林又主华蔵法席堂堂摄受色色见成惟广恵之精蓝防中原之义冡忠魂勇魄委安隂宅之蔵孝子顺孙与被漏泉之泽虚席以待冀公肯来重现旧时风流灯灯不昧普答此间幽显局局长新便请承当不须退避
　　请充老住瑞岩疏
　　为一大事不妨游戏世间愍四众心未可弃置度外虽曰因縁有待要是收放自由肯堂长老得临济正传受卐庵宻付孤峯顶上打坐闲云莫羇十字路头接人白月遍照一音振响五天属心作石佛主人禅宗钦仰领精严法席祖令斩新岂容呼猿洞前便做省事人过缅瑞岩之孤峙秀鄞水之落东云山防深厠上刹之数海峤宻迩接大士之家胜境正须得人方丈即今虚席副我渴想冀师肯临饱闻信手之方圎愿观游刃莫负随身之竿木秪麽抽头
　　请坚老住干明疏
　　保社寖衰即日要须振起禅翁已试知渠未易荷担觌面似许作家袖手岂容闲地坚师长老挈提正教照映丛林曹洞法窟前作金毛狮子吼宻庵棘林里蔼优昙鉢花香古祖席特为贤守一来新寳熏当效圣主三祝宿縁不苟新干明与换旧干明衲子知归东道主今为西道主径烦敷坐且省打包
　　请长老住干明疏
　　古寺规橅荒凉已久道人行止收放自由要甘没滋味禅乃见硬脊梁汉某长老传正法眼现比邱身向来出手为人未始缩头辟事披风抹月曽是北山燕居片瓦尺椽幻出醴泉旧观休惮无面做饼尚能敲空作声为凝香主人肯来不妨竒特把圎悟禅师拈出方见神通
　　长翁请疏
　　大丈夫汉杀活祗用一机不思议心行蔵初非两辙要看接人方便自有本色住持惟某公阿师宻防象教而干明禅刹久堕劫灰道系我以巻舒法因人而轻重长翁老子率尔有请凝香大士欣然特拈说苦谭空定能鞭石流血课无作有不妨刬手驾雕从来白月流天防使黄金布地锋蔵掣电一分付于瓣香节近流虹径祝延于睿算
　　青词
　　天申节醮筵青词【已下并代人】
　　皇天开治世之符笃生元后率土祝圣人之夀咸罄丹衷爰因载夙之辰虔致由中之请窃惟好生恶杀两仪之妙造寝兵措刑一人之极功洪惟太上之施仁黙与化工而合德必得其夀自然睿算之川増知慕其君犹冀皇穹之桴应恭陈浄供寅奉髙真金龙玉简肃若前陈风马云车庶其来下伏愿翊扶国步保佑圣躬申命用休固亿万年之基业降年有永阅八千嵗之春秋
　　又
　　帝龄有永初何假于致祈天道无私亦自然而善应敢殚悃愊仰渎髙明窃惟世道交泰之时神圣无为于上寳圗晏粲巩防山而四维国祚延洪羡神防于亿载其治有如此者非天其孰相之迩者有隂寒愆伏之虞亦洞识扶持全安之念盖穹昊眷皇家之意不替益隆然臣子报君父之心有加无已即王正之初望延僊驭之真游祈鉴丹衷俯临浄供恭惟九清黙佑万福无疆龙楼觐物外之天鹤驾驻壶中之日圣以益圣僊椿不老以长芳新而又新玉册屡书而未艾永依道防共戴君尊
　　荐兄青词
　　天伦之痛中有切于肺肝帝意可通敏或逾于桴鼓輙伸控扣仰冀哀怜伏念臣赋性防顽受生么麽始其多难遽违膝下之慈晚则苟全独赖友于之义祸倐延于伯氏衅实自于臣躬鸿鴈作行莫遂白头之愿脊令分影空纒黄壤之悲念俯仰成幽明之殊惟荐严有超升之助陈醮筵而寅奉丐僊驭之来临恭愿至仁俯推宏贷察臣心手足之至爱矜亡者梦幻之短生许以忏除振其沉滞蝇营浊世洗厯劫之积愆蝉蜕幽扄证髙真之浄果志斯永毕他敢有祈
　　青词
　　妙道无方虚而应物含生多衅痛则呼天适元命之再临仰层霄而有请伏念臣赋资甚陋涉世多虞什一自营幸资身而粗足晨昬色养冀将父以为懽而父某粤自中年遽纒末疾不良步履叹残息之仅存居惟呻呼悼余生之靡乐砭剂莫收于寸效寃愆恐自于宿因敢罄洁蠲用伸祈控念痿者之不忘起痛极熏心然至诚之无不通法先思过恭即上元之夕肆严清醮之科伏愿帝眷不违仙真俯降许其忏谢锡以宁康起废鍼肓梦倐亡于二竪肉骨生死仇永絶于三彭全功有遇于良医隂佑实凭于司命含饴晚景虔奉亲闱负米此生庶共子职誓依真教渐絶妄縁
　　闸上醮青词
　　人生实难有戾考终之命天鉴不逺仰资宏贷之仁輙罄哀诚庶防昭格号为泽国繄此邮城众流合以西来濬为运渎数板扄而中峙汇作涛渊虽云通济以利人或致颠跻而就死流尸不返徒燐火之隂沉主祭谓何望乡枌而夜哭浮魂滞魄怨死妬生兵火而来才五十年姓名可举防七十辈分为魑魅牵引朋侪积衅所加既天年之中断余殃旁及贻鬼责之何穷静惟真科可拯幽趣肆恭陈于醮席用虔奉于僊真披沥丹衷恳投洪造仰祈慈悯哀彼沉沦道廕旁滋释多生之寃对法桥安济脱众苦以超升继今行者之经从无复向来之横夭所蕲生齿同我夀康
　　真武醮青词
　　大声疾呼脱姓名于鬼録回生起死荷贶施于天神敢罄丹衷用伸昭报伏念臣赋资不腆渉世多艰虽居侯伯之家未忧冻馁比苦隂阳之防良近阽危恐夀命之不长致君亲之莫报輙沥由中之请冀凭隂隲之功念真圣禀水位之精而妙力度人间之厄尝殚控扣竟免颠防是即私居恭陈浄供伏愿悯么微多难之质推救防羣品之仁延以夀龄蠲其疾疚居肓之上膏之下傥不夭于天年无幽不察愿不成誓永依于道防
　　祈雨青词
　　邦家先务莫重农功草芥贱臣冀通帝眷敢伸控叩用凟髙明粤自长赢届辰旱暵为虐祷祀莫效比屋慼然呻呼饥馑为虞九重为之旰食仰测天心之见异得非吏治之奸和黙讼愆尤不遑夙夜兹恭陈于醮席庸钦奉于仙真察其思过之诚赐以有秋之庆挽回和气霈为三日之霖播在颂声驯致九年之积上资道防满慰宸衷
　　太一醮青词
　　黔首望嵗如痿者之念行贵神在天岂恝然而无意凭仙科而申控蕲帝眷之仰通长夏已穷常旸未究翘云霓之望益挺流金焦土之灾走仙佛之居未谅抚心吁天之恳局蹐万室叹愁一词至若九重之忧劳防于六事之自责况惟委质尤切熏心仰十神之常居统一气之妙造恭羞浄供寅奉真游伏愿啓乃帝衷霈一雨均霑之恵毕兹稼事全九清善贷之功无待毛泽尽而人力穷要俾民心悦而天意解上寛宵旰俯逮困穷
　　又
　　道妙无方虚而应物民劳已甚穷则呼天载殚蝼蚁之诚未获桴鼓之应伏念臣肃持使节兼绾郡符民之宅生所临八州雨不润物亦既两月比屋起凶年之叹九重躬旰食之忧是责有归非臣谁任四走羣望曽神聴之莫闻三羞秘科冀帝衷之俯鉴惟天极常居之贵总化工密运之权已荐洁蠲犹冀感格伏愿少霁威怒挽回泰和敷大徳以好生计下臣之思过霈为膏雨自三日以为霖拯此疲民尚一人之有庆誓栖心于妙教肩事上之精忠
　　祈雨青词
　　骄阳为沴民且倒垂大徳好生天不庸释兹布由中之恳仰祈宏贷之私伏念臣持节以来分台而治所临八郡觊举絶叹愁之声上奉一人庶不孤付托之意属兹旱暵甚害农功多稼在田槁干无防至仁当馈惕厉靡遑自长夏以迄秋犹常旸之肆孽丰凶可卜弗违数日之间冻馁是虞盍动九清之聴即琳宫而谒款冀飚驭以来临伏愿少霁威严俯怜哀吁鉴圣主畏天之已至察生民局地之可矜挽回至和霈作甘泽立苏焦巻俾迎中熟之祥坐息流移咸享安居之乐誓坚精白用答生成
　　三元青词
　　千里妥安一被施生之赐三元上吉载遵禳报之科吴门大邦圣世乐土农功劝课嵗获丰穰民气恊和物无疵疠敬涓谷旦仰答洪私本仙律以羞崇必真游之眷顾俾凿井饮耕田食咸乐生经凡普天下率土濵同跻夀域物情攸属天聴孔卑
　　荐嫂醮青词
　　促促短生悼幽明之永隔茫茫洪造知感格之非难輙摅不腆之辞仰扣盖髙之聴伏念臣禀生寡祐涉世多虞粤自孩提已无怙恃念衰宗之靡托惟邱嫂之是凭险阻艰难尽出提擕之力出入顾复防侔生育之恩门户之寄不替于祖风娣姒相与咸仪于妇徳淑诸三族胡不百年生久卧于沉疴没不登于中夀兴言及此流涕无从然念备更险夷务生经之为急居积衅咎虑鬼责之或加是用虔奉醮科仰延真驭冀动九清之鉴俯矜五陋之躯许以忏除恕其瞢昧法桥安济脱怖畏于泉扃道防具依趣清凉之仙界兹焉伸控它敢有祈
　　女就蓐设醮青词
　　忽然为人女子莫危于就乳虚而应物天心不外于好生竭悃欵以呌阍获感通而如响敢酬夙素用黩髙明伏念臣生理么微族绪单蹇属由天禀视女有甚于爱男忧与喜并举子当临于就蓐呻呼可念副坼为虞方局天蹐地之时沥血诚而有请暨起死回生之后岂精意之敢忘恭设醮科冀延真驭金龙玉简庶防贱妇之动天风马云车亦许倾葵之向日欣然来下监此防诚寸心聊效于涓埃黙飨谅同于桴鼓志斯永毕它敢有祈




　　江湖长翁集巻三十九
　　钦定四库全书
　　江湖长翁集巻四十　　　　宋　陈造　撰致语
　　天申节致语
　　神防告符介亲龄于八电枢表庆衍圣夀于万年蔼佳气之郁防翕舆情而呼舞元功天运盛徳日新躬揽权纲奄神器而再造堵安区域如泰山而四维武库櫜弓灵台偃伯垂裳三纪黄屋非帝尧之心脱屣万机赤水访有熊之道范围一化糠粃百王揭日月而行寳册严号荣之奉偕乾坤之久玉巵介戬谷之新属当梦日之期均锡需云之燕既醉之备五福怳如建徳之游难老而雕三光咸罄华封之祝某等云云
　　遐想云璈奏未央璇舆金箓庆生商九光霞里停仙仗万嵗声中奉帝觞天上擗麟供乐事人间舞凤侈恩光小臣愿效华封祝试颂灵椿夀圣皇
　　对防
　　电绕虹流式纪生商之旦鸳羣鹭序均霑燕镐之恩羃佳气于堂皇沸欢声于丝竹恭惟某官璇源袭庆玉垒分符亟沉榆塞之烽复最甘泉之课诗价万选家传贺白之文章帝阍九重屏记龚黄之姓字人近晋卿之冬日讼销京兆之缿筒森画防而凝清香居惟多暇入黄扉而升紫闼其始于今适偕聫事之羣英共醉钧天之广乐某等云云
　　黄堂緑影转槐龙锦绣围中度好风珠履相辉人峙玉金垒更劝酒如空逢辰正自千龄防胜日何妨一醉同来嵗从公话今日钧天应簉未央宫
　　王母致语
　　渚虹告符万世特遇大圣神防锡羡非天私我有邦言辞少广之居来献长生之箓恭惟睿聪稽古信顺尚贤挺谟断以有为武功底定辟乾坤而再造文徳诞敷偃伯灵台沉烽边脱屣万乗心偕造物而与之游冠徳百王道长上古而不为老备圣子神孙之色养新玉巵寳册之号荣长赢纪梦日之祥中外效后天之祝翠水虽弱水之隔驷青凤以非遥僊人为圣人而来献碧桃而敢后肆陈善颂用赞殊休丙度丁躔占一星而有焕天覆地载绵万祀以无疆于乐圣时可无口号
　　曽燕瑶池到世间祝尧今复驭青鸾众真已送骈蕃瑞万国同瞻咫尺顔圣统有传尊北极帝龄无尽等南山儿家防许蟠桃熟凖拟年年荐露盘
　　对防
　　嵩呼万嵗巳钦祝于尧龄花覆千官复均欢于镐燕歌白云而来下款黄堂而小留恭惟某官僊府上才皇家硕徳韫通儒之业蚤收甲乙之科歌乐职之诗诞布中和之政农桑千里襦袴一时防服娱亲居奉平反之笑紫泥封诏伫归清切之班仪鸾坡凤掖以蜚英俾鹭序鸳羣之连茹喜钧天之分帝乐既洽清欢虽弱水之隔仙居来陈善颂可无口号用奉台顔
　　緑舆初下玉龟山小驻黄堂相府莲上客居多天下士主人况自地行仙九光霞里闻谭笑三素云中度管弦来嵗日边桃荐碧帝觞应共醉钧天
　　平江府天申节致语
　　地辟天开啓重熈之景运虹流电绕逢载夙之休辰孰非建徳之游共上华封之祝健符干运中合离明把握神机奄皇圗而再造辑宁大寳如泰山而四维道妙莫名功成不有纳虞舜于大麓盖尝与天为徒访蒲衣于姑山岂曰以位为乐傲睨物表真游象先圣子神孙俨天临于备奉玉巵寳册当嵗讲于祲容属兹梦日之期庸效后天之颂恭惟心传精一运继圣明行曾闵之所难若文武之共处躬抚皇业踵庆厯嘉祐之隆志养慈闱奄大安兴庆之礼奉帝觞于汉栢介亲夀于庄椿驩洽两宫庆流九防某等云云
　　擗麟侑酒紫皇家降乙开祥寳祚賖又见仙真奉瑶检从教日月数金沙星明丙极方呈瑞燕敞需云共拜嘉睿算的知天与久大椿何必问南华
　　王母致语
　　祥开梦日喜切望云南极星躔巳见老人之瑞西方仙窟敢安少广之居按飚驭以小留望宸廷而献颂聪明作后遹骏有声载戢干戈享帝王不战之福兼爱夷夏俪祖宗胜残之仁动则神谋静惟渊黙赤符啓运奠神器于覆盂黄屋非心视天下如脱屣据位之贵为天子父体道之妙与造物游修身乃普乃丰得一以正大德得名得位于万斯年岂惟嵩岳之三呼将见蟠桃之再熟恭惟继尧接统法舜事亲色难躬五日之朝备奉极四海之富属长日离明之旦庆慈闱震夙之期造金殿以陈仪奉玉巵而介夀事光千古欢浃两宫妾企慕华风虽曰隔三万里之弱水祝延睿算可不指八千嵗之大椿矫首皇居愿陈口号
　　天仗凌晨拱未央君王亲奉紫霞觞社鸣当纪乾坤辟防授端知日月长为祝尧龄辞翠水闲留羲驭顿扶桑儿家不上千秋鉴自摘蟠桃夀圣皇
　　通衢致语
　　仙佛珤香巳上万年之祝君臣庆防旋羞九献之仪虽分侯服之区均拜帝觞之赐奔趋万室诵咏一词某官学冠时髦道窥圣阃射宸廷之防诸公推荀况之文登使者之车一旦展范滂之志清浊激扬御以儒术恺悌慈祥今之吏师才用具宜身独兼于三组政声蔼著名已彻于九重倚须下芝检于日边即看缀仙曹于云际属生商之华旦为燕镐之主人都骑如云旋指凝香之地驩声载路孰非诵徳之民敢采公言上陈口号清微风动万年枝瑞纪流虹诞圣时天上玉巵山比夀侯邦锦席酒如池满城淑气生英荡夹道驩声度防旗来嵗望公天仗侧尚应回首记吴儿
　　赵守燕王漕致语
　　烟霏夕霁已瞻汉使之星色笑春温复近晋卿之日爰追胜践有秩初筵答甿俗之具依翕讙謡之载路恭惟某官爽邦哲辅名世钜儒汲直素风肃具臣而知畏乐天丽句播异域以争传中裨宰席之嘉猷屡上计台之最课席前贾傅伫还清切之班辔揽范滂再展按澄之志属城畏爱百吏倾瞻今者稽玉节于脩涂踵文游之故事迂临觞豆用慰吏民某官麟趾标竒熊轓效职昔襦今袴腾万口之驩呼卖剑买牛勤三时之劝课属行台之按辔驻支郡以攽春喜同千里之民共叙二天之庇壶天动色锦席増辉蔼香雾于帘旌泛光风于谭麈金罍玉斚不妨举白以更酬鼇禁凤池行看汗青之俪美某云云
　　二天依徳幸吾州四牡徐驱得小留胜日非烟浮绮席异时盛事继文游春还蓓蕾生谭笑香泛叵罗賸献酬来嵗凤池双立玉应从丹地话秦邮
　　鹿鸣宴致语
　　鹗牍登名庸饯观光之客鹿鸣侑酒式将劝驾之诚挽春意于壶天围香风于锦席初筵有秩乐事可涯恭惟某官名世钜儒爽邦哲辅陈陈胷次富人间未见之书表表朝端罄古者格心之业帝眷股肱之郡时须心腹之臣布条教之尚新翕歌讴之载路刺史承流宣化俾里闾均跻域之仁上臣事君以人必俊造首充庭之赋惟姑苏之名郡据浙水之上游物阜民蕃地灵人杰文风比屋尚白乐天韦应物之余名教百年俨范文正胡安定之旧虽再占褎然之选方竞蜚作者之声矧海潮尚过于维亭而魁宿未离于吴分伫异人之辈出副明诏之旁求诸省元杞梓国材珪璋庙器万轴饱蔵于腹笥一第视摘于颔髭志嘉防之功名倾当年之意气穿天心而摛藻棘闱已压于诸儒培风背以论程桂籍行题于千佛肇贤侯之馈食侈芳宴以盍簪红袖回环渌樽泛滟德星初聚密聫使者之星爱日焉依旋指长安之日萃一时之盛事佐羣隽之壮圗正此均欢岂应惜醉某等云云
　　黄堂賔宴雾香浮峙玉时髦得意秋庄海长风吹怒翼禹门惊浪化吞舟黄生眉宇看辉映渌涨瑶杯賸献酬来嵗归时君记取恩袍成行拥龙头
　　石湖生日致语
　　槐笼非雾纪楚客之庚寅椿演遐年笑绛人之甲子方夏日薫风之可爱况良辰乐事之遂并有秩初筵将陈善颂某官才挺王佐徳优帝师圣神倚注于谋谟夷夏想闻于风采挈提道统退之得孟氏之传秉执国钧晋公乃汾阳之比不待年华之老去径收朝迹以归来宁鸟兽之乱行防渔樵之争席久矣断日边之梦翛然作地行之仙燕坐垂车人间着小有之洞时登天镜物外访无何之乡儒墨两忘古今一吷宿疴雪静不寛沈约之带围吟兴风生已破后山之诗戒适周翰降神于崧岳正夀星映色于台符坐上团栾有脊令之接影眼中秀整森兰玉之在庭琼液以更酬骈云璈之竞奏修龄未艾烂醉何辞岂惟嗣鲁侯难老之诗抑已受金母长生之箓防逢蓟子记金狄之摩挱更向麻姑话蓬莱之清浅某等云云
　　夀筵髙敞老仙家帘影中间五色霞碧酒旧须麟作脯雕盘新荐枣如玉壶缥缈非尘世金狄依稀记嵗华胜日年年欹醉帽鬓香长防吉云花【神仙传吉云花千嵗开一枝】
　　定海县防事落成致语【七夕】
　　除聴政之地夏屋崇成盍同寮之簪佳辰小集载新伟观用肃初筵知县优赵魏老而简朴有余领邾莒邦而拙勤不补新收旧管苦百孔而千疮上雨旁风防一夕而三徙有不得已而防贫营建岂自意全而其事迄成抚已犹惊向日抱压焉之惧举觞相属今亲赓劳者之歌追揆防之云初信此欢之难得而况牵牛织女方河畔之佳期防舫珠楼纷樽前之雅戏受凉飔于南庑延纎月于西厢合鼓吹于两畨伊凉迭奏粲绮罗之双列笑语生香是为四并犹重一醉嘉二三君子肯来偕酬酢以忘劳阅五十嵗华当有想风流而嗣响儿等云云翚飞华屋酒如池賔主风流况一时千杖敲春琼斚滑九霞摇晚舞衫僛轻飔泛座漂香逺纎月窥人转影迟牛女多情应羡客华适已罥珠丝
　　防事落成致语【前以祷雨罢防中秋再作】
　　供簿书之日课暇择华居敞栋宇以翚飞遂偿初愿甚欲举落成之酒时方从愍旱之祠逮百谷之登场得一樽之聚首知县老犹沉于俗吏号盍拜于散人宁躬补拙之勤不尚济寛之猛苦官居之久冀防事之一新聴里咏涂歌之情方安朴直举铢积寸累之计作意经营功乃即于优游民不闻于怨讟念规模创造之日皆寮友赞佐之谋势可支于百龄贫犹堪于一醉属者栈羊酾酒计日佳招端如澁雨悭风妨人行乐未辞故事重举佳辰风露中秋孰与初秋之蒸郁里闾乐嵗复无望嵗之忧虞按小鬟之新飜访归妓之前事岂独延笑谭而卜夜抑将祛尘鄙以生春某等云云
　　向晚帘栊上玉钩县人应指小瀛洲龙兰烟外调宫羽罗绮香中拥献酬百祀规模新壮丽一时文武极风流月明鼓吹烦重赋终恐清新媿少游
　　房州到任交倅事筵致语
　　斗城从仕绰有贤规樽酒邀欢尚余春事宁四并之易得幸一笑之与同交代一代吏师诸儒宗匠蟠胷籖轴出月脇以摛华唾手桂枝近龙头而中隽掉臂谢十洲之客题舆观九室之春周举风规望素倾于诸彦弱翁治行名已在于九重小稽入觐之行顾重交承之好通判诗书玩意科第起家鹢影西来山郡平分于风月龟章亲授心期密奏于埙箎爰申樽爼之娱庸缔金兰之契虽新旧官之胥晤祗副简书然先后觉之相资孰非民事某云云
　　平时风义等肩差况此周旋别乗衙湛渌徐倾卜夜酒欹红同插殿春花成规灿备堪从事殊渥便蕃定拜嘉烂醉长吟答佳致不妨賔主各诗家
　　到任交权州事筵致语
　　摄佩郡章复缔后先之契备严燕豆洊交款曲之欢欣乐事之不违肃初筵而有秩交代吏能义槩交信诸台里咏涂歌逺周千里顷蕃星之一晦兼郡绂以双纡佐贰著称碑手可舍皇甫湜显幽交感麦舟迄济石曼卿郡付倅真建屋之瓴惠洽民果添花之锦将随鹗牍归觐龙顔嘉与遐迩之民同申攀恋之悃权郡不辞逺官来继芳尘尽承参辅之规模并受中和之条教官聫必副岂越爼代庖云然轨躅善遵亦因云洒润之谓言劝冲霄之驾共蜚介夀之觞阶药翻红笔判花而有兆瑶杯举白山颓玉以何辞某等云云
　　假印侯封付继承教条久已洽山城政成何异徴黄霸日接宁惟拜水衡春酒入杯红浪涨晚花荐座靓妆明良辰便合同沉醉且置阳闗叠后声
　　待众官致语
　　漂天涯之风梗同仕遐陬盍公外之朋簪庸追乐事适夏日舒长之可爱况苏天恺悌之焉依念同寮裨赞之多而从事贤劳之久式陈嘉防庸谂悰懐通判朝奉少防足于儒科晚究心于吏事芹宫花县偶不致于旷瘝倅驾郡符兹并加于疲朽蟁负山而良惧鸟假翼以能髙幸仁贤此地之防逢故官府一时之振整倾肝沥胆迨无不尽之余情补劓息黥用使苟安于厥职爰因多暇聊共一欢文武寮契夙夜在公靖共尔位确持至正之论能大所居之官率自吏良而政平底此涂歌而里咏秋田茨委鬴食四以尚余夏陇云黄麦懐三而既实正用及时而行乐孰云须酒以消忧艳歌浓笑之前陈谭尘吟牋之未憗风解愠而醒醉有不胜清露未晞而咏归径当浮白某等圣朝末艺乐部下陈上承欢顔敢献韵语
　　公堂锦绣映簪绅不着人间一防尘地窄尚堪红袖举情孚那复白头新蔗浆玉醴壶天晚翠盖红巾暑月春况是山城无一事醉乡賔主属吾人
　　又
　　帝阙九闗凭寸诚而昭达山城万室歘一雨之滂流斋坛实自于同寅嵗事继今而有望爰申燕喜庸涤忧劳眷此房陵实聫荆部民散居于岩险田仅列于下中频年多稼未见有余十日不雨旋已告病矧今仲夏正当耕耨以廑身未极亢阳已复怨咨之盈耳式偕寮友虔致禬禳商羊倐舞于中逵旱魃遽沈于九地油然作霈然下稼事有涯瘖而鸣痿而行人情可见眷尔俗春台之涵泳宜自公罇酒之招擕云野卧黄定不忧于害马瑶觞涨渌当先酹于睡龙度凉吹于帘旌凝行云于扇影相与色笑喜雨有志于民孰为主賔既醉并受其福某等名叨乐部躬逢玳筵敢冩欢心聿陈善颂
　　炉熏抽蕙褭髙寒列宿低光近醮坛夜屋忽惊檐溜响晓畦旋放桔橰闲政须酬酢乗多暇况间忧虞取一欢投辖孟公留客意应拌月路醉扶还
　　喜雨燕致语
　　一雨应祈三农胥庆讴歌洋溢时和爰底于嵗丰官府靖闲吏安实由于民乐已保无夺糈之虑庸少践饮醇之盟念官路之飘零同官曹于穷僻农功就绪终蓄积之不余稼事或愆岂怨咨之能免有底戾气扇为常旸醮席龙坛再三恳祷西岩南洞万一感通頼两仪生物之私拜三日为霖之赐尚晚秧之可莳况早穄之全收人皆较新故之年谷当有倍蓰之获靡爱牲靡不举孰云自古之徒然不曰旱不为灾当复大书而示后惟时寮友从事禜雩动斋素之逾旬无奔驰之虚日迨兹如愿可后嘉招日转槐隂此欢未艾月啣桂魄不醉无归某等谬厠乐工仰承燕豆敢陈口号上奉台顔
　　华筵楚楚为谁开和气融融逐雨回饮处偕酬未央乐旱余新纪不为灾诗成肯放庭隂转舞困何妨羯鼓催聴取邦人歌笑地山城防处不春台
　　交割州事致语
　　心期所契宁惟甲子之同郡计与闻载穆埙箎之奏一笑超形骸之表多仪肃樽爼之陈庸谂清欢可孤乐事某官异才名世正学传家相门绰有于典刑仕版翕推于模楷仁风义槩粲荆玉之无瑕朝誉民庸信阳春之有脚推他日平反之手赓遐陬宣布之歌旋闻暖席之初亟聴登台之告清风八咏真俯视于隠侯平歩三公即延登于黄霸通判朝奉并辞泽国来仕楚郊素懐事贤友仁之私被借宣化承流之润顾熊轓委重坚有过陈雷之胶虽鹤髪相辉聫犹是岳湛之璧爰陈燕豆用肃賔欢化国之日舒长矧兹乐土君子有酒多防径指醉乡桂香浮壁月之秋妆面炫氷壶之昼陪遨头之贤守犹诧独醒后鲸背之仙人当无此乐某等仰承玳席忝预伶官聊写衷懐敢陈口号
　　一时律吕韵金丝用播中和乐职诗所喜玳筵重啓日还当璧月再圎时【前月十六日燕】伊凉聒夜铿千杖兰蕙回春艳十眉明月酒醒还得句东游夸与大堤儿【十四日宴来日徃襄阳】
　　宴新守致语
　　浙水淮山脗风期之不隔隼舆泥轼同山郡之来游已谐聫事之欢偶缔合符之契佳哉乐事秩此初筵恭惟判府寺正擢秀相门蜚英仕路笔端亹亹鄙时流纎艳之文胷次陈陈俨祖武经纶之业小谢承明之直暂分刺史之符竹马争迎岂容暖席金鼇髙步行复陞华通判朝奉儒术起家州麾贰政兴孙秦之后力追蹑于典刑厠召杜之旁更平分于风月兼属印章之授受可孤樽爼之劝酬笑语生春倐云头之閤雨笙歌聒夜溢帘额之漂香少答舆情共拌沉醉某等叨居乐籍仰奉绮筵不揆疎芜聊陈口号
　　相门贤裔圣门儒锦席葩罗庆合符天敛沉隂输瑞霭月衔清影照氷壶鸾胶宻应锵金奏麟脯何妨荐玉腴闻道山城观盛事一时歌舞溢通衢
　　任满交割倅事致语
　　题舆支郡聿观条教之新设醴芳辰庸缔子孙之契亶为胜践有肃初筵某官髙视时贤优绳祖武诸公鹗荐手已种潘县之花万里鹏程符尚佐汉廷之竹仁声所暨春意交孚某官百舎效官二年抚俗涂歌里咏尚前人不扰之风吏政民庸踵古者告新之义一樽于乐四美云并妙舞清歌试新飜于北里嘉肴防酒判聫步于醉乡某等云云
　　黄堂氷峙两飞仙不遣纎尘到绣筵龙麝香中挥玉尘蕙兰丛里釂金舡即今别乗符初合伫看丹墀璧再聫来嵗凉飔生殿阁帝觞同捧聴钧天
　　任满交割郡事致语
　　拥州麾而承乏两绶兼纡陈燕席以告新多仪再举茂惟胜日庸罄清欢某官辈古硕儒钟天间气皇朝勲业之裔绰有典刑圣世功名之躔伫光彞鼎小稽贤业俯佐郡符某官臭味不殊交承连好教条攸领宁惟风月之平分意气所倾共看埙箎之合奏敞南风之馆宇倒北海之樽罍凉溢帘旌香生谈尘举觞交命未容舞困以歌阑倒载言归更待河倾而月堕某等云云
　　星屏已喜一樽俱嗣啓芳筵合郡符袅枭细香生玉醴飔飔凉吹度氷壶锦纹旋明回雪云影依微覔贯珠乗醉言分当卜夜火城璧月共通衢
　　燕乡守致语
　　枉贤侯之驾下逮幽人泛上已之觞庸修故事允谓一时之盛不难四者之并有侈初筵增光前载某官清朝栋榦緑发神仙聫肺腑于九重蕴胷竒于千古褰帷问俗暂颁汉殿之诏条补衮致君行厠舜廷之元凯而徳若不足势忘自尊回轩畧席户之卑适馆笃缁衣之好肯迂千骑俯共一樽追洛水之风流继永和之觞咏参议朝散须次俭幕燕居郑乡功名若将凂焉棋酒有足乐者不累不屈仲元居夷惠之间载欣载奔陶翁竟羲黄之上况事贤之有素兹成室之云初屈二千石之严威为七十翁而迂步挹光风之转蕙俯流水以秉兰擘防稽之吟笺未妨卜夜欹庾凯之醉帻正用醻春某等叨备伶伦喜承燕衎敢陈口号聊佐清欢
　　胡床玉尘锦囊诗賔主风流此一时玳席邀欢酬令节羽觞湛碧转微漪绮罗围外香风逺弦管声中漏刻迟莫道兰亭已陈迹胜游端复嗣芳规
　　上梁文
　　懐莒堂上梁文
　　上过秦之论起殿官曹营懐莒之堂归编户籍蚕三眠而欲茧鹤千载以还家小寛勃磎敢谓轮奂长翁老子为儒甚晚与世无堪阙罢亚之供耕羡匏瓠之有处局栖龙具动捋虎须服原夫涂抹之劳防名科甲耐穷鬼揶揄之辱妄意事功俯仰桔橰漂零萍梗名缰利鎻悟大块劳我以生酒防文期盖作吏此事便废幸收晚节归托故栖苟禄无庸仕不偕于百雉受防得所赋劣缀于下枭草草创五十楹堇堇着四百指小酬左飡右粥之愿亦息上雨傍风之嗟髙卧北办长日搜诗之课徐行南陌试平生种树之书夫何求哉不啻足矣可无着语用谂陞梁行且落成聊兹善颂
　　抛梁东焕防巍谯鼓角雄千骑肯来观水薤府公真有古人风
　　抛梁南横前江影晓涵涵端复与翁供藻思老来吟兴尚骖驔
　　抛梁西湖天千顷莹玻瓈亦想龙公欢喜甚明珠昨夜吐晴霓
　　抛梁北满眼齐州旧封域有斧无柯古到今轮囷空蕴平戎防
　　抛梁上依稀太乙低仙仗炉香知我正繙经不妨借与青藜杖
　　抛梁下妇织儿耕有余暇但令泛盎无阙供长与比邻咏多稼
　　伏愿上梁之后享不危之安骈无祸之福诗书夀脉有跨灶之佳儿棋酒欢情无骂座之恶客容散人于盛世全乐事于暮涂
　　定海县防事上梁文
　　古县修营务先所急舆情恱向功奏不迟免覆压之为虞歘观瞻之有伟知县生涯鐡砚老境铜章抚黄童白叟之愚视如族属用柱后惠文之事御以圣经暨阅再朞大孚众意岂止赋输之粗办抑惟号召之乐从念墙宇之倾摧坐货财之窘匮积六十三年之久置莫任朴斵之劳厯二三十政之余率苟度嵗月而去第惴惴而引日居磔磔而有声虽云东拄以西撑曷救上漏而下湿岂容老朽复避嫌疑思蛊饬于端姑鼎新于防事规模素定才烦頥指之勤材用毕臻翕见子来之助今倡兴于大役余有俟于后贤片瓦尺椽初不形于嗟怨震风凌雨当未沫于帡幪尚来者之兴懐冀嗣兹而有作爰差胜日肇举脩梁敢采公言用陈善颂
　　抛梁东蓬瀛珠阙贝为宫仙曹集处应回首定指尘劳笑此翁
　　抛梁南山影江光映蔚蓝唤渡行人逢野老应收拙政入丛谈
　　抛梁西水夹田畴一带齐他日地毛龟拆处如今翠羽望中迷
　　抛梁北后海风停湛平碧天骄不敢望南天万灶烟青旗影直
　　抛梁上楚氛尽扫瞻清旷日驭舒迟黄道明太平未信真无象
　　抛梁下民区富乐官多暇比栉囷仓騐屡丰连甍弦诵知皇化
　　伏愿上梁之后民情安妥县计丰滋弦奏武城庸务本原之政人游建徳指须富庶之期俾他日华黍诗靡容専美庶将来循吏传一无愧辞是所谓吉无不利乐不可支
　　激犒库上梁文
　　邮郡要冲城隂都防积年蛊谩余酤肆之虚名千柱鼎新倐骇市区之壮观收功有自为计无穷某官悃愊无华抚绥多暇中和布政挽升平气象之回夙夜究心尽经久公私之利驩謡载路朽蠧一新丽谯雄郡圃之西已干云而屹立酒市压城闉之北复不日以崇成庸浚利源以寛民力涂歌里咏不知畚筑之劳勤坐贾行商咸叹规模之巨丽是为创见髙掩前闻傥继加増葺之功则永为裕足之本岂徒醉乡千里之地建徳一时之民将龟日以落成兹虹梁之肇举可无善颂用纪公言
　　抛梁东日气葱昽碧海中闻道羣仙轻一醉得无笙鹤下蓬宫
　　抛梁南万井笙箫瑞色涵白塔丹霞霄汉上炯然金碧屹相参
　　抛梁西天外重湖天与低波底睡龙应矫首为翻明月吐晴霓
　　抛梁北路转防沟千古碧边风不遣一尘蜚信节年年驰使客
　　抛梁上鴈天云路饶清旷把杯当有谪仙人昂首髙吟企仙仗
　　抛梁下请驻香车羁寳马未妨醉卧月明中生世清欢本无价
　　伏愿上梁之后连甍佚乐百货阜通饮醇而相汉家尚冀曹装之小驻饱徳而器君子庶防周颂之嗣闻嘉与民编共陶徳政
　　临泽常住院上梁文
　　精蓝益焕秘殿鼎新抗凤岭以孤骞一踵升平之巨丽屹鹫峯之幻出四倾有众之瞻依境胜左方寺标常住自天嘉仪同防心舍宅肇基安众之区若给孤大士随喜布金首壮乞灵之地顷嗟寳刹倐堕劫灰纒净界之妖氛鞠福田之茂草迩遐万井悲唶一辞彼上人防年服劳大檀越一力喜舍什百有千万之积轮奂起污埤之余侈皇宋之椿龄祝延有在簉释迦之麑座竭蹶以趋凡属见闻肆同饶益迄今龟日爰上虹梁欲写欢心可无善颂
　　抛梁东矞云泛日晓曈曚遥知鹤背三山客奔骛来从献寳宫
　　抛梁南吴山越峤俨相搀参差影落清溪底千丈奔虬卧蔚蓝
　　抛梁西未多少广与天齐竺干教法宏金地端为含灵待指迷
　　抛梁北昌期偃伯边烽息少待氊裘渭上朝更须椽笔燕然勒
　　抛梁上黄道非烟俨仙仗天人闯首梵筵尊天风便旋天花漾
　　抛梁下麦浪揺揺覆平野佛慈帝力共难名试聴康衢讴咏者
　　伏愿上梁之后象教兴行龟圗昌炽续佛受命正法眼蔵之普传为国焚修太平君子之假乐十龄沐庆元之化一武同建徳之游


　　江湖长翁集巻四十
