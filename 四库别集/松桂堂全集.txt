　　松桂堂全集原序
　　康熙己未
　　诏举博学鸿词是时
　　国家治化翔洽文教覃敷海宇人文彬彬日盛老宿名士云集
　　辇毂月给司农钱以膳凡试入髙等者授为翰林及期御试体仁阁下西清给札光禄传餐
　　恩遇隆渥实唐宋制科所未有也扵是海盐羡门彭先生褎然首举
　　命下之日自王公九列及庠序诸生思先睹试帖以为快流播钞誊长安为之纸贵
　　圣祖仁皇帝孝养
　　重闱豫顺之气洋溢海内兵革既休狱讼衰息
　　勅词臣厘定乐章象功昭徳先生夙有撰著缮録进呈屡邀
　　奬赏嗣是眷注日隆洊歴少宰又数年移疾归里时陈羣方髫龀粗觧四声随先王父诣先生因得亲先生议论风防请学为诗则曰读万巻书行万里路下笔便有竒气盖先生自道阅歴也与先生同举诸公其年陈君有检讨集次耕潘君有遂初堂集大可毛君有西河全集钝翁汪君有尧峯集悔庵尤君有西堂全集竹垞先生有曝书亭集他如施愚山厐雪厓王华亭汤睢州诸君子以专集行世者无虑数十家亦既飚驰天下几几乎人懐盈尺矣独先生手订松桂堂全集授令子承祚承祚胚胎前徽能读父书思锓木以垂久逺居无何家日益贫方拾橡防松以自给厥后出宰三晋拟储俸钱谋付剞劂忽遘师门波累流离琐尾几濒于危承祚处之夷然去官日家事一切不问独抱遗集诣京师已而事白擢任别驾屡有迁转皆在畿辅所至以清白称陈羣与承祚本中表兄弟生同里长同仕又先后同事畿辅者六年承祚刻先生遗集既竣索陈羣弁言昔东坡生平以不得见范文正公为憾及与其季子徳孺同僚因序其集况陈羣得见先生于里第请业请益在少时已切向徃者乎先生学问该洽于书无不读所着诗赋荘雅典丽又复舂容流宕而于馆阁诸体尤为玮絶特一时奉为圭臬在唐则如张燕公蘓许公在宋则如晏元献周必大楼攻媿诸公先生没后垂五十年而是集始出向使承祚于顚狈中稍弛寳防则吉光悬黎方湮没于荒烟白草世又乌睹所为珍贵者耶新城王尚书于有明诸诗人独爱徐昌谷髙苏门二家曽为评次手定而传之后之君子读先生之集者或亦有斯趣焉乾隆八年五月既望同里后学钱陈羣拜撰






　　钦定四库全书　　　　　集部七
　　松桂堂全集目録　　　　别集类六　【国朝】巻一
　　赋
　　乐章
　　古今诗
　　巻二
　　古今诗
　　巻三
　　古今诗
　　巻四
　　古今诗
　　巻五
　　古今诗
　　巻六
　　古今诗
　　巻七
　　古今诗
　　巻八
　　古今诗
　　巻九
　　古今诗
　　巻十
　　古今诗
　　巻十一
　　古今诗
　　巻十二
　　古今诗
　　巻十三
　　古今诗
　　巻十四
　　古今诗
　　巻十五
　　古今诗
　　巻十六
　　古今诗
　　巻十七
　　古今诗
　　巻十八
　　古今诗
　　巻十九
　　古今诗
　　巻二十
　　古今诗
　　巻二十一
　　古今诗
　　巻二十二
　　古今诗
　　巻二十三
　　古今诗
　　巻二十四
　　古今诗
　　巻二十五
　　古今诗
　　巻二十六
　　古今诗
　　巻二十七
　　古今诗
　　巻二十八
　　古今诗
　　巻二十九
　　古今诗
　　巻三十
　　古今诗
　　巻三十一
　　古今诗
　　巻三十二
　　古今诗
　　巻三十三
　　古今诗
　　巻三十四
　　古今诗
　　巻三十五
　　表
　　奏
　　颂
　　巻三十六
　　颂
　　巻三十七
　　序
　　巻三十八
　　延露词一
　　巻三十九
　　延露词二
　　巻四十
　　延露词三
　　巻四十一
　　南集一
　　巻四十二
　　南集二
　　巻四十三
　　南集三
　　【臣】等谨案松桂堂全集三十七巻延露词三巻南集三巻
　　国朝彭孙遹撰孙遹字骏孙海盐人顺治己亥进士官内阁中书康熙己未举博学鸿词
　　召试擢第一改编修歴官吏部侍郎兼翰林学士所着南集香奁唱和集金粟词延露词俱先有刻本是编乃乾隆癸亥其子景曽所刋前有钱陈羣序称与孙遹同举者如陈维崧潘耒毛竒龄汪琬朱彜尊尤侗厐垲王顼龄汤斌均各有专集行世惟孙遹手订松桂堂集阅五十年未刋至景曽始得授梓又称其馆阁诸体尤为玮絶特盖孙遹博雅之才际
　　国家文治鼎新和声以鸣太平之盛要亦无愧于词科矣其延露词与南集旧有刋本别行此本又载之则景曽并附于后以为全集云乾隆四十五年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀


　　钦定四库全书
　　松桂堂全集巻一
　　吏部侍郎彭孙遹撰
　　璿玑玉衡赋【并序】
　　【臣】闻善言天者必有騐于人善言人者必有合于天良以景曜宣明聿着清宁之烈泰符炳煜式昭贞观之风乃上圣之休征为至诚之嘉命然其理存幽数极深微自非假象以推占讵易求端于髙逺仪器之陈其来旧矣盖古之言天者类有六家宣夜之术既失真传周髀之书殊多舛谬姚信昕天之说畧而未详虞嘉安天之编疎而难核以及穹天之论尤为荒逺之谈折衷五者之中防以浑天为允故观象之器至后世而弥精齐政之方自中天而已备夫以钦明之代濬哲之朝蓂荚纪辰复何劳于银箭凤凰司正亦无假于灵台而賔日东嵎饯阳西谷黄钟应律即稽金虎之祥清征鸣筩还候苍龙之宿立璿玑玉衡之制命羲和仲叔之官岂非敬天勤民之至抚辰熙绩之大者乎我
　　皇上昭受在躬灵承加毖五星防于营室六术起于甲寅犹乃储思穆清宅心渊谧法唐尧之钦若勅虞舜之时几爰诏微臣作为是赋敢摅牖见以当管窥
　　若夫鸿蒙肇辟象纬昭垂两仪定位七曜同规循蜚疏仡之代观云纪鸟之师靡不懿文洽礼班法树司辨物土于九域考星躔于四维然而制器尚象效崇法卑首重天事以授民时占斗纲以辨气浑神策以迎曦有隶首之综算有容成之测仪始甲子于大挠继平秩于重黎立璿玑以仰则发玉衡而上窥垂古今之彝宪表贞恒之范围于是秘器初呈畴人攸属体本弹丸形惟转毂饰以文珠筦之横玉珠四缀而长明玉在箫而旁烛内藏之以奥扄外运之以员轴任激水之推移抱运环之回复澄天镜于云阊络地维于鳌足寓机缄之至精亮幽遐之可暴敛八柱于寸眸收七衡于一瞩尔其积气髙浮清阳上荐廓尔无名浑然难见不推灵曜之符讵识干行之健日往而月来星回而斗建晃菱彩之朝飞皎桂轮之夕展耿木徳之东辉晥离情之南灿金水则附日而旋填星则居中而转道别疾徐度分近逺交防于辰归余以羡或主客之异形或宿赢之殊騐并陈寳籥之中俱入灵台之撰乃观悬象乃揆星精东西森列黄赤交萦晷齐景正极准端平察次舎运行之部颁作譌成易之经按分至启闭之节析晦明寒暑之程候咸池之绮旭迓金枢之素灵窥隠现于列宿酌盈虚于五行其摄乎坤轴也十有九万三千里而广其括乎乾象也三百六十有五度而赢其纪乎日月也九道四游而其行可迹其统乎星辰也三百二十而其官可名既宿离之不忒亦推步之有恒倬天章而文焕布轨道而衢亨穷精研于绵邈通幽赞于神明审圣人之制作逈度越于恒情彼夫协律纪祥司天辨叙七政有占三仪迭举寿昌剙智于良型平子覃精于绪并摅窥管之怀宁止挈瓶之数虽贻则于来今实晞风于曩古旷百世而同符端有候于
　　圣主
　　皇帝握璇极之天珍凝泰符之典瑞萃箕毕而类精荐圭璋而通气好以月从敬因日致仁育义裁礼和智睿法令信于隂阳图书炳于经纬五徳用征三光合契振采扬蕤连珠编贝犹复旦明干惕陟降非遥夙夜昭事鉴观不恌单心于宥宻升贶于穹霄故乃神符翕赩景祉宣昭硕麟获于灵囿庆云防于南郊绛河明而如镜甘露渥而如膏吐荣光以无际叶琼琯以长调流永年之懿轨建奕防之芳标启斯仪以遥度如宝歴之承尧末臣幸逢乎嘉运恍厠身于瞻云就日星陈旦复之朝
　　白鹦鹉赋
　　惟
　　皇朝之受命拱宝箓而凝正招女牀而鸾集巢阿阁而凤鸣雀啣书而入户鹄闻乐而翔庭虽异物之非宝实嘉祥之有征
　　圣心推而勿有瑞应显而自臻矧夫殊域懐仁遐方慕义贡賮献琛臣人享贽九译以通万里自致来旷世之灵禽登轶伦之珍毳蔚上国之羽仪焕中天之符瑞非邀福于干灵岂格遐于神契相彼鹦鹉产自山林往来丛薄栖跱髙深赋翩翾之微体禀聪明之慧心资善警而通解性能言而审音纵不离于飞鸟固迥异于凡禽至其含灵毓异拔萃挺竒金精叶兑火徳乘离丹咮焕发缃趾纷披练裳容裔缟袂参差亭亭素质皎皎清姿餐唯玉粒翔必琳枝朝搴芳于悬圃夕引吭于瑶池尔其山海穷荒区禺辽絶林箐幽遐岩阿嵽嵲巧舌如簧毳衣如雪顾影流妍徘徊自悦离尘氛而独立天既假其羽毛凌颢气而孤骞人谁信其髙防乃有罗氏张襦虞人播弋置以雕笼假之文饰凭玉柱以无尘弄银绦而一色虽难遂其幽栖幸未亏夫昭质辞僻陋之山陬远翺翔于京国遂乃觐光曜仪迁乔去卑栖禁园之琼树侍
　　君王之玉墀啸侣则白鹇妬影命俦则皓鹤増辉瑶堦月艳珠缀霜飞素娥韬彩青女敛霏长流连于
　　宸盼永供奉于仙闱亮陇坻之罕遘洵羽族之殊希若乃太液闳深上林邃窅物竞呈祥天宁爱宝白麟获于郊园皓鹿游于池沼不黔自黒鹤鹤者三趾而纷来莫赤匪狐濯濯者九尾而相扰皆鳞萃而星骈亦云臻而雾绕繄斯禽之入贡同效瑞于
　　圣皇讵无因而自集知有感而必彰按纬文之曩迹合图谍于前王隆大孝于尊养浃至仁于八荒故淳耀之符上格于颢穹之灵贶而精莹之气下通于物类之防茫于是玑明衡正干宁坤定一画启羲九苞仪舜洊至天休弥申景命非徒耳目之娱何止一人之庆诏九州而通节逖矣越裳之翚临七萃而观兵陋彼穆天之骏
　　天驷赋
　　于铄
　　皇家宪天作则景曜宣昭休光翔溢获硕麟于南郊贡白泽于西域育万物而効灵总八埏而禀式器车在御而结旌泽马充庭而伏轼揽符瑞之自天卜荣怀之在国是以干畜孕精房星降正功先于地用健叶于天行资风云之驾驭壮警跸之登闳承灵贶于太乙骋王路于由庚观其星纬献祥河祗耀徳校人是司圉师是职冬献夏颁执驹攻特为龙为騋齐足齐力十有二闲各分种色或皎皎兮虹摅或烂烂兮霞绚或鐡骊兮深黝或苍骐兮翠蒨或一举兮腾黄或将飞兮紫燕或蹀躞兮籋阊阖之云或缥缈兮曳吴门之练当夫锦障乍解金鞭未挥鸾停层汉鹄跱仙闱翩惊鸿之始集矫灵虬之欲飞及夫宝埒初开长楸并进五组云彯两骖风迅絶琼海于须臾登玉山于俄瞬况其骨应经文形符图牒力既足称徳尤殊别去似游龙回于萦雪疾不奔踶缓无衘橛行有磬控之安步中钖鸾之节蓄雄姿于婉心寓驯良于英决彼夫穆骏逾轮宛驹汗血騋牝兴咏于诗人駉牧登歌于往哲固未足以逾此威神义何容以较其优劣尔乃霜清紫塞气肃金天驾言出狩肄彼师田属车在后
　　銮舆在前千羣雾列万骑星骈于时礼用三驱材呈六种逸足争长竒毛矜宠珠勒无声纎尘不动攅绮谷而花明开幔城而霞拥披棽离之绣文列缤纷之锦幪追羲驭于炎洲骖箕风于仙陇展
　　帝容则歕玉歕沙昭
　　王度则受球受共
　　宸情有怿我武维扬仪成吉日斾返长杨虑东野之尽力念北土之留良虽吉光騕褭之名咸上登于天廐而骊黄牝牡之品或未尽夫遐荒岂无权竒俶党超越腾骧驾短辕于虞阪服盐车于太行局促绊羁之下悲鸣栈豆之傍徒擅能于千里奚受知于九方于是广索沙邱旁搜幽碣命造父以程材诏涓人而市骨将见恒冀山陲渥洼水涯兰筋挺异骥子呈竒云螭月驷虎气龙姿备六驺之翊卫竦九陛之威仪倘见赏其神骏长托乘于轩墀
　　瀛台赋【有序】
　　瀛台在
　　大内之右西苑之中巨搆开规橅太紫嘉名肇锡髣髴蓬瀛维
　　世祖章皇帝辟九仞之基惜十家之产程材庀宇就下因高木不雕锼饰无藻缋虽茅茨俭朴不资人力之劳而山水萦环未减天工之胜万几清暇
　　翠辇时临听政勤民于是乎在我
　　皇上凝图有永继序无方粤岁斯丁诹辰重午泛舟仙沼弭节灵台拂云防之棽离皆成湛露振芳蕤之的砾尽是天葩爰稽周令之文寔在南讹之月可以升山陵远眺望礼之宜也时为大矣夫探竒防府非无羣玉之峰选胜唐中亦有三神之境盘游徒侈化理何裨岂若今兹有逾曩烈用竭管蠡之见敬陈颂述之情是愧芜词无当胜槩
　　皇清之握象阐珍锡图凝厯苞六合以为家总八纮而作极贞符曜明泰阶宁谧天室威神宸居渊嶷岁当疆圉之期月中蕤賔之律乘舆夙驾瀛台是即位临西兑而
　　圣泽弥宏义取东瀛而真人攸宅盖自玉泉之水太液之池为广泽散作文漪碧千顷莽苍四垂日月吐纳轩楹蔽亏雕梁界道锦甃交陂鳯标翥羽鲸石翔鳞控玉蝀以喷雨跨金鳌而籋云霞波如绮苹吹无尘景山之岩岫巃嵸琼华之洞壑玲珑磴道窈折涧户幽通屏障罗列环玦琤峰迎仙仗谷应晓钟欲霁而林晖千状其雨则岚霏万重乃有丹梯盘互曲廊悬度隰衍原平隄回川注激水鸣春蔵舟纡浦葆翠霜浓麦黄云聚妆台则琳碧为釭蕉园则春浮名树旃檀之馥迎风迷迭之烟成雾于是林峦迤逦川陆纵横陟乐成之旧宇径涵碧之虚亭缨冈带阜缭白萦青楼观崒殿阁峥嵘璇题璧磶绣供雕甍苕苕迥出翼翼孤擎跂飞鸟以斯厉佩长虹而若萦轶云雨以下度排星河而上征可以仰餐颢气俯揖羣灵擢楼松之千仞抗阆风之九成重以新荑璀璨芳干纷蕤芝房三秀兰畹九滋梧则萋菶生冈竹则檀栾映池桃李则不言成防栝柏则后凋挺姿般般之足翽翽之仪棷驯白泽囿扰黄支鳬雁翺翔于脩渚孔翠翻腾于茂枝既乃品彚恬熙景物明淑睇万里于纤毫揽九州而盈掬紫塞斜萦红螺森矗聚燕风恬晾鹰霜肃隠现桑干之河缥缈香山之麓金台有骏骨之羣泰畤见神光之烛升高望远四维一瞩柏梁无以絜其观神明不能方其躅狭制度于通天之称埒壮丽于凌云之筑
　　皇帝乃驾赤駵之骆树朱鸟之旓祝融引节清征鸣韶定晏隂以静事散炎景而居高寄远心于濠濮托逸想于松乔于时清晖拥榭翠涨平川龙鬐齐奋鳯喙争骞凌雕文之画舸曳湘縠之轻烟荷碧筒以猗靡榴绛实以鲜妍葵丛生而就日蒲九节而延年
　　宸游既豫
　　睿藻仍宣洒翔鸾之仙翰染濯锦之瑶笺不数具茨之驾遑羡横汾之篇若乃菡萏纷披绮妆明靓曾
　　诏廷臣共承休问命桂楫以溯新波见荪桡之击明镜颁蓬池之银鲙泛鹤觞之珠醖朱陵之李澄鲜玉井之冰清润甘雨涤烦凉颷解愠披九天之濊泽赓五之雅韵又若丽旭始升惠风初扇时鸟嘤鸣繁英葱蒨黛耜并陈绀辕将劝辨云物于嘉辰播雨膏于芳甸暮春合射之仪元已流觞之宴殿中扬白兽之樽水面捧金人之劒逮夫清商乍奏爽宇方澄栁寒月皎桐疎露清挹仙茎之沆瀣听天籁之竽笙省敛则弄田秔熟招隠则小山桂馨岂独阶堆连璐径糁雕英歌黄竹而恤祈寒之困咏来思而轸远戍之情是以抱独一堂游神八荒靡远勿届何施不臧吹动植之机以广仁慈之汜濩悟流峙之理以侔道徳之精刚既书同而轨一亦化美而治光罢烽堠于寰海受共球之骏厐摅卿云而复旦呈含誉以垂芒遂乃弥性游翺从容咏陶学山探奥笔海回涛缉熙懋建俊乂勤招履髙思下居逸念劳岐阳钟鼔之盛巻阿车马之饶登斯台以同乐抗往哲而为昭【小臣】作颂用补风谣颂曰天垂呈象地敞皇州崇台沙立夐乎建斿餐华日近吸英灵浮匪风则御亦云与游同规方丈比美瀛洲六龙莅止视远听周
　　圣心孔怿庶政载修维徳峻极上与天侔百常允陟景福来酬瑞繁山委嘏集川流穆然并峙万防千秋
　　温泉赋
　　若夫干维上运坤络旁宣结为五岳散作百川洛符禹范河瑞羲年灵长之美坎徳斯全元气盎溢温泉出焉尔其山岭岑崟冈峦层复衍脉髙原发源峻谷瑶窦溅珠琼沙喷玉初似游丝渐如飘縠乍潆洄于谿涧终澶漫于陵陆既之而渊渟亦扬之而波属遂喷薄于郊坰且蔽亏于林木彼其因寒为性就下而趋凡水皆一兹泉则殊苞五行而回干乗一气而盘纡通机缄于化轴开槖籥于灵枢含火徳之温煦纳沃焦之委输歴四时而皆暖经三冬而不渝审隂阳之为炭知天地之为罏揽之融泄挹之静深夏无毒热冬无沍隂飞霰不积繁霜讵侵何俟凌人之政无劳黍谷之音蟠烛龙于水底媚阳燧于波心浸咸池之若木浴跸羽之阳禽澄之自定淆之弥净铺缟练之缬文玻璃之明镜溯阳谷而可通登炎洲而若近润能及物非由挹注之劳热不因人讵改清冷之性况乃无终旧封北平胜槩明月之峡黄花之塞控卢龙而作咽喉翼神京而为襟带拱北极而非遥瞻
　　孝陵而斯在王气如龙祥云如盖丹砂的砾而中蔵醴泉络绎而纷防信天产之灵区呈
　　皇朝之上瑞至若焦溪见于郦经骊山表于唐世蜀都之井沈荧曲阿之潭扬沸讵有得于冲和徒相夸其神异岂若斯泉郁为奥府磅礴太和絪缊终古如湛露之斯浓类薰风之自鼓凝之则如醴如膏泄之则为云为雨可以涤烦释躁悦志怡神宁人便体浴徳澡身蕃滋卉物粒我生民念庶征之时燠跻一世于阳春濊天波而勿幕广
　　圣泽于无垠近日月而不冰非如渑水现荣光而有耀长似河津
　　天象赋
　　若夫太极既形两仪并建天始地生乾清坤宴相彼皇穹溥博周徧形则弹丸徳惟行健理幽而难窥象昭明而可见于是旷观峻极周览太虚紫微之内上帝攸居环列宿之焕若握中枢而谧如拥枪棓而茎擢启阊阖而云摅备钩陈之翊衞防华盖之扶疎前星者储贰之体后宫者正妃之余御宫典仪于椒寝柱史执简于彤除文昌与上将齐列司禄与贵相同墟平狱讼于大理筦防舌于尚书四辅焕而八风俱畅三台耀而一徳相于泰阶则长明玉烛斗魁则独运帝车别有太微之垣天市之枢五行迭王四气旁敷中施黼座外设直庐执法临于廷尉谒者值于鸿胪九卿宣猷于省寺诸侯述职于疆隅依乌者郎官之位少微者博士之徒宗正之亲疎有序虎贲之警跸无虞造父扶轮而先路王良策马而前驱咸备官于层汉同展采于亨衢南有清庙髙骞灵台逦倚天阙崔巍端门宏邃张为厨以觞客栁为宰以和味翼为礼乐之官星为衣裳之笥长沙卜寿考之征东井掌水衡之事积金积帛鬼者所以察奸左辖右辖轸者所以主骑五车灿而轨道平三光明而皇风被西有天街之上车舎之中九斿萦拂三柱玲珑奎者武库之备娄者苑牧之充参者偏禆之任亦为鈇钺之雄胃为廪而司谷昴为耳而司聪毕为罕车有搜苖以肄戎事觜为军候有葆旅以衞王宫雕弧静而师中贞吉南极见而天下时雍北有爵禄之斗文章之璧危司陵寝虚司祭疈牵牛亘乎闗梁离宫起于营室须则二女同居天孙则七襄终日羽林则壁垒清严匏瓜则鱼盐纤悉河鼓掌阃外之戎旃离珠典宫中之袐饰有云雨之宿以沛其恩波有雷霆之星以威其淫慝东有房为外府心作明堂苍龙超趠四马腾骧箕好风而翕舌氐涸水而成梁亢则燕居敛福尾则螽斯凝祥后牵前衿市楼测其虚实左李右将大角控其中央摄提者甲乙之躔所以直斗杓而建月令析木者幽燕之次所以垂景曜而福
　　帝乡又有列象成文顺天左循王填星于土徳播粒食于生民水为辰而司智木为岁而司仁火为荧惑五事之所以用乂金为太白五味之所以作辛他若竹林建树咸池汉津如觌豫赏于彼清旻器府缥缈鼓吹缤纷于奏广乐于彼鸿钧熊罴虎豹之类江河园苑之伦既繁错而难举亦碎而不陈靡不规摹于太紫拱衞于北辰乃知中宫者至尊之位泰一者至贵之神可以覆育于万物可以函盖于九垠故有定位焉崇上卑下亘古不迁有悬象焉日升月恒贞明递宣以言乎日纯干之用太阳之质扶桑以升细栁以入踆乌三足而能飞建木千寻而自植黄道赤道于以纪其经行髙舂下舂于以标其晷刻以言乎月隂教之修内德之协顾兔在腹方诸含液騐鱼脑而光盈画芦灰而晕阙哉生旁魄辨候于玉斧之宫三珥重轮表瑞于金枢之穴日者离之精月者坎之灵五星天之纬四七天之经其去地也十有九万七千里而逺其周天也三百六十有五度而嬴日月则有四游九道之可测星辰则有三百二十之可名有运行次舎之度有迟速守犯之形璿玑垂其模范浑仪合其规程穹天昕天之说皆已阙其义周髀宣夜之术讵能得其情若夫直专动静天之体也圣人则之以尽性刚健中正天之用也圣人法之以出政七曜于是乎贡其休征九霄于是乎彰其瑞应焕乎连璧之符丽矣编珠之映甘露之味如膏绛河之光如镜如星非星焱焱炎炎而吐辉如云非云郁郁纷纷而呈庆荣光之烛五老所以祝唐尧复旦之歌八伯所以颂虞舜况夫
　　上圣垂旒至诚格幽刚柔协喜怒刑赏毘春秋天不爱其道神若惎之谋膺灵眷兮璇极集珍贶以介邱瑞穰穰兮山之委福浩浩兮川之流恍昭回而在上垂糺缦而凝休观诸象而可悟揆以理而不浮信乎天人之感应为甚速夫何俟乎保章冯相之属用推测以相求
　　禹贡山水图赋
　　原夫禅通疏仡炎帝轩皇迭主五候区画四方启中天之景烁辟邃古之鸿荒濯文明于昏垫奏府事于懐襄徳无间于夏后功尤髙于姒王按山川之故牒考禹贡之旧章熙鸿号于万防耿徽音于不忘彼其千岩雾列万壑星屯归墟海若衍脉昆仑四凟者百川之长五岳者众阜之尊逺近崇卑有道里之可考决排疏瀹有脉络之可论合之则四载之绩以着分之则九州之迹斯存若乃陶唐旧都冀州名境河为之川汾为之浸大陆为之薮恒霍为之镇析城则苕苕百雉底柱则亭亭千仞王屋则訬若翚飞太行则邈然云峻有吕梁孤岐壶口雷首之崚嶒有衡漳恒衞滱洚涞淇之萦映辽濡滹易夹碣石而南来孟津大伾歴覃懐而东定寔三面以距河临三州而标胜西为奥府是曰雍州擘金天之髙掌凿黄河之迅流溯积石以经始歴龙门之阻岍山者吴岳之表终南者地肺之邱荆岐则两山咸秩鸟防则二物同游惇物则连绵列岫猪野则苞衍平畴亦有漆沮澶漫沣汭沈浮同浊泾之湜湜入清渭之悠悠内控陇右兮西倾朱圉外接朔方兮析支渠搜南则荆河厥惟豫域风雨所和隂阳所集荥由济腾波从洛溢被以孟诸承之荷泽涧出渑池之南瀍出替亭之北熊耳孕于伊源陪尾枕于桐栢惟洛川之生冢岭呈神贶于九畴兼外方之号嵩髙集灵符于二室东则兖区济河所歴济以沮分河以灉出伏见者三在汶上陶邱之界播疏为九有马颊鬲津之迹鼓雷于泽所以无横流之虞泛舟于漯所以有织文之入他若专以山称者惟荆惟衡荆州是名专以水称者惟淮惟海扬州是征兼以山水称者华阳黒水之梁海岱及淮之徐据海距岱之青青则淄出莱芜潍出箕屋海濵广斥琅琊旷邈汶水浮航莱山作牧賔日驭兮嵎夷耸天门兮岱麓徐则沂因艾谷淮自胎簪东原髙壤大野卑涔彩翚羽畎嘉谷防隂孤桐生兮峄阪浮石产兮泗浔扬则三江为襟五湖为带震泽扼娄松之吭彭蠡承岷嶓之羽毛齿革之所生篠簜瑶琨之所萃揽竹箭兮如林栖阳禽兮斯在荆则江沱潜汉大别内方东陵坦迤三澨微茫原名敷浅水号沧浪跨七泽兮云梦括九江兮澧湘供菁茅兮上国纳箘簵兮三邦梁则江汉上游滥觞之地为源为流乃道乃艺径襃斜而桓是来旅蔡防而沬可治合黎流沙弱水之所循南海三危黒水之所至有银璆磬错之竒珍有熊罴狐狸之文罽观底绩于和人知成功之匪易于是旷观九野溥览八纮广轮异数流峙并呈融者为川渎结者为邱陵东西者其纬南北者其经有北境南境之别有北条南条之形北则河济为之宗而伊洛淮渭为之次南则江汉居其重而沱潜漾沔居其轻靡不通委输于巨海走筐篚于神京然后知圣人之功徳有以补天地之危倾故其心非不顺物土之性而洒沈澹灾一代之治功斯备非不公天下之有而以下奉上万古之分义攸明所以栉沐而胼胝劳神而殚精以随刋为疏导之窽防以封濬为赋式之权衡迄今规抚曩烈轨则前型披
　　皇图之式廓荷天衢之载亨察朝宗之大势审防同之凡情见夫同规而积气兮干枢何以永平振维而举络兮坤轴何以永成厚生而利用兮歌颂何以洽于风声则壤而弼服兮梯航何以逹于寰瀛益畇畇禹甸之疆理亦芒芒禹迹之方行探岣嵝之琼字兮扶宛委之瑶扃缅涂山之玉帛兮覩河洛之澄清能无景企兮圭之声教遐慕兮明徳之登闳
　　南郊赋
　　昭昭璿极乃眷
　　圣皇象纬辉煜图书亮章轨干度以顺则运璿枢而履长贲天哲于四表覃圣孚于八荒金绳緑册之秘龙图雀简之祥皆丁辰而逢吉咸滋大而寝昌自非寳箓洊申神符潜告介以纯禧熙之鸿号奚亶锡于苍穹用灵承于元造孰有感而不彰孰有祈而无报尔乃诏宗伯采儒臣肇吉礼脩明禋畅月谷旦至日良辰玉杓北指金翼南踆芸芳叶候葭动迎新举南郊之盛典答景况于高雯于时六宇澄鲜万象峻洁缇帟肃除坛壝俨设警鸡人而夜嘑严巾车而道迾弭灵蚪以挟轮戢翔螭而拥辙彯翠羽之葳防饰红葩之狎猎搴鳯盖以腾文捎虹旌以奋鬛飒回文而沛艾旋披云而嵽嵲绛幄青城彩旃綪筏哕哕鸾声锵锵玉节百辟卿士鹄跱而趋班三事上公骏奔而陪列田烛密而晓星稀仙佩鸣而曙钟彻
　　乘舆奉引霈然爰发乃辑粹想存清衷荐苍璧防元宫介圭杼首大裘巻龙升乎泰坛之上以即于圜丘之中抗雷鼓之节奏展云门之舞容韵孤竹之妙管絙空桑之雅桐眡鸡彞兮黄目涤牲驹兮锦幪撷玉禾兮仙阆采黒秬兮神嵩泲明水兮茅三脊芳萧兮烟九重逹幽馨兮郁以烈烛神光兮昭有融懿芬晃朗肹蠁丰隆配以
　　圣祖跻以
　　神宗显谟伟烈峻徳巍功恍对越而在上与峻极而侔崇既麟麟而炳炳亦肃肃而雝雝槱燎之事具举禋祀之礼告终然后澄虑储精渊渟岳嶷元扈总章瑶题璇室三灵降厘百神受职感硕麟兮双觡防卿云兮五色甘露如珠兮自零朱草不根兮自植悬象着明正祥翕赫恍忽无端溟涬何极盖
　　昊天者至尊泰一者贵神其号为耀魄其居为紫宸分曜于日月布秩于星辰有司中司命风雨之代序有寒暑水旱四时之递因所以权舆化育主宰洪钧拓基锡统凝福呈珍虽冲漠之无朕寔陟降之是亲故醴醍非不旨也而元酒是傧雕几非不丽也而素车是陈纂组非不美也而疏布是巾莞簟非不安也而蒲越是茵于以见大礼之不防至敬之无文惟寅清而敦朴兮乃可以交神明而上接于无垠若夫上辛祈谷四时迎气大雩有祷大享有祀灵威赤熛之殊招矩叶光之异名见于纬书事传于载纪非比秩于南郊岂同仪于
　　上帝至若寓驹泰峙权火甘泉卜基委粟营宅洛川显庆开元之世至道元丰之年亦有报本与反始非无玉帛与牲牷袭方士之譌说承礼家之尠传代有得而有失制有革而有沿有陟配献享之谬有同牢共食之偏有旷数岁而一举者有遣祠官而摄事焉岂如钜礼修明鸿仪详正举不旷时躬亲致敬二郊之兆域灿然万古之典章斯定可以孕育百王网罗千圣润色旧章甄陶前政迓贞观之休征膺昭回之显命巩瑶厯于丕基启瑞图于景运于是考庸世室受策介邱颁朔象魏施惠神州定三统之建稽五徳之畴明堂辟雍缉熙之化洽升中廵狩废坠之典修驰骤于仁义之林薮浸潭于道徳之源流含咀于艺文之精粹斟酌于儒雅之谘诹芳烈扇逺珍符阐幽祥风并翺和气与游被光华于四表垂厯服于千秋末臣扬扢于盛世用敢作颂以飏休
　　永年厯法赋
　　惟
　　圣朝之受命丽璇穹而凝极援神契之矞皇握干珍之翕赩三阶平而如砥五候循而勿失覩贞观之有符信灵承之是即顾乃
　　宸虑逺凝宅心旦明遑然如未逮凛乎其勿胜协之以五纪验之以庶征寓机缄于仪器研象数于规程抉元微于罔象曙幽遐于至精诏冯相保章之氏穷周髀宣夜之情启槖籥于铜浑兮振纲维于玉衡植土圭之崇表兮筦星球之奥扃吹葭灰于缇室兮量黍米于阳城登灵台以辨物兮仰峻极以揆形于是秘器成圆仪具巧思殚新推着微显咸该洪纤毕举则盈虚躔舎之常审嬴缩疾徐之度析分至启闭之经次寒暑晦明之序勾股则以三角法为精详交食则以十六求为叅互推凌犯则无时差气差之除按气朔则无里差岁差之误九道则黄赤回环四游则东西分布辨中星于昏旦之交建月令于摄提之部所以永命而祈天取新而去故粲粲兮合璧而连珠班班兮金章而玉蔀锡嘉名以永年介纯禧于
　　皇祚若夫禆灶梓慎之术甘公石氏之传景初承太和之旧邓平校洛下之偏一行垂声于大衍元嘉抗迹于承天王朴之钦天有凖守敬之授时不愆非有蠡管之合讵免舛谬之沿岂若斯厯蔚为典式推步有恒宿离不忒综六术于甲寅防五星于营室阐气母于炎帝颛皇运璿玑于尧天舜日探琼策而镜千秋兮可以卜世而卜年吹玉琯而调八风兮可以中吕而中律况夫睿圣临朝珍符景昭瑞苞于穹宇升景贶于层霄卿云烂兮北阙甘露降兮南郊吐荣光兮无际叶玉烛兮长调蓂荚迎辰兮无劳银箭鳯凰司正兮如听仙韶方履长于亿万斯年之厯数又何有于二千余载之殷遥
　　西山积雪赋
　　揽西山之胜概见冈阜之岧嶤敞丹梯之逺色挿苍霭之崇标皎积雪之在望凝余寒之未销漾清晖之水木澄旭于林臯助景物之萧旷増岩阿之泬寥昔之菡萏纷敷芙蓉竞秀朝爽迎人夕霏展岫掩映兮如花参差兮如绣翠微仙庭香山化城磵戸幽回峯峦杳冥玲珑兮琼闼窈窕兮云屛因髙就下嵌空封罅烂兮景粲兮照夜树青葱兮玉泉竹檀栾兮潭柘舞银海之虬龙展璚绡之图画吹云兮绘粉流光兮弄影璧拱兮珠聨辉山兮媚川逺而望之如瑶台月艳兮防飞仙近而即之如蓝田日暖兮生朝烟恍兮忽兮既似翠羽啁啾兮罗浮天髣兮髴兮又似夜光错落兮西昆颠当其遥空作霁翔乌方吐晃朗晴岚依微逺树缀霜叶而増妍防林鸦而可数及其夕阳在山悄然人境残虹散彩余霞流映带暝色而犹明耿寒光而不定戛仙籁兮无声委金波兮有情风飕飕而愈冷月澹澹而弥清绕南枝兮孤鹊警空山兮独鹤戢寒羽之差池感羇心之摇落鸟道兮谽谺烧防兮横斜狐兔凄迷于旷野猎火闪烁于平沙樵迳兮防絶墟烟兮明灭岩扉寂寂兮长扃萝磬泠泠兮相答乃有曳履幽人行吟骚客借草扶笻披榛振屐抽灞桥之秘思赓招隠之新什发逸响兮无穷托深情兮何极亦有连辉华省拄颊仙台玉珂晓度粉署辰来和阳春之丽曲骋梁苑之清才寄逺心于邱壑锵余韵于低回岂如璇题金屋髙居逺目澄辉兮送迎绛霄兮萦属抚轸兮幽兰兴歌兮黄竹揖神人兮藐姑探图书兮羣玉流
　　睿藻兮芳妍掞
　　天葩兮鲜缛所以凝华积素叠嶂层峦嵯峨天半缥缈云端挺千枝之琳碧拥万仞之琅玕掇琪花而不落拾瑶草而长寒皇州之丽瞩峙寳甸之竒观援柔毫而一写恍置身于蓬莱方丈白银宫阙之间
　　残菊赋【有序】
　　长安邸中有秋菊十数本嫣黄姹紫粲粲可观曽不几旬凋残殆尽夫菊贞艸也可以敌霜霰制頽龄而且岁晏孰华流芳易谢犹如此矣况其他乎江潭摇落桓司马见而伤心庭树婆娑殷东阳对之叹息以今揆昔有由然也爰濡毫而赋之
　　萧辰送燠朔气迎寒清霜夕厉浓露晨漙惜流光之欲莫见丛菊之初残当其金蕋方披琼苞未坼微颷荐凉鲜云漾碧振緑叶之葳蕤缀缃跗之秾密林下兮山家重阳兮试花缤纷兮佳色璀璨兮仙葩濯锦鳞于秋山笼绮日于朝华一枝两枝兮寒玉千缕万缕兮明霞白雪兮乍飞征雁兮南归峯回兮波属离忧兮纷触兰之秀兮清微菊之芳兮幽独懐佳人兮不忘寄相思兮空谷蓲蘛猗那为时几何繁香萎蔓紫飘柯同湘人之顦顇怨令节之蹉跎夫其抱性贞萋托根高洁耿耿孤芳亭亭晩节犹且悴似飞蓬衰如堕叶委三径之寒丛随众芳而销歇况乎蒲栁之质桃李之姿脩靡弱干荏苒柔枝能盛年之长保无妍华之早衰当氷霜之推挫恐零落之无时对残英而踯躅空怆悢于予思
　　梅花赋
　　若夫披香之殿重璧之台千花绕砌万卉罗堦争春先发冲寒早开超羣拔萃独有芳梅当其仙蕾方胎琼苞未绽袅袅繁条亭亭脩餐冰雪之凄清歴风霜之凌乱羌不改其贞心亦何伤于岁晏尔乃微阳韵竹弱管飞葭勾萌欲坼枯荄未芽权舆气母絪缊物华东郊将驾南枝已花逺韵孤情冰肤玉质世外相期林中独立深雪扃寒横参耿碧孤梦清遐一枝幽寂彷佛闻香依稀辨色日饯云迎时和景明风催淑气鸟弄春声倚楼笛暖拥帐香温妆嫌粉涴舞爱身轻何树非玉何花不琼亦有缃跗翠蕚紫蕊红英緑华仙品绛树芳名凝脂镂雪异色同荣靡不返魂香寝濯魄瑶京绮因清极艶自幽生若乃薄寒未融暝色欲敛林非雾而非烟天如霜而如霰初掩抑以生愁旋低徊而入怨倚脩竹以无人对流波而自逺空山兮泬防四顾兮萧条霏微兮夜色摇曳兮仙颷月昏黄而送影露澹淡以凝条缄素心兮有恨翳缟袂之无憀盖其体含髙洁性本贞萋天然之质秀出之姿暖然兮似喜凄然兮自悲嫣然兮独笑悄然兮相思占众芳兮无衒色老空谷兮人莫知故乃即之愈淡挹之愈微淆之不浊湼之不淄可以含华咀秀扬芬吐蕤移根阆苑振采瑶池扇仙葩之芳烈効鼎实于明时岂与夫迟日园林深春楼阁柔木绮靡杂英纤弱乍菀兮乍枯自开兮自落艺畹兮幽兰翻堦兮芍药秾李兮芳菲夭桃兮绰约逞絶代之容顔鬬倾城之铅泽领上天之韶光竞人间之标格猗嗟梅也首冠芳丛霓裁雾剪粉销黛空虽自矜其国色能无待乎春工酿联珠之甘雨披缀铃之惠风非裁培之有意孰妍悦而为容愿东皇之长防无致惜于飘蓬
　　帝京元夕赋
　　翼翼神州巍巍
　　帝室逦倚丹霄规摹紫极万瓦翚飞九衢星密民物恬熙讴歌洋溢覩率土之升平奉
　　宸游于兹夕兹夕何夕厥惟上元孟陬之吉春王之尊一岁之首四气之原青阳肇令始和布恩防鸠施惠白兽受言以届于是称令节焉于是仙琯调风澄晖散旭天朗气和春明景淑林雪尽而销寒河水开而坼玉湛仙掌之金波飘御沟之文縠鱼噞喁以泝流莺翩而出谷梅弄色以初花栁垂条而始緑万象交泰百昌竞呈萃以乐豫兆以丰亨丽以皓月缀以华灯千枝吐艶万炬攒星素蟾银魄顾兔仙轮若乃宫观郁盘亭台层搆青琐丹墀雕楹藻镂玉题交辉铜铺错綉衘照烛龙流光鸳甃花不落而长妍夜未央而如昼蔼佳气之葱芊罗瑞烟之粉糅祥光凝兮楸梓开仙响臻兮韶韺奏庆云霏兮凤辇过香雾浓兮鳌山秀以至五都洞逹三市喧阗星桥火树寳骑香軿靓妆缛野袨服藻川歌落梅之婀娜鬬秾李之鲜妍弛金吾之夕禁误铜筹之暁传咸追欢于乐岁并选胜于韶年夫其闾井悦康寰瀛清晏人鲜怨咨家多盈羡士女熙熙宴游衎衎兵气销而日月光颂声作而星云灿良辰并美景偕临天寳与物华俱焕审何道以臻兹知
　　皇仁之溥徧盖惟基积累醲化奫沦懿以文徳洽以深仁天波如醴
　　圣泽如春合天下为一家引六合为一身故天不爱道人不爱情萐脯在囿蓂荚充庭风皥皥而自古物欣欣而向荣月金瓯以无缺灯玉烛而长明于是珍贶昭回太和絪緼因普天之同乐觇
　　一人之有庆集五福之繁昌介万年于
　　长信赓燕喜于椒房流鸿禧于鹤禁以豫以游伴奂优游紫霞陈翠驼献羞却鱼龙斥角觝罢楚腰屛齐讴颁大脯而露渥聆广乐而云流上有景福之赐下有南山之酬人间三五之夜天上十二之楼洵同民之为乐匪细娱之是求末臣颁扬乎盛世用纪美于千秋
　　南苑赋【有序】
　　南苑在都城之南旧名海子澶漫百里夙号沃瀛果蓏千区于焉滋植珍羣异羽充牣乎其中复道行宫纷萦乎其际左思所云薮为圃值林为苑也盖其川原旷邈林泽逶迤秋水如空春波似縠烟霏夕羃霞绮晨飞云淡淡而四垂天苍苍而一色鳬鹥唼叶依然太液之池鱼鸟亲人宁数濠梁之境至其缭垣广衺驰道周接雉堞而非遥瞻龙楼其不逺云台九仞丹气回环春树万家清晖映带匪朴匪斵如跂如翚土不雕锼木无缇锦有唐后茅茨之制同夏王卑约之风
　　皇上听览余闲时临是地省耕观获常行补助之文表貉弊禽兼肄搜苖之典杀不尽物乐以同民一豫一游皆成法度每至青阳之月白露之辰都人士女靡不延颈跂足以望属车之尘焉昔周人之歌灵囿乐翔泳之沾恩汉臣之赋上林美陂池之弛禁况在
　　圣明之代可无颂述之篇臣虽不敏敢献斯赋赋曰天下为家宅中作县握瑞凝珍贞符考宪错绣壤于尧封廓黄图于禹甸
　　皇居拱于北辰灵囿开于南苑俯洲渚之凭隆对河山之旷逺地临冀野水桑干山从西夹海似东渐喷日薄月缨冈带川亘广轮者一百余里通灌输者七十二泉乃有嘉卉千畦琼蔬万彚缃叶紫茎红蕤翠蔕罗元圃之绮葱植青津之琅菜朝含露于芳葵夕负霜于玉薤梨枣之沃榛栗之饶鲜苞蕡实珍液金翘青绮门前五色并呈瓜瓞赤瑛盘内三春首荐樱桃又有瑞兽成羣仙禽接翼露犬纨牛黄支白泽翠羽之翰丹青彩翟之辉金碧沙融而并下防防波暖而飞来鸂于是环以列衞缭以周墙离宫错峙峭宇相望绮疏藻井月地云金铺焕彩璧题耀光可以挹秋爽可以延春阳可以肄搜狩可以阅畊桑
　　皇帝翊七萃于钩陈御六龙于雕轸指芳乐之平川接华林之胜景凤盖平飞霓旌斜引野旷城遥林长路迥层台云绕曲榭星悬波明仙仗风送繁弦宝扇抱月金炉挹烟驰道则五里十里广殿则七筵九筵时省耕于东作每观稼于西田于时丽日迟迟和风习习花动香来桐垂乳滴雪茧盈川绀辕在籍桑柔而鸠妇频呼草浅而雉媒始出良耜盈郊懿筐在室洒灵雨于万家濊湛恩于九陌徂暑维秋金天火流凉颷乍肃寒潦初收红疎枣圃緑蔓瓜畴见铚艾之如雨喜污邪之满篝登神仓而岁有挹
　　圣泽而云浮若其露暖当空霜黄遍洒二日其同三时多暇九节歌貍六闲调马并驱甫草之中并试长楸之下巧心穿叶迅足腾光千乘竞捷万骑争骧按鹰大野弋隼髙苍发六豝之同穴贯双雁于连行虽举烽而行釂宁合围而掩蔵既乃布惠展仪储精凝虑豳风在前虞箴当御翺翔乎礼义之园游憇乎诗书之府徳弥性以有常乐同民之是与况复樵蘓不拒雉兔斯求有陂池之乐利无禁籞之呵留丹水紫渊无劳于填堑兰唐蕙圃不假于收罘制犹狭于文囿歌先传于夏讴愿奉翠华之幸长承
　　清跸之游
　　太极图赋【并序】
　　太极图者宋儒周氏濓溪之所作也自易言太极至周氏演为图以授程氏明道伊川阐河洛之微言接洙泗之遗绪千圣之统万化之原于兹益明厥功甚钜按太极图说无极而太极乃是道体之本然而由后天以合先天定之以中正仁义主静立人极者其功全在于圣人此周氏作图之本意也因推其义以为是赋焉
　　原夫形象之始物则之初权舆化育圅蕴苞符冺声臭于帝载筦槖籥于天枢惟太极之为体实众理之所储宰万化而非有体至妙而非无首发明于大易继阐绎于先儒固演之而为说亦揭之而为图自非灼见夫道原者其孰能以与于此乎尔其一气既分二仪初立干直以专坤翕以辟运元毂以同规控方舆而奠极资始生以何穷位清宁而咸得孰主宰是而徳合无疆孰纲维是而健行不息万象森布列曜着明宣以四气丽以五行气隂阳而互宅质刚柔而并呈察广轮之异数审流峙之殊形孰根柢是而往者不匮孰机缄是而来者常新或动或植分区别质谁为为之而生物不测或浊或清受气含灵谁为为之而嬗化不停是惟太极立乎最先孕育气母翕张道缄其体廓尔其理浑然静以生动其通也不滞动以根静其复也不迁恍兮忽兮非方所之可执冲兮漠兮讵端倪之可言气乗机而日出体储用而内即一物而各具防万物以同原如一画之开天在在皆易如万川之落月处处皆圆此太极之为至妙而斯图之所由传也若乃无极之真二五之质磅礴絪缊妙凝保合其在于人独灵于物既受性而秉彞亦形生而神发滙五徳于灵渊分三才于天臬究睿思之若神知圣功之作哲虽一本而万殊岂同途而异辙然而修悖各异顺逆攸分性近习逺道疎物亲孰修道以垂教孰明善以诚身理虽原于太极功尤待于圣人故乃流归本披枝见根旨以说畅义以图陈揭濂洛之性旨阐洙泗之道真启圣朝之统绪资睿学之髙深于是流连披览缉熙懋勤金追玉琢日引月伸乃体无而宰有乃执一而御纷蕴之在躬兮仁义中正措之在世兮礼乐政刑化普汜兮无外徳含兮好生播太和兮盎溢流元气兮奫沦风浑噩兮弥古俗恬熙兮愈淳浩浩兮识至治之有象荡荡兮恍太极之无名摅管窥以仰则兮吾又何以测广运之所存
　　经筵赋【有序】
　　皇上体备生知圣由天纵嫓轩皇之敦敏迈岐石之诞登勤政爱民亲贤好学千圣百王之统悉滙于心传五经六艺之文咸通于神解牙籖夜拥穷甲乙而忘疲
　　彤幄晨开歴春秋而靡间歳当协洽月在夹钟爰启经筵再陈讲义阐中和之性理探河洛之微言防不敷扬用资启沃虽蕴含髙厚非蠡测之能窥而运际文明寔颂扬之莫罄末臣幸逢盛典载抃载欣敢竭疎庸敬献赋赋曰
　　猗
　　圣皇之受命接道统于羲轩阐珍符而秘启探宝防而苞宣绍唐虞之曩烈抉河洛之遗编道下济而交泰徳健行而协干殚就将于夙夜勤学问于
　　经筵于时丽景垂天青阳协律献节初开仲春始吉命宗伯以诹仪咨灵台而撰日立铜史以司声候玉绳而辨色开阊阖于彤扉拱云霄于紫极覩鳯盖之晨飞见銮舆之晓出乃有千行卤簿三署严更翔鹓列陛振鹭充庭曳棽离之虹旄飘狎猎之霓旌如云而五色扇似月而重轮建九斿之仙仗防千官之火城丹墀兮绛闼绮疏兮交错瑞霭兮絪缊祥光兮景烁宫漏袅兮出花迟炉烟萦兮垂栁弱焕奎璧兮旭日光奏箫韶兮钧天乐
　　皇帝乃御保和之殿陈九摈之仪发琳琅之秘吐珠玉之辉上公执简名卿侍帏微言析奥深心剖疑搜羲文之精蕴穷性道之渊微既海深而岳峻亦
　　天髙而听卑虽鼗铎之有采讵尘露之能裨冀刍荛之可择庶葑菲之不遗乃罄葵心乃摅竹素仰企
　　渊衷昭兹
　　王度披玉宇之祥风挹天章之调露矢一徳以飏言瞻九重而披素抗古迹而为昭荷天衢而生慕若乃牙籖玉轴锦帙芸编交分循览日昃流连掇仙葩之璀璨掞睿藻之芳妍洒十行之珠翰染七襄之寳笺洽文徳于四国披风声于八埏学既隆而加殖心善下而弥防岂与夫丽正迩英石渠白虎订异叅同蹈常袭故修诵说之虚仪饰师儒之文具相絜量以齐观可同年而共语也于是储精冲穆宅思优游考庸世室受策介邱定三统之建稽五徳之畴明堂辟雍缉熈之化洽升中巡狩旷坠之典修翺翔于仁义之林薮浸潭于道徳之源流含咀于艺文之英萃斟酌于儒雅之谘诹扇芳烈以届逺贶贞符而阐幽被光华于四表巩歴服于千秋末臣扬扢乎盛世用敢作颂以宣休颂曰于铄我
　　皇徳茂隆兮缉熙夙夜昭有融兮作君作师亶明聪兮允恭克让心谦冲兮讲幄时启亮天工兮思以作睿懋圣功兮化被六合流醇风兮
　　一人有庆万方同兮
　　上林春燕赋
　　美上林之巨丽擅汉苑之芳菲萃九天之淑景荡二月之晴晖草成茵而萋碧香生树以霏微揽韶光之在望见彩燕之交飞尔其翠袖缤纷红襟容裔紫绮裁裳元云剪袂翔不千仞来逾万里警霜露以言归随阳和而自致双栖玳瑁之梁并集珊瑚之砌既乗候以知几亦托身而得地乃若褉辰未届社日初临绿杨帘幕红杏园林泛崇兰之晓吹酿微雨之春隂啄芹泥之清润搴蕙幌之深沉拂差池之妍影弄呢喃之好音喜故人之无恙傍旧垒以重寻至于绿水银塘游丝芳树冉冉残英依依落絮乍高兮乍低自来兮自去受风兮欲斜蹴花兮如语惜绮节之渐頽对流光之将暮似展转以含情向斜阳而欲诉岂如借栖阆苑托质瑶宫芝田蕙圃蔼日光风陪琼林之游防穿玉树之青葱憩藻房之婉娈度珠缀之玲珑掌上呈姿并矜舞态钗头比玉低飐歌容彼夫列栢之乌枪榆之雀翠羽翩翾雪衣绰约雕笼闭而长闲金弹飞而乍落虽饮啄之自娱何樊笼之足乐讵若乌衣艶色大厦重闉栖游画栋翔集花茵风恬巢稳泥暖雏新祀髙禖而迎候秩元鸟而司分天假之以羽毛人贮之以连云与迁莺而并起长流玩于芳春
　　朝防宴飨乐章
　　太皇太后升座奏永平之章
　　嘉乐
　　圣母徳容穆穆合撰坤元以涵以育銮辂在陈玉衣有郁展哉
　　皇仪礼明乐淑亿万斯年受兹介福
　　朝贺奏丹陛乐
　　彤庭邃曲礼攸崇六宫式序千官景从慈云流防下帡上幪自南自北自西自东万方来贺曷不肃雍昭哉圣孝其乐融融
　　还宫奏寿平之章
　　天佑
　　皇家景命洊申宫闱重庆繁祉川臻诒我有糓用启后人锡厘衍祚蛰蛰振振六合内外莫不尊亲
　　皇太后升座奏豫平之章
　　有懿
　　慈闱惟天下母厚徳之符含九有式嗣徽音以昌厥后福禄来同如山如阜我龙受之遐不覃厚
　　朝贺奏丹陛乐
　　品物光亨两仪清泰展礼有容式瞻嘉防金石相宣贯珠编贝思媚思齐徳音四沛以介繁禧万年保艾曰夀而臧曰昌而大
　　还宫奏顺平之章
　　百礼既洽灿然有章瑞云承盖丽日舒长以天下养怡愉未央言旋彤幄鸣豫储祥
　　一人有庆万寿无疆
　　皇后升座奏淑平之章
　　天清地宁俪尊
　　宸极表是王风
　　母仪万国体顺含章茂明内徳福履永绥乃燕乃翼
　　朝贺奏
　　采章有蔚令典告防还规折矩鸣玉璆然恩流樛木泽被云天威仪秩秩率履无愆修齐我
　　后地道承干
　　还宫奏嘉平之章
　　椒宫奕奕隂教修明袆衣有曜环佩和鸣礼容孔恪万福来成闗睢之化流美风声
　　皇太子升座奏昭平之章
　　煌煌谟烈受天显命启佑元良万邦以正日重其光星辉海润寖炽寖昌无疆惟庆
　　朝贺奏
　　胄筵式辟云物呈珍金相玉粹光辉日新济济多士用备宫臣有冯有翼大猷是遵履敬思孝媚兹
　　一人
　　还宫奏咸平之章
　　青宫诞啓有秩其仪正体毓徳百禄是宜继明以照景光淑熹垂绪万年翼我丕基
　　皇帝升座中和韶乐作奏隆平之章【朝防】
　　赫矣天鉴眷求惟圣保佑我
　　清既集有命假乐
　　大君天位以正涖下有容鉴于万方念兹崇功骏命孔常
　　还宫奏显平之章
　　于昭
　　三后诞降世徳亹亹我
　　皇克艰衮职治定功成中和建极龙飞在天鳯仪于庭式奏王夏垂亿万龄
　　万寿升座中和韶乐作奏干平之章
　　二仪清宁三辰顺则维
　　帝凝命圅冐区域仁恩广覃至于动植久道化成隆功骏徳
　　圣人多寿年世万亿
　　还宫奏太平之章
　　鉴观惟徳丕命惟
　　皇肇兹夀域薄海要荒物性茂育民俗乐康冠带之国望斗辨方曰惟万年同于昊天
　　元旦升座中和韶乐作奏元平之章
　　于穆
　　元后敬授人时四时和令三阳肇基鸾路苍龙载青其旗迎气布徳百工允厘行庆施惠及我烝黎
　　还宫奏和平之章
　　有奕元防
　　天子穆穆蹡蹡羣公至自九服正朔所加海外臣仆率土惠懐万民子育千龄亿祀永绥茀禄
　　冬至升座中和韶乐作奏遂平之章
　　朝符在握道转鸿钧天心见复物始资元景长舜日纪协尧春玉琯应瑞寳厯肇新众正在位辅翼
　　一人
　　还宫奏允平之章
　　万国在宥一阳斯溥渊黙临朝天职修举君子道长骈珪聨组占日书云产祥降嘏宜旸而旸宜雨而雨
　　小宴升座丹陛大乐作奏恊平之章
　　圣皇涖止穆穆皇皇百尔卿士章服斯光吹笙鼔琴式燕嘉賔万福既同归美
　　一人
　　还宫奏兴平之章
　　湛湛露零维丰之芑猗欤在公思皇多士宴示慈惠以洽百礼敬慎威仪福禄来只
　　郊祀导迎奏祐平之章
　　皇天有命
　　列圣承之我
　　后配徳文匡武绥海隅宁谧神灵宴娱于万斯年流庆降厘
　　庙祀道迎奏禧平之章
　　于皇绍烈累熙重光销铄羣慝我武奋扬肃肃清庙峩峩奉璋奠鬯斯馨祚命无疆
　　诸王百官谢
　　恩见朝丹陛大乐作奏庆平之章
　　皇覆万防品物咸亨九賔在列百译输诚济济卿士式造在廷
　　帝仁如天
　　帝明如日亲贤任能爱民育物礼备乐成声教四讫
　　外藩谢
　　恩见朝丹陛大乐作奏兴平之章
　　天尽所覆以畀我
　　清我徳配命涵濡羣生万国蹈舞来享来庭俣俣蹲蹲视彼干戚天威式临其仪不忒
　　圣徳诗【有序】
　　【臣】孙遹稽首顿首上言伏惟
　　皇帝陛下即位以来于今二十年敬天恤民敏学勤政夙夜孜孜图求治理西殄关陇之防南定瓯闽百越之叛以除去民害今又讨诛逆贼吴世璠尽收六诏之地布寛大之
　　诏与天下更始东西朔南幅员万里一乃心力莫不悦
　　服作息之民跂行蠕动之物霑被
　　皇仁咸得其所太平之符千载一日【臣】备员翰林出入阙廷之下亲见
　　皇上文武圣神功徳甚大推校古今无与为二因伏自
　　思念翰林之官执笔扎以事
　　上咏歌颂述乃其职也辄不自揣度窃取古义恭撰圣徳诗一篇上呈
　　睿览虽词理浅陋而据切事实庶以宣明
　　主徳传信于天下后世诗曰
　　皇帝圣武天下畏懐赫斯一怒于滇之池惟彼滇池介于南陲逆臣三桂狡焉盗魁挟其骄黠徼乱自资腊人而噬为狼为毒则不翅矜寡有辞
　　皇帝曰吁庸可贷是龚行天罚我不敢私爰命宗臣九罚是加中璋七寸鼗鼔熊旗兵以义起诚不在多日舎三十不棘不舒一举湘楚再下牂牁降人载路镞刃不试桂防殛死身为灰糜凶孽世璠稔恶不囘怙恃其险以抗于我惟官臣泰鼔行疾驰塔及毓荣各以兵随防于城下环其外陴夹弓絜矢冲车峩峩刍荛不淫惟敌是求防臂搤吭胸腹溃离羣丑摇心则内自猜还相告语赍咨涕洟釡鱼槛兽其何能久天地之大独外我侪胡不思服束身自归生缚巨憝即刑有司璠见窘蹙势益孤暌退自刎颈几免刲劙十月戊申城门大开斩送其首皆縻以来有拲有桎厥囚累累号而匄命觳觫悲哀遂入其城抚而谕之殱渠宥胁毋怛而疑滇户十万呕呀欢喜农不释耒市防不移脱去砧俎以敖以嬉昔在闽越国之藩维负国恩宠实相党比如木之蘖如蔓之滋樛结牙互不可芟夷乃蹷其本乃伐其枝临以一旅莫余距违罪人斯得戮于甸师陇蜀之阻塍埒峻巇大师之届若蹈平地既铭劔阁山川永底有逋者防窜处海涯戈船所指翦为鲸鲵鳞介之族袭我裳衣滇之旷诛为日乆矣今也戡定六合一家是惟
　　皇帝与神合谋制胜于中发策决机岂无立慬【音芹勇也列子以立慬闻】熊罴虎貔进止倚伏一禀成规功烈甚大无与陟跻师武臣力莫之敢尸幕府告防列上其事函首万里至于京师与众共弃掲诸九逵乃蠲吉日献功报祠告于
　　宗
　　祖
　　天神
　　地设大恺乐干戚幢麾牲牢玉帛燔燎瘗薶殷礼肇举景光淑嘉防如有闻肸蠁况施乃
　　御正殿颁下
　　诏书大赦天下悉与涤除减免租税已责去讥収养介特赈贫恤灾策勲军帅析组剖圭慰劳吏士优赉有差褒显死事易名赠阶推恩中外周徧广该公卿大夫洎我士民踊跃抃舞幸际昌期愿上功徳升之介邱并集阙下进而致词
　　皇帝之徳不杀而威惠此南国安民丰财以惩不恪然知畏永永率俾无有效尤
　　皇帝之徳仁育义裁并包兼覆细大不遗泰逺于东大防于西朔南攸暨膏泽渗漓
　　皇帝之徳合撰两仪五纬顺序旸雨曰时年以屡丰万邦以绥动植之类防不恬熙
　　皇帝之徳止于孝慈以天下养融融怡怡我翼我燕我裕我垂惇叙姻族泽及天胎
　　皇帝之徳敏而狥齐典学终始释念在兹表贤简能放黜邪诐主静立极以位二才
　　皇帝之徳恭俭身持屏斥浮靡御此缯绨服用澣濯器不雕几崇朴敦本四方以化末【臣】不敏业在颂歌再拜稽首作为此诗式臣庶千亿万祀
　　赐宴瀛台纪恩诗【有序】
　　皇帝践祚之二十年秋七月二十有一日
　　召满汉诸臣五品以上及翰林科道官
　　赐宴于瀛台侑币既颁上尊是锡
　　温纶叠沛慰藉有加礼成复有莲实菱藕之
　　赐羣臣咸醉饱而出捆载而归感戴
　　皇仁沦浃肌髓【臣】小臣也猥以备员史官与于旅食防
　　被
　　恩泽优渥逾涯罄竭涓埃
　　髙深莫报敢循官司之掌窃申颂祷之情敬上七言诗
　　一首凡千有四百字为一百韵具述
　　圣天子所以勤勉臣下徳意至深至厚庶宣美于今兹
　　用扬休于来叶诗曰
　　瀛台仙衞展
　　皇仪瑞霭絪緼曙色披方切怔营瞻紫极忽闻宣唤出彤墀滥竽执简慙官守锡宴承筐荷
　　主慈是日山河殊爽垲神州景物正恬熙飞葭玉琯鲜飚应听竹金门素律移残暑囘凉晞湛露薄云笼晓漏秋曦共欣下济光明防并命来游陟览时西极嵯峨银作牓南防漭沆璧为池丽城逈接朱霞表复道斜萦渌水湄太液中开波浩荡缭垣遥属路逶迤芳荪桡傍圆沙驻彩鹢舟从曲岸舣歘尔乗槎翩欲逝斗然泛海愕还眙双丸吐纳隂阳剖万象溟蒙宇宙弥似有河源千里注更无地轴九垠垂稍穷津涘舒孤眺渐近川原辨四维轻櫂随流沿复泝清晖入抱憺相怡白苹嫋嫋潇湘渚翠荇樷樷雁鹜陂百尺脩缗搴瑇瑁一奁明镜拭瑠璃练江不动纎萝影珠浦长涵片月姿鼔枻重敎缘菼薍疏渠为别贮澜漪颇饶菱芡纷漂泳最好芙蕖静旖旎嫮质雅堪香雾濯靓妆防向午风欹瑶翰竞弄沈浮态琼翼留栖婀娜枝戏叶喁喁腾锦鬛巢茎徃徃跃苍龟旧传阆苑应非幻亲到钧天却自疑便拟凌霄听广乐妄希刷羽渐高逵丹梯黛璧还相映绀宇红亭恍在斯钩盾田塍原绮错建章宫观恰星摛楼迎颢气融金掌殿倚晴空敞绣楣缇幕徐褰翔鳯咮画桥平偃宛虹鬐槐隂结葢苕苕立兰臭生襟细细吹佳卉芊绵青羃防层岚缥缈碧厜防景移栝柏娱澄旭籁发松篁韵逺飔是处祥烟浮藻井数行緑树隐罘罳当轩始爇回波篆遣仗初收拂霓旗文囿何妨来雉兔尧阶仍未剪茅茨因无阙政封章少为有元音刻漏迟倚佩尚思求共理挥犹复致畴咨
　　圣朝不隔堂帘义
　　天语频申慰勉词镕铸由来归大冶恪恭咸此赖洪施合樽旋
　　召华裾集束帛惊防
　　宠赉随八茧新缫三就采七襄旧絍五总丝比闻王化追覃葛尽斥秾装曳薄絁况遇
　　至尊凝黈纩仅教致美在宗彞弋绨自御班朝服织贝偏充好用资弥觉
　　皇仁被体重敢渝臣节上衡持蓆衣遂得防安燠旅食还当示等衰坐接孤卿交履舄人偕伯仲和壎箎蕙纕暂解何容裔艾绶争悬倍陆离小借柔苮罗席几半拈弱锡就盘匜宰夫饰具差铏豆酒正程材荐醴炊出雕胡光可鉴溲来粔籹于饴馔行鹅炙芗薰品羮芼莼菹草木滋糁入茱萸名正酱齐成芍药作凝脂泄宣辛烈需椒桂雕镂廉深视鼎鼒自是烹人调水火非关肉吏别渑淄再逢列籞供蕡实适值司罍授缥瓷防见繁昌征物产并将恭俭训官师赤心先饷重针枣雅操谁当订座梨的烁珍苞歕秀液缤纷硕果浥寒澌分甘乍喜身多幸佐饮真令乐不支蒲阪冬醪含沆瀣湖春酿泼酴醿漫劳膳士酧加觯
　　特遣亲臣劝媵巵执法讵须忧豸史属车宁必羡鸱夷涤烦顿疗相如渇沈陆堪忘防倩饥强对酒鎗成蜾臝剧怜茗盌莹蛟螭龙团乳暖春盈握雀舌香浓雪满匙酣洽可无吟蟋蟀低徊又见薄崦嵫侵寻执烛防情溢伛偻循墙竞职思卜昼礼成皆醉饱自公辞退更将贻析酲藷蔗徒虚语消食梹榔亦谩辞荷本贞萋芬未沫薏尤清苦湼难缁咀餐菱藕能蘓肺凛冽氷霜直沁脾岂意枯肠尝禁脔他年饥吻厌园葵樵苏不爨应休琏鲑菜长贫庾杲之说饼曽闻思饵献鲜空诧想腴鳍賔筵幸覩壬林盛俊味还探丙穴竒折俎也知
　　恩独厚加笾窃恐分非宜祗惭菅蒯孤生贱猥受圭璋特逹知归院几经花底度戴天私作管中窥
　　徳逾轩昊弥谦抑
　　泽覆垓埏益渗漓勒岱铭嵩升懿烈觐文扬武际昌期两宫尊养无疆庆贰体元良有谷诒夙夜常存惟道防暄寒不辍是
　　经帷
　　躬修浑器符乾曜
　　手纂舆图奠地祗廵幸只缘亲稼穑搜苖端为肄熊罴象鞮早已输琛賮卭筰俄看折棰笞歳植鸡竿疏讼狱时悬豹簴采箴规商霖每应桑林祷淇竹奚烦瓠子祠蠲赋恩稠还振廪赐酺
　　诏下又行糜勤民喜见丰年屡招隐忻将好爵縻上相谋谟咸缉亮庶司擕仆各委蛇璇穹恍惚来储祉宣室从容介受厘景况昭囘神气合
　　宸居肃穆治无为升平嵗月多闲暇交泰
　　君臣有燕私灵沼笙镛同乐岂巻阿车马尽闲驰惠霑翔泳初何限润及区萌讵有涯絶胜壶觞修洛褉陋他箫鼔祀汾脽嘉鱼试叶崇邱咏鸣鹿重赓小雅诗愿被六英飏盛事长歌
　　万寿巩丕基
　　盛矣丽矣使人茫乎望洋向若而叹然细寻之叙次周浃音节自然所谓人巧极天工错者虽使扬马复起犹当退三舎避之何况余子【尤悔庵评】
　　圣祚无疆词【有序】
　　钦惟
　　皇帝陛下圣文神武
　　睿算无遗
　　亲总六师三临絶塞逆贼噶尔丹歼防余党畏威慕义降者防至西北万里荒逺之域咸我版图既振旅京师告成于
　　郊
　　庙社稷名山大川加上
　　徽称沛
　　恩天下又饰官方修内治勤求化理务抚绥休养其民自诸王暨大小羣臣生儒耆老凡数万人稽首
　　阙下固请崇上
　　尊号
　　皇帝谦徳尊光推而勿有猗欤至矣
　　功徳之崇闳
　　声教之广逺自书契以来推校帝王无与为并诚乃巍巍荡荡隆三羡五
　　圣祚亿万年无疆之庆也【臣】叨佐铨衡兼官翰院恭撰
　　五言诗十二章以
　　献冀得附于六义之末颂扬万一焉
　　睿防函三略威弧静八荒
　　武功成偃革
　　文徳洽垂裳云日尧天敞时薰舜乐张微臣同虎拜圣祚永无疆
　　玉銮初幸处朔塞有飞霙细草搴逾秀寒泉挹更清阳和囘雁碛春色绕龙旌果见欃枪扫吹铙奏凯声涓流还巨壑枯枿亦长林再驾劳
　　当宁三驱诫失禽弛弓军礼肃挟纩
　　主恩深雨雪无淹久欢闻杕杜吟
　　画组开戎幕绥旌耀武车
　　六飞三出塞四海一为家玉障今无外黄图昔有加虞廷声教逺只是限流沙
　　圣徳如天覆无私万物春呼嵩皆赤子欵塞亦王人地接云霄近
　　恩霑雨露新殊方成乐国从此息风尘
　　四荒仍絶域疆索古难施虎旅扬旌日狼胥折棰时图嫌王防狭功诮鬼方卑合检东封玉
　　明堂坐受厘
　　共覩成功易方知虑始难频年纡
　　睿算万里控
　　宸銮协策天人应还师袵席安
　　皇心非逺畧兵力未全殚
　　遂返西征斾天闲驾玉虬
　　雕舆双鳯防仙仗五云斿佳气河山迥荣光草木浮羽林无止防歌舞遍神州
　　大恺声容盛
　　中朝典礼崇殷勤下
　　明诏肸蠁荅高穹偃武占文露疏勲趂景风何当窥寸管珥笔纪
　　天功
　　淳化弥三极
　　清衷凛万几激扬先吏治隐恤在民依幽蔀渐膏泽光天丽景晖犹勤衢室问昃食更宵衣
　　展矣膺
　　鸿皇哉与古符虚中则图范谦受接唐虞
　　紫涣温相谢丹诚迫未输无由名
　　帝徳击壤共康衢
　　七徳光仍鬯三登颂屡闻
　　皇风春浩荡协气日絪緼蓂厯无穷叶蒿宫有庆云万方同寿岂长戴
　　圣明君

　　松桂堂全集巻一
　　钦定四库全书
　　松桂堂全集巻二
　　吏部侍郎彭孙遹撰
　　御试省耕【限二十韵】
　　青阳临左个
　　皇路庆由庚绮陌韶华徧丹霄丽旭晴九斿清跸影万乗属车声兰圃吹尘尽芝田拂盖轻春光三月好仙仗五云迎辇道遥相峙钩陈静不惊林花飘凤幰隄栁拥霓旌幽薄芳堪撷寒塘涨已平泠风勤问俗灵雨待销兵为念民依切频劳
　　法驾行人皆忘
　　帝力
　　后自重农情畿甸恩膏沃郊原淑气盈千村修黛轭一墢涖朱纮草暖深蔵雉桑浓细啭莺懿筐来献茧良耜去催畊终亩登周颂蠲租陋汉京嘉禾同颖秀瑞麦两岐呈地迥
　　宸游畅时和
　　睿赏并负暄迎妇子撃壤应箫笙
　　圣治先崇本长春玉烛明
　　日长至【二十韵】
　　四序属元英三阶灿玉衡綘杓方北指金翼正南行晃朗孤轮涌回环九道平乍临牛斗度遥暎凤皇城祥霭开瑶甸澄辉散绮甍山河弥广大霄汉转髙明绣线丝初永葭灰气已盈灵台云物丽铜掌露华清柔荔争含秀芳芸竞向荣厯元千嵗合化籥一阳萌是节干苞启中天曜景呈践长迎宝防防极拱神京苍璧修殷荐黄钟辨雅声百僚趋剑佩六变奏韶韺缥缈疏龙殿棽离析翠旌上觞皆硕辅献履亦名卿珍贶凝轩鼎仙音律舜笙呼嵩知
　　帝眷祝华见舆情瑞旭重光现
　　皇衢万象亨小臣欣就日葵藿愿同倾
　　中秋应制【二十韵】
　　素律迎西颢丹霄逼上清虹桥舒夕霁虬箭报新晴薄暮祥光合当空丽景呈金波初皎皎银汉已盈盈弥觉凉宵永还能彻夜明云消鳷鹊观秋满凤皇城庭鹤寒相警林乌暗自惊液池霜练浄黼帐兽烟轻楼阁堆琳碧轩楹缕水晶地疑蓬岛接人在阆风行胜境芳时防宸襟爽气生推迁观节流览撷菁英紫蕚湘兰秀丹葩岭桂荣天香衣上落仙吹月中鸣彷佛聆三籁依稀奏五茎赋吟冰雪句曲按羽霓声龙鼎调尧膳鹅簧叶舜笙
　　九重留睿赏四美畅
　　皇情游豫知同乐讴歌见太平小臣摛短翰长愿颂由庚
　　南苑讲武【二十韵】
　　垂衣文教洽革武功成帝业虽无外王师尚有征岐阳传茂烈淮浦着英声并自髙千古谁能去五兵鸾旂清道启凤盖属车行
　　宸跸今南苑神畿旧北平丹山遥拱防碧涧竞趋迎太阅乗冬令中权授夏卿鱼丽环黼帐鹤列辨银钲莲锷流虹疾霜蹄逐电轻何烦歌甫草殊胜凿昆明挟纩君恩渥同袍士气盈驺虞歌并叶虎旅技同呈尽合三驱礼齐称万寿觥长杨朝弭节细栁暮归营隠隠闻笳吹悠悠见斾旌指麾由
　　睿略挞伐轸
　　皇情道剸修兕衡湘剪巨鲸寰瀛调玉烛符瑞集银甖更举登封典芝泥勒令名
　　西域献狮子【二十韵】
　　化浃寰瀛泰时和防县康勲华髙曩烈符瑞集今皇玉帛绥羣服梯航萃万方珍毛来上苑竒兽出西洋白泽标名古金精禀质良爪牙堪服猛图牒乆呈祥重译山川逺弥年岁月长端由文徳洽坐使
　　国威扬効顺同轩帝称兵异穆王章和徒纪汉贞观漫推唐我
　　后仁风被中天景命彰驺虞方在囿鸑鷟更鸣阳萋菶梧初引缤纷草竞芳啣书腾赤雀抗陛立神羊并已登灵囿何须问越裳远人修土贡
　　圣主戒禽荒异物原非宝
　　宸衷自有常义林时揽撷学圃日翺翔螭笔歌宛马鸾车屏翠黄小臣瞻舜治拜舞共跄跄
　　温泉【二十韵】
　　璇图开永命宝厯卜遐昌河洛争凝瑞山川竞效祥干符呈徳水坤轴涌温汤回带神京北斜萦紫塞傍醴泉随地出灵液溯流长喷薄还终古潆洄此滥觞上疑星汉接下有烛龙蔵媚泽珠为燧寻源谷是旸焦溪遥合泒邹律逈回阳沍节无停雪严寒不受霜琉璃分皎洁珠贝泻淋浪宝幄通驰道金隄拥缭墙薰风时拂拂旭日转沧沧直讶炎洲近终嫌沸井凉涵濡皆
　　圣泽吐纳亦荣光濯垢神清霁蠲烦思发扬何须黄竹咏殊胜白云乡浩荡恩波濶端能及万方
　　中秋经筵【二十韵】
　　邃古苞符辟中天厯数昌山云初启瑞河洛更凝祥授简神龙出衔书宝雀翔羲轩垂统逺洙泗濬源长道法贻
　　昭代心传属
　　圣王讲筵勤学问秘阁盛文章辨色临轩蚤诹辰撰日良桂宫秋荐爽兰殿晓生凉繖扇迎
　　鸾驭簪裾引鹭行执经皆硕辅列陛尽仙郎缥笈黄金轴瑶函白玉装一元包象繋半部致平康奥义徐防绎防言细阐扬讵能増海岳已若见墙璿度存渊穆葵忱喜拜飏地如游策府人似访汾阳余润波澜濶流徽翰墨香琳琅纷入抱月露漫盈箱羽呈尧舞挥弦绘舜裳寸蠡将弱管何以测汪洋
　　赋得月宇临丹地【二十韵】
　　月宇郁峥嵘迢迢逼太清青霄縁直上丹地此髙擎燕雀窥珠网星河接绣甍金枢悬自转玉斧琢还成屏障吹云母罘罳漾水晶元霜流皎洁颢气挹鲜英宛向虚无出真从广漠生花林春冉冉香雾晓盈盈絶汉离宫度因山阁道轻陂陁承画栋缥缈架雕楹已似临琼岛何须问赤城霞蒸光并绚虹亘色逾明徙倚舒遐眺留连惬胜情川原何旷邈楼观更纷萦桂醑仙杯渥霓裳妙舞呈殿仍甘露号人作阆风行宴镐扬周雅歌汾陋汉京浮桥斜过骑落照晩衔晴游豫当年盛君臣一徳赓开元遗咏在千载想升平
　　春雪【二十韵】
　　春满九重天花飞六出妍彤云迎曙色瑞雪入新年淅沥交兰沼缤纷拂蕙晓凝铜掌露暖逼玉炉烟蝶径梅沾粉莺林栁着绵琼枝还旖旎瑶草正芊眠澄景开遥岫清晖散广川因风疎更密树防仍连楼阁虚无里河山眺望前岚光深峭蒨波影静防娟郢调双声合梁园一赋传至今犹宛在懐古转悠然颢气
　　宸襟集佳辰
　　睿赏偏登临元圃宴拱揖藐姑仙地接三神胜心存万物先祁寒频念切逺戍几人还有嵗占禾麦无衣恤井防阳和回禹甸温律动虞弦喜见
　　皇仁被忻逢恵泽鲜不须黄竹咏歌颂遍垓埏
　　赋得雨中春树万人家【二十四韵】
　　春树雨中妍人家万井烟韶华明绮甸淑景媚芳年防缀皇州丽参差紫陌聨雪销金掌外冰坼玉河前细缬铺铜沼轻尘散锦韀泥融知燕喜谷暖见莺迁卉物看如此河山思然逺心纷入抱逸兴邈孤骞岚翠浓堪摘林光净可怜楼台寒漠漠水木静娟娟鸡犬新丰市桑麻下杜田地仍三辅旧俗向五陵传赐酪分槐火疏渠试石泉清晖遥映带佳气霭葱芊相对
　　宸襟畅来游
　　睿赏偏离宫通汉塞复道俯秦川稍出青门曲还过素浐边溪莎迎羽葆隄栁拂旌防一税星言驾重修月令篇杏花红旖旎菖叶碧连蜷籍有朱纮在居无黛耜悬峰阴摇晩色鸟语叶繁问俗泠风至乗时恵泽鲜不须郇伯咏霑洒自云天
　　赋得天地一家春【二十韵】
　　春回天地泰淑气满寰瀛有道君王象无私覆载情一元资茂育万彚达勾萌小暖融冰鉴防寒散玉霙苍龙扶宝辇防燕起雕楹蔼蔼阳初煦欣欣物向荣丹霄双阙迥绮日九衢明宫栁销烟润林梅巻雾轻桑麻同畅遂鸟雀自生成禁籞皆灵沼嘤鸣尽友声如薫风转蕙似醴露承茎卉木祥光溢河山瑞霭呈
　　皇仁深共被
　　帝力荡难名解泽将行恵甘霖为洗兵八荒归户闼六合荷升平已见人和洽还看土脉盈懿筐来献茧良耜去催畊
　　圣寿陈尧酒仙韶奏舜笙律应吹太簇诗欲颂由庚治世余音在今朝喜再赓
　　赋得春雪映早梅【二十韵】
　　春雪舞雕霙春梅照绮甍雪迟如有待梅早似相迎银海千层合琳枝几树明乍飞犹弄态交映倍多情错落开池籞缤纷拂户楹临风争婀娜得月并萦盈露篠遥分影霜禽暗辨声夕霏绡袂湿晓梦蝶魂轻冉冉花兼絮防防雨更晴郢歌传玉笛陇信报琼英薄暝依防见余辉防滟生色香空不染臭味淡相成东阁耽幽寂西州抱洁贞纵因时序转未改岁寒盟皓质卑桃李灵区匹阆瀛人无黄竹怨仙是绿华名览物心弥旷澄懐境至清芳流梁苑简瑞贶傅岩御陌瑶光遍天葩淑景呈浩然窥太素淳化复何营
　　太液晴波【二十韵】
　　太液绕宫城春波入望平沧池传旧迹瑞霭敞新晴翠縠笼烟浅青苹巻雾轻斜从金阙度遥向玉泉生空水余霞映寒晖竟日明百川来作千顷挹逾清缥缈飞银蝀嵯峨跨石鲸鳬鹥纷唼喋兰淡萦盈鱼藻游相乐鸥沙梦不惊静含楼阁影细戛佩环声仙境邻三岛灵台接九成文漪何潋滟薄暮更琤色净澄江练光涵若水英虹梁花外转凤舸镜中行徙倚舒幽眺留连惬胜情搜竒罗玳瑁弋逺下防防何事登濠濮真如上阆瀛宴觞周大雅风咏汉西京地迥宸居壮年芳睿赏并临流思欲济还拟濯尘缨
　　赋得龙池栁色雨中深【二十韵】
　　龙池春水生曲曲抱瑶京栁暗拖新雨花浓失旧晴缘溪枝婀娜叠浪色晶莹防镜青蛾湿窥人翠黛明一波自照二月草初萌袅袅吹鱼藻萋萋傲野苹林阴深欲暝岚气静如迎影净湘纹縠光流楚竹笙揽游吟白傅感物赋兰成泥润频巢燕簧寒未啭莺拂堤千万树映水两三茎濯月姿逾皎因风态倍清烟笼偏妩媚雾锁转葱菁浓緑低帘幕空苍漾槛楹蓬莱仍
　　帝里兴庆即仙瀛蕙沼铺澄练荪桡击素琼上林眠乍起太液拂还轻天近偏多泽恩深独向荣
　　宸游回凤辇
　　睿赏引霓旌留待朝来霁追欢防玉缨
　　春云【二十韵】
　　淑气报新年灵台测先瑞云何缥缈仙霭并清妍乍浥金茎露长含宝鼎烟象呈丹极逈望入绛河连旂影双龙度珠光九曲穿七襄成帝子五色补娲天屏翳骖湘渚丰隆驾洛川巫阳峯十二瑶岛路三千擘絮垂杨外吹鳞绮浪前风恬澄碧海日暖防蓝田不辨公超市频低子野弦闲因依野鹤低或拂鸣鸢晓逐铜池畔春留防仗边太虚仍廓尔出岫亦翛然山暝孤飞翼江晴十様笺暮凝人不见夕敛月长圆玉叶纷堪撷琼英静可搴挹来霞作瀣洒去醴成泉华盖随雕辇霓裳照舞筵还思纪官日盛治接黄轩
　　又【二十韵】
　　玉琯动韶年春回万象先星河多气色云物最鲜妍靉叇非闗雨霏防乍似烟绛霄舒更巻翠缬防仍连黛影双尖瘦霞痕一缕穿寒销七里雾润挹九重天瑞霭开芳甸澄晖被广川蜃隂吞八九鹏翼击三千仙路蓬山外神光楚峡前琳枝披蕙圃琼叶荫芝田展处偏承盖停时为拨弦低空依翥凤望逺没飞鸢去自栖岩际来应捧日边虹明还绮合风静转娟然锦杼留裁翰金膏待染笺凝条花并艳触石璧同圆擢秀堪分洁餐英好共搴
　　宸章垂宇宙需泽洒林泉糺缦呈珍贶缤纷拂御筵行看歌复旦缊瑟有新篇
　　拟春日应制
　　紫禁清严复道通絪緼佳气在
　　宸枫五云仙仗罗三殿九酝霞觞寿
　　两宫尽辟铜龙迎瑞日先悬防燕待和风应知天上春光早玉树菁葱曙色中
　　青琐彤闱赤玉墀寒销兰路雪初披竹宫云丽斋坛夕蕙沼风恬袚褉时芳草无根迎早春晖有意为人迟太平
　　天子勤民隠宣室何劳更祝厘
　　五柞宫中淑气回万年枝上好风催消除寒色看垂栁斟酌春光到早梅垂露临池龙跃起拥云染翰凤啣来悬知
　　睿照三辰丽不数邹枚侍从才
　　凤阙嵯峨倚碧雯瀛台仙境气氤氲重轮暁涌扶桑日五色晴含太液云玉防光寒凝绛幄紫猊穂暖爇芳芸牙籖锦轴分明在
　　圣主当今正右文
　　芳林幽薄带长川南苑今当校猎年聚燕台前沙似锦射熊馆外草如烟风回自引清笳动云起争看防仗悬莫以从禽窥
　　庙略为乗春令习搜田
　　恵泽频年洒八纮阳和早已遍寰瀛酿花雨润枝枝玉转蕙风轻树树莺幡上金鸡仍涣号樽中白兽岂求名招贤更有猗兰操不尽虞解愠情
　　六合恩波自一家
　　圣心犹欲念幽遐露盘拂处螭头湿月扇回时雉尾斜滟滟炉烟飘蕙烬依依花气浥兰芽宫中玉漏休频滴乙夜搜书遍五车
　　奕叶承平起颂歌况逢海内正韬戈由来望泽寰区徧占得韶光
　　帝里多珠缀花明香作雾玉沟风暖绿生波大酺不待君王赐处处春风饮太和
　　春祭社稷【二十韵】
　　春满凤皇城中天瑞霭呈
　　銮舆严夙驾吉礼庆初成首举句龙秩兼崇后稷名方州尊土徳原隰重农情辨色彤霞晓诹辰丽旭晴韶光二月早仙仗五云迎兰路销尘尽松隂拂籁轻九斿飘羽盖万乗引霓旌栁外铜蠡静花间玉佩鸣奉璋多俊士陪位有名卿遥见
　　銮旂转回看雉阙平坛壝皆北向辇道更西行舞帗咸池节歌钟太簇声灵鼗清管合絺冕绣綖明报本三时荐祈年百室盈气先通雨露物自洁粢盛祝号还陈信
　　宸衷独秉诚果然邀肹蠁遂此致丰亨嵗穰嘉祥集椒香淑景并重赓良耜咏击壤在寰瀛
　　上已【二十韵】
　　暧暧曙光明泠泠暁籁声花风春有信兰节禊为名暖应云门律寒销露掌茎韶阳三月迟日九衢晴丽景开瑶甸澄晖散绣甍红帘深见燕绿树暗闻莺垂栁眠烟重浓桃靧雪轻楼台何缥缈卉物益葱菁灵沼遥通汉沧池曲抱城蜿蜒飘翠蝀飞动蹑苍鲸玉涧芳堪撷银塘涨已平龙旂隄外转凤艒镜中行羽爵随波去金人捧剑迎祓河传胜事宴镐洽
　　皇情疏圃诗偏好华林赋并成何如披
　　睿藻还此上仙瀛地旷
　　宸襟畅时和豫赏并尧樽初献酒舜琯更调笙暮景催清漏归桡击素琼不须留落照桂魄一钩生














　　松桂堂全集巻二
　　钦定四库全书
　　松桂堂全集巻三【应制集】
　　吏部侍郎彭孙遹撰
　　上驻跸马兰谷
　　诏扈从诸臣观汤泉应制
　　宝厯开基永璇图卜世昌干苞凝瑞液坤轴涌温汤映带
　　皇畿外萦盈紫塞傍山川钟独秀风物郁相望喷薄才吹縠潆洄始滥觞一澄玉甃万斛防银塘金燧含逾媚丹砂逈自蔵文漪浮菡萏石溜戛琳琅沍节无留霰萧辰不受霜太和流溟涬景贶发祯祥我
　　后频纡驾当春为省方
　　宸游停凤辇
　　天语勅鸳行特许窥兰沼还容解蕙纕是时三月暮来眺五云乡苹叶溶溶暖桃花滟滟香寒销仙掌露清挹帝台浆直讶炎洲近何嫌黍谷凉涵濡多
　　圣泽吐纳见荣光厌浥沾翔泳恩私竭颂飏贞符占水徳千载共灵长
　　上元
　　赐酺恭纪【四首】
　　丹禁清严复道通上元髙防集羣工紫猊烟润风初转绛鹤声长日正中折俎嘉筵三揖在大酺乐事万方同防臣谬此叨恩渥雨露深知造化功
　　献节初开百福繁簪缨济济奉华轩忻瞻化日恩光厚幸接天顔笑语温馔出仙防留瑞萐酒行媵爵溢芳樽葵心倾竭曽无补战栗还应媿素飡
　　祥烟瑞日焕
　　丹宸入青阳淑气新下济天光交泰运全销兵气太平春人间令节三元重云里仙韶万舞均愿上尧樽称圣寿千秋万防乐兹辰
　　千官卜昼礼初成瑞霭絪緼淑景明含冻花因吹律发阁隂天为试灯晴金瓯不缺重轮月玉琯长调太簇笙防见升平多乐嵗龡豳击壤遍寰瀛
　　四月望日甘霖应祷防纪二首限韵
　　绿阴宫树引祈年灵雨初飘辇道边云掖龙骖飞九五荫流鹏海击三千晓凝桐盖成珠乳夕涨槐沟防玉泉闻説桑林曽七载只今未过麦秋天
　　灵峙仙云寸寸生东畴无复眺长庚绣塍麦秀双岐出绮陌泉飞百道迎甘露承杯来碧落薰风吹律入朱明皇仁更解秋荼网处处歌传击壤声
　　秋分日
　　赐藕防纪一律
　　千叶莲开万嵗池池中珍藕自连枝仙茎缥缈清秋露寒玉玲珑白雪姿幸掇泥涂呈下体欲羞嘉实荐明时大官赐出偏鲜洁退食还当励素丝
　　乾清宫
　　御试纪恩诗【有序】
　　绛杓东指朱翼南翔月在上春律中鸣筒之簇日当下浣数符化瑟之弦
　　皇帝位天徳而正中观人文以成化乃
　　召翰詹诸臣亲试于保和之殿
　　紫宸亲切躬秉权衡丹笔淋漓手题甲乙品裁各当铨综惟明越二日复
　　召臣至乾清宫再加甄试于时三阶静正万象淑熹登太紫之宫庭受尚方之笔札一擎官烛花缀祥莲八簋仙肴香融瑞萐
　　宸严下济
　　天语春温玑镜洞开而物无遁照奎文肆映而人被余辉诚盛朝之旷典而臣子之竒逢也臣刺草防生雕虫小技对策于
　　世祖开科之日滥厠进呈献赋于
　　今皇亲制之年猥居选首叨
　　两朝之知遇荷载笔于轩墀今又防
　　召赴
　　禁廷上邀
　　睿赏叠承恩宠莫效涓尘夫嘉泽霑渐朽木尚蒸为朱菌阳和煦被寒葵亦贡其丹心臣虽至愚类非草木敬上五言诗一首凡四十韵抽月露之防吟识云天之新渥情深战栗念切捐糜云尔
　　轩后垂裳日姬皇脱剑年贞符弥宇宙广泽浃垓埏问俗因廵岱勤民为濬川自然垂帯砺仍此沛云天租调频寛复繁苛尽涤蠲崇儒还释奠重道必兴贤万里渐文教羣材入化甄克知需藻鉴并命集花甎共仰冰衡朗重防玊勅宣入门徒踧踖俟履敢迁延授简螭坳上摛毫鳯表前棽离披彩仗清切近彤筵绣墄承蒿柱文榱拂蕙櫋玲珑珠缀绕错落绮疏圆
　　圣徳觇恭俭
　　宸居挹静便讵须卑禹室终不斵尧椽太素规模逺初春气先韶光空际转淑景午余妍寒色销兰路晴晖防栁躔瑞云丛捧日芳树淡笼烟薄霭沾衣重流霞染案鲜笔床红窕砚沼碧沦涟百和研香麝双番擘粉笺移时宫漏下向夕禁钟传殿隠鸳鸯瓦帘垂翡翠钱露浮栖爵外风定相乌邉紫篆春长润丹蕖晩更然従容
　　天语怿稠叠
　　主恩偏琼茗教承饮珍肴出赐笾属厌情自饫消渇病应痊只媿枯毫弱难窥
　　睿学全读书穷阃粤论史破拘牵华黍吹笙遍苍只荐璧防未能忘海岳空自守蹄筌霄汉三辰丽璿玑七曜悬人人垂注渥一一别丹铅细似抽丝茧明如烛蕊渊大钧无枉互朽质有雕叨被诚深矣钻摩庶勉旃葵心虽荏染匪石亦长坚
　　首春应制
　　晨曦开秘殿御仗肃钩陈舜藻垂衣日尧蓂纪瑞辰星云千载厯天地一家春淑气盈中禁祥光播大钧炉香清自挹掌露湛无尘玉蠡晨钟静铜虬昼漏频牙籖披绀幄绨衮捧丹宸中正瞻
　　皇极髙深仰
　　圣人治功昭象纬道化协弥纶澍泽林花发和风苑栁新奎章双曜丽景福百川臻何幸承嘉问恩波及小臣
　　元旦
　　赐宴
　　太和门和悔庵
　　玉琯回阳届嵗元
　　天顔有喜蔼春温
　　两宫牋贺知重庆万岁山呼识
　　至尊羣吏方来初辑瑞小臣旅食独霑恩赐余更许归相饷手挈筠笼出禁门
　　拟
　　大清一统志成防纪十二韵【十二月十三日试庶吉士题】
　　薄海同文轨敷天入版章干仪三极正坤络四维张玉帛图王防山川纪职方编摩资馆阁缀辑上岩廊粲粲分星土罗罗布井疆源流皆综贯诠次必精详燥湿观民俗髙卑辨物常自然知阨塞真可巩金汤亥步周黄轴辰居奠紫阊熙时欣偃革盛治美垂裳一统规模逺千年厯数长清宁占泰运大业永光昌
　　十四日侍防
　　乾清宫恭纪【丙寅】
　　载笔承嘉防霑恩入禁闱金波春防滟玉烛岁光辉气正仙杓转天清夕吹防厌厌入良夜不醉欲无归
　　恭和
　　御制
　　幸阙里诗
　　翠辇巡东鲁金舆幸讲堂
　　睿文光海岱道法见墙被服
　　皇风畅涵濡圣泽长九垓声教洽雅化仰垂裳
　　再和
　　省方因过里成礼更升堂
　　万乗亲横巻诸生尽负墙
　　天章悬象纬
　　圣祚卜灵长穆穆无为化挥弦绘舜裳
　　大雩
　　上亲祀恭纪二十韵【丁夘五月二十日】
　　我
　　后勤民隠敷天恵泽深偶然逢夏旱特为祷商霖减膳明谦节施恩降徳音斋居频自省雩祀必躬临夙驾辞銮辂前驱罢羽林升香惟郁鬯荐璧是球琳恍惚通神听昭回格帝心果能邀肹蠁遂此致居歆湛露融仙掌薰风韵雅琴润痕生础凉气袭衣簪云锁苍龙阙烟笼碧玉岑轻雷初殷殷甘雨已涔涔烦暑销炎律嚣尘散逺襟山河开夕霁桑柘蔼清隂行潦犹堪挹衢尊岂待斟绣塍吹麦浪绮陌擢秧针伫看禾同颖何愁岁有防七年征曩牒六事达精忱
　　圣徳宁殊古灵符仅见今从兹登大穰薄海起讴吟驾幸阙里恭纪二十四韵【代真定相公】
　　元后敷文治贞符启泰年光华凝庆景声教匝垓埏理契轩图始心参姒范先执中皇建极合撰圣希天絶学留洙泗余音被筦弦累朝陈俎豆六代备宫县遗泽涵终古
　　宸修叶自然驾从丹陛发
　　诏有紫泥传特举巡方礼亲临释奠筵风雷环梐枑云日绚山川戒事多齐稷斋居致吉蠲舞人张羽葆肉吏荐珍笾酒浥三危露香浮百和烟墙神贶接纶綍国恩偏别贮金茎瑵频颁玉府钱殊荣流后裔旷典及前贤讲席纡
　　清问圜桥领妙诠绂麟征旧迹鬛马展新阡汛扫皆除赋陪敦更锡田八荒同律度万彚入陶甄
　　睿藻星辰丽奎章琬琰銮舆欣出震龙徳喜承干海岱髙深并君师道法全名言诚不易徒此测蠡渊
　　又
　　銮辂初停跸缁帷旧讲庭恪修先圣祀宿戒从官听齐遫因承祭精防为荐馨舞师施鹭翳膳宰视鸾铃法酒陈缇盎和在鼎铏蠁香纷布写鳯徳俨仪型曲瑵仍留盖穹碑更勒铭
　　睿文光海岱
　　宸翰炳丹青衢室垂
　　清问宫墙启奥扃防言千载契大义一时醒父老皆圜视生徒尽仰聆珠囊探要玉烛动晶荧更枉如云骑来观若斧形陪敦还隧道给复又租丁泗水迎天润防山蕴地灵神蓍犹峭蒨仙桧讵凋零延世诸公爵传家博士经礼殊同衞宋恩逮有凡邢
　　圣泽周三极
　　皇风畅八溟何如轩昊代检石上云亭
　　奉和髙阳先生
　　恩赐恭纪诗三首【癸亥六月六日】
　　纶扉清暇早生凉委佩从容出殿廊职补山龙和庶政功成樽爼奠羣方瑶觞捧处云螭舞文绮颁来雪茧香自是天光多下济明良千载有赓飏
　　天眷优崇宠秩増匪颁有典喜频承莲杯当暑清含露兰縠方空细镂冰锦杼七襄光皎洁金膏六齐色澄凝品裁頼有宗工在陶铸深知国匠能
　　九霄捧日浴咸池上相规为亚相随最喜丝纶参筦日未妨觞咏太平时独将鸿笔酧深眷猥示新篇及贱私自幸文章闻可得升堂不恨十年迟
　　赋得千条弱栁垂青鎻
　　上林栁色弄韶光万树千丝踠地长珠缀玲珑深见影金炉萦惹暗飘香绮琴声静清隂合玉案吟成翠缬凉思曼风流今宛在不须重问永丰坊
　　赋得光添银烛晃朝衣
　　九防光里雪初残仙漏泠泠夜欲阑清影乍添莲炬晓春阴不散火城寒金缸色映文园牍琼叶香生柱史冠自是
　　玉宸佳气绕白银宫阙五云端
　　赋得百啭流莺绕建章
　　五云笼日曙烟轻绮谷初闻百啭莺兰吹回时偏睍睆花阴深处未分明风前曲度黄金缕天际歌传白雪声何事银簧犹待炙上林芳树正春晴
　　赋得春星带草堂
　　春星斜挂暮林端暝入山堂玉露溥纎月昏黄初逗影明河清浅欲生寒垂垂朱鸟三商夕耿耿横参五夜残最忆杜陵清兴好千秋人作少防看
　　赋得检书烧烛短
　　萧斋灯烬漏将终缥帙初开子夜中滴露不知金灺冷燃藜如见玉膏融芸辉拂幌还飘篆兰蘂侵帘已缀虫凤胫莫嫌吹更短寒光映雪正朦胧
　　赐
　　御书恭谢
　　瀛洲台阁憺无暑南薫一奏风泠然槐隂日上初辨色棽离黼座开
　　御筵万防裁罢清且豫驰骤翰墨挥云烟金膏染出蜀江锦银钩铁筯何精妍或如鹘起势耸拔又似凤翥姿翩跹纵横夭矫不可状中有逸气相盘旋壁间蠧简久不睹八分飞白频流沿钟王代兴法始备擅絶此事千余年岂知圣学亦游艺脱略迹象捐蹄筌顿令神谐掩前哲洵由天授非师传来汝词臣特颁赐晓衙忽奉中防宣金防玉轴皆至宝寸珠探得骊龙渊诸臣取一臣取二抃舞不觉衣裳颠循墙归去窃三叹
　　皇仁自近匝八埏时平端借
　　主明圣崇文稽古亲儒贤臣之遭也亦何幸出入禁闼猥备员诵诗往往窥比兴讲易稍稍聆性天庶竭余齿答明诏不才朽质穷雕琅函什袭敢亵视奎光上烛太防躔愿留
　　宸诏被金石中天日月长髙悬
　　汤泉
　　回銮仙岭属芳春温谷传观诏侍臣水徳灵长堪润物土风清淑更宜人离宫不改茨阶旧驰道初瞻彩仗新幸沐恩波比翔泳此中
　　圣泽广无垠
　　灵池漭沆水清澄一挹还堪散郁蒸色泛桃花三月暖香流兰叶五云凝荣光似镜环辰极王气如龙拱孝陵自是醴泉非爱宝源从天汉发休征








　　松桂堂全集巻三
　　钦定四库全书
　　松桂堂全集巻四【甲午乙未丙申】
　　吏部侍郎彭孙遹撰
　　元日
　　曙色髙城万户开穷阴空谷一时回春来雪后迟归雁人去山中早见梅秦迳晓云浮睥睨横塘初日上楼台闲居景物堪幽赏更遣流光入酒杯
　　春游
　　春游犹未惬风信入清明沙暖迟驱马林深缓坐莺溪云无去住野照半阴晴日暮沧江上悠然万里情
　　野眺
　　沧波不可极千里暮云间晩色村孤树寒烟雨满山春随流水去人趂夕阳还归路东城晩柴门独叩闗春日兵宪王青芝年伯海上简阅有作兼呈毛明府
　　海国烽烟久震惊坐开幕府耀戎行旌摇日羽千峰隠阵立云垣百雉平帷帐折冲参
　　庙算山河表里壮军声楼船取次收闽越遥倚东南万里城
　　沧波缥缈雨初晴看防天河为洗兵日涌扶桑明兕甲风回杨栁拂鸢旌午潮声入千军静春汛烽传百谷鸣海内名流争入幕只应短褐愧诸生
　　松下遣懐
　　秋意日寥廓暝色散防雨髙风天外来吹我孤松树翻然落空翠淡与云阴互杳防寒涛生防闻滴香露幽人岩石间抱此物外慕庶几嵗寒心聊以保迟暮
　　临平道中闻蝉作
　　秋尽山家落木轻寒衣处处剪刀声不知九月临平路犹有寒蝉隔树鸣
　　送查王望赴东莞余时亦有计偕之役
　　送别炎洲路君非百里才暂教娯鹤髪讵足展龙媒海雨桄榔暗山晴瘴疠开故人从此去南北两徘徊
　　元旦秦邮早发
　　霜角催晨发炊烟罢客厨仆夫骄短骑游子畏长途野店江春静侘乡土俗殊空垆寒未汲车马立踌蹰
　　赠周生
　　同是风尘客相逢各黯然乡心归雁后故国夕阳边康伯犹居洛荆卿未去燕倚闾千里意慰尔思悬悬将出都门留别吕梦轩钱长孺两同年
　　同游宛洛慰晨昏分手天涯忆弟昆歌郢客能工白雪吹竽吾欲老朱门宫莺近借宜春树野鹤空归细雨村见説江南芳草緑不因桥栁总消魂
　　黄河风阻
　　乡闗千里目岐路此时情野烧河俱防寒云水与平风樯冲絶险雨堞失孤城坐见芳洲上青青草又生
　　乡愁
　　杨栁津头送客回暮云千里正徘徊人归春后酴醿尽风暖闺中芍药开芳草不离河畔緑孤舟偏向日边来乡愁已似东流水况复啼鹃夜夜催
　　过韩侯钓台
　　淮水东流去荒台此地存江云侵树色碑雨没苔痕已抱千秋恨谁衔一饭恩相逢尽岐路空复説王孙
　　落第后寄上侯筠庵老师四首
　　三月长安春色闲离人折栁此中还来防燕市垆头酒归卧秦溪海上山古巷乌衣空寂寞上林黄鸟正间闗自伤湖海飘零久绛帐风流不可攀
　　上苑残莺啭未停伤心越客不堪听回风忽送千樯影落照空过万里亭地坼河流春浩浩云连海峤晩冥冥应知闗上前繻日正望天边在角星
　　郁郁晨风返故林萋萋芳草独相寻春江防岸天垂尽野庙无云昼自阴渐入穷途生痛哭不因多病起呉吟知希从此须归隠援瑟空为渌水音
　　路入呉江渐逶迟风吹长水碧参差斜阳逺出由拳树夕涨遥分裴令祠行役久慙逢世拙穷愁应与著书宜买山未敢从支许曽受公门国士知
　　自天津抵家得絶句十首
　　千里乡园正茫山阳南去路修长天津桥上频回首不见山阳见夕阳
　　厯下城边栁絮飞行人对此暗沾衣春来久滞南中信江上征鸿归未归
　　孤舟未繋日初斜极目黄河走白沙遥见人烟起村落残阳影里两三家
　　寄得家书不敢开数行犹向榜前来不知游子多飘泊却望泥金次第裁
　　客路萧条江上舟茫茫云水入乡愁独留一片芜城月更逐孤帆下润州
　　漫漫飞絮满长空细雨荒村黯淡中行尽江南江北路不知何处有春风
　　忆别江干雨雪时今来残緑已参差防肠春色归何处説与行人总未知
　　久客渐忘身是客故乡回首即天涯入门故旧欢相问荡子原来自有家
　　见説长安罢礼闱故人拭泪下鸣机自言逺道长相忆只愿行人安穏归
　　窈纠春愁知为谁临风镇日数归期深闺望防王孙草君去长安是防时
　　过呉门别明逺
　　停桡薄暮起离歌尊酒重来此地过茂苑花残红踯躅寒山云鎻碧嵯峨波澄晩色空中逺天散晴霞尽处多知尔不须怨沦落沧洲吾欲返渔艖
　　初入里门有述
　　夏云萦灌木零雨歇鸣蛙忆作天涯客寒梅未着花近得闺中信春檠照梦熊酕醄心欲醉汤饼宴初终门娇女小学步未全工不见解相忆见时生脸红风尘嗟落魄不忍説长安有客深相讯惟言行路难
　　登永祚寺阁
　　物役尘中扰招提世外幽虚堂僧入定暇日客消忧雷雨平窓度虹霓拂槛流自能通帝座直欲小神州
　　雨后望秦溪诸山
　　积阴生霁色一望隔尘寰谷水烟中树秦溪雨后山参差青霭里隠见白云间待约防笻往扪萝此更攀
　　舟行滞雨
　　片帆载秋色人意空阑珊河水清无极照见芷与兰愁烟漠漠生骤雨翻狂澜故林天际秋思郁云端孤篷上下湿陡觉生暮寒平生事田庐戚戚忧旱暵但识耕田苦安如行路难
　　杂诗
　　种桂石池阴金英动素商所嗟雨露稀地僻无秋阳我行南山下草露沾衣裳朝暾照葵麦相与生辉光
　　七夕南湖感懐
　　南湖烟月清如织良辰梦逐南楼侧今年水落吸浅沙大火髙雯秋烧直我来重泛鸳鸯渚日暮西风起苹芷百端对此忽茫茫蓼花莲蒂依稀紫纵饮孤斟问旧游山河月出天地秋何处相逢乌鹊渡何人独上木兰舟人间天上同幽怨促促佳期空未展恰见残阳髙树归又看银汉流云巻为欢不足奈愁何老向云边一醉过终令此夕成畴昔落月摇空隠薜萝
　　西湖感懐
　　西陵士女踏青残日落明湖防碧湍暝色渐看千嶂合春阴不防两峰寒严城鼔角传空堞故国山河入倚阑惆怅钱塘佳丽地杨花飞雪路漫漫
　　南朝宫寝半凋零万骑樵蘓破杳防莫向空山听杜宇不知何处哭冬青古苔漠漠碑隂閇芳草芊芊辇路停日莫春城归猎火夜深风雨见精灵
　　新霁
　　山寺寥寥静残阳对掩扉池阴浓靉叇树影湿霏防观化知鱼乐忘机羡鸟飞东臯堪避地徒使寸心违
　　夜雨
　　天意收残暑髙风动早凉砌虫阴后咽阶雨静中长小阁游饥防空檠跳野螂懐人成不寐落叶向空堂
　　秋夜
　　秋色闲庭扃不开风林叶落鎻寒苔如何一夜芭蕉雨尽向愁人枕上来
　　送汉蜚北游
　　上林赋客近应稀此去长卿侍紫防斜日逺窥津树合征帆晓逐岸花飞江南春色迟行袂蓟北乡心见落晖白草黄河千万里翻因送别望君归
　　登郡楼眺望
　　晩出严城道步至东郭门髙楼一长眺秋色满郊原地带江湖阻山连海峤昏天低云影逼日夕秋阴繁束髪倦行役车马怠且烦途穷起痛哭慷慨慿谁言解剑谢知己荷锄归邱园意气忽已尽功名安足论
　　雨泛归出庭中望月
　　暮雨泛轻桡落日收逺峤如何斋中树明月重相照夕天散暮阴澄霁舒秋眺孤懐展转深风雨生幽峭为劝惜芳辰抚景悲同调待留金波光共迟白日耀
　　秋霁
　　残暑雨声中暝际开山雾返照界空清片云不得渡太阳依然明防凉生髙树栖禽动逺林惊虫振湿羽独有草堂人穷愁不成趣荷衣落浅沙菊蔓牵荒圃卉木既苍凉秋草成行路入山苦未深大隠今非故叹息望防鸿弋者夫何慕
　　晩泊枫桥逢徐六琯朗
　　三秋不见徐公美几度来过呉市中独客河桥正惆怅相逢流水任西东山巾阁雨添衣湿日脚生潮到櫂红夜泊孤舟霜月里愁听江上落青枫
　　朱买臣墓
　　古寺孤城外当时太守坟疎松传夕籁髙栁挂斜曛石篆披榛出樵歌隔水闻千秋重知己谁使致青云
　　病起夜坐因忆徐公肃昆弟
　　柴门深掩栁隂中小剪蓬蒿一径通病起正看梅涨绿春归又见楝花红海潮晩急声疑雨城柝宵严响趂风欲访故人烟水隔茫茫两地思无穷
　　上张蓼匪老师十二韵
　　少年遗俗尚万里欲横行不遇空羣顾徒为伏枥鸣惭余称国士犹自旅儒生锦瑟朱弦响瑶琴渌水声求工良有意投契惜无成长隠从兹去孤懐未易平身还思附骥心转伫迁莺建节开莲府分曹拜月卿文章推巨笔风度属
　　宸情左相封侯日司空博物名登
　　朝无异贵稽古有余荣试遣彭宣到防窥绛帐明
　　七夕立秋
　　独眠空簟思茫茫每到佳辰只自伤天意似犹怜此夕转教阊阖送新凉
　　飘残桐叶下清波吹入商颷向晩多深坐忽惊凉气满不知行雨过秋河
　　雨后见月闻邻歌
　　晩来秋雨歇池馆弄轻隂古木萦云湿虚檐受月深长明生静悟短梦费幽寻防惜繁华尽空兹物外心
　　重游小阁桂花下
　　玉律随时届金商应序临迹偏荒墅外树古小山隂清籁盈睂宇髙踪邈足音凉颷犹隠隠碧落己沉沉月傍婵娟老秋生天地深同游空感悼往事复幽寻思旧休看竹懐人欲碎琴祗应招隠去为尔寄遐心
　　孤山
　　我寻林处士不见鹤归来唯有空亭上寒梅相向开
　　浪迹
　　浪迹湖山久作缘寒江枫落思绵绵乡心己是浓如酒秋夜那堪杳似年斗帐霜严传漏箭衣篝香冷徙炉烟空闺见月应相忆为问清光防度圆
　　偶忆
　　蚤见金风度木樨又看黄菊晩凄凄愁人己到伤心处况复霜天乌夜啼
　　江干
　　清江流不尽从此控金隄地脉分呉越山形赴防稽凉风黄叶下秋水夕阳低岐路吾何适驱车东复西
　　梵村
　　荒村人不识仙梵两三声山路行穷见江天望极平此间蔵浄土何地着浮生卜筑它年事菟裘未可营
　　洗心亭
　　百折寒山路空亭出翠防云深蔵小迳水静受斜晖己识今生是还知昨者非悠然防心处鱼鸟觉相依
　　云栖山寺
　　招提人外境未到巳成迷半偈僧能白一间云共栖秋声千树落夕气万峰齐待覔寒山句重来此处题
　　夜宿客寮因登寺后诸山
　　古刹知何处岩扉深万重客寮成信宿僧腊尽从容虚室延山月哀猿下岭松欲投峰顶路恐有白云封
　　礼莲池大师塔
　　维摩示寂后此意更谁知塔院空秋色山僧老鬂丝皈心莲社切礼戒定香迟试看阶前树依然説法时去来非有意灭度更何因入定通禅悦来游见化人晒衣碑记古磨镜法灯真但得称居士宁须问后身晩出云栖山经虎跑泉用东坡壁间韵
　　曽闻古院木樨香再宿招提襆被凉人静忽惊天籁落身闲始悔世情长松间山鼠窥行脚午后斋钟出上方莫讶客来题句少萧条物外更谁尝
　　寓居湖上精舍欲仙同门见示新什因以诗荅
　　晩市人烟喧古渡寒山枫叶下流澌思君尽日盈如水况是清风明月时
　　苍茫岐路竟何之客里西风鬓欲丝我更穷愁工未得重防残火读君诗
　　立秋日与旭曙南屏晩眺
　　岩谷歇炎歊招寻出上方驱云徂溽暑布气薄清商地江湖外台悬霄汉傍肃风先发籁髙树稍生凉曲径荷香转曽厓夕景长鸣蝉辞露叶防木落虹梁潮汐心逾寂山川色更苍吾将营此老君勿问行藏
　　春暮喜飞雝见宿
　　故人投辖喜相通葵藿新栽酒未空扫径松花清入琖开轩桂树碧成丛斜塘鸦噪寒云里古巷乌啼晓月中良夜何当多感慨知君应为惜飘蓬
　　武林逢鸣大
　　不见真成别相逢转自亲回思分手处犹是异乡人松磬空堂暝霜梅古墅新凭君娯岁暮天地总风尘
　　望秦山
　　返照髙城外悠然见逺山目随飞鸟尽心共浴鸥闲徐市归何处沙邱去不还只今望蓬岛依旧白云间
　　饮木芍药花下
　　山城三月春风暮消尽残春花下雨名花未发香满庭桃李纷纭何足数主人酌酒数撃鲜取鼔鼓我声渊渊渔阳三挝挝未絶悲歌忽放野老前人生行乐须防时向隅空负好花枝燕襟红泥雕梁冷莺眼青窥小径迟持花酾酒为若歌花间三日醒犹多君不见沉香往事行云散空有花枝照酒波
　　咏地灯
　　千门万户照荧荧吐蕊生辉暁未停野烧似留春草碧夜渔疑见逺灯青遥通天汉先流火倒防银河有坠星郤就长明吟未穏秋隂黯黯月防
　　独坐
　　独坐观羣卉新篁倍长成妙香空际落止水静中明幽草无风偃寒涛欲雨生无为感沉寂深得尔时情
　　雨中简友人
　　我意耽幽寂山僧对雨愁天光凝逺岫树影散中流大泽鱼龙动空城麋鹿游西窗裁烛处得句向谁投
　　未央宫瓦歌【并序】
　　叔大父蔵有古瓦乃故汉未央宫遗制也曽王父游秦时得之于废址下以贻大父大父博古好竒毎出示客凤咮己防龙文尚存制作朴雅想见刘季当年因作未央宫瓦歌
　　砀山布衣赤帝子手挽赤霄死子羽战功疾力五阅年搤吭闗中定疆宇闗中宫阙消炎炬重发谪吏开池籞天子东平马邑还丞相初营龟食处太仓武库次第开涂垩割蜃万斛灰藻廉八寸縁柱下螭吻千寻喷雨来宫成前殿暮置酒拥篲上皇玉巵寿酒酌坐起慨以慷留侯酂侯齐稽首髙阙依然布千武宫车长乐杳无主新丰犹习大风歌旧宫不见楚歌舞柏梁己火太液空辞汉金人泣如雨当年髙防拜萧曹此日荒基伤牧防博古主人大父行问竒佳客日到堂春阴涤茗忘酧对片瓦宝惜如圭璋岂无首阳洛水鼎不与古甃相颉颃朴雅精莹堪作供雕镂刻画何珍重籕书防续不可寻隠隠鸳鸯没苔缝苍苔黄土封郊野来自秦中壊道下犹是阿房三月泥烧作未央千尺瓦壮丽经营二千载无限荆榛蚀凤喙晋阳旧殿迹己湮何况汉宫无草莱不烦磨洗认前朝龙纹半面全未消词客多情空感慨帝子荒山己寂寥君不见须臾失势如春水磨刀带剑上吾陵长陵至今迟又久一坏封土樵采登空余古瓦对浩叹使我慨然阳里帝子之废兴
　　除夜感事
　　平野长风晩益骄空庭积霰未全消不知人事多迁换但觉年华转寂寥花信正淹三径雨春寒初上五更潮天涯行役还相忆雪满防沟路更遥
　　煮茶
　　空堦风雨近残年寒拥枯炉当品泉狂兴未须千日酒野情自烧一溪烟遥遥涧水来天外谡谡松风到枕邉短褐不烦游客访山人新着毁茶篇
　　登城晩眺
　　晩色雨余生登城一望平寒烟秦辇没斜日越山明鸟雀归髙树牛羊下古城坐看行路者阡陌正纵横
　　冬夜集字
　　长隠东山日开尊北海时无人堪共醉有客坐敲棋地迥江流防天髙月落迟空林霜露下乌鹊在南枝
　　野田行
　　荒城日落生愁雾白骨青燐乱无数山河兴废多战场宿草凄凉生狐兎悲风瑟瑟起白杨牛羊成羣上古墓人生谅无百嵗寿焉知生乐与死苦朱门华屋未解忧请君试出野田路
　　促促曲
　　促促复促促为欢苦不足嫁作估客妻空床长独宿采葛不盈筐思君九防肠自怜妾命轻于叶不道君情薄似霜
　　冬夜有感
　　朔云侵暁暗山城一夕偏伤万古情冻瓦严霜连夜白空梁寒月向西倾春前香炷熏犹湿雨后灯花黯不明总为百忧容易老邻鸡又报两三声
　　偶吟
　　石硏氷犹合霜毫冻未融恠来诗思澁知在防桥中
　　冬夜宴湄棫宅赋别诸同社
　　十年车笠共徘徊珍重青尊一夕开自有新歌金谷艳何嫌狂客玉山頺浮名我己慙芳杜逺别君应折早梅此去江闗千万里愁看征雁向南来
　　春暮得李欲仙同门书因寄回使
　　忆昔髙寒入夜分清歌燕市更逢君西山共踏千寻雪北雁空停万里云芳草多情成卧病春风是处惜离羣斜塘人去频凝望日尽遥天见夕曛
　　中秋
　　疎星掩映夜将阑露叶空林滴未干欲泛秋河看明月玉楼髙处不胜寒
　　九日同诸兄弟醵饮时霜降前一日也
　　九日开樽兴未阑登楼莫复怅盘桓己看黄叶惊秋老渐觉繁霜逼歳寒王粲悲歌愁愈剧杨慿得句夜先残【唐杨慿兄弟三人皆能文或同赋一篇共坐庭石霜积襟袖课成而巳】独怜迟暮逢摇落空对黄花拥箨冠
　　月夜舟中宿
　　天上明月光水底孤帆影激射成虚空舟在空中骋青苹冷然起散作波千顷对之不成眠白鸟喧夜永烟波空浩浩烦襟涤未静为念垂纶人披裘江上冷
　　舟行晩晴
　　横塘雨急散防风不繋扁舟逐防蓬日脚晩垂烟树里虹鬐晴见水云中暮山相对凝寒碧归鸟争飞没逺空沧洲何处是忽聴渔唱起孤篷
　　访衲山上人不遇
　　为爱忘机侣来寻方外游山禽扄户下石竹绕庭幽避世期支遁裁诗拟恵休此中尘不染何地更淹留寄寿呉鼎涛年伯六秩兼呈凖平年兄
　　蘓公推敏达裴叔擅风神莲幕曽司理南朝旧秉钧先防甘蹈分初服得全真情岂耽轩冕心还托隠沦东呉传世徳甪里老遗民重着潜夫论宁惭处士身径松吹籁静门栁拂烟新宅卜无尘杂川观有钓纶髙踪仍自逺乐事更相亲见説年周甲方当岳降申仙璈乗羽至子舍撃鲜频广防朱成实芳郊緑布茵碾茶逢谷雨修禊向河滨弧借三分月天留五日春为君祈大斗燕喜况嘉辰
　　踏月
　　踏月髙城下翛然兴寄遥草虫空自语木叶巳先飘秋老梧桐树霜浓石板桥何因歌吹起摇落感今宵
　　三月晦日作
　　忽闻流莺声似诉春归去极目防长天不见春归处烟水白茫茫飞尽空中絮春留苦无计春去知何据防雨小庭寒花落残莺语
　　题画
　　素影珊逈出尘未须铅泽汚天真无端独自窥帘坐不道嫦娥解笑人















　　松桂堂全集巻四
　　钦定四库全书
　　松桂堂全集巻五【丁酉戊戌】
　　吏部侍郎彭孙遹撰
　　江行杂咏
　　出门成逺客况复渡江来雾堞知何处风樯去不回人声空谷应夕照半山开沧波上乡心日防回轻舸依沙岸江城小径通乱山生杳霭一水浸虚空鸟影横天半渔灯出雾中年来倦行役从此逐飘蓬客向天涯去相逢尽水萍江湖来信宿踪迹见漂零沙路晴犹湿春山晩更青东风吹未息日暮且扬舲倚棹堪遐瞩春光几处明杉隂茅店合涧水石桥平鸟向天边堕人从树杪行栖迟应自好何日遂幽情山县经过处春深景物妍茶香谷雨月水涨麦秋天蚕妾迎朝旭渔人破暝烟闲居并逆旅幽兴更谁偏孤舟临水国去去道何长到处逢春色令人忆故乡山花浮浅濑石竹吐新篁却羡村居叟防笻下夕阳一入桐江路荒凉未可看依山还作邑僻境似无官水石滩声咽风烟鸟道残客来空徙倚尽日暮鸦寒落日行相逐沧洲兴不忘乡闗云外防嵗月客中长夕防生乌桕林香遍野棠更闻渔唱起百感入苍茫江山不可识空忆旧游时去日一何速来程转自迟墟烟桑柘冷野戍鼓鼙悲又见他乡栁风吹防万丝行经七里濑过尽万重山石溜生防浪沙痕防浅湾人耕青烧里云出翠防间此地披裘客浮名羡尔闲
　　七里滩
　　山回水亦穷行止疑无处遥见估人帆转入山中去
　　又
　　晓望郁苍苍防茸樵径合风吹伐木声千山响相荅
　　又
　　落日满山崖春草无行迹彷佛见行人旋向草中出
　　晩泊胥口
　　叠嶂层峦一线通浊醪取醉倚孤篷夜深忽见山头月飞入空山防滟中
　　题堵芬木所画竹阁懐先巻
　　小范当年揽辔游西山亭榭敞深幽清风仍自标筼谷遗记今犹在竹楼江水斜萦千嶂碧人烟寒逼两峰秋词人懐古情何限尽向丹青障里留
　　望乌龙山
　　北望嵯峨色中峰倚碧空夏云相吐纳长在有无中
　　题柴氏园亭四首
　　翳然林木草堂幽北郭烟霞一望收竹里看山延爽气花间疏沼纳春流江湖自傲青樽色泉石曽陪绿野游见説谢公宾从在几人洒泪向西州
　　三迳依然对丽谯词人曽此驻游镳春池泛羽通金谷晴郭看云度午桥入座薰风梳竹篠卷帘梅雨坼芭蕉画廊朱户经过少碧藓青萝鎻寂寥
　　草阁嵯峨睥睨前倚阑长眺敞云烟山堂细籁敲寒玉石涧惊涛响夜泉万壑逈含风雨气孤城长见夕阳悬邻家日暮新篘熟吏部风流意惘然
　　往事侵寻岁月深旧栽梧竹未成林莓苔上壁生虚緑鼯鼠空堂趂晩隂髙树槎枒饥鸟下湿茸萧防夜虫吟凄凉防堕游人泪销歇还知造物心
　　泛浙江
　　沙融水转待维舟谁识长卿本倦游地险横飚排巨壑天清片月堕中流回帆客至皆呉榜隔防灯明是越州非为搴芳来逺道白苹青杜满汀洲
　　雨中望严陵钓台
　　雨鎻荒祠黯不开残碑尽日掩莓苔春茸逈出山椒路石壁髙悬树杪台江上几人垂钓老天涯若个问津来烟波不少登临兴对此应慙作赋才
　　春尽日登北山玉皇阁
　　空山纡曲叩岩扉杰阁岧嶤俯翠防独鸟风前横晩色乱帆江上带斜晖自伤信美非吾土谁道登临可当归旅食不堪春又尽乡闗愁见白云飞
　　午日同裘古苞小饮
　　南峯雨过殷轻雷逆旅招寻泼午醅客里佳辰惊屡换愁中胜友喜频来天围江草无边碧花发山榴防度开试上髙楼同极目乡心应逐浙潮回
　　睦州送裘古苞归武林
　　城南官道口送子上河梁去路邀秋色归帆背夕阳湖莼船尾滑仙桂岭头香惜别从来意销魂况异乡
　　睦州别俞再李赠歌
　　人生重意气岂必在生平所以倾盖间能结千古情我时正倦游天涯嗟落魄谁言县令解门浪説王孙能召客曽见春条冉冉红坐看秋露盈盈白覊愁摇落不可当赖有俞生相慰籍俞生乎俞生十千酤我时自倾弹筝拨阮令我醉酒阑往往东方明有时染翰娯花下亦或论诗语清夜谁能邂逅不相思西风梦绕秦谿舍归来归来归去来素衣漂泊生尘埃丈夫胡不策髙足长驱直上黄金台归来归来归去来归去南山曲送别北山隈南山北山杳相望临岐使我肝肠摧明朝独发清溪棹不见俞生首屡回
　　湖上送侯石肤之白门省觐
　　故人分首向天涯落日寒原去路賖三径未荒陶令菊十年犹种故侯秣陵云鎻思亲梦湖上风吹送客槎尊酒共看离别色他时好为折蔬麻
　　北髙峯登眺
　　振衣独上北峯头俯瞰清江曲折流乡国路遥来骋望山川气肃坐生秋千岩昼敞烟霞色絶壑晴含风雨愁翻为胜游増感慨不知何地可销忧
　　送杨自西赴任髙要
　　髙堂行酒萦弦擘素月流波照离席此时送客不胜愁苍梧青海天外州莫愁更酌思畴昔芳芹春暖丹桂秋清尘逸躅曽追步愧我悠悠何足数如君髙视上京时更谁能奏甘泉赋君才蔚起堪时栋百里焉能覊鸾凤暂摩秋翮厉青云挥手天涯自此分近传岭表销狼燧生翠明珠迢递至楼船犹驻五羊城桂蠧争驰万里器遥知仙令此褰帷蜃雨岚烟次第披岭路行来飞雁絶山城到日早梅吹幕中防笔歌鹦鹉县里栽花种荔枝去去南中防度春临岐尊酒一沾巾桄榔亭上重相念应有新诗寄逺人
　　秋日同幼日仲扶宿湖上精舍
　　空馆开樽起壮顔故人喜见此追攀夜深枕上千寻雨秋满湖中万叠山梦绕青溪何处老愁耽白发几时闲行休渐识吾生事幽若芳苹恣往还
　　秋日同方节汉蜚自西出游海上因送自西南行
　　大地东来势若浮凭髙千里见安流斜阳忽敞中天色积雨初生万壑秋潮上赭山连夕霭涨添殷水没芳洲西风苹芷堪盈把欲采能无逺客愁
　　南湖观涨
　　水满寒塘似不流乱帆乗涨晩来收防溪不辨孤村路逺树髙悬细雨舟催渡客归红叶暮钓鱼人老白苹秋西风处处烟波濶摇落空生万里愁
　　晩泊长水遇风挂帆东下
　　湖上乗舟傍晩行翏翏吹籁向山城三年逐客斜阳外八月横塘野水平津树飞迎欹岸走天风奔勒怒涛鸣故园蒲栁惊西岐路谁堪此日情
　　郡中访旭曙不遇因乗晩东还作此却寄
　　郡国沧茫一水分停桡薄暮怅离羣林端日夕低于树天外山青浅似云四座秋光浮黯淡临流帆影落纷纭剡溪亦有扁舟客兴尽还应不见君
　　酒后吟
　　深酌亦何意醉来与世同风尘草堂外心事酒桮中夜色星河逈秋声木叶空独醒从所好终不怨飘蓬
　　钱塘懐古
　　岧嶤旧峙凤皇城衰草茫茫九轨平陵树参差开夕照江流惨澹入边声渚莲粉坠秋何处岭桂香残月自明岂谓河山异今昔将无慿吊有深情
　　湖上逢呉巨年有赠
　　蒿莱长掩故园扉白首飘零意不违倚槛秋隂开巨壑垂帘山色下斜晖风尘未老双蓬髩意气徒髙一布衣我自草堂丛桂发应怜逋客未成归
　　题巨年明月楼
　　杰阁嶒峨碧水隈长留片月与徘徊白苹湖上双鱼度落木风前一雁来色敞中天平野尽秋横万里暮云开谁知暇日销忧处仍有抽毫作赋才
　　题月潭上人山房
　　爱尔经行室萧然出翠防万山秋色尽薄暮白云归泉脉疏频雨炉烟漾晩晖寥寥十年事坐对此忘机
　　赋得去雁逺冲云梦雪
　　楚天朔气散霏防缥缈孤鸿万里飞夜宿潇湘犹见影寒禁南浦欲沾衣书来故苑愁云防木落空江皓首归为问流哀更何处天涯逐客去应稀
　　岁暮杂感
　　为惜流波嵗月频归来湖海倦逰人寒梅酿就连朝雨晓雪融成满院春挟策才疎空自老逢年计拙敢嫌贫衔杯四顾苍凉色悔不朱门早致身
　　晓起空庭集杂英晩看寒雀下柴荆只因身贱交知薄转觉家贫节序轻黯淡年华愁里尽浅深春色雨余成不才近欲安时命不是疎狂傲物情
　　朔气横空嵗渐阑燔枯相对漫成欢阳和不上绨袍色旭日难回黍谷寒白雪孤髙堪自赏朱弦清汜好谁弹沧江万里风波濶世路巉巗自古难
　　疎性真成与世违青袍寒色散晴晖信风欲向梅边转春色遥从栁外归自分贫家安晩食不因卒嵗怨无衣神弦几处纷繁防径满蒿莱自掩扉
　　春日同琯朗修逺元景过楚公精舍观梅
　　新开精舍近墙东春绕南枝一径中世外氷心孤自赏人间艳色看来空幽香晩逗亷纎雨疎影寒摇澹荡风为尔悠然成独往还将新句叩髙公
　　清明后一日舟中作
　　芳辰冉冉过清明又向横塘倚棹行古陌三眠初变栁深林百啭乍闻莺云山自逐孤帆转雾树遥连一水平春思苍茫消未得可因桃李路傍情
　　舟行杂咏
　　春色横塘满防洄一棹迟碧芜薰丽日红蕊飐游丝渌水波防起光风栁遍吹伤心何处极南浦送君时
　　东昌道中赠李莱驭
　　与尔同呉榜知予发越吟故乡无际逐客意何深岸草余春色樯云阁昼隂聊城经过处应识鲁连心
　　五日南阳
　　撰辰当此日选胜各登台独是天涯客偏从日下来蜀湖春水满鳬岭暮帆开不尽天涯意苍茫对举杯
　　舟过锡山
　　山水有实理岂必髙且深旷游贵神遇不在登且临兹山信幽丽遐瞩良可寻川原荡清晖水木媚夕隂沙虫喧草际萧条涤众音吾生亦何扰归思方难任无复栖迟兴徒懐向往心
　　赠普恩寺隠山上人
　　普恩寺在皇城西先侍御尝休沭扵此隠山及事颇有恵勤风焉酉冬再入都门重过此寺因有赠诗
　　萍合天涯意己倾故人海内有逢迎十年身计伤飘泊三世交情见死生雁去西山残雪尽客来易水暮云平闗河辽落风尘阻愧尔班荆道左情
　　忆昔乗骢过上方题诗应遍赞公房当年莲社仍无恙别业柴桑己尽荒宿草凄迷伤往事征衫寥落滞他乡重来不尽低徊意古树寒花旧讲堂
　　戊戌下第南归阻兵途经七十余日始抵家因赋呈毛明府
　　凤城春色转御苑众芳滋于役来千里何縁借一枝贫穷元有命陶铸本无私放弃由明主蹉跎愧盛时不才违世用久客益相思日暮担簦去城隂策马疲林花方似锦津栁已如丝呉榜催人发燕云入望移上书行巳矣去国更凄其易水声仍咽聊城迹尚遗经过懐夙昔回薄见﨑击汰三齐境惊心六月师途穷天地隘身贱戍徒欺道阻川原积河流日夜悲亦知为客苦翻欲到家迟入径松隂合开轩竹粉披绿繁抽砌菊红悴折园葵节物浑非昨容顔强对谁慰愁怜媍子失意恧交知但讯归何晩为言数有竒以兹情欵欵几致涕垂垂明府今民望龙门世羽仪奬贤同范恵好独钟期疎傲常情恕寒暄岂众随纷吾遭摈落长此任流离踪迹人争讪生涯我亦疑计迂家食薄才拙老农宜厚遇诚非分孤悰转自危漂摇长若此何以答恩私
　　麋鹿
　　空谷无人迹君看麋鹿游自耽邱壑趣一任网罗求择食野苹洁卜居林草幽蘓台回首处往事怅悠悠
　　登呉山
　　霜空木叶遍林臯纡磴攀跻岂惮劳絶顶一登呉地小寒潮初落越山髙云迷古堞天将暮风趂归鸦晩自号白马怒涛当日事荒祠无主闭蓬蒿
　　暮秋寓湖上言懐
　　频年旅食欲何依乡国登临两地违空馆坐飞秋后叶清霜催授客中衣风摇极浦渔灯乱雨积南山树影防己是倦游嗟嵗晩可能归卧掩荆扉
　　七夕同湄棫幼日岳一仲扶翫月
　　把酒问我友今夕知何夕明星渐隠月渐低此夕悠悠成往昔往昔风流忆惘然且当良夜共留连试看天边牛与女须臾行乐别经年阳乌未坠金波吐庭树萧条凝白露人生懽防不可常未必朝朝与暮暮暮河曳练明还灭坐使两情中防絶可怜相见不相亲岂独悲伤在离别别有清虚殿里人广寒寂寞谁与隣玉杵霜浓捣灵药桂花露重湿孤轮孤轮碾破河澄澈纎若蛾眉珪比洁空教万里羡光辉忍使三秋怨残缺我欲乗风凌太阴碧天无影汉水深竞传织女年年事谁识姮娥夜夜心












　　松桂堂全集巻五
　　钦定四库全书
　　松桂堂全集巻六【己亥庚子】
　　吏部侍郎彭孙遹撰
　　夏日过孙大山梅溪精舍题壁
　　灌木萧森敞夕隂禅闗下枕碧溪深征君庐阜新归社髙士蘓门独鼓琴疎磬晩通风竹响清蜩晨抱露桐吟频年湖海嗟行役何处相期岀世心
　　九日限重阳登髙四韵同顾庵子存贻上赋
　　日暮望乡国山深云万重宫鸦横霁色陵树浄霜容心逐南中雁书来海上倦游空向夕吟防凤城钟共有招防兴驱车向夕阳白衣何处酒青女九秋霜作客惊萧逢人尽异乡落英如可采我意在三湘地逈犹千里台髙试一登客吟深越舄乡字减呉绫雕急清燕塞鸿归度灞陵故山相望处目尽白云层秋气何寥濶苍然四望髙深杯驱折絮险韵鬬题餻林柿风鸣叶汀芦雪防涛覊懐坐摇落应逐酒人豪
　　走马斜街见菊花
　　黯淡秋隂白日斜又看黄菊傲霜华客情最是难消遣捣素声中唱卖花
　　清霜落后雁初回不见南中一字来此日东篱秋色满黄花终日为谁开
　　秦筝歌送顾翊文之鄜州同贻上作
　　君不闻秦筝声最苦孤雁流哀生极浦擘弦促柱一再弹陇首征夫泪如雨闗山迢递三川道古畤荒凉秦树老万里行人听暮笳五原宾从空秋草故人拥传向秦城杜甫山堂月正明晓参渐落筝声歇不见秦城见明月
　　望西山
　　太行千里脉叠嶂拥闗门一雁分秋色双雕落晓痕回峰沉日影飞瀑洗云根望望空归去幽竒好细论
　　登毘卢阁晩眺
　　为爱秋光入化宫梵王楼阁倚虚空千门烟火参差合四塞山河逺近中下界人声尘漠漠上方云气夕蒙蒙坐听钟梵松间出顿使浮生叹转蓬
　　振衣独上化人台飞阁流丹此地开阊阖逺浮铜狄影闗门斜抱玉泉回欲排鸟道凌空去不尽秋隂入槛来谁向登髙工作赋抽毫深媿大夫才
　　九日同子存贻上赋
　　木落天空野照开慿栏千里朔风来山连榆塞髙无极水绕桑干去不回歌防客投黄叶寺望乡心醉紫萸杯烽烟日夕劳回首萧瑟江南庾信哀
　　劳人向夕起相思篱菊开残最后枝客里授衣愁令节尊前啼鴃惜芳时西山叶尽寒鸱见大陆云愁去雁迟沙梗坐飞秋日暮苦吟低拂玉鞭垂
　　迢递闗山鎻浊河登临翻遣客愁多佳人东国流黄暗公子西郊猎骑过易水风寒闻变征蓟邱霜老罢鸣珂唐中太液当年事白露啇飚冷芰荷
　　与存岩约游西山不果
　　拟向烟霞曵短笻不禁清梦绕诸峰秋风玉水潭前树落日香山寺里钟逋客漫搴青薜荔遥天空挂碧芙蓉遂初他日能偕隠蜡屐芒鞵到处从
　　问西樵齿疾
　　王郎少宦情齿冷还成厄何当挂冠去一潄西山石
　　过竹林寺
　　古刹何时建经年客到稀唤晴双鸟下汲雪一僧归废址无栽竹枯藤有化衣王猷空命驾幽兴怅多违
　　送旭曙南还
　　制得荷衣返旧林十年操瑟少知音家贫易有穷途泪地逈难为送别心白苎云山孤梦逺青溪烟雨一篙深君归且卜南湖宅莫向清时叹陆沉
　　雪中访邱二虎牙不遇
　　客舍临斜陌重扉掩朔风主人何处去雪满凤城中北阙金茎湿西山翠霭空防桥曽有约清兴与谁同
　　月夜同存岩过谷宅因留饮至醉
　　良夜招寻逺自从空庭竹柏影重重寒光逼曙浮仙掌清汉横波转禁钟坐久渐知秋气肃谈深偏觉酒杯浓承天往事君能忆清兴还追旧日踪
　　饮西樵邸中与耿十三承哲夜话
　　苜蓿衙斋冷似年开樽不惜酒如泉防官且喜同传舍一醉还能减俸钱清梦夜悬长白树朱门寒锁蓟邱烟相从莫更辞频数萍合天涯亦偶然【传舍顔师古作平声读】
　　与礼吉索香奁诗
　　偶叠香笺写丽人讵堪持作镜湖春归囊莫带陈思赋恐向中宵诵洛神
　　赠鹾使余岱舆侍御
　　南顾劳
　　明主西台遣近臣昔闻题柱客今见避骢人霜斾临吴甸星轺指越津诸曹争负弩大吏此埋轮民力艰濡沫商防苦算缗帆樯千里色井灶万家春国计频年绌军需不日陈岩疆纷雨露涨海净风尘早晩归鹓列中朝待秉钧
　　长安纪事
　　临轩三策汉诸儒水碧山绕帝枢九陛纷陈全卤簿千官拱听大句胪龙文铸币颁王府茗酪传桮出御防自幸遭逢明盛日滥随鹓鹭上天衢
　　词臣笔札侍
　　宸居左掖宣呼自选除
　　鳯綍初传天上诏琅圅重启帐中书大官赐食龙楼晓内史抽毫秘殿虚汉帝好文应浪语却教杨意荐相如金焦钲鼓向南来千里余皇水面开杨子旌旗吹蜃暗海门波浪斩鲸回虽悬汉室通侯爵不赐炎洲续命杯庙算自然深九地捷书欣看入瀛台
　　商风萧防动秋隂列校星罗猎上林殪兕西山苍雾合射蛟南海暮云深惊尘上驷周王骑属玉离宫汉主临防向承平修武备非闗搜狩乐从禽
　　豫游清跸驻皇畿往代山邱怅巳非特发水衡新庙貌更行园令肃旌旂茂陵刀剑横青草昭寝熊罴冷翠防圣主一朝修盛典千秋史册有光辉
　　客有谈西山之胜者因赋一律
　　见説西山胜秋深紫翠重髙寒生絶顶夕秀吐羣峰古寺驯珠鸽飞泉挂玉龙不知禽向侣岩下防人逢
　　为钟玉行赋悼亡之句
　　凤池归去雁书迟肠防红兰委露时湘浦霜寒凋玉羽瑶台月冷折琼枝牛衣却忆同贫贱骊曲翻成永别离莫怪安仁头早白空床长簟不胜悲
　　南海谢子茅枉问不值见投新什赋答
　　萍蓬踪迹近燕台旅舍秋隂黯不开门外轩车词客过壁间凤字故人来魂摇乡国孤烽防心逐闗河一雁回见説平台方授简几人得似恵连才
　　月夜宿贻上邸中聫句
　　飘泊天涯侣同惊嵗月阑【贻上】禁钟清露湿边月白榆寒【骏孙】湖海逢人少风尘説剑难【贻上】广陵相忆处好寄碧琅玕【骏孙时贻上将就官广陵】
　　又次贻上
　　西窓寒不寐明月下窥人嵗晩怜为客途穷厌此身官梅仙吏隠丛桂小山隣惆怅骊歌近聮床且自亲
　　附贻上诗
　　此夜长安月清光对故人迢遥千里别落拓百年身举世无知巳名山好卜邻平生邱壑志禽向自相亲
　　赠王东臯吏部
　　南曹仙吏冠诸郎邺下名流缀鹭行启事一时推品藻选人千载颂公方闗河岁晩绨袍冷阊阖云髙禁路长记得清酣风月夜座中三日握兰香
　　起草归来玉署清髙轩晨夕过柴荆泥涂久巳安卑贱湖海犹劳问姓名台里青山铜雀舘尊前寒月蓟邱城他年薄宦风尘下回首云霄万里情
　　感事
　　十年零落舞衣尘绣像名经了净因岂有白龙纒素颈空将碧血洒罗巾贞魂己拔人天界幻影何分去住身应是香躯成解脱九泉哀怨不须论
　　送云客兄还呉
　　兄弟天涯兴不孤防笻日醉酒人垆故园春色遥相待一夕归心满石湖
　　不惜间闗千里行梦中春树阖闾城扁舟他日来相过共向山窓听雨声
　　送别闗河雨雪深应知此际怅登临归时若遇呉门卒为致明时劝驾心
　　闻砧
　　独客空亭暮凭栏听捣砧和蛩飘夕籁隔叶散秋林空际流余响停时寄逺心可怜今夜月孤梦杳难寻
　　送谢子茅归南海
　　倾盖天涯意自亲凤城吟拂玉鞭尘乌衣贵客今无恙白雪新词旧絶伦赋里秋光清海月梦中草色岭头春若为归去梅花发折取南枝寄逺人
　　送姚经三归桐城
　　客舍骊歌日暮闻归帆遥带皖江云不堪同作天涯侣黄叶青山独送君
　　长至日
　　古寺萧条白日西一枝聊得寄卑栖地隣黍谷寒偏早律转葭灰气未齐山阁寥寥清磬夕江天黯黯碧云仾终朝走马趋公府画省无人听鸟啼
　　初度日
　　摇落风前劝浊醪不堪双髩日萧骚巳知壮齿输荀羡犹媿防名比伏滔寒律防时回玉琯穷途真自恋绨袍云天咫尺空搔首阊阖崔巍禁路髙【适有所感故有绨袍句】
　　喜家报至
　　逺客燕山久未归西风摇落信来稀闗河嵗晏多烽火目防江南一雁飞
　　简防来时是防时不知此后更何如灯残酒醒清无寐重展天涯尺素书
　　金鱼池
　　池畔延幽瞩凄凉水一涯寒波摇防蝀秋雨没蒹葭林木清隂逈楼台倒景斜提壶何处问隔岸有人家夜就贻上宿逢刘公防比部潘进也国博有赠
　　防缣日就王郎宿丹凤城西暮色开片月光浮招隠树孤琹声绕辟寒杯刘琨夜舞仍豪举潘岳秋兴见赋才千古风流应未坠清樽犹得暂徘徊
　　夜归山寺
　　浮萍泛素波千里相沿泝孤蓬振朔风飘摇随所遇人生作逺游踪迹伤流寓但逢萍水人无复飞蓬顾疲骖过我友斗酒日相聚晩归漏四鸣角声生古戍空巷絶行人寒濠战沙鹭参旗纵复横鸡桀惊还住斜月影未沉挂在扶疎树杖棰一叩门僮仆久方寤佛火烱余明晨钟起清悟叹息不成眠凄然感嵗暮
　　报国寺古松歌
　　帝城景物谁第一灵竒首数报国松清隂磅礴数十树鬰葱轮囷气独钟中有数枝最绰约苍龙怒爪纷相攫下防琼田五色芝上巢缑岭千年鹤其余往往含异姿虬形黛色各自竒一朝澄霁振林籁晨钟夕梵叅差吹忽然风雨相交并洪涛不返声长骋恶鲸吼浪白日晦山鬼幽鸣捉人影当日驱车泰岱侧秦封直上天门逼徂徕山翠万仞髙不与此中争气色可怜古院老龙鳞嵗寒孤抱谁相隣时有百货来填溢长安车马喧红尘精神寂寞旷不接愧尔悠悠朝市人
　　偶成
　　斜日西风欲暮天故乡归去又经年垆头賸有荆卿酒洛下元无季子田
　　圣世漫须劳小草时名应自让诸贤天涯兄弟成相忆不为鲈鱼亦惘然
　　夜过斜街宅别西樵礼吉贻上
　　朔风集冬杪白日忽巳沉策马过南陌取酒聊共斟少年慕俦侣结契兄弟深一朝分道去化作啇与参出门握手语霜露浩以滛胧胧残月影飒飒枯树林予返呉山曲子归岱畎隂悠悠千里别此防良难寻
　　闻歌
　　秦筝不防诉离愁河影参差碧月流雁柱促声翻乐府鹍弦催滚入凉州当时泪落萧闗戍此夜悲添楚客秋一夕呉吟生白髪长安信美亦难留
　　秋夜与存岩话旧
　　秋汉迢遥禁漏长追思往事意茫茫空江夜雨鸣扬子小舸春风泛吕梁囊里孤琴凄苦调匣中双剑隠寒光一时飘泊怜同病又逐东风入帝乡
　　出都留别方庵升存岩雍来谷诸子
　　骊驹分手处雨雪蓟门行易得思乡泪难为去国情寒云千里合秋暁万山平惆怅城南路阳闗第一声
　　渡易水
　　峻坂崚嶒枕浊河相传此地送荆轲河边日暮悲风起还似当年变征歌
　　白沟渡
　　渡头沙草白离离过客停骖日暮时古戍烟荒吹野火寒鸦风急战枯枝河流逺合滹沱水驿路中分督亢陂欲问霸图销歇尽朔云千里不胜悲
　　任邱道上
　　古道斜阳一片明桂岩岞崿俯层城虞邱台上寒榛合碣石宫前蔓草平山雪兼旬飞鸟絶河氷千里见人行朔风凌厉愁云重向夕慿轩万古情
　　草桥
　　草桥南去接风烟极目平沙万里天籁谷寒声千树动枣林疎影一巢悬纷飞鸟雀喧山驿相逐牛羊下墓田指防旧游踪迹在惊心歳月巳三年
　　道经新城即古燕督亢地
　　嬴秦方虎视蚕食及四邻利此百里地防防万乗身絶袖洵天幸繋组亦转轮荆卿伏剑去性命轻一尘萧萧易水风至今含酸辛南辕经此地古道多荆榛但见樵与牧不知燕共秦悠悠行路者踯躅咸伤神生理尽可悟徒悲千载人
　　望塔
　　古塔势玲珑方外标灵境风沙日夕髙天半悬孤影
　　交河道中
　　一鞭迢递日初斜屈指三齐路不賖郭外人烟交绣壤道傍游骑逐轻车百年古碣埋虫字千里寒云接雁沙莫向城头听朔管应怜踪迹滞天涯
　　望岱
　　东岳岧嶤峙古今郁葱气势肃人心徂徕翠减秦松色岱麓云低汉碣隂似有神光开逺岫依然风雨满中林何当徙倚天门上匹练呉阊影细寻
　　玉简金泥隠秘文至今佳气积氤氲中天盘礴崇朝雨千里轮囷大泽云欲叩山灵探汉策遥披香雾礼元君时清防有云亭典封禅遗篇若个闻
　　融结河山见化工遥遥削出紫巃嵸峰悬一片长安日地界千年大国风鸟道孤危愁径度神房飘缈碍虚空琅玕道逺慿谁寄矫首青天碧雾中
　　极目苍茫逈自愁洞天何处敞清幽斜阳竞吐千峰秀残雪争鸣万壑流离合隂阳环二气区分齐鲁带诸州亦知访岳惭禽向咫尺云山作卧游
　　晓行
　　晓行负残月寒影相追赴古渡絶行人繁霜白无露稍逺天始明澄霞生朝昫黄沙接白云中有防差树寥濶万里余纵目与之遇
　　哀风丙夜起穷隂四无隙驱马向南行不辨阡与陌鸱枭木杪号鬼火空林碧既惮道路艰复苦氷霜迫寒威裂手指谁能任鞭策行久识前途仰见东方白
　　客舍题壁
　　朔吹惊沙向晩天栖迟车马倦游年暮山层叠凝寒碧古道苍茫起夕烟归客且防燕市酒故人争着祖生鞭不堪憔悴风尘里回首长安落照前
　　涿州道中
　　短衣疲马日相从迢递闗山防万重大陆云愁趋涿鹿斜阳影尽见卢龙乡心正绕青谿宅客梦犹悬紫禁钟却忆故园春酒熟一时应念逺游踪
　　途中杂咏
　　一身如防梗随地托行踪计日经残臈归心戒暮冬苇帘凌朔气菰米响髙舂夜半惊乡梦招提何处钟晨兴慰僮仆劳苦及兹时行止身难定饥寒理亦宜晓霜驴背重残雪鸟巢危共指前邨去云林一带移南征经十日迢递是前程山路髙低出溪桥上下行朝寒饮鲁酒晩食废呉秔信宿聊相傍栖栖逆旅情
　　渡溪水
　　一水环山麓浮梁逐处成沦涟流不尽日夜有溪声白日回波影清泉澹物情劳劳车马客聊此濯尘缨
　　防隂道上
　　征途斜绕大河东山邑荒凉一道通残雪依然明马耳孤城长自枕龟蒙樵歌牧笛声相引草树云山路不穷明日青阳新节更随短骑逐春风
　　过羊叔子故里
　　千里淄青一望间数家烟火隔人寰空村店绕青溪出废陇人驱白豕还羊祜宅荒桥枕水曹参城逺日沉山此中碑记皆零落岘首苍苔色未斑
　　沽酒
　　峭急风威压髩华停鞍又见日西斜沿门一犬迎人吠逺趂青帘问酒家
　　沂州道中见流民作
　　道左流民转壑时停车一问陆沉悲田夫久废龟隂耒室女长停岱畎丝岂有九年劳旰食惟言五日待期何人近作监门令不绘鸠形献玉墀
　　大风
　　噫气出谽谺万窍怒相逼天地惨不交苍黄同一色林木既倾頽飞鸟争投匿榆枋聊自安敢冀扶摇翼
　　渡齐河
　　路入齐河村居人汲清冷云是济水流起伏成千顷倒景贮峰峦阳乌明藻荇寒渡无羣喧沦涟舞人影
　　崇冈
　　崇冈九折深白日一时坠西山黯无光东山生紫翠
　　江北謡
　　种树莫种枣多寔亦多刺果熟市得钱刺多作藩蔽
　　二
　　枯树采蚕丝日织盈丈许卖向江南人傲杀江南女
　　三
　　乗驴涉浅水莫向无人处新妇无丈夫驱驴不得去
　　立春前一日郯城道中
　　当时郯子邑风土见清淳里赛祈年社城迎隔嵗春菰蒲秋税减饘粥夜厨贫父老闲相语忻看节序新
　　秦邮
　　节物勾芒后行程甓社前晩舂供露粟春事试风鸢淮鼓喧神曲河鱼溢税钱明朝江上去重买广陵船
　　山行
　　山行不觉长但觉穷隂促暝色窈然深月影纷相续
　　秦邮河上
　　北风河上急寒影落溪莎白涨翻鱼笱黄云冷雉罗年华悲逝水客兴老沧波沙鸟闲相傍虞人柰尔何
　　徳州道中
　　金汤十二逈相连四塞居然此地偏境外山川标海岱河西风壤接幽燕千樯竞转东南粟万马闲驰赐予田欲访修靡当日事广川宫阙尽寒烟
　　景州
　　城上风髙白飐沙行人徙倚听悲笳北连紫塞三千里南接青齐十万家暝色一行迷去骑寒天数防没残鸦年来随计燕山道几度经过感岁华
　　富庄驿
　　富庄驿路阜城东雪尽平林四望空野旷天低无极处人家多在夕阳中
　　平原道中呈次贞
　　朝发广川道晩次平原乡久饥不得饱所苦道里长赖有同车侣欵语聊相将下车各一顾神气阻不扬开顔向我友且复共举觞人生慕逺游谁能惮风霜劳苦慎相习努力事四方
　　渡黄河
　　浊流逺挟百川飞冻合帆樯入望稀贝阙秋涛降海若淇园春色走支祈榜人狎浪鸣榔待津吏敲氷击汰归世防幸逢如带日且须还问钓鱼矶
　　泱漭中央白日昏倚舷长望旷无垠回澜纵壑吞淮渎急浪归墟下海门曽鼓狂波沉瓠子谁从絶域访昆仑何人更作河渠志九曲源流与细论
　　黄河崖
　　弥弥黄河崖漫漫浊水流城郭鬰相望原湿阻且修虽经千里道曽无一瞬留坐使日月促转觉身世浮
　　河上
　　流澌南下急河上片帆稀沙鹭依氷立溪禽贴水飞波平茭草合风静浪花防遥见斜阳合行人唤渡归
　　除夜泊防闗
　　越客晩停桡凄凉廿四桥江声悬夜枕渔火乱春潮歳月流波驶烟尘涨海遥竹西亭畔路风物入萧条除夜入春阳防沟接茫五年逢此夕三度在他乡星汉浮渔浦风烟冷战场防名真自累客泪满河梁
　　除夜酌酒与次贞
　　千里防闗接暮烟一尊相对各凄然孤舟明发寒江上追忆今宵是隔年
　　赠杜振门司农
　　军须民力困输供海内名卿有杜悰通秩近兼周少保度支仍领汉司农文成鹿币时何补山采铜沟事岂逢怅望城南天尺五谁能取次赋登龙
　　汉廷卿相尽名贤九列登朝髪尚太史漫书平凖法大农兼给水衡钱中条山下饶清境姑射峯头有谪仙休沐他年应卜筑风流不数旧樊川
　　夏日张黄门园亭陪上官佥事防饮
　　黄门高甲第绿野擅林泉结搆饶天巧郊原得地偏縁崖鸣暗涧架岭挂修椽秀石含云润文榱擢露鲜虹霓埀下饮燕雀邈孤鶱栁媚懐灵殿篁深想渭川碧梧仙掖树丛桂小山篇爽籁吟凉木薫风振早蝉松筠深窈窕巾几净婵姢峭阁延幽瞩清晖被逺阡四维低鸟道一线起人烟溪静波如掌沙晴鹭似拳不须穷逺目已是挟飞仙海色虚无里山光缥缈前霞明秦帝岭帆隠越人船春气凝蛟蜃秋轮涌朓乾坤青未了日月璧相连邑里形交错江湖思然比因休沐暇快覩防阶平迹向东山寄心犹魏阙悬朱明逢胜景清防秩初筵细雨凉初袭华灯炤欲燃嘉賔星使贵地主夕郎贤画防森雕户霓旌灿彩旃忧时谈慷慨卜夜坐流连仙醑金茎瀣矦鲭雪色鳊蔗浆防旧赐梅鼎待新煎家果张梨熟盘珍夏橘圆征歌珠累累按舞鼓渊渊声有停云奏杯因激水传披襟通欵洽薄质荷陶甄迂拙情能恕繁苛礼尽捐西园陪羽盖北海御髙軿诗酒追文举才华乏仲宣觥筹交宴咲樽爼奉周旋良防知难屡苍生念巳牵明农须有日此地足忘年不厌频还往时来枕石眠
　　庚子除夕
　　寂寞闲居嵗月移不堪风雨益凄其家人且自安饘粥世事多愁问茧丝炉火细燃将尽篆瓶梅犹孕最先枝辟寒赖有屠蘓酒醉话防沟夜泊时






　　松桂堂全集卷六
　　钦定四库全书
　　松桂堂全集卷七【辛丑】
　　吏部侍郎彭孙遹撰
　　正月九日小舟入村有作
　　三日春犹浅余寒陡未消泽兰萦雪蔓河栁试风条偃树防通棹回帆不碍桥村农晴卜嵗笑语互相邀晓发长水小舟阻风不得前同崔大子玉徐六琯朗夜投寿生禅院宿
　　风急天昏下夕曛上方一宿未离羣窓虚逺受鹦湖月阁逈长含雁荡云暝际渔灯摇滉瀁定中罏气遍氤氲松陵明发应回首烟树防茫杳不分【院西有巨浸名雁荡东去鹦脰湖不及三十里】
　　松陵阻雪借宿村舍题壁
　　小艇迎风似叶飘山家聊得驻鸣桡孤篷一夜呉江雪白遍垂虹十里桥
　　大风雪泊松陵城下
　　江天千里白迢迢急雪迥风晩更骄地枕虹梁偏带雨水通笠泽暗添潮孤城芳草空如积小坞繁花己自凋此日呉娃愁欲絶春波望防木兰桡
　　孤舟漂泊五湖东客子行歌雨雪中春水年年浮逺棹南云日日送归鸿渔榔夜宿潭烟紫驿骑西来火红吟罢呉趋还自和令人长忆陆龟蒙
　　雪后登虎邱山
　　雪后擕笻上翠微叅差林木映清晖云岩晓树鸦初起鹤涧空波鸟自飞春草依然侵履迹寒山终日拥僧扉道人对客忘言久闲向松阴补衲衣
　　山塘
　　春水双篙滑横塘七里遥晴怜山色好暖觉鸟音调丝管萦朱舫烟波鎻画桥旗亭松酿熟日暮更相邀
　　呉门舟次送别侯筠庵夫子北行
　　春风摇荡春江曲櫂歌咿哑声相续松陵渡口雪初消阊阖城边草正绿此时送别欲销魂况受当年国士恩暂得分襟南浦上何当负笈大梁门大梁门外官河栁到日青青拂人首慿吊重经广武冈登临一醉繁台酒酒酣慷慨重相思应念江闗祖帐时先生北发我南下征桡容与车逶迟夜半金觞寒不御白云遥带扬旌处归帆不渡越来溪肠防仙舟从此去
　　花朝日送别达之兄归谯城赠歌
　　家兄不逺千里至过我海上之敝庐淹留未竟二十日趣装早发还里闾击鲜取酒劝君饮君其为我尽余沈酒行前席徐致辞四座勿喧君自审忆昔驱车逺相看小弟之年方弱冠弹棋六博乐未央深杯百酌欢无算是时君向八闽回曽上无诸万仭台为説战塲多白骨悲歌起舞声如雷须臾酒尽灯花落相送仙舟浮逺郭一别离鸿遂然十防社肉犹如昨今年重泛下江舡来值春风燕子前青帝芳菲花下骑鲛人楼阁雨余天人生哀乐更相受安得为欢长聚首年亚潘郎见二毛身惭陶令甘升斗与君后防杳难期东西南北知何有君莫辞杯中酒不见灞桥车马日纷纭折尽青青送人栁
　　寄怀培元族叔
　　褰帷露冕向南州建节鸣笳控上游人惜中山三嵗牍天容少伯五湖舟新开石室藏书穴别起神峰宝绘楼大阮风流应不减何时追侍竹林游
　　寄怀位中族叔
　　吾叔天下士英誉驰金石蒿目当世艰栖栖无煗席淮南幕府开三上安时策壮志郁未伸脱屣金闺籍言垂江上纶归卜谯城宅缥笈富藏书黄金多结客嗟予生不辰髫龀遭竒厄流离婴白刄门户谁能惜大江千里外一姓吾宗祏生死不见闻岂若东西陌本是分形人反作参商隔今春得好音迢遥相慰藉停云畅逺情尺素传芳泽因思兵燹仍转觉乾坤窄涨海满风尘羽书纷络绎朱方长荷戈南诏悲行役索居同覊旅世路安从适敦族贵具迩传闻自夙昔愿言长比居式好永晨夕
　　寒食贲潮扫墓感赋
　　兹辰方熟食理檝赴寒流鱼菽春供祭松楸暮起愁丁年多折蕙丙舍半荒邱誓墓知何日江湖愧魏牟
　　清明日病中作
　　初除禁火入清明榆栁新烟次第生多病未能工服食避人应得罢将迎柔荑细蔓青堪襭艶蕊繁花锦作城弹指春风三月暮幽居何必羡朝荣
　　上己日过汉蜚一径园饮
　　积雨园林禊事迟孟公投辖属芳时旧传觞政依金谷新起山堂似习池磵户泉声寒戞玉药栏花影细分枝尊前莫惜如泥醉胜防明年未可期
　　春夜梦贻上
　　王生不见久寂寞风尘里再改白榆烟一剖江心鲤春城伏枕余夜雨摧桃李梦中频见君粲花启玉齿折腰非素怀浮湛聊复尔相赠广陵涛沉绵为君起
　　春隂黯长夜雨叶无留响灯烛炤空堂余光扬素幌故人入我梦披对青云上长安霜月夕气色飒萧爽高枕忘晨昏微吟互忻赏离忧结窈千里通来徃胡为氷玉姿俛首覊尘鞅筹笔困斯人因风发遐想
　　问鉴公疾
　　春气连阴满緑芜山鸠日日引鸣雏殷勤问取维摩疾丈室绳床好在无
　　鉴公兰若小池滨曲径疎篱颇率真开遍樱桃千万树竹炉榆火送残春
　　三月十五夜月自正月来无日不雨是夜始见月色赋十韵
　　元夕张灯罢春朝尽日阴鸣禽犹格轧芳树尚萧森碧草长堪结浓花冷不禁邻杯倾黯淡山屐废登临竟夜空阶雨繁忧伏枕吟金波宵乍涌朱户影相侵晕气浮轮满寒光入照深风飘初濯练天挂欲横参和旭晨难定多时陆向沉梯云寻秘术挹取贮衫襟
　　遣小僮问元景侄病
　　汝病今何似春郊检药方休吟白团扇莫带紫罗囊竹蚁芳林宴花枰小墅香慎防他日事垂老慰高堂
　　苦雨叹
　　入春常苦潦破块亘千里中更两月余浸滛不知止稍稍浴咸池少焉旋复已女桑菀且枯人栁僵难起万木徒向荣无论桃与李阳气恶沈郁积阴乖物理昨闻殷其雷乃在南山趾倾崖骤雨集江湖流弥弥田家为余占乗船行入市土膏己覛发东作今方始二糓苦不登三农饥欲死陵襄岂病尧天漏同忧杞安得鞭羲和一照生忻喜玊烛四时调防阶平若砥
　　春日病起有怀金子旭曙曹子飞雝
　　金生吾臭味托契八年余入抱荆山玉怀人蓟北书青云行自致白首分非疎寂寞文园里飞鸣一起予石友时相念京华久未回秋槎扬子渡春酒杏花杯异骨千金骏雄文八斗才十年兄事汝风雨忆追陪立夏前一日与客昼饮得飞雍南宫揵音因念亡友綗闇
　　残莺新絮暮春天忽忆京华客未旋草阁清酣倾碧酿蘂宫芳信见红笺同心尔结王阳绶先路吾惭祖逖鞭若念竹林游宴日君应挥涕仲容贤
　　喜飞雍登第因追忆湄棫岳一二徐子
　　清和风气近朱明晞髪松阴弄晩晴北极飞龙新射策东阿绣虎久知名遭逢应有弹冠慕思旧还多宿草情屈指同游今更几待君高视慰生平
　　五日即事
　　张具高堂试酒鎗新松新桂午隂清迹隣海鸟应无忌身着荷衣亦自轻家计仅存三径菊山肴不羡五侯鲭惊心吾土多烽火那得灵符与辟兵
　　寄钱子青时客雷明府署中
　　萧寺论诗坐夜防故人南北寄书难暮云春树频囘首草暖莺飞几倚栏清荫分虚幌闭暗尘生榻画梁寒知君抱得豊城宝仙令还能拂拭看
　　席间见歌者识其面乃亡友徐五湄棫旧时青衣也感赋二絶
　　寂寞黄垆事已非梁云袅袅月辉辉春风羡杀红襟燕长傍乌衣巷口飞
　　雕梁画栋暗生尘谁向堂前问主人清夜西园怀旧侣防膓声里月如银
　　夏日杂诗仿晩唐体
　　浇花
　　闲庭清晓静无哗鸱吻西南见月华汲得杜陵溪上水浇来彭泽径中花方池欲涸逢山雨小幔偏深防日车留待重阳霜落后东篱岸帻醉流霞
　　晒书
　　南窓辟蠧爇芳芸锦轴牙籖巻细分自有青箱传旧业不须金匮发遗文藏书柱下云长防防帙松间日未曛少作雕虫应已悔令人深媿郝叅军
　　苦热
　　炎云张盖旷无端暑暍侵人气欲干河朔旧游思纵饮山阴幽兴忆清寒宫氷玉井知谁赐仙露金茎岂易餐此日折腰驱作吏未行已觉宦情防
　　忧旱
　　年来臯壤寄行踪生计闗心在老农不见零陵翻石燕空传阙里祀泥龙贲湖春涨环如带赭岭炎云幻作峰为问汉廷贤长吏可曽省豁向提封
　　夏日杂兴
　　禺午垂帘夏日长幽居雅称芰荷裳浓阴倚幔侵人緑晩籁鸣松拂簟凉无奈休文成委顿亦知中防本疎狂避喧且作深山卧醉倒牀头竹叶香
　　红尘何地着清凉闭户依然氷雪乡新种菊苗盈尺翠旧栽松树过头长人间岂有安期侣枕内应无苑秘方大药黄金君莫问且慿白堕送流光
　　七夕
　　一叶堦除下井桐晩凉被酒倚微风明河清浅月轮上高树扶疎云影空家似茂陵常谢客年齐潘令早成翁佳辰屈指经多少不在他乡即病中
　　螺浮给諌以辽参见赠病中伏枕赋谢
　　内经夙擅参苓品本草还传服食功忽枉瑶函来石友顿令病骨起秋风闭门白日供高枕极目层霄送防鸿深谢衰慵无以报一生长处药笼中
　　钖山道中与陈泰和别
　　风定夜寒増河流一夕氷晨星栖岸艸晓月挂渔罾慧水沽新酿梁谿得旧朋客程应计日前路入兰陵
　　登梅花楼晩眺
　　梅花不见小楼空楼外羣山窈窕通薄暮人烟浮竹翠隔溪僧呗逐松风清雕对撃寒原上白月高升落照中欲向楹间留姓字旧题埋没草成丛
　　丹阳道上
　　高岸登跻苦流澌利涉艰寒霞环映水落日半啣山霜雁随阳至风禽薄暮还谁能长作客漂泊损朱顔
　　道经维扬晤王十一司理留赠之作
　　长安雪后怅离羣此日开樽对夕曛箧里齐纨经嵗字梦中春树隔江云芜城日色寒逾淡隋苑钟声晩更闻与尔交情真不浅相逢寜复惜沉醺
　　春来风雨夜窓虚卧病何人问索居蓟北三年鸿雁影江天八月鲤鱼书西亭叶落离筵晩东阁花残宦兴疎明日秦邮囘首处寒波重愁予
　　京口
　　由来京口地四防古今同方镇南徐重营屯北府雄清江天堑设白骨战塲空几洒河山泪西风落照中
　　渡江
　　不辨水云色浩然天地空渔舟纷击檝鸟道疾排风嵗月淹行李江湖任转蓬南方今正苦矫首叹飞鸿
　　雨中宿宝应城外
　　白马湖边雪浪奔高厓古木欲平吞天临泽国常多雨邑少人家只似村宿草几迷公路塜慿轩一吊孔璋魂风尘满目无知已羡尔当年国士恩
　　过邵伯湖
　　斜曛低驿路马首怅何依晩渡潮争上寒塘人独归溪鱼时自掷水鸟惯卑飞愿逐垂纶者长歌入钓矶
　　高邮州
　　叶路离亭树残碑古驿程寒声风截雨晕气水围城闾左多悬磬江南未寝兵甓湖千百顷潮落种香秔
　　淮角楼
　　嵗暮辞家作逺游长途霜雪敝征裘那堪宻雨斜风里独傍淮南古戍楼
　　贫妇叹
　　姑苏城外清濠上大者官船小客舫鳞集云屯晩未休风鬟雾鬂来相傍向船长跽泪四垂手防弱女怀抱儿行人问妇何所苦敛衣起立徐致辞家住毘陵北山里良人本是千金子自有田庐乐嵗时还余僮仆供驱使一朝不幸值践更县符府檄何纵横官家税一吏税五里胥溪壑犹难盈忽闻征南大兵至趣令军需仓卒备催符如雨络绎来此时漫説新安吏二月新丝三月谷卖田不给还卖屋僮仆逃亡家计无良人泪尽双眼枯遮莫无顔栖故里朅来乞食走呉趋呉趋客店聊饘粥计食千钱过一宿两儿三女年比肩饥来只觧牵衣哭七口艰难仰一人他乡况是妇人身已知旦夕填沟壑尚忍须臾诉苦辛语毕还闻呜咽久逡巡似愧红顔厚哭声错杂未分明説苦终时不去口可怜天地未休兵江南往往多横征道傍观者听妇叹怆然终日皆心惊我闻王师渡闽海夏门舟山次第平安能刻日销金甲处处春风鼓腹声
　　韩侯钓台
　　王孙垂钓楚江隈此地犹存百尺台台上不堪囘首处秋风长乐土花开
　　漂母祠
　　一饭千金迹已陈祠堂犹与钓台隣滕公萧相空知己物色还输第一人
　　逆旅
　　野色慿轩晩河流入望空一星霞外烂孤雁日边红逆旅人争席虚襟自御风嗣宗称旷达何必泣途穷
　　薄醉
　　车马频南北川涂自古今悠然风日暮冉冉嵗华侵杯落惊弓影乡遥喜足音客情聊薄醉倚膝起呉吟
　　越溪行
　　越来溪公莫渡行人隔水呼唤频舟子掉头不肻顾波平如掌帆不前碧湖澄静生寒烟县官封船供应急经今一月还复然公家用物有定数民间那得知其故日日官船进女城依然船数不加盈昨闻大师至已泊南濠隈太守亲自出平明骑马来官来犹自可兵来烈如火弓刀装小舠人马乘大舸越来溪公莫渡捉船未已还捉人劝君漫出城西路
　　老翁叹
　　晓发秦邮驿晩投界首村炊烟寒未起十室九闭门道傍老翁长叹息此地由来称乐国大兵顷者一经过顿令闾里无顔色持刀投石碎门户百物纵横恣所取击豕刲羊事酒筵趋迎犹恐逢其怒此恨吞声何足道妻子堪怜不自保今年犹有两三家明年飘泊成荒草我闻此言凄恻久自发呉阊经界首但逢逆旅多致辞处处烦寃如一口老翁此语最酸辛可知艰苦皆身受谁言横海建竒勲用兵不戢徒自焚江南巨丽佳气色须臾萧索生愁云稻梁鳬雁一朝尽健儿跃马犹纷纭当年空笑鱼将军
　　青驼市
　　烟火隔冈生青驼小市名氷髯吹自结沙眼射难明溷迹人争贱冲寒命亦轻扶桑何处景驴背曝朝晴同子玉琯朗璧人家渭臣子服两兄登可中亭望月
　　山径夜色深行久乃见月竹树吐幽辉清寒沁肌骨寒射山下泉清数石上发气色浮孤高琳宫何突兀上方人语静一灯影林樾取路登虚亭置身转飘忽同游五六人浩歌悄然发坐久月始中星尽长河没苦节届秋冬覊魂滞呉越万感中夕生顿令清兴竭
　　秋日重游虎邱题壁
　　曽防春酒上春山醉后题诗满壁间囘首山川千古恨侧身天地几人闲白杨树老阴初合红蓼花残色渐殷向夕西风动林樾斜阳影里一僧还
　　忆着春衣买墅游重来岚气肃高秋山川依旧分呉胜风景还能泣楚囚青女有时囘素律白苹何处诉离忧遂初赋在寻应好拟筑茅堂傍虎邱
　　重阳后一日登等慈阁眺望
　　客里登髙九日过诸天楼阁出藤萝石林暝色浮秋爽浦溆风帆入望多摇落情怀枯栁赋覊游踪迹五噫歌防鸿向夕南飞尽无限寒云锁雉罗
　　长至日登超果寺楼眺望
　　上方楼阁逈百里见秋毫坠叶清霜重翻云白雁髙寒灰吹欲动暖律问谁操早晩年华改安仁有二毛苍苍天际色山水郁相盘久客衣裳薄横空霜露寒人烟浮逺郭鸟路拂危栏不尽登楼兴惊心节序防
　　晩泊
　　孤舟栖泊晩霜霰满亭臯日暮水云合天寒星月高浮名轻去里苦调怯挥毫赖有贤宾从开樽劝浊醪
　　舟夜
　　薄酒难禁夜轻舠仅着身荒鸡鸣戒旦寒犬吠随人乡梦追思苦呉歈迭唱新故园俦侣在卧起见情亲
　　夜宿客楼口占
　　云嵓一片月犹近故乡明丙夜清霜集丁年白髪生姜肱寒拥被伍举恋班荆远道应回首髙楼此夕情
　　北行留别同寓亲友
　　驱车指蓟北此去路漫漫愁欲凋双髩贫犹恋一官行侵晨月白坐对朔风寒珍重樽前意髙歌夜未防
　　醉后题道院壁
　　嵗宴犹为客朱顔镜里残栖迟真欲老寥落孰为欢小径松烟暝空坛竹露寒越吟良自苦何必戴南冠
　　平原客店
　　平原一片月寒影净如霜驿路人千里家书雁防行覊愁空白堕节候又青阳应有江南梦先春到故乡
　　渡沂水
　　沂水清堪浴缁尘尔若何天低平楚尽野旷夕阳多世路空搔首乾坤尚荷戈故园春事近归计莫蹉跎鱼沟逢子吉南来因于马上问讯时与其令兄嵋初仝行
　　忽覩云端雁影过联翩今日渡黄河莼鲈江上秋风起兄弟天涯谪宦多滞迹南冠初报罢献书
　　北阙竟如何金鱼一掷便归去花满春江緑始波
　　蒙阴
　　羣山争一径城郭枕平冈郭外少烟火城中多夕阳
　　淮阴舟次
　　春回江上嵗将终早发扁舟水浸空淮浦清翻蒙汜日射陂低渡石尤风倦游暂得辞覊旅泛宅犹然逐转蓬北去南来无限事防防谁得似飞鸿
　　月夜宿长清旅店感赋
　　亦知冬夜永客里更如年皓魄仍同照愁人祗独眠峭寒加酒后归梦及春先何日钩帘坐相防看月圆
　　维扬访王十一司理留醉
　　故人风雨忆周旋问讯江闗日暮天且自相逢倾五斗须知不见已三年林中素披香雪亭畔轻隂泛碧鲜客里如归忘嵗月何妨一舣竹西船
　　竹亭
　　盖竹成孤亭萧疎见高寄泠泠风露深日夕生寒吹中有微吟人披襟落空翠
　　鹤柴
　　筑柴养双鹤萧然物外味夜深清唳集飒沓高秋气但有凌霄姿何必乘轩贵
　　读贻上诗
　　王郎满箧惊人句防向归囊墨尚浓明日凌风渡江去髙吟江上最髙峰
　　酬贻上见怀之作
　　不见王司李清江空芷兰寒潮三百里风雨上淮安虎豹天门闭龙蛇夜壑寒漂零人共惜情至似君难
　　维扬赠李蠖庵司理
　　济寜名胜干年在百尺君家太白楼酒市金鱼长寂寞杏林人物见风流甑山横矗孤髙色河水慿陵万顷秋今日龙门还御李竹西亭畔古扬州
　　维扬舟次晤毕淄湄司理有赠
　　旅食维扬嵗欲终迟君小艇夕阳中髙文一巻濯氷魄清梦多年绕雪宫吏部清狂真不减禁庭颇牧若为同兰陵莫自伤淹滞长啸五湖烟月空
　　防沟除夕
　　南浦维舟日欲沉防沟东下大江深烟波一望愁无极家在秦山谷水隂
　　秦皇山下暮潮新髙士湖头水气春此夜孤舟千里客经年书札隔江人
　　除夜防江舟次赋别贻上
　　桁上寒流涌碧莎城头冬日照嵯峨水乡作暖如新夏雨气徐生防素波访戴兴随残臈尽渡江春在故园多平山尺素如相寄他日秦溪问荷蓑






　　松桂堂全集卷七
　　钦定四库全书
　　松桂堂全集巻八【壬寅】
　　吏部侍郎彭孙遹撰
　　元日就贻上饮
　　晓郭万人烟春江孤客船星河回曙色云物吐朝妍北阙龙飞日东皇凤纪年汉廷方上计越客此归田风景纷如昨流波浄可怜钟残隋苑里花发蜀冈前胜事今何在征途境屡迁故交情似水开宴酒如泉送别留诗句将遗损俸钱夜归城北路醉咏竹西篇空响潮鸣枕髙寒露满天回思东阁兴清梦正飞悬
　　戱答贻上
　　赋得香匳最有声偶然托兴写倾城道心近日清如水不落人间薄幸名
　　防沟晓发
　　朝日棹歌鸣还为江上行寒芜犹碧色小鸟作春声烟岫层层出风帆面面生不须穷逺目吟眺有余情
　　步懐贻上
　　风日依清晓空波匹练明相寻步渡已失广陵城江岸舟初放春潮已平还思何水部官阁眺新晴
　　渡江
　　天寒江气深双桨淩空碧三山指顾间青苍非一色洲渚既平逺川原亦郁积中流驾巨浪髙踏鼋鼍宅孤峯入懐抱清晖照沙石翏翏风益驶愔愔日将夕言寻郭景纯更问神仙迹
　　泊江岸寄贻上广陵
　　晩潮未上早潮收一艇乗风下润州恰向江南望江北水云无际不胜愁
　　扬州懐古
　　惆怅繁华事已非寒波缥缈夕阳防雷塘雨过山花碧步云开木叶稀自昔叅军多感慨重来水部惜芳菲离宫别馆今何处坐见孤蓬日日飞
　　草生城阙郁崔巍陈迹千年吊落晖南国绮罗悲帝子东都花栁灵妃云山一去秦淮海歌吹空传杜紫防怅望烟波情不极春潮如雪送将归
　　过新丰镇
　　新丰古道防舟行日落轻帆片片明襍树初青难辨种乱山空碧不知名江流曲折生春水霞气依防媚晩晴独上河梁一长眺川原烟景正凄清
　　丹阳道中寄贻上
　　百折丹阳水扁舟晓渡难平畴初放碧春雨薄生寒锦瑟人将老青云兴欲阑练湖行渐近新緑满渔竿平川萦百曲寒雨压层波浅碧千畦润殷红一寺过暮云依树尽逺水入烟多此地生香草懐人奈逺何晨光生牖隙烟水淡溶溶卧聴春朝雨遥闻晓寺钟平芜随地緑归思近乡浓到日梅花发南山好曵笻沙鸟集船头寒塘清浅流人家烟四合水气日浮孤暮有停云思春生去国愁征帆何处落风雨一归舟
　　丹阳观十字碑
　　让国髙踪不可追蘓台麋鹿久堪悲榛芜丰碣今何限千古清风十字碑
　　练塘
　　一叶练塘舟扬帆复顺流西风如有意相送过常州
　　吕城雨泊
　　古市平桥跨水津欲寻旧垒已荆榛十年萍迹长如此千载呉防解笑人陇麦因风吹浪细林梅冐雨作花新南来景物多惆怅且泛垆头酒味春
　　舟中夜雪
　　夜雪压舟重风清落枕长觉来人语静一犬吠寒塘歴歴闻残雁遥遥度晓霜江南今夜泊客意似潇湘
　　横林舟次
　　此地倪元镇挥毫旧有声数家临水曲防树着云平竹木参差秀林峦澹宕清今朝登眺处身在画中行
　　梁谿舟次望九龙山
　　梁谿一带抱孤岑水尽溪回洞壑深三让城荒空草木九龙山逺怅登临悬崖急雨石泉落翠竹苍藤鹤涧隂约畧前游经四载依然春色满平林
　　吊周孝侯祠
　　旦射猛虎南山头暮随云间二俊游一朝致命死疆场竹书血食还千秋腐儒局促事乡里白首章句空一邱人日泊虎邱山下先遣奴子陈徳东归问讯
　　人日晴晖敞太虚石湖烟水放舟初春风不送双兰桨锦里空传尺素书小坞梅寒防雨歇长堤栁暖夕阳疎道衡欲赋经年别雁后花前思有余
　　山塘
　　山塘风日好云木互层隂不尽平林秀如蔵万壑深苹波通小檝花屿下鸣禽坐久生清思泠泠起梵音
　　泊潍亭
　　娄江此去路重经凄切呉歈不可聴咫尺家园归未得参横月落大潍亭
　　舟中望昆山
　　昆山一片石时与白云侵领此岩阿秀知予邱壑心天低孤塔影人住数峯隂定有烟霞客相依共结林一岫俯川陆天晴翠欲流不嫌城郭近转觉石林幽白日楼台暝清晖岛屿浮春山浓似画黛色扑行舟道院晓起欲买小舟往沙上看梅以雨阻怅然有作
　　欲向清谿问胜游春隂初合水边楼已虚沙口看花约空买江南聴雨舟竹坞云深天易暝石坛鸟下昼长幽上清玉笛凄凉弄吹落梅花满院愁
　　春雨
　　江城经日雨无复踏歌声乡泪随花尽春愁似草生烟中斋磬发云里午鸡鸣便拟游方外移家傍玉清一望轻阴合萧条独倚阑忽闻风雨集转使别离难草色侵行迹花枝怯晩寒所思愁不见竹露滴空坛
　　松竹生寒吹凄清戛石幢空斋闻夜雨春色满娄江垂栁抛金线飞花防玉缸他时同剪烛相忆在西窓暝色同云尽闲庭碧草深春泉鸣磵户山鼠下松阴冲雨过残雁惊寒响暮禽坐看芳树晩飞雪满园林
　　和二兄除夕见懐之作
　　淮阴南下片帆收晩泊防沟古渡头逺道弟兄悬夜梦隔年风雨入春愁空江木落频回首小院花开定倚楼若问闗山千里客天涯涕泪满征裘
　　南还至娄东得兄仲谋寄懐诗次荅
　　客子辞家嵗月遥安仁已觉髩初凋空怜芳草生凄碧忽有新诗破泬寥海雁回寒残影尽园梅经雨暗香消娄江西望迢迢水思绕闻琴旧板桥
　　舟经外江镇
　　一艇沿溪转清流曲曲迷桥通丁字水篱唱午时鸡分陇花田润成行竹树齐江村春气早草色已萋萋
　　新栁
　　春风春雨正防防垂栁垂杨色渐青京兆眉匀犹浅淡楚宫腰细最娉婷轻寒尚困三眠态小碧虚笼十里亭他日防桥肠防处骊歌凄切不堪聴
　　白鹤江
　　落日依轻舫空明水上窓人家多竹篠仙宇拥灯幢塔影青龙寺涛声白鹤江九峯横秀色天际见双双
　　结交行赠陈确修
　　结交寔难白首如新一朝邂逅便托契知君本是湖海人去年作客华亭县叩门载酒来相见朔风腊雨雪作花欲使愁人忘岁晏今年着屐九峯头缟带重来问旧游袖中防有氷雪巻置我嵯峨百尺楼可怜覊客无顔色感尔交情三叹息世事多扬弱水尘人生莫羡扶摇翼莺花照眼栁拂巾东风淡荡吹芳尘与君挥手自此去一问桃源洞口春
　　寄家兄仲谋
　　吾家仲氏老岩阿隠几沉防近若何燕子帘栊迟日静木兰庭院落花多秋枰昼冷闻黄鸟蜡屐春闲长緑萝为问亭常寂寞谁人载酒数经过
　　寄家兄子服
　　客楼拥被集秋声兄弟天涯急难情落叶一辞呉苑树离鸿逺度广川城停云此日愁南望聴雨何时话北征为报庭前红芍药一樽花下待同倾
　　寄幼瑜弟
　　游丝午幙日初长曽索防吟赋海棠客子正悲芳树晩名花还发去年香淀湖水緑舟容与秦峤云迷路茫小谢风流频入梦应怜春草徧池塘
　　寄汉飞
　　名园永日畅登临念尔栖迟物外心花榭细翻红药影草堂频换绿萝隂风前惜艳金铃小月下徴歌玉深早晩羣贤修褉事清泉白石定相寻
　　寄徐六琯朗兼讯家姊起居
　　西风八月送行踪霜雪闗河即次浓岂谓生还犹有日空劳死友逺相从梦回小阁重阳雨愁聴寒山半夜钟别后已看春律转寒灰不照孰为容
　　客里思君一倚楼莺花开日小窓幽牙籖朗润无尘杂彤管清华有唱酬题画新篇称絶调吹笙丽句最生愁却惭谢遏才将尽林下风神忆未休【家姊有银河吹笙及和予题画诗最工】
　　次韵答苍水
　　僦得客楼如囷大开门风雨供髙卧茸城春酒万斛倾垒块郁然不可破君家兄弟天下才二俊当年未得过开樽洗酌留我醉春衣多被酒痕涴何须丝竹与管弦粲花往往生咳唾髙堂爽垲清絶尘图书万卷竹千个空堦雨急灯烬寒虚幌风悬防檐堕呼卢办作袁彦道狂吟直压陈惊坐中往复两相忘不知谁主谁宾佐夜分客去君亦醉峩峩玉山崩一座诘朝赠我瑶华篇写遍莺花娇阿那人生但得俦侣佳穷达何必悲轗轲援毫酬尔郢人词更索君家长公和【长公谓阆石】
　　题曹雅推石鏬校书图
　　草堂一夜雨绿遍前溪树幽人独往来日涉还成趣春山万叠深春水千顷碧借问隠居人何如辋川宅
　　次苍水扇头韵
　　客中二月换春衣一问三江旧钓矶几日西风潮正满縠文深处见鱼飞
　　寄懐百防
　　弱冠追随旧社前中更风雨两茫然延津剑气今还合流水琴心尔自怜别后防看江上月春来又见草如烟亦知不浅文情在长事爰丝二十年
　　呉门得百防见懐诗次韵答寄
　　髙天木叶下孤舟憔悴还为蓟北游从古销防惟惜别可堪送逺及悲秋燕云泪满鸿千里板渚花残水一沟今日呉江烹素鲤尺书端为故人留
　　葑溪访珠来看园中鸎粟花还就云客兄饮作歌
　　金阊亭畔送春归杂花落尽莺乱飞客子倦游不得意朝来又换纎絺衣出门偶向东城陌一访东城灌园客园中开遍莺粟花五采缤纷非一色此时洗酌向花饮花明酒冽深相映近前折花当酒筹花枝袅袅过人头风光若此君不醉人生扰扰何所求富贵本浮云文章亦敝帚我今归小山栽花还酿酒栽花宜多不宜少荒畦十畆应环绕酿酒须教樽不空酡顔常比花色红日倾此酒对此花世上真有浮丘公
　　次韵答客羲
　　此地吹壎客髙风孰与同避人逃姓字学佛得神通茂苑春将老清和日渐融坐看庭际树青桂已成丛爱尔栖禅地全胜安乐窝自能忘岁月不厌数经过白社尘心尽青衫客泪多言寻方外约随意卜岩阿
　　重过梅花楼
　　今朝风日好初地再相寻转觉红楼逈新添緑树隂定钟人外发山翠晩来深归路经林水清晖照客襟
　　重登虎邱山
　　包山之外千万峯此一片石堪共语岩扉日暮少人行云木清隂淡如雨杜曲老人隠者流挈我重登最上头扰扰浮生无住着不知能更几回游
　　舟中见燕子作
　　越燕初来社事稀聮翩争傍小舟飞低空忽堕红襟片入座徐褰翠羽衣游丝迟迟白日静平波一望成千顷水面无风彻底清分明照见差池影下拂清流上掠天依人应更得人怜万转千回还未息忽然坠地如无力山城防日雨兼风莺花零落飃残红细啄香泥过林去飞入谁家帘幙中
　　上曹村相国三十二韵
　　圣主垂裳日元公补衮辰五云纷气象万类荷陶钧帝用盐梅寄人瞻桃李新台星环紫极馆阁敞平津一作斯文主羣登上席珍荒庄寜有意投笔本无因玉笋皆时栋龙门尽国宾四维咸被泽六诏未称臣马援驰蛮徼唐防拥使轮庙堂资算畧帷幄叶经纶遂有旄牛贡何论越雉驯雍容三府歴调剂八风均伊吕垂前烈萧曹谢后尘量羣自纳清极岂嫌贫宅少成楼地家无曵帛人入谁知禁树出不问车茵骨鲠还推重文章孰等伦勲庸由学术忠孝见深淳倚毘匡时切岩阿托兴真悬车当献嵗赐沭有全身丝竹东山趣林泉緑野隣春风呉峤满渌水石湖滨往往笻出时时泛艇频芳樽张月夕雅咏集花晨宾从多英妙芝兰更郁峋鲰生甘寂寞先业坠艰辛壮志千秋在沉寃九地湮裴徊辕下足憔悴辙中鳞已分寻黄绮谁为彻紫宸通门惭孔李再世念荀陈礼遇山齐重恩光物自亲寒灰如可照愿得借阳春
　　赠潘仙客太守
　　夫子间气英郁郁瑚琏器一擢夏官郎再典秋闱试帷帐穷天渊网罗皆云骥兼此文武才永为廊庙寄驱车向渤海神京三辅地刀剑犹纷纷斯民未知义易俗多苦心报政洵优异是时
　　先皇帝注意循良吏蔀屋腾歌謡御屏留姓字方期岁九迁忽讶言三至萧然解组归形神逺无累父老既留行儿童亦挥泪左迁何足忧荣名在百世伊余执鞭情十年深寤寐今见紫芝人愿托青云士季路信一言刘重片刺冀回黍谷寒得奋天池翅明谊结中心千秋义无二
　　施有一席上聴歌作立夏前一日也
　　洒遍江河泪万行那堪春尽尚他乡鹍弦雁柱多凄恻不待闻歌已防肠
　　絮飞花尽雨防防人在金阊古驿亭莫唱春归肠防曲此声凄切不堪听
　　山堂风雨正凄凄一曲新词听欲迷满座宾朋静无语春云冉冉向人仾
　　何处声传子夜歌髙云不散玉嵯峨雪儿解道风流句不及君家问字多【问字有一歌僮名颇有面首】
　　四月初三日作
　　闲居适新夏百卉皆荣腓青阳谢成令朱明丽朝晖松竹含贞萋林峦吐清辉鸣鸟下茂柯向人如相依流览有妙理新故靡停机我亦无心者随时御葛衣
　　髙堂列黼帐襍然进齐优箫管吹叅差妙舞兼清讴境去态仍在器往声还留涉想每多妄防心亦愈流此中有实义本与静者谋不假思惟得岂从闻见求
　　大本无味大音本无声至乐既忘言极哀徒怆情乃知天下理非由言象呈名者非其至至者无能名所以维摩诘黙然义已明
　　越人善泅水呉娃工走马盘旋风电中出没波涛下当其呈技时意思何潇洒与物既相忘我形亦自舍岂惟无我心并无无我者
　　赠顾蒨来吏部廿三韵
　　阊阖中天啓鹓鸾禁寺翔紫泥初入捧佳树已成行画粉神仙署薰衣侍史香儁同裴叔则清是顾长康当日新更始诸曹举大纲品题澄水镜故事罢山郎铨局推通简时贤少颉颃在公仍夙夜赐沐有辉光江左风流旧龙门雅誉当瞻星文粲粲挹海量汪汪身作儒林冠胸将武库蔵人皆尊哲匠君岂问荒庄北阙存深眷东山久属望云霾看立化日月亦何伤下士泥涂贱穷居海峤傍白鸥成伴侣赤鷃自榆枋忽有三言虎能飞六月霜沉寃埋土壤髙谊薄穹苍宛转加垂手殷勤见热肠片辞乔岳重万里润河长欲使寒灰起还令百草芳羽毛端自惜毫髪竟奚偿千载存明信于公义不忘
　　喜客羲过谈
　　入清和嵗月侵草堂快尔更相寻茶烟未防炉中火竹树初移午后隂谁向河头来卖水却从弦上去听琴坐深鸟语花频落何处堪征不住心
　　问家兄仲谋肺疾即用来韵却寄
　　茂苑开君病里书遥知谢客防行车湖山极目春游嬾风雨懐人午梦疎旧社酒徒今寂寞故园花事近何如杜陵最有忧时疾髙枕南窓四月初
　　海天千里浩烟波绿水平堤覆软莎蜃气春深浮岛屿雁行云防隔关河莺花三月风光暮丝竹中年感慨多惆怅不须征往事佳辰冉冉客中过
　　柴门深巷昼长闗廿载逃名髩渐斑芳草久埋张仲宅幽兰空佩楚人环残春伏枕甘蕉下薄暮投林倦鸟还料得疎狂时纵酒竹林清兴未阑
　　欲慿双鲤去云安经嵗离情问讯难偕隠髙堂华徤织缣小妇锦机寒新篁坠粉含清露红药翻风下曲栏兄弟相思不相见故乡迢递海云端
　　寄问家兄子服卧病
　　呉天南望一伤神伏枕髙楼送暮春牍鼻漫怜司马渴牛衣不厌仲卿贫病中樱笋轻酬节雨后松梧緑防人我亦江湖牢落久楝花吹遍客衣尘
　　初夏游东禅寺
　　夏日媚新霁山水多清音闲云偶然出步至东禅林寂歴钟梵响萧疎水树隂流泉下石涧戛然如鸣琴草花一一开上有间闗禽老僧不相识宛若夙相寻真赏方在兹髙懐匪自今坐对黙无语各有物外心胜因了可悟妙义良所钦
　　答客羲
　　迷离扑朔辨雌雄玉麈绳床话苦空不觉春归今又夏吹来池面尽薫风
　　狂来对客吟诗句老去荷锄种秫田醉语二豪聊尔尔卿须归去我还眠
　　易易难难何处分昔惟厐老近惟君看来只是河东豕拈出还空冀北羣
　　大地从来无一字小儒空复费三余从君乞取传薪火烧尽从前万卷书
　　又作四宾主句答客羲
　　金屋银屏絶代人梦回闗塞未分明停针日日腰如削不信牵纒是有情
　　呉山越水遍浮家浪把无涯逐有涯今日山中闲独往鸟鸣蝉噪静无哗
　　夜来山雨过前溪新緑深深上衲衣语言文字都忘却闲读南华注马蹄
　　延津宝剑是双龙一跃还生八面风击破太虚无一事左防玉女右青童











　　松桂堂全集卷八
　　钦定四库全书
　　松桂堂全集巻九
　　吏部侍郎彭孙遹撰
　　题画
　　好山每如画好画复如真此解本难转谁为明眼人素箑一以开宛然岩壑趣不假买山资何须济胜具
　　和讱庵春日游支硎山之作
　　十里方塘放画舟笋舆蜡屐更追游花前欲洒杨朱泪海内谁怜越石囚照水绮罗明落日遏云丝管乱春愁玊堂学士风流甚一酌金樽散百忧
　　上洋农
　　嗟哉上洋农耕田一何苦种秔十畆余经夏不得雨陂池变为田禾苖化成土粒食不须言官税何从补里胥杂遝来追呼怒如虎抱耒入市防聊用质子钱子钱苦无多仅可供酒筵此日行已过后日还复然地着难永日流亡转可怜穮蓘虽云勤不如逢嵗年蠲租下明诏不若长吏贤
　　雨中舟行
　　平川一帯碧潺湲青浦城西刺客船如有如无宜麦雨不寒不暖簇蚕天坐侵衣袂怜新緑行近人家起暮烟欲寄相思伤逺道东风芳草自芊绵
　　客中漫兴
　　葑溪回帯古招提树影波光入望迷种竹新畦梅雨歇防花小院药栏低金鸡天上传消息铜马山东罢鼔鼙暇日不妨频载酒东林深处聴黄鹂
　　幽居有客近经过相讯长安事若何谪吏竞廻莬塞防王新渡叶榆河中原已见销金甲初服何妨老芰荷此去五湖应不逺烟波随地一渔蓑
　　芍药花开入夏初青云回首故人踈半年憔悴天涯客两字平安海上书小墅桑麻鸣戴胜髙台麋鹿下姑胥霸图销歇韶光改一枕春风午梦虚
　　繁花春尽尚嫣然七里方塘緑水边细雨踈帘书帙润斜阳孤店酒旗悬山中求友多黄鸟客里催归有杜鹃覊旅情懐消未得道公塔院学逃禅
　　云间送董苍水之繁昌
　　今我来茸城徃还君最熟忽然取别客楼中髙驾风帆向姑孰姑孰山川何秀丽千岩万壑相亏蔽荻港云繁锁驿亭赭圻日落摇江裔此地登临足快哉此行经月却须回到日正逢梅雨过归时应见藕花开我家秦驻小山傍经年不归相望因君更唱骊驹曲使我低回欲断肠
　　云间送友人归海上
　　相逢故乡人却在他乡处还向他乡折桞条送君仍到故乡去去路沿洄直向西峭帆髙挂夕阳低晓行泖口潮如掌暮宿当湖水拍堤君到家园能计日慿君一为传消息頽顔已自困风尘酒态诗狂消未得
　　客楼晩起
　　小阁朝寒客思慵润生衾簟雨余浓薄游已自经三度清兴犹然背九峰澄碧当窻官舍树踈声落枕上方钟高楼极望江湖濶一夜风雷起卧龙
　　五日风雨与家兄渭臣对饮
　　林木朝隮欝未开微凉飒飒集楼台弟兄客舍联床影风雨山城五日杯墟里孤烟沉白苎江湖新涨走黄梅乡心逺逐南流水柴辟亭前去不回
　　层隂漠漠接平芜急雨初收暑欲无五月轻寒侵白袷三江旅食冷青菰蒯缑欲问齐公子香草空怜楚大夫酒后慿陵千载思悲风吹入角声孤
　　卧病
　　卧病成吾懒知交迹亦踈坐聴高阁雨愁絶故园书芸火侵缃帙梅隂润玉除江南卑湿地五月尚楼居
　　病起
　　病起当清暑髙楼雨过初林传天籁入窻引夕隂虚越燕移巢去呉吟伏枕余江城淹岁月不为待鲈鱼
　　病中闻苍水归自繁昌以诗代讯
　　淀湖五月片帆飞徂暑还家换客衣客里送君行作客还从客里见君归
　　五茸城下记相逢姑孰亭邉问去踪却笑长卿游未遂依然抱病客临卭
　　空馆无人卧起迟扑帘梅雨益凄其楚天北望思君日正是宣城见忆时
　　天马歌寄畹九
　　君不见天马来西极俶傥权竒人未识奋身忽上阊阖门化若鬼神之不测又不见怒鹏横絶汉翻然直起天翰凌空一籋九万里毛羽纷纷何足筭君今二十正盛年才华杰出流軰间龙媒絶影非难事羊角培风亦等闲人生贵在抒懐抱一跃云津犹小小百年事业何其多丈夫立身须及早尔复髙堂有老亲十年于汝责成人红顔白发不相待恒恐花开非我春畹九复畹九为君思之乆年华驶若隙中驹少壮应须努力否乃知古人捧檄有深意富贵浮云亦何有
　　送宋尚木之任潮州
　　一麾出守见风流碧海苍梧复胜游去路江云驱溽暑到时岭树入清秋金城逺跨湖山盛玉简深探洞壑幽仙吏自然无俗韵褰帷还得近瀛洲
　　晨起成一诗
　　客有登楼思经年尚薄游城乌犹晩集林叶已先秋托兴鲈鱼鲙懐人桂树舟江潮通谷水空逐故乡流
　　秋夜絶句
　　飒飒西风入旅愁江天迢递独登楼故园此夜堪肠断露冷山堂桂树秋
　　戏赋鵞头
　　金沙呉东升善为星学寓于云间云间人以鵞头目之呉语谓人不慧者曰鵞头也叶炳霞路湘舞皆与东升狎为赋鵞头诗十二韵索予和因戏应之
　　是物宜驯玩依人饱粃糠品形生自卵辨族羽如霜波渚驾同泛池濠鸭并藏桞娇黄尚嫩笙暖韵轻扬素练溪堪濯银肪玉可当清波红掌映白毳绿苹香地擅昙村胜湖临讲院长葅珍齐入馔芍药细为糖阳羡笼偏小于陵客漫尝片腴悲邓叟一脔傲刘郎庖割宁知命肥甘实起殃寄声同侣者戒慎在壶觞
　　答孔厓秋
　　徙倚高楼吹朔风川原秋尽叶初红天涯岁晏谁相问曲里阳春尔自工雁阵冲云寒影断江声挟雨夜潮通凭栏忽有归与叹客路凄凉霜露中
　　送王喜赓还常熟
　　元礼龙门许暂窥十年生死见交期青箱世业传今日黄绮衣冠忆往时萧寺谈松茗熟南窻散帙竹风披征帆一发虞山道浦雁江云寄所思
　　湖上兰桡去住频寒流无际欲伤神经年岐路无知已几度他乡别故人白雁分飞帆影疾丹枫摇落客愁新归舟载得鲈如雪莫厌江城旅食贫
　　七夕饮徐振子园亭作歌示歌起
　　七月七日暑未平清籁不至秋阳明园居谢客深闭戸千树万树皆蝉鸣晩来爱此池上酌林水清隂纷漠漠参差月出影渐髙露湿阑干梧子落主人好客不好酒杯杓不胜长在手容止风流絶可观谈谐雅令谁堪偶缪生狂态最不羣持杯吐气如烟云防夷滑稽转不竭一石五斗总未醺大声疾呼出门去袖怀饼饵遗细君酒阑客散块无侣淡淡银河粲牛女还把防酒问灵辰吾岂匏长独处
　　沈侯席上醉歌
　　沈侯意气何孤逈儒雅风流复谁并结客常倾六郡豪弃官新买三江艇我客江乡四序转与君相爱时相见文酒犹能恣唱酬登临每自陪游宴秋来摇落动离魂缱绻绨袍古道存邀骑帐下黄骢马醉倒花前白玊罇花枝入手酒光湿秦筝促柱氷丝急微呈玊齿声易哀怒拔青萍发上立感君意气为君歌当筵更尽金叵罗黄花已老朱顔酡丹枫欲落江水波岁云暮矣君奈何
　　和讱庵乞鹤歌兼呈贻上
　　玊堂学士谪仙人视草先朝墨尚新长安一夕秋风起忽忆江东紫帯莼窈窕玊峯天际落此中高卧何寥廓换酒常抛佩下鱼归装但载扬州鹤王郎本具凌霄姿郡斋无事闲赋诗竹亭鹤柴清如水为政风流自一时何以赠我九臯禽何以报之白雪吟二子风神堪掩映千秋寄托独遥深知君好鹤兼好山山堂谢客长闭关予亦无心市朝者终年抱耒心自闲岩居倘许寻前约白石清泉共往还
　　青浦舟次
　　扬铃击汰晓相催百里青溪半日回江浦秋深莼菜老汀洲水落蓼花开地通三泖潮争上节近重阳雨易来莫向天南更回首暮云乡树不胜哀
　　白龙潭泛舟
　　摇落蒹葭玉露浓座中賔客半萍踪何来画舫余青雀无复澄潭起白龙秋水孤芳搴杜若遥山九防削芙蓉可怜红叶秦谿道归棹经年怅莫从
　　送邵冕仲归余姚营葬
　　东还正值暮冬寒故里松楸掩泪防客子风尘惊短褐美人情绪托明玕歌残鱼铗霜侵舍唱罢骊驹雪满鞍同作呉吟君最苦越江归路更漫漫
　　壬寅除夕
　　呉客归时岁渐分庭梅已自吐氤氲寒灯欲尽经年话好梦难邀隔岫云入诵新诗怜骥子闻舂清怨谱桐君中宵更拨枯炉坐柏叶香残试再熏





　　松桂堂全集巻九
　　钦定四库全书
　　松桂堂全集巻十
　　吏部侍郎彭孙遹撰
　　正月十七日振仲七兄招往东郊园中观梅尽醉而返仲兄有诗因依韵成律
　　曲曲轩楹面面湖春醪初熟未须沽亲人海岛纷容与入座花香乍有无世态徒然争郑璞时名空自逐韩卢不如醉卧芳林下月落前谿雪满途
　　维申招饮牡丹花下不得赴以二诗答谢
　　春来日日困春酲髙枕虚堂午梦清正好开帘迎社燕不妨求友待林莺微寒尚觉花风浅迟日初薫谷雨晴珍重故人良防防飞牋空为欵柴荆
　　同人选胜促飞觞芍药花开正艶阳绕幕云深初度曲隔帘风细乍闻香数盈金谷催诗急漏尽铜乌卜夜长如此髙怀真不恶春愁何意苦相妨
　　春尽率然有作
　　游丝飞絮弄轻盈乳燕流莺自在鸣竹叶酒当婪尾清和天为醸花晴偶然客至相为醉但使身闲亦自轻莫遣春愁殢今夕共君坐聴晓钟声【适客有诵阆仙三月正当三十日一絶者故落句一及之】
　　寄王七礼吉时在十一司李署中
　　蓟北门下斜街宅天寒岁暮霜风坼对床清夜语不休往往东方曙烟白余既栖栖呉越间君亦归耕长白山山川迢递二千里极目天涯见云水五载相思道路难故人何处讯眠餐时向扬州问歴下还因歴下忆长安今来一眺春江碧再得相逢话畴昔郡斋吊古定题诗一裂齐纨寄呉客
　　答贻上
　　词人寥落老撡觚矫首中原孰并驱狎主齐盟君是长同游燕市岁云徂客来竞折红蕖丽歌罢谁忧白雪孤到处山川留逸唱风流还似大苏无
　　作者千秋有代兴使君髙寄逈崚嶒羣山海内尊东岱絶调人间在广陵官阁但擕珠树鹤宦情真似玊壶氷芜城日暮边风急明逺歌成思不胜
　　迳和李侍郎忆洞庭之作
　　缥缈山川忆洞庭岳阳楼外水防防梦回楚瑟千峯碧望入湘帆九面青芳草旧遗公子佩清秋曾泛使臣星郢歌一奏堪肠断莫使江南逐客聴
　　作四絶句书箑致佛车
　　山左风流王佛车乌衣门第最清华今朝痴叔筵头见玊树何曾属谢家
　　燕山霜月白纷纷萧寺钟寒竟夕闻曾与元方同把臂论交今日得陈羣
　　日日沉酣老步兵醉中髙眺蜀冈晴竹林此日陪清防又见当时阮始平
　　清暑山堂日未曛新诗题罢重思君相寻官舍元无事写得羊欣白练裙
　　平山堂怀古
　　春尽平山长薜萝虚堂寂寞少经过欧公一往空陈迹覊客重来起浩歌京口晴云江树坼蜀冈春草墓田多低囬千载情何限斜日芜城奈晩何
　　蜀冈眺望
　　平冈徙倚起悲风回首乡闗思不穷芳草多情春后长碧云无际暮天空蜀川地接江流外秦塞人来夕照中莫更披榛寻往事烟芜一带是隋宫
　　吊迷楼故址
　　复道千门清夜游隋皇曾此幸扬州翠华不返当年梦碧藓空生旧日楼欲认离宫垂桞尽似伤亡国芰荷秋至今江上传遗恨一曲杨花起暮愁
　　扬州逢玊行有赠
　　王程春草碧参差粉署香入直时共説山郎无长物悬知水部有新诗白门桞尽怀人逺朱雀桁开拥传迟自笑披裘江上客赏音千载得钟期
　　作歌送孙无言归黄山故居
　　轩皇采药处闻在黄山中左挟容成子右把浮丘公一朝丹成上天去千秋想像桥陵宫此山髙与苍穹逼至今洞壑多幽特窈窕巃嵸三十峯峯峯皆作芙蓉色孙郎本是好竒者家在黄山西岭下问津曽访武陵春扶笻每到匡庐社观涛江上偶乘槎忽忆山中桂树花丹梯翠壁不归去白鹤空咨嗟送君归棹清溪水清溪千仞下见底临风挥手一长往髙卧清泉白石里苏门先生薄世荣君今亦身后名抱琴他日来相访聴尔鸾吟鳯吹声
　　赠龙师
　　逺道思君日西风落叶初曾从呉市客一寄武林书小艇江潮急孤城夏雨踈相逢还问讯归计定如何挽房仪凡枢部兴公尊先生也甲申之变以忧愤而卒
　　米脂乱天纲咸秦实祸始岂无清流人纷纭受骄饵房公抗竒节秉心终不贰白璧絶众污黄冠非我意挥手谢所亲从容遂其志生平轨圣贤成仁与取义攀髯既有时没齿乃无媿
　　龚胜不爱死范粲不苟生古来志节士歴久弥坚贞貂蝉座上客徒羡朝槿荣淹忽随腐草一死鸿毛轻皎皎司马节百世流芳声祀公以爼豆易公以嘉名髙风激千古兴彼顽懦情
　　读贞靖先生遗事感赋赠兴公
　　大泽狐鸣已自疑鼎湖龙去不胜悲气为河岳生偏壮力谢刀圭死不辞在昔专城无一士至今独行有孤儿何人执简征遗事玊管银毫好缀词
　　贼渡河入秦郡邑皆不守三川士大夫多受污者惟房公洁身全节贼索公不得执兴公于狱搒掠备极身无完肤故五六聫及之己亥之冬原人祀公以特祠私谥为贞靖先生
　　维扬送兴公之白下
　　繁华犹説石头城宫阙年年蔓草生江艇进时无暑气山陵到处有秋声湖干弄笛人何在桥畔吹箫月正明可惜扬州好风景芙蕖开日送君行
　　兴公来仝出东郭访豹人不遇见公子应门辞令敏给因有此作
　　东郭招寻地髙人此凿坏浮荣看木槿清啸答庭槐凡鸟题诗去家禽对客来何妨同解带长日得徘徊
　　再占一律送兴公
　　秦川公子不思家进艇江天正暮霞相见又攀隋苑柳此行还看北门花伍胥江口潮初长黄歇山头日未斜好向秋风登览处一裁新句寄天涯
　　题龚贤山人画寄呉方涟侍御
　　白下山人嗜竒癖濡毫写就嵯峨碧万壑千嵓尺幅中因风一寄西台客十载曾聴长乐钟故山梦想玊芙蓉功成他日拂衣去髙卧莲花若个峯
　　题张翀画花鸟册子
　　耕坞先生为余言张翀山水花鸟妙絶天下侨居秦淮意致萧逺居然晋人风味恨生不同时目中不见此等人适梅岑以此册索题因系以二絶后有览者当不禁今昔之同情也
　　画苑人传粉本清宛然花鸟弄春晴黄筌一往张翀死今古风流想像生
　　往事追寻岁月賖淮波东去月西斜春芜阁上人何在开遍秋来满径花
　　送豹人游呉门
　　雨过清江采白苹兰桡目送入呉人为余遍访栖迟者恐有当年梅子真
　　饮呉尔世斋头待月
　　山堂清閴足徘徊不厌巾车数往来已觉新凉生岸帻更逢好月待啣杯怀人千里孤帆逺落叶三湘一雁哀白露金风无限思客中怀抱为君开
　　送尔世游庐山
　　送子匡山去西风五两轻买峯归计早观瀑世缘清后夜人千里髙天雁一声空斋秋梦逺相逐过湓城
　　栖灵寺第五泉
　　指防名泉处招提迹未湮亭空碑记在草翳井干新潄石明微尚临风忆古人清泉如可荐更采涧中苹
　　红桥
　　草树依微合烟波缥缈长红桥一极目城郭半斜阳舟渡苹花水风薫藕叶香旗亭何处曲春怨绕垂杨
　　玊钩斜
　　髙桞平田噪暮鸦相传此是玊钩斜年年寒食多风雨落尽棠梨几树花
　　歩夜泊送曹惟佐之济南
　　清江去路分骊歌偏向客中闻情亲不惜频为醉秋至那堪又别君残夜寒生歩雨征帆目极济南云瑶华倘许殷勤折一寄西风塞雁羣
　　扬州送唐祖命之汝南
　　秋到芜城暑渐微林中尽日对清晖青云自信千秋在白首空伤万事非汝水悠悠人独往江天漠漠雁将飞因君更发覉孤恨相送河梁泪满衣
　　题萧晨画
　　草堂枕林水来徃多清兴终日少人行幽鸟啼山径欲访山中人不辨山中路林气日夕深吹作霏微雾
　　赠梁木天
　　髙城古寺静不哗欲落未落白日斜使君乘暇一相访车骑不惊城上鸦桐隂数畆绿覆地坐谭向夕多髙寄十载空违箕颍心一行且作沧洲吏君今簿领困朱顔憔悴王郎亦此间才人屈曲复何意天路迢遥讵可攀
　　州阻风寄崔大
　　一夜石尤起空洲系艇频定知同舍客逺忆渡江人渚静无飞鸟沙喧有钓纶离离京口树烟火隔城闉
　　江行
　　楚城方薄暮北望思悠悠何事天涯客频移江上舟蒲帆风力驶莲叶雨声秋归计沧洲晩闲心愧白鸥
　　大风渡江
　　亦畏风波恶征帆不可留晴翻江岸雪暝入蒋山秋世事惊如浪人生转若浮广陵烟外路回首即并州
　　舟晩
　　逶迤一水长夜色满踈樾时见逺林中残霞翳新月
　　云阳别訏士
　　别君无限意南北各经过风雨朝来集江城秋气多惊流鱼大上废驿水空波聚散长如此愁心满曲阿
　　再寄崔大
　　兰若古城下思君正掩闗围碁不知罢相对一僧闲
　　立秋日
　　小市丹徒镇停舟问去程到江还几里冒雨又孤征久客呉音改多愁楚调生西风将木叶秋至若为声
　　江干早秋怀孙豹人客呉下
　　已觉秋风至淮南叶渐飘心悬扬子渡人去伯通桥暝色邀归翼寒江落暮潮盈盈违一水空自摘兰苕
　　江上寄訏士
　　鸣桡不觉晩逺树泛寒流呉楚一相望烟波始欲愁潮声先报雨江气早知秋忆子云阳道归帆夕未收
　　江干风雨忆墨樵南下
　　小艇随风溯急湍忽惊骤雨薄林端遥生步孤城暝顿觉荷衣六月寒越燕知秋辞客去江花日暮向人残吕防城下萧萧垒念尔南行道路难
　　雨泊润州城下怀贻上之淮隂
　　相思楚水濶相望正依依官舍终朝尽淮隂何日归江云开复合秋雨息还飞应有安仁赋空怜心思违
　　再渡江
　　老作淮南客经时去复回江禽相对浴水蓼背人开晩棹歌相激秋涛响易哀重来还有约吹笛妙髙台
　　怀祖命
　　思君不可见落照广陵城载酒何人过挥毫终日情竹风残暑退桐雨晩凉生易有穷途感秋来一叶声
　　题阎修龄淮上草堂
　　故居汾水曲门对栁溪深正有西归梦空劳北望心临淮三卜宅种树几成隂不及晨风翼翩翩返旧林移家淮水上生计问渔舟旧国松楸暗髙城木叶愁晋山千里梦楚雨一堂秋久客经摇落行吟易白头
　　赠孙象五
　　悬瓠城边独往时萧然杖屦见风期客惟叔度招寻数地近苏门啸傲宜胜日樽开还北海故乡花发又南枝新安江水明如镜迟尔归来理钓丝
　　雨后简无言
　　僧舍无行迹纎絺挂薜萝风回天籁落棋罢暝中过雁影南来早秋声雨后多清吟良不厌余兴属羊何
　　銮江晩行
　　薄暮山村繋客心村烟一防逺相寻林中日落留余照树里人行带夕隂楚塞同云闻雁过江城连雨觉秋深归时已是瑶芳歇坐对西风思不禁
　　雄州道上口号
　　江雨新添几尺潮灵岩山下碧迢迢却怜秋月如春水栁绿波明冶浦桥
　　流水垂杨夹岸生龙池风景倍凄清秣陵关外山无数翠髻青螺一带明
　　过北谯旧里赋呈羽皇家叔
　　自离谯上宅南北各纷然呉楚一千里星霜三百年人情怀水木吾土隔风烟时有江边信心知大阮贤吾叔曾持节朱轓出魏州赐金防傅老赌墅谢公游山接琅琊胜堦生玉树秋樽前羣从在谁得继风流
　　与天驷话旧
　　旧游燕市每同车江上重逢五载余共叹风尘淹滞久年年花发子云居
　　班荆好为故人留风雨谯城欲暮秋同籍弟兄多宿草不堪重问蓟门游
　　古意
　　春丝织成绢制为素领巾皎若山上雪洁白无防尘是妾亲手作以奉君子身君心尚垂念道逺何由亲持此拂玉体如妾充下陈
　　贻上索艶词入倚声之选戯答
　　聴曲旗亭忆往年防毫落处竞鲜妍红旧作空中语白社新寻物外缘画阁漫装云母研清歌误拂雪儿前身君是王摩诘试共叅求绮语禅
　　客居见桂有忆故园
　　纷披岩桂袭人裾空馆髙凉雨过余忽忆故园秋色好正当良夜月生初花开定念淮南客雁去曾无江上书落尽天香君不见坐怜芳树日萧踈
　　赠吕梦轩
　　京洛同游日分擕已十霜鸣琴看作吏画省羡为郎胜迹从濠濮名山对鳯凰此方频水旱待发汲公仓胜国兴王地才郎拥传时云中帝子宅花外列仙祠秋色分荆岭春流绕芍陂河山谁共赏庄惠有心期
　　有忆
　　荼防花下解征骖花落花开思不堪顾我萧郎耽作客忆他秦女带宜男红衣空老芙蓉渚紫菊初胜玳瑁簮安得凌风生羽翰相随飞雁过江南
　　滁州道上作
　　孤城遥入望心识是南滁地接寒烟外人行夕照余豆花经雨落禾黍向风踈素食曾何补生涯愧荷锄
　　登丰乐亭
　　空梁千载古苔生一读残碑想太平战垒青山无处所居人白首不知兵亭中遗记风犹好石上流泉水尚清何事来游今絶少茫茫秋草暗防鸣
　　怀家兄渭臣
　　早结佳儿百岁欢也应娇女待乘鸾栁花作赋何时就桃叶宜人即次看老去渐知婚嫁累贫来转觉世途难从兹云外堪长往黄叶空山礼戒坛
　　寄家兄仲谋
　　幽兰六月吐芳滋小妇当窻理雁丝雨过西楼凉乍觉青青夏簟梦熊时
　　悲翁仲
　　金城兮汤汤昔之宫殿何欝皇纵横南北数十里邓林之木森成行貂珰贵人供洒扫羽林三千周庐宿衞罗四旁荣华富贵那可恃云烟过眼须臾耳田父驱牛上墓门犹説当年亲见此此理由来君莫忧黄垆白壤皆王侯然人鱼斮漆絮南山有隙终见求风号雨啸夜不旦其中乃与狐狸游寒烟蔓草复何有隧道悉已成田畴石马可覊羊可乳咄咄翁仲行及汝
　　暮雨
　　乱峯相向碧秋气一何深片雨空中落残阳逺在林溪田余白骨山驿近红心客意方愁絶寒衣几处砧
　　临濠道中
　　马首今何托龙桥此再过村烟依树起野色卷帘多落日有归鸟寒林无静柯十年邱壑志心迹竟蹉跎
　　游醉翁亭诗【有序】
　　由丰山之麓折入西北过龙泉寺经柏子潭行乱山茏葱中渡小石桥而西遂得醉翁亭亭侧有老梅欧公手植也前对酿泉水狭而清曲折行石子中有致山上有二贤祠祀公及王元之旁二楹祀东坡居士瞻仰其间流风斯在因低徊于亭下而作此诗
　　山源不知处溪水清且深虚堂构其上醉翁时一寻政简人自理不废登与临此事已千载清风犹至今苔石含秀色林峦生逺心留连日欲暮空翠沾人襟
　　古梅
　　幽崖气清冷下有梅树丛抱兹岁寒质独秀万木中孤芳信髙洁千岁犹青葱谁与植此者乃是欧阳公此树有时尽斯人竟何穷
　　龙泉寺【寺东旧设南冏卿署西为龙潭】
　　髙林行欲尽古寺出斜曛秋草人无迹寒岩路不分树含卿署月龙带讲堂云向夕鸣清磬山空到处闻
　　柏子潭
　　石篆分前代波光合逺岚至今风雨色白日绕寒潭
　　清流关
　　幽崖窈然逺猿鸟絶跻攀神力何时凿清流天际关千盘凌絶顶百转见寒山不少风尘客终年此往还
　　竹枝词
　　一自萧郎爱逺游追思前事摠生愁簟纹恐是湘妃竹才着侬身泪便流
　　霜防日发南谯
　　旅食无端岁月賖西风白露变蒹葭即看岩际丛生桂早发秋来两度花落木声多霜有信采萧人逺思无涯愁中却忆防江使计日今朝已到家
　　和祝京兆溪南八咏
　　祖祠乔木
　　祠外脩林带列冈灵柯已是百年强清隂但觉移来逺朱果还因荐后尝阅世年深非社木济川才大亦沙棠行人叹息丰寻树指防溪南旧草堂
　　梅溪草堂
　　梅溪一曲碧江浔水白沙明好结林小筑正当溪尽处幽花不改岁寒心琴樽晩润分岚气洞壑风回引谷音此地栖迟堪自老披裘谁屑问遗金
　　南山翠屏
　　戸外千峯巧自遭扪萝攀葛未知劳髙情自合耽邱壑爽气真堪散欝陶絶顶清秋横晩翠寒崖古木卷苍涛少文不少登临趣卧看南山一枕髙
　　东畴绿绕
　　野色平畴入望多披襟却受午风和为农计早安田里避世心深畏罗秋廪山中多晩食春畬雨后有微波相邀隣父呼新酿薄暮柴门起醉歌
　　清溪涵月
　　谁向清溪泛羽觞髙林片月下山塘好天凉夜四垂碧白露苍葭一水长胜地自然生逺兴棹歌时复散波光幽人独往更何处空际惟闻杜若香
　　西陇藏云
　　西陇嵳峩枕碧岑烟霞终日锁层隂飘飖自结真人想舒巻还同静者心家在翠微长觉润行经苍霭不知深朝来欲访山中客云气空蒙何处寻
　　竹坞鳯鸣
　　空亭长昼足徘徊鲜碧犹从雨后栽寒玊数声流水静清隂千畆卷帘来林中客散山河逺呉下人过一径开今日临风聴鸾韵置身如在鳯凰台
　　山源春涨
　　闻道山源接隠居石梁春涨万山余洞门不闭桃花水渊客曾传薤叶书人过栁隂频问渡舟移树杪欲凌虚银鬐玊鲙悬空出不数西川丙穴鱼
　　冒雨经六合
　　早向江航渡风吹水驿楼数行棠叶雨几处稻田秋暮色连山净残虹入树流预知明日霁把酒蜀冈游积雨不知暮摇摇去住心山花无限色涧水有余音牧笛斜经陇炊烟半出林试看原上树倦翮已相寻
　　秋雨
　　秋雨秋风着鬂丝十年一梦枉寻思美人名字多称玊才子风流半属诗江水难消三岁字巫山恐是再生期梅花岭外重重路璧合珠还定几时
　　梦游
　　繁英委地倩谁收花月依稀梦里游私防几曽穷五夜佳期强半属三秋轻盈态好偏宜病柔輭情多只善愁莫道风流天赋与一生憔悴为风流
　　赠房兴公
　　香吏曾同玊女居夜来邂逅定何如偷移暮雨重阳近低问芳龄十五余麝月微分开靥后鸦黄轻防画眉初妆成欲下朱楼去更照菱波过绮防
　　渡头桃叶若为情观里璚花浪得名乍可便娟回舞态早从娇小辨声春云入梦屏山逺秋帐生香小簟平晓起临窻窥玊镜双蛾犹觉可怜生
　　送孙象五之汝宁
　　汝南何处是此去路倭迟草满袁闳室烟迷叔度祠江云愁北望乡树发南枝回首鸰原上天涯有梦思
　　九日銮江舟次得家报感作
　　长安九日忆登临王魏同为击鉢吟【贻上子存】举目山河频聚散故人踪迹各升沉林霜初薄孤枫树江雁难传万里心兰菊凋零无限恨可怜归计尚侵寻
　　邱壑谁教置此中飞扬防扈为谁雄十年已自输髙密一日还堪长薛公方外且扶红袖老花前休遣绿樽空明朝更向山头看角觝鱼龙旧土风



　　松桂堂全集巻十
　　钦定四库全书
　　松桂堂全集巻十一
　　吏部侍郎彭孙遹撰
　　七夕立秋次飞琼姊韵
　　露掌髙寒爽气浮曝衣阁上待新秋池头过雨凉初集风里开襟暑未收拙甚河东谁畀巧情深楚客易生愁晩来罢酌成髙卧清籁无声月满楼
　　秋夜送客
　　客散髙堂醉似泥清宵欹枕月初西当窻病叶先秋坠隔树寒禽未曙啼
　　秋夜闻梵
　　黄花翠竹隠禅扉仙梵泠泠静者机余响互分清磬永曼音轻绕定香微心栖止水初光发聴入秋空万籁稀已觉浮名真我累十年出处两无依
　　中秋风雨用七夕立秋韵
　　风雨山堂恣拍浮樽前节物及中秋佳人似月邀难见绮思如云鬰未收江燕巢空垂别恨井梧叶落满庭愁胡床雅兴今衰减懒上元规旧日楼
　　重阳无菊漫题次仲兄韵
　　凉雨迎佳序髙风下夕阳篱花迟吐菊林叶缓飞霜独抱三闾怨孤眠五栁堂碧云开晩岫秋水落空塘对此情何极怀人月满梁清吟生楚泽藻思发文房得句慙诸从消愁有索郎擕琴待林壑明发一相将
　　再叠前韵
　　去日悲何速无因返鲁阳登临怀往昔人事隔星霜姸唱传花蕚新声出草堂风琴鸣涧壑天籁发林塘此曲难追和余音正绕梁怜余栖草泽久病借茱房才弱题糕客名卑执防郎祗应游汗漫雀跃傲云将
　　三叠前韵
　　五言多秀出昔见孟襄阳絶调今无敌枯吟夜有霜泉明栖栗里康乐在西堂胜日时同眺平波绿到塘风髙回雁影云霁落虹梁惜别红兰路怀人白药房夕英思楚客秋泛忆康郎欲赋离居恨江篱或可将
　　秋日过博陆侯祠
　　寻菊无前约荒祠晩眺生踈帘邀海色虚牖落松声邻犬迎门卧山僧乞食行凄凉窻下竹漫没旧题名东臯秋望美笻竹旧经过欵树双扉在题诗十载多同游俱老大涨海尚风波晩计菰芦稳沧洲一钓簔
　　九日忆罗浮
　　曾随猿鹤上罗浮云壑萧条又暮秋落木风髙清籁发抱琴人逺碧云收璇房一闭难寻约雁字无慿但写愁且对黄花倾竹叶醉邀飞梦到神楼
　　赠汤明府
　　曲江当日出髙车院里留题笼碧纱别去久无彭蠡雁今来新种洛阳花芳郊雪尽春行仗髙阁香清晩放衙解道文房诗思好莺声栁色报年华
　　九日雨中迟客二首
　　小楼九日怨离羣徙倚花前独待君金粟香残秋渐老玉山人醉夜初分空江旅雁何时到细雨清砧竟夕闻莫寄哀吟向山木此生摇落复何云
　　苍葭玊露乱纷纭秋水迢遥思正殷戏马台空伤霸迹登龙人往感遗文山河久罢黄垆兴湖海偏迟白雁羣日暮所思愁不见万重烟树一川云
　　暮秋登虎邱山读王六考功题壁诗
　　偶擕笻竹上丹梯红叶清霜气未齐萧日易生秋士感脩廊重见故人题岭云迢递情无頼池草生踈梦欲迷闻在淮南愁病极行吟烟月冷凄凄
　　秋日过无为从叔园亭小饮次仲兄韵
　　何事穷登陟园亭尽日宜好山全入望红叶半辞枝海气生寒早林隂欲暝迟移床就秋色珍簟坐弹棋细雨壶觞节新霜稻蟹天但倾花下酒莫羡府中莲弱水垂纶外神山隐几前东溟清可挹醉即枕流眠薄曲成吾室萧然坐拥书新泥分幕燕真乐问溪鱼地僻便农事家贫足野蔬墙头过升斗不惜醉淳于秋潦空波逈寒塘野水平沙鸥眠几石山蝶舞帘旌二屦分成侣终年嬾入城兹因麋鹿性弥欲谢簪缨
　　寄呉尔世
　　烟花三月怅离羣每到兰时转忆君彭蠡秋风无过雁芜城春树有停云寒砧独客心如捣逺水双鱼手自分惭愧故人深慰藉瑶华千里挹清芬
　　三秋客思绕天涯一掇琼英感岁华慈母依然顔似玊佳儿应已笔生花重阳定载平山酒八月谁同曲水槎欲溯春波驰桂柁碧桃开日醉君家
　　赠李将军
　　少年意气总如云儒将风流独有君越石登楼堪坐啸脩期下马更能文清秋横海戈鋋壮落日辕门组练分见说
　　圣明思钜鹿论功谁似李将军
　　寄怀孙无言山人
　　三年岭外未归人每念黄山处士贫驿路梅花千里使江城柳色几回春曽从南国通兰讯近向西湖理钓缗千载逋仙风味在与君端合作比邻
　　故人淮海一渔簑家住平山枕薜萝秋峤孤笻凌灏气春潮一叶剪回波贫能结客知交满老渐工诗好句多却讶刘邕过耽癖巴词轻授雪儿歌
　　秋日舟行集字
　　微霜几防醉枫林小泛寒流霁色深薄霭轻霞分隠几虚舟浅濑趂鸣禽浓醅试酌情还胜巧句难裁思欲沉愿结天随栖菊径可胜寥落怨梧琴
　　雁阵停晖晩渐欹锄茅插枣防疎篱万家稻黍偿田事永昼醺眠泻羽巵漫逐朝华矜窈窕徒劳金屋致毛施竹斋蕙馆多堪共扫榻仍容数后期
　　洞门烟月掩清尘寂寂松萝隔问津宿草成隂摇夜景残香吹梦冷秋辰行吟正拟依僧社游处差应傍酒人闻道云扉近灵境扶笻不惜往来频
　　初地偏余去日悲亭臯露满摘江蓠重登梵阁归鸦集愁对河桥野照移卧客三湘频话别开襟孤屿强题诗鱼书泪尽双文约积雨空阶有鬓丝
　　晴收若木挂峯巅短艇回波栁榭前且向巾裾消绮思更教花鸟寄瑶篇萍风拥砌飘亭树莲漏和氷滴涧泉倘许无生酧至理同君长礼静中禅
　　呉下答仲兄来韵
　　正有覊栖怨翻令别恨兼江风吹暮鹢壁月冷秋蟾南土初弛担东方未解严在原千里隔去国几时淹萧候全呉馆征衣暗露霑霸图余蔓草侠客老寒阎抚事留深嘅驱车讯吉占浮沉伤出处濶絶阻堂帘久抱孤生戚仍虚寸秩沾知交星落落仕路日炎炎谐俗无长防传家有锦籖一官刀笔贱三世寝邱防鹄性非关浴乌形岂待黔余情谙寂寞天道判盈谦不假灵氛告寕烦众论佥行辞朱戸迹坐拥白云匳謡訳分金屋诗书让玊钤狂歌将拟楚垂钓合依詹世共探龙颔人犹捋虎髯攀援乘鼎吕呼噏耀旌幨聫歩多鹓鹭登朝尽杞柟剧秦徒尚白慕蔺耻从阉缨绋形皆累山林梦亦甜吾兄耽大隠筮易得初潜守节甘辞粟忧时托病痁居能将菽水游或杂鱼盐孰可臣何防还能傲挚瞻滋兰香入佩种竹粉垂檐柏叶浇新酿槐淘饱细餤荣名藏腊毒髙位见颠阽逺性霞争举枯吟笔退尖防鸿离缴弋文豹谢刀钳尚友惟巢许诛茅只洞巗比来乡思切朅去旅愁添柳陌莺三弄花村雨一帘早寻归隠计春酒话双柑
　　呉中送徐六琯朗同家兄子服归海盐
　　松陵江水去悠悠何事东还不暂留驿路数行平望树西风斜日系归舟
　　讱庵久游虞山不归寄讯
　　昔贤采药处闻在最髙峰灵草年年长云深不可从
　　呉江寄顾茂伦
　　十里松陵路烟波共然伊人秋水外诗思落枫前池鸭能呼字溪鱼不问钱幽居怜岁晩瑶草日芊绵
　　丙午除夕即事
　　去年此夕南中客白鹤峰前独赋诗乡梦侵寻归雁后春愁撩乱落花时故山无恙贫皆好晩计初成隠未迟共向东头守残嵗夜阑兄弟説相思











　　松桂堂全集巻十一
　　钦定四库全书
　　松桂堂全集巻十二
　　吏部侍郎彭孙遹撰
　　元日
　　曙色熹微压绛膏朝寒隠约上绨袍帘前花柳迎春晩海上风云入望髙逺寄不教慙谢奉尺书端合让山涛探梅拟赴呉中约练渎新波泛小舠
　　小年朝词十首
　　浓雰薄雾一时消花影曈昽上绮寮淡日微风好天气小年朝胜大年朝
　　偏髻慵开宝镜前像生花朶辟寒钿宿酲未解屠苏醉昨夜原来是小年
　　绣帖双双榜戸来挂门红烂锦云堆春城无限花灯市趂取今朝谷旦开
　　小除时节大寒天长腊分明及嵗前七里山城三日雾安排花雪待丰年
　　三朝闺阁换新妆防胜金花紫鳯凰粉白蛾黄争致语人前一一道胜常
　　防燕绒枝事事新竞随年例拜尊亲香軿今日从何处第一先教趂喜神
　　宿舂三日罢晨炊漠漠厨烟傍午吹雾拥连朝打霜色好歌饭瓮谱风诗
　　小梅破腊一枝新红入云鬟亚照人从此巾褠有余艶春朝日日是花辰
　　画阁朝寒拥炉新蟾恰对锦流苏修毫欲倩纎纎影写作春山苐一图
　　晓起依然倦不胜晩来犹自睡瞢腾待沽十日平原酒醉到春朝看试灯
　　元夕雨中灯市
　　冉冉流光节序新上元灯火赐酺辰星桥逺泻银河水云幕髙烧玊烛春行雨楼台寒不暝巻绡宫阙湿无尘歌兴减诸年少自理清啇对碧筠
　　孝山守雄十年不迁诗以慰之
　　一闻越客起呉吟十载风尘惜滞淫久任自知明主意孤飞无奈白云心春回山驿梅花发雨过江亭柳色深知尔啸歌原不废由来傲吏极登临
　　早春过子于园亭观梅留醉
　　清溪一叶兴堪乘十日春晴乍解凌餐玊仙人肌是雪种梅处士迹如僧花前且喜人无恙病后方知酒不胜明夕更留无限忆水边林下月初升
　　送沈融谷游岭南
　　巾山窈窕笔山尖长圃斜堦水半淹石墨分明如浅黛归时好为致香奁
　　增城到日夏初长丹实盈柯水满塘更谱新词付珠女新声直压荔枝香
　　人日
　　献节初开未满旬相传此日是佳辰头燕重原非社胜里花明不是春黯淡鑪隂氷作筯低昻舞袖雪成茵南楼目送飞鸿过欲摘琼华报故人
　　花朝
　　残雪缘甍霁色新晓寒清峭不知春幽兰欲茁思公子瑶草徒芳怨美人寥落素书归雁后消磨绮思赏花辰玊缸试倒如渑酒醉舞前溪白纻巾
　　上已日
　　落英细草满沙汀三月春残柳未青裙久埋惊蛰雨园林初展防花铃袚除故事传京洛觞咏风流见典型今昔兴怀多怆恨不堪重问蕺山亭
　　送张螺浮给谏赴荆南观察任四首
　　郢城髙据楚江隈南纪山川万里回地自湖湘分节镇人从省掖见风裁諌书久抗鹰鹯志幕府新收杞梓材旦夕
　　圣明亲总政定虚前席上中台
　　一鹗云霄耸禁林回天捧日见臣心暂辞闼名逾重遥领旌麾眷自深楚塞西连巫峡晓渚宫南鎻洞庭隂曲江楼上筹边日文采风流并古今
　　春城芳草送离珂千里荆门拥传过楼雉逺临呉防壮风烟半入蜀山多藩方委寄纡筹防江汉勲名播咏歌暇日登临堪坐啸清樽皓月水微波
　　叠鼓凝笳使节新星槎四月溯江津双流映带回仙棹三石参差捧画轮风起兰台无暍暑歌传郢曲有阳春湘中自昔多遗逸好为熈时鳯麟
　　送朱素安随外舅张副使之荆南
　　离亭芳草路春水木兰舟氷玉堪相照潇湘此共游烟波愁北渚风物美南楼知尔才能赋登临及好秋清秋临楚塞景物正纷纭峡雨千寻合江晴二水分啇歌酬郢客兰枻待湘君乡路劳回首呉天半白云
　　过烟雨废楼次仲兄韵
　　南湖春水碧无边暝色垂垂落逺川何处楼台收暮雨欲将兴废问寒烟斜阳白苎依微见宿鹭晴沙自在眠忽忆留题今十载绿波芳草故依然
　　当湖冯生四十无子命呉兴沈绍绘百子图属予题句其上
　　天上麒麟兆有无人间玊树几根株但教冯伉多嘉耦莫羡啇瞿五丈夫度索千春犹晩实鹓鸾九采岂凡雏累棊采烛他年事重写诸王作剧图
　　鸳湖春泛
　　画帆三尺挂春风十里鸳鸯水拍空烟鎻由拳寒漠漠雨过南浦翠蒙蒙楼台灭没鸥波外人事兴亡燕语中想像鸱夷千载上扁舟一叶五湖东
　　集扇头字成句
　　清兴不知止偶然成一游烟峯日送碧花涧夕生秋
　　秋夜
　　秋夜静且永夕漏方愔愔明月照虚牖清风来树林罗帱飒秋意哀螀厉寒音居诸逝将改霜露行见侵感此不能寐忧来搅我心欲起一展巻兰膏坐销沉徘徊待申旦抽思生微吟
　　南轩晓起
　　晓起坐南戸寒气忽已遒渚风厯髙树入耳清飗飗山桂花向谢石菊蕋始稠万物各有时吾生亦何求
　　南轩前桂始着花
　　灼灼池中艶丛丛岩下枝荷枯桂始花荣落迭相为采此芳酷烈可以媚酒巵今我一不乐达者将见嗤张丈友松以六月十五戊子日生今年初度适逢是日属净因上人索诗因有此作
　　长日悬弧近好秋翛然杖笠亦风流绛人甲子重元朔楚客庚寅又孟陬灼灼池花初照眼盈盈璧月已当头悬知野老忘机事聊得相从惠逺游
　　暮秋过净因上人寮
　　縠巾不御风秋气曰枨触朝来稍稍暄歩出城南曲黄菊纷始花云林澹相属净公庭宇幽静外无尘俗髙槐有余音相将布棊局亭午不知归忻然煮瓶粟随遇心自安得食意已足行歌自此去相送出寒绿
　　大雪四首
　　淅空阶竟夕声微闻冻雀起深更梢移寒玊窗重穗冷冬缸隔幌明盈尺已知占有嵗封条还得快时晴溪山屈指梅将发拟向春前鼓棹行
　　短褐萧踈可自胜不因风急壮河氷四维空濶圆仪合万象防蒙灏气升冷逼星机霜皎皎寒生鸳甃玊棱棱怀人欲折瑶华赠手澁龟纹坼剡藤
　　飞霙散漫集山家缟夜争明万树花帐里玊顔伤嵗暮怀中瑶草惜天涯南来雁影头先白老去词人髩有华一曲幽兰清不寐竹炉闲煮碧云茶
　　朔风千里气矜兢巫子长墙没上层吾意不妨尚白人间几见谷为陵梦回纸帐情如水吟防霜钟思欲氷徐理啇歌酬郢雪一床踈影读书灯
　　丁未除夕次仲兄韵
　　雪压梅魂冻不兴寒摇吟思剧扬凌嵗时聊复书荆楚风雪何当问灞陵海气欲生花市雨春隂未解墨池氷坐看儿戏成吾老残夜空明懒妇灯
　　年来赋笔罢朝云賸有新诗饷月君晓幙当风花有信春山凝雪玉为羣已无金印堪垂肘讵有璚筌与易筯倒芳樽千日醉柳丝梅颊正缤纷
　　再次前韵
　　中夕悲歌寝欲兴纸窗风雨飒霜凌美人憔悴伤空谷词客凄凉惜茂陵复志赋成甘饮水释时论好不嫌氷十年一觉青云梦残雪山寮黯夜灯
　　晓阁初晴散碧云春流何处迟夫君山栖近拟依宗测田事今将问孔羣効职波臣驰桂蠧登歌郊祀颂兰筋不才虚老升平世花落花开思欲纷




　　松桂堂全集巻十二
　　钦定四库全书
　　松桂堂全集巻十三
　　吏部侍郎彭孙遹撰
　　题螺浮观察扇头小影用家仲兄韵
　　公是人中英朝野竞倾属世道如波澜沦胥及回洑匪借五鳯手孰奠八鳌足敭厯亦云疲
　　主恩赐休沐城南十畆地兹焉始营筑因山起台榭高并杜曲乘流放钓船抽簪谢朝服心逺物自亲机息鸥相逐逍遥弥日夕爱此春波緑谁写尘外姿尽洗绮与縠素纨时一披清风照川
　　寄当湖赵天来陆我谋兼怀沈融谷客岭外
　　湖上烟波九曲长啣杯东望思茫茫青鞵兴浅春多雨绿树花飞水满塘曲里阳阿传二妙尊前人物忆三康岭南归客侵寻久空向江臯怨绿芳
　　病鹦鹉
　　鹦鹉得人爱不与凡鸟幷雕笼为尔居绦钩烂然明见饰讵不贵因之患乃婴非无故山思时作陇坻鸣言语或阶厉巧慧亦损生置笼起三叹畴以达我情
　　五日偶咏
　　五日夏将至候气动新籥朝来风自南薰然遍城郭晴旭畅积隂林花弄余灼良辰忽已及俯仰遂今昨于焉荅时事致祀将明恪既乏升斗资弥惭鱼菽薄素风幸无坠长兹糁藜藿
　　微云媚清霁杲日生墙东地偏人迹踈转觉庭宇空绿苖新露朱卉摇光风不知芳兰叶夜来抽几丛宵分雨初歇曙色生东林羣鸟乐新霁飞鸣多好音吾亦自此起负手成幽寻架引新蔓桂丛生密隂檐间初日落苍苍照我襟柴门虽日设啓闭亦何心
　　静坐览物情流光感飘迅乳燕羽已丰残莺语犹俊黍臛纷既陈蒲觞引初进一醉遗吾生怡然同委顺
　　赠惺石上人
　　离俗何年事孤云此共依净巾花布初具水田衣吟思秋蝉切禅心夕炷微空林人迹防流水抱双扉
　　寿李将军
　　陇西推世族飞将见家风委寄専城重勲名建节同龙文开组练蜃气避艨艟涨海孤烽静陈山独戍雄青阳当献节紫气叶生崧坐啸沧波外行春细栁中投醪千日酒悬帐六钧弓上寿方称兕需才正梦熊平阳多异数钜鹿在
　　宸衷烟阁图形像丹书誓始终功成归隐日还得事黄公
　　挽严母江太夫人二首
　　宝婺星沈月坠潭鹫宫归去罢珠函依然蕙质风犹在欲奏兰陔思不堪乌哺情深悲禄养鳯池人少忆饴含他年若向茵帷啓巾箑还应洒泪探
　　一闭珠襦不可窥白杨丹旐有余悲教成婉娩多璿式名著文宣见玊仪长夜慈乌依子舍当秋孝竹发孙枝悬知世有丝纶笔彤管清华更属谁
　　送曹石苓赴上都
　　明镫空馆照离愁零雨清江拥画舟嵗晩不堪重送客春来谁忍独登楼燕山木叶经霜脱玊水氷澌带雪流碣石初开知见待不应重傍酒人游
　　落日寒林去路违此行书劔有光辉四科人物多君俊八斗才名起
　　禁闱驿路春迟残雪拥江关戍古夕阳微风尘莫自伤留滞防看相如驷马归
　　寄二兄次韵
　　河隄见説筑宣房客子归舟正茫鸿雁一来传逺信平安千里报高堂新知白社图应好旧友青霄谊不忘犹喜交游堪慰藉乡心无奈白云翔
　　防州行送曾尧防归万安
　　防州城外二水防迢遥闽越相襟带此地当年苦用兵金戈鉄马纷尘太仆官兼岭北名虎符千里壮军声幕中坐啸秋风静楼上吹箎夜月明身经百战擐弓矢五百健儿争致死逐北三周玊石峰追奔直下螺亭水笳鼔城东夜合围防南草木极兵威析骸岂屑乘堙告汲水惟看负戸归偃鱼压城士气死天寒鼔咽声不起冲车一激山谷摧百万齐塡锋镝里章贡台前百尺楼从容谈笑九京游宋卭握节心犹壮阳瓒沉城志未酬兵燹频仍经嵗月帐前列校收遗骨擕至荒村不敢言幽芳空自留碑碣孤儿饮血赴防台九死余生万里回重茧不辞婴白刃寒燐何处没苍苔五云侠客曾尧防受托杨生情慨慷但説桐乡有义风谁知温序多英爽意气干云直向前秋前独泛入呉船忠魂归自三千里碧血藏来二十年万安呉令眞君子劝驾殷勤来致此狥节捐躯古所难仁人义士今同美作歌送尔去南州落日孤帆不可留义声从此无终极长与西江万古流
　　禊日送许静庵之官昌邑
　　残春送别惜芳菲觞咏蹉跎禊事违仙令东来鳬并举流人北道雁初归幸台跸冷沧波合潍水沙寒战垒稀此去定知先抚字三齐灾后嵗频饥
　　寄张蓼匪夫子
　　十年声迹重除书岂合髙悬使者车已有清风传陇朔何妨发侣樵渔新抛组绶腰长适逺寄林泉思有余若使季鹰当盛日肯因秋兴恋莼鱼
　　五湖归去谢时贤江左风流正宛然南郡授经名益重东山托志老弥坚庭前芳草珠为树帐里新声雪作挂颊啣杯清兴发九峯春色碧婵姢
　　赠张茂才
　　富平七叶张公子意气还能傲蒯缑腹笥定知三箧富词源堪挟百川流已看劔气逢神解岂必珠光惜暗投见説太真居第二时名原不让王刘
　　立秋日
　　踈雨成秋意山堂生晩凉吟兹耽夕憇烦暑澹相忘池叶多清响庭花有静香灯残棊局罢微月正昏黄
　　赠大津上人
　　结宇离人境萧然出世因观空惟止水根寂见前尘阶树寒逾翠山花暖自春安禅忘日夕迳草已成茵
　　早秋即事
　　雨滴空林暑乍回残阳过雨又西頽此身已共齐纨弃陈迹惟看越燕来青桂丛深孤吹发幽兰花晩后时开芙蓉零落衣裳冷楚客悲秋万古哀
　　索氷修新句写屏风上
　　屏间秋色似潇湘折得瑶华座有香一自平台赋成后至今重得见辉光
　　又
　　扇诗清只等闲练裙书好未应悭恨无库纸三千幅尽乞珠玑满座间
　　九日雨中无菊庭桂始放次二兄韵
　　欲采秋英几日开重阳空泛雨中杯清霜节近花犹晩白露天寒雁未来彭泽久应同寂寞小山还得暂徘徊明须更续登髙兴灵鹫峰头待月回
　　寄董阆石即次见怀来韵
　　秋林落木防风埃寒雨空江日夜衰难后弟兄多病老霜前鸿雁尺书来壮年俱抱怀沙痛
　　盛世仍虚入洛才好赋东巡献行在
　　圣朝早晩祀之莱
　　寄董苍水
　　清霜十月下秋旻独立寒塘下夕曛摇落即看同坠叶相思空自感停云骚人漫有湘累怨世路方悲海贾文迟尔华阳栖隐处竹冠松麈礼茅君
　　赠张明府
　　仙鳬初向日边迎百里讴吟政已成行马风传三防贵悬鱼节比五丝清山光近郭生朝爽海色踈帘映晩晴花落讼庭秋似水风亭上有琴声
　　寄冒辟疆
　　征君长采北山薇皓首循陔志不违千里登堂多石友十年偕隐有莱衣清秋日暖霜英发白堕樽浓海鹤飞应是林泉多乐事花间时见板舆归
　　岁晩书怀
　　山堂风雨昼弥漫亭午犹惊短褐单雁阵初来霜有信潮声渐暮增寒未荒先业农桑在幸际
　　熙时出处寛无事菟裘营晩计名山随处一蒲空林晓起露犹漙十月新霜试薄寒坐惜流芳长隐约生怜香草故摧残雨檠自照枯枰冷风牖时闻堕叶干曾向南能叅密谛此心何处不相安
　　厯落氷霜共此君长从霄汉谢同羣向平有累何时尽厐蕴无生若个闻泼墨时时研晓露繙书往往负残曛亦知心赏初非逺涧底流泉石上云
　　一室萧然欲傍僧燔枯酌水亦相应碧云诗思清如水黄叶山床冷欲氷傲雪松筠长偃蹇得霜雕鹗自飞腾只愁老作匏系函丈恩深少报称
　　危栏凭处见新晴檐雪初消作雨声落木声中残雁过斜阳影里暮云生闲无一字空垂老身本孤生敢较名待入匡山依惠逺石梁秋瀑夜经行
　　小至日
　　小至天犹暖双禽鸣树间藜床人晏起荜戸昼长关学道何妨懒调心只是闲今秋幸丰熟藿食未应悭
　　枕上雪诗次郊叟韵
　　忽惊霜气逼房栊已觉飞霙乱洒空夜色似明旁死魄寒威初凛不周风梦为蝴蝶宜同舞灯作馋鱼故不红百感二毛应尽白吾衰无复黑头公
　　看雪次郊叟韵
　　纷薄山河极望中相看氷雪世情空霜林数防寒鸦色云木孤吟落叶风绮思欲销湖草碧頽顔难借酒杯红杖笻归去成坚卧未许驺徒恼邵公
　　胥溪泉眼
　　一曲寒溪带逺坰春波长潄玊泠泠山川喷薄留泉脉云雨回环见地灵月练自含珠影媚霜潭不减縠文青扁舟试就危桥汲石沙头騐水经
　　福业寺接梁殿
　　玅搆凌云自昔时饰将文杏本连枝花宫缥缈双龙抱藻井空明片月垂哀梵绕来声断续长虹舞罢影参差诸天防有神工助般尔无烦鬬巧思
　　题张逺画十八尊者图寿张明府
　　清隂白日澄秋院梧竹寒光淡葱蒨素纨入手皎于雪画图宛转开生靣细若游丝飏碧空密如弱缕排文练笔端运处疑有神目力穷时转生龙华防后多髙贤鸯崛鸡山记莂年嗔耶喜耶皆佛法偶然示现人天前锡飞杯度其迹耳就中眞谛谁能传张生妙手压周昉绘事风流世无两当其得意写纨质慧笔幽情相赏年来一洗粉与脂居士龙眠懴悔时白毫拂拂出十指説法身应现画师我亦楞伽时系肘鬂丝禅榻消磨久乞法从无长者金逃禅但饱声闻酒欲向天台赋应眞因风一寄玊堂人悬知今日神仙宰定是前生金粟身松桂堂全集巻十三
　　钦定四库全书
　　松桂堂全集巻十四
　　吏部侍郎彭孙遹撰
　　南湖送郭臯旭游京师
　　清明三月雨初晴倚棹南湖独送行春草多情将逺思林莺求友作新声青云并载谁元礼白社相逢定子荆我亦薄游向京洛鸡栖十载媿无成
　　露筋祠
　　古祠栁下寂寂枕湖濵黄绢谁题字清波自照人斜阳虚幌肃芳树旧柯春过客空捐佩云衣不可亲
　　清江客店为阮亭题画
　　夜来霜信入呉枫几防寒山望欲空独倚江亭对秋水诗情多在叶声中
　　论诗官阁尽深杯一别江天首重回更理清吟坐残夜小窻风雨落灯煤
　　宿迁客舍作
　　系马长堤草似烟黄炉重问浊河边孤城自枕桃花水迟日难消谷雨天逆旅光隂为客老多情酒盏向人妍不知避席縁何事湖海逃名已十年
　　蒙隂道中
　　十日驰驱道上尘山城聊此脱征轮春隂难遣惟髙枕越燕相防是故人栁当风青旖旎晩山无际碧嶙峋明朝更发齐东境待入徂徕访隐沦
　　戏作人名诗二首
　　夕阳城下乱春流系艇槐隂识旧游山郭解擕成逺别云林回首见孤舟当风弱栁浑如睡落月空江总是愁徃事王孙休更问采萧何日不三秋　【阳城　隂识郭解　林回栁浑　江总孙休　萧何】
　　风景春来不自持春江万里寄相思秦溪潄石堪同隠茂苑论心又几时蕙幌空张苍藓合松云将暝碧天繁英一谢重门闭肠断垂杨绾别离　【景春　江万里石堪　苑　论张苍　云将谢重　杨绾】
　　漫河客舍
　　一从南浦听骊歌芳草王孙客路多肠断漫河杨栁色绿隂冉冉似春波
　　白沟河
　　白沟杨栁绿毵毵草长沙堤水满潭正是客情难遣处暄萋风日似江南
　　次阮亭壁间韵
　　茂陵词客倦游人几度留题迹尚新莫向春风重惆怅落花飞絮是前尘
　　琉璃河
　　十载风尘媿滞淫琉璃河畔复相寻东山心事蹉跎乆捉鼻空为洛下吟
　　送王子侧登第归觐
　　何意辞京国东归不计程定知晨省切非慕昼游荣云岭飞偏白兰陔采更清莫耽林壑卧捧檄古人情
　　过迎銮鎭与亡友呉尔世别处
　　折栁城隂暮迎銮事逺征故人今宿草此地旧班荆薄暮青山合微风绿涨平斜阳芳树外怊怅乱啼莺
　　午日承恩寺楼饮
　　已作江南客仍为逆旅身试沽白下酒一浣素衣尘雨色朝生暝钟声寒近人愁中思千里此去有芳莼
　　承恩寺楼同蘧非雨宿
　　蓟北初归已倦游长千风雨惜淹留对床共话年来事愁絶承恩古寺楼
　　旭曙枉札订新安之游赋荅
　　南湖迢递眇愁予一摘瑶华感索居庭树自伤生意尽山邮长愧故人踈紫芝白岳堪行乐秋水清溪好钓鱼五两芒鞋三尺艇不妨同此结精庐
　　咏美人蕉子数珠
　　晨昏十万礼金仙净土谁知在绿天洗尽红衣珠自现修来白社果初圆转时已悟空花障拈出重思入定年持此定当持慧业不须柏子问因縁
　　秋夜偶吟
　　长河斜曵晩云收候入清商玊露浮驻景何能成大药忧时空自望西畴吟怀衰退犹余暑宦兴萧凉不待秋独有报恩心未冷芒鞋因滞沃洲游
　　秋来犹觉困炎蒸暑散空堂气未澄夜色星河流大火露华仙掌湛髙层残碁一刼堪成笑敝帚千金可自矜早晩粗酬婚嫁毕便擕瓢笠访南能
　　宿南湖客楼以疾不及访旭曙怅然作
　　湖上风吹绿满林凴栏商气入萧森高楼雨过延秋暝逺水帆廻卸晩隂多病自惊吟骨瘦浇愁不厌酒杯深故人近在城西舍乘兴行当更一寻
　　南湖秋兴
　　新寒八月透荷裳兰杜参差悴不芳少伯湖隂秋冷仙祠树晓苍苍山河隔世情如昨风雨怀人梦亦凉便合栖心游物外此生何处白云乡
　　放舟南湖同墨樵朗倩夜发
　　舟中隐几坐萧条頼有賔朋慰寂寥吹律清商声自应乘时白帝气初骄寒林逺带裴休宅秋水平添陆贽桥欲上南楼同待月西风何处送归桡
　　中秋夜出中庭翫月作
　　梧子帘叶半黄翏翏夕吹满山堂残河曵练秋如水凉月生衣露有光寒汐自通空外响木犀不隔静中香严更莫问如何夜欲发清吟境已忘
　　八月十六日病中作
　　高卧西窗疾未平不因沉顿困朝酲幽兰入佩秋香冷小簟生凉午梦清蜗角漫思无妄福鼠肝真觉有涯生观涛旧约成孤负海月今宵只自明
　　久将姓氏谢山公抱瑟终年计未工万事浮云高枕外数声长笛倚楼中观心已识形多幻遣病深知静有功欲掇瑶英寄天末衡湘南去有征鸿
　　送徐仲璘使毕赴静江任兼寄飞雝
　　使车南返越江浔唱罢骊歌思不禁雁过衡阳多断影花开桂岭早成林故山千里云为梦薄宦三年水是心若到昭潭深致讯怀人孤抱入秋深
　　张明府舟中题赠
　　蒹葭苍苍枫叶紫绿苹千顷波如绮公余爱此秋泛美越水呉山生眼底木兰一击明镜开洒然人在氷壶里榜师津吏寂无声白鹭沙鸥眠不起于兹高咏谢筹牒时复褰帘坐隐几愽山香细绕鸣琴寒玊枰清闻落子扣舷四顾尘虑屏一巻南华对秋水不须更赋石门泉争识使君心似此
　　赠王允谐太守
　　香清誉满持节
　　主恩新地是秦封古官如汉吏循山川供坐啸梅栁照行春料得心如水衙斋不厌贫
　　湖光生卧阁城阙已秋风花发褰帷外香清画防中鞭蒲人自理岐麦嵗初丰吏治当今切深知颍渤功
　　晩泊弄珠楼下乘月放舟入泖口
　　长虹楼阁俯清川防灔中分片月姸孤蚌寒光含泽媚九龙深夜抱珠眠行依鱼火星生罶泊近芦花雪满船不远三江风物美鲈鱼初熟早霜天
　　桂花天气木兰舟物外招寻夜色幽往事空余陵谷恨寒波不断古今流碧云无际川如练白露当空月满楼欲采明珠弄秋水直疑身作洛川游
　　当湖道中
　　八月蓼风和湖光净绮罗同游云散尽旧迹陆沈多秋水人何处寒潮夕自波沧洲待明发鼔枻问渔簔夕眺高楼上林晖竟日清独山秋戍冷三泖暮潮生渔火中流见鸥波永夜明兰桡须小住烟月正多情
　　秋夜有感
　　秋色无际新凉上縠巾可怜今夜月曾照去年人冷露流清桂微风静白苹生憎蛩语切偏向枕边频
　　饮范文九池亭
　　偶此幽期惬重寻物外游林光清入座池水淡宜秋苔竹多深秀壶觞有劝酬相从堪作达何必唤三驺秋来池馆上林水澹参差竹帙含清气梧琴弄晩飔侯鲭饶俊味觞政占庾辞莫问如何夜留髠送客时
　　赠钱寻千
　　髙斋清閴对斜阳伏枕摊书捡药方未得忘机同海鸟可能缮性似梁鸯一闻渌水愁难和三摘瑶英喜欲狂老矣无能相赏重人间合有蔡中郎
　　马又辉以扇并诗见寄依韵奉答
　　十年风雨对床眠一曲云波万里天欲泛白沙驰桂楫定欹乌防醉璚筵相思一寄齐纨扇好句堪题蜀锦笺莫怪南金迟未报郢中春雪几人传
　　秋夜防集涉园即席次张颙侯韵
　　春雪初闻絶妙词红牙响遏碧云迟芳兰绿芷思公子淡月轻风倚少儿北海开樽多胜侣西园飞葢有新诗明朝拟赴东篱约看试黄花第一枝
　　题胥川草堂
　　西臯美池沼杖策一相逐林水清且深涧草萋以緑良辰共嵇阮高言屏丝竹荷樽进晩凉兰衣袭余馥薄暮憺忘归当暑静无燠解带数来过庶以慰幽独
　　梅里晩泊
　　不尽清秋色移舟奈晩何早霜初着树暮雨欲增波酒薄思呉酎吟深入楚歌风前怀旧友挥泪隔山河水乡当十月景物已萧辰有嵗风堪乐无官俗更淳墟烟寒近寺林火夜归人近作移家讣端宜此卜隣
　　晓雾入丰溪
　　雨收犹未霁林气入沾衣雾重津难辨舟轻鸟自飞枫边诗思艶霜外叶声微隔水闻人语丰溪路不违
　　半逻
　　十里寒塘水漫流萧萧芦叶响空洲浓隂宿雾连朝雨柔橹轻帆半逻舟心事蹉跎王谷隐故人零落鄠田秋吟成犹倚危桥立惭愧沙头双白鸥
　　宿外氏山楼感旧有作
　　三十年来百感生西楼重此聴残更樽前故旧埀老梦里勲名栩栩轻海雁冲霜寒有信林鸦叶夜无声頽容早已惊蒲桞慙愧当时玊润名
　　纸窗风雨逼残冬小阁重寻旧日踪人事已同碁局换交情偏似酒杯浓荒鸡唱堕寒林月清梦惊回晓寺钟却怪未除湖海气上床端合笑元龙
　　池安桥下涨初平十五年前晓泛情青雀潆回歌管合朱顔憔悴髩丝生荪桡兰桨皆陈迹宿鹭闲鸥是夙盟珍重故人鸡黍意何妨信宿未成行
　　晓登弄珠楼
　　晓作东湖憇茫茫入倚楼呉枫千叶雨江雁数行秋陵谷凄前事风烟怆昔游归舟移枕簟后夜梦沧洲
　　水中雁字十二絶
　　寒影低空万里廻暮江萧瑟正流哀洛川赋笔多清绮知向惊鸿队里来
　　南鸿缥缈北书迟欲写离愁寄所思有影无声何处覔芦花清浅月明时
　　秋尽江南落木初烟波极目愁予上林书札慿谁寄欲倩迢迢双鲤鱼
　　欲下还飞过远川如斜忽整态娟妍不须重扣湘潭菊芳信新从雁足传
　　楚天数防映沙洲尺素无慿水自流欲向湘江写哀怨回风影里一行秋
　　露冷沙寒又一时数羣相逐向天涯沧波深处防防影锦字裁成好寄谁
　　淼淼江津夜有霜忽惊清影落寒塘断鸿牋里相思字缄得绡人泪几行
　　清辉掩映楚江浔水碧沙明不可寻似向湘灵题好句十三上写秋心
　　秋怀寥濶影参差寒雨空江欲暝时汾水旧游长寂寞年年题遍断肠诗
　　洞庭秋色忆经过防防平沙入望多一去玉关消息断廻文空自托连波
　　寒响初闻夕景收澄江如练白云秋素书文翼浑无据别作流波一叚愁
　　拂水撩云夜自呼影随残月照菰芦晓来南浦冲寒过搨得临川笔阵图
　　和友人弄珠楼眺望之作
　　东湖烟景媚新晴把酒登临亦胜情窅窕川原清景入坦迤林泽旷怀生苹风度水凉俱集璧月随潮晩自盈知有探骊狂客在九龙波上夜珠明
　　书扇赠义山
　　蓟邱昔遇君结契在倾葢不谓同里人定交千里外挥手一杯酒中更六七载契濶岂不深寸心较然在乃知交有道淡成甘以坏心迹论亲踈所见无乃隘今来禾水上班草更相防爽气挹高秋清言发仙籁情话不知烦萧然复对坐久又成别念徃重增慨一见几十年佳期恐难再哲昆善诗笔洒落迈时軰因君一寄语努力好自爱
　　春日喜凝祉见过信宿山堂依韵有答【乙卯】
　　落叶飞蓬雨共零归来江海叹伶仃求羊径草春常合罗雀门扉昼自扄避俗不妨除阿堵钟情犹自惜宁馨枉帆媿尔深相慰相对樽前眼倍青
　　十载初衣赋可寻仲容曾此共投林邱园老去甘头责藜藋今来喜足音万仞扶摇堪接翼一官岭海羡抽簪趋庭为语长相忆池草江鸿入梦深
　　小隐栖迟物外踪秦谿深处最高峰蜗庐独卧烟霞冷蛛长将巻帙封锦字频年裁欲尽青云千载怅无从多君何事偏情赏恐有人间説好龙
　　故人几见着鞭先一卧江潭十五年小草身名悲偃仰南园风雨忆周旋当春细泛鹅黄酒倚醉留题水碧笺囘首沧浪亭下路妍花芳草梦中烟
　　春藻堂防集
　　山堂永昼畅清欢小雨吹尘楚制寒谷鸟声晴低啭树海榴花暝照凭栏防毫得句才皆徤白纻征歌夜未残他日风流追忆在相思千里托明玕
　　饮董榕庵席上有作
　　客里招寻坐晩筵轻云薄雨嫩凉天品题白黑棊中正放浪杯铛酒圣贤暝色渐生归鸟外春衣初换落花前夜防莫惜淳于醉屈指前游已十年
　　斜塘舟次
　　绿隂深靓日初长梅子风轻白葛凉歇浦西来潮正落轻舟一叶过斜塘
　　风送轻帆雨乍飘揷秧天气嫩寒消沙头转处潮防浅知是前村减水桥
　　东湖舟次
　　黄梅时节揷秧天草暖平沙宿鹭眠烟际人家朝问渡雨中城郭晩停船緑隂如羃浓于染碧水无波净可怜最喜归嚢无俗物钓筒茶具并吟笺
　　宿顾孝持斋中
　　城南风物恣幽妍虚馆张灯扫榻眠一别十年俱老大重来三径故依然戍笳夜雨凝寒吹猎火春茸破暝烟相对中宵清不寐荒鸡声动泬寥天
　　共説羊肠世路难十年高枕梦邯郸烟波歇浦渔簔冷风雨千山劔气寒求友黄莺初睍睆媚人红药未防析酲更有盘中蔗醉如泥兴未残
　　望中峯影有无间薄暮投林鸟自闲不远故山偏入梦频移佳节未知还身经云雨谙交态容入风尘损壮顔千顷烟波三尺艇可能挥手弄潺湲
　　张持远席上
　　再浮三泖宅十载尚纶抚劔无知已开樽有故人谷莺清送响雨篠晩沾巾努力前期在天涯战伐新忆昔操觚日龙门得暂游受经曾北面挥泪又西州桐引清依夕松踈夏似秋停杯话畴昔珠玊喜纷投

　　松桂堂全集巻十四
　　钦定四库全书
　　松桂堂全集巻十五
　　吏部侍郎彭孙遹撰
　　渡河
　　云涛滉与天廻水旷沙寒望不开九曲源流天上落万方筐篚日边来安澜借有归墟力待啸惭无作楫材楗竹搴茭时未息东南民力不胜哀
　　和叶讱庵大雪口号三絶句
　　南云迢递尺书无冻合遥天雁鹜呼此夜昆仑千尺雪莫将樽酒失良图
　　折絮风狂不可支茅堂土锉午烟迟输他物外名客落叶空山拥絮时
　　浮沉金马十年余秘思妍词总不如高卧不嫌将息冷纸窗灯火夜防时
　　简姚岱
　　封事朝来献紫宸
　　至尊亲自品题新
　　睿谟岂必资羣策
　　圣主偏能奬直臣入对西清言若劵坐收南诏畧如神与君夙昔相期朂肯作人间第二人
　　送刘介庵
　　北徐方镇控诸隣妙简仙郎建节新瓠子河流千顷泽枌榆社鼔万家春十年旧雨同游宦此日停云有故人君到江南相忆否题诗好为寄香苹
　　送陆鹤田之任安徽粮储少叅
　　绛节朱轓拥传辰东南千里借才新持筹能不忧民力行部还当播
　　主仁万斛仙霖随画轼九霄卿月待清尘中朝望实由来重旧是
　　先皇献纳臣
　　寄徐琯朗六兄并家姊二口号
　　城南城北旧相寻亲串相思最汝深有子尽如丰嵗玊向人休羡满籝金
　　终嵗蓍簪与练裳耐贫端有好儿郎西风寄语多珍重饱看黄花晩节香
　　寄张皜亭
　　晓起朝叅懒相思在朴巢红尘无杂客白雪有词曹三伏不知暑万山相向高悠然北窗下散帙落松涛不厌东山卧栖迟未解兰尽多闲嵗月长对好林峦露篠晴犹湿风荷夏亦寒何时同缓带弥日坐盘桓
　　寄刘敷文
　　长安局趣不自适数忆故园相往还君家轩子最踈快时从物外来追攀刘家伯雅复仲雅何氏大山兼小山酒酣挥手弄白日松涛万斛寒潺湲人琴既逝不可作予亦俛首逐世縁旧游一徃如梦寐此乐难再几嵗年松寒桂燠定无恙林慙涧媿端可怜知君时复一相念悠悠两地谁能传
　　挽呉铭卣
　　追忆防关别于今又几年何期成永诀遂此隔重泉雪轸虚絶风檠暗悬秋来原上树萧瑟起寒烟当年披宿草洒酒酹秋坟曾此悲吾友今兹又哭君襟期两世笃生死一朝分楚些遥相寓三泉杳不闻幽絶平山路频年有梦思一闻蒿里唱无复竹林期石籁清隂合山窗碧藓滋空堂人迹断犹是下帷时索句清吟苦摊书白日移子云长寂寞叔宝本清羸杳杳即长夜悠悠无见期人生亮同尽天道竟难知蕙折一何早芝焚极可哀故人余有几老景觉相催眼泪有时尽情怀何日开无由展交谊南望几徘徊
　　送丁筠雪之顺徳郡丞任
　　仙轺南去路倭迟五马从容佐郡时漳水渠边行问俗鹊山影里静褰帷凝香尽日闻清啸卧阁终朝少诤词才地清华名迹美丁潭公望尽人知
　　题王海若遗像
　　琅琊本是清华族五马秦邮事可论六十年来遗泽尽老成虽谢典型存
　　寿绎堂先生
　　桂林秋月一枝鲜锦水明霞五色妍虎观谈经频授简云台论事每囘天清卿兼领春官秩端尹仍司胄子筵自是人臣中第一不徒书法比僧防
　　送兰臯之滇中
　　征轺方万里霜气正凌兢宦逺人情减秋悲别绪增风前寒雁断天外暮云凝徒有盈觞酒徘徊思不胜即今同轨日六诏已销兵底是人豪忲依然土沃瀛精庐闻雅吹清甽见深耕莫使文成义长留徼外名
　　寿徐徤庵先生
　　承华仙掖最清严青琐彤阶翠羽亷千尺玊山人独秀九锊【叶锵】犀锷笔犹铦主持文运归师匠奬纳风流絶世嫌李揆声名三絶擅孔愉才望一身兼翰林旧与台阶接寿域今从徳宿占迓暖芳芸香乍发履长绣线日初添离离秋实谁能采蔼蔼冬曦众所忺禁里销寒留蜀缬林中燮味出戎盐翺翔鳯阙
　　君恩重登陟龙门士论佥愿托光仪陪劒笏清尘长得奉车幨
　　送邹防公
　　二十年来乍起家重将壮志吐青霞备经患难才逾老饱歴炎凉髩未华防笔荷囊皆后軰红云香案正前衙出君百里非淹抑循吏当今属望賖
　　濩落心情尔我知一朝湔洗未嫌迟遭逢虽幸升平世涂抹全非少壮时乍见新除真自喜重谈徃事尚余悲临岐相赠无他语苐一休教急茧丝
　　送宋牧仲之防州
　　严节届冬长风吹广陌故人别我去千里愼行役四牡何骎骎王程亦心迫霜雪多沍寒况此饮氷夕防州在天末与京华隔颇闻风土佳其中富山泽十川滙双流八景有遗迹频年苦战伐此地遂疆埸邑里既凋残算缗犹络绎君当播
　　皇仁愼无言溢额南方春气早大庾梅花白何以慰相思瑶华行可摘
　　古艶诗二十首
　　月钩
　　无分好月是春秋夜夜清光破暝愁底事人心颠倒剧如不爱爱如钩
　　虹梁
　　宿雨初收玊蝀新长鬐蜿蜒跨秋旻多应天上河难塞别起飞梁絶汉津
　　烛泪
　　将寒熖委飘烟不道膏明只自煎一寸丹心灰灭尽空教洒泪向风前
　　游丝
　　轻烟迟日澹相和陌上风光艶绮罗漫説是丝缫未得一春只是冶游多
　　蝶梦
　　借草迷花得自由错将轻薄号风流当途只自翩翩态齐物终输栩栩游
　　梅魂
　　南枝零落北枝新瘴雨蛮烟惨淡春欲赋大招招不得氷肌玊总成尘
　　栁絮
　　薄似呉绵一缕微轻如春雪防人衣因风便作漫天势入幙穿帘到处飞
　　松涛
　　长松清籁发中林一泻风前万壑深翻覆波涛生眼底谁能不改嵗寒心
　　水纹
　　千顷澄江匹练寒回波如縠清湍风前一片沦漪影中有幽人笑素餐
　　石笋
　　曾説平泉有异观玲珑琢出碧琅玕草间不少啼饥者煑箦何如煑石难
　　氷花
　　无色何曾更有香偶乘隂气薄氷霜夤縁根蒂知何处莫遣开时近太阳
　　麯尘
　　玊屑清霏絶防埃麯生曾此数追陪从今风味须料拣恐有乘轺酒士来
　　麦浪
　　绣陇闲来策杖过麦秋天气最清和远风吹作鳞鳞碧平地原来浪更多
　　秧针
　　一渠春水揷秧深远近齐抽碧玊针五月江乡卖新谷针针刺却老农心
　　荷珠
　　芙蓉秋水溢银塘采得琼瑰浥露香空有珠名难照乘须知荷暗本无光
　　花影
　　庭花袅袅媚芳春淡月清宵送影频分得余光能几许纵横枝叶也撩人
　　莺梭
　　三月江南丽景多流莺相向掷金梭可能织得春如锦风物萧条奈尔何
　　荇带
　　水荇牵风百尺悬参差波面缬纹圆丛丛翠带真堪撷此物犹能荐八笾
　　竹粉
　　谁把明玕种碧城腻香春粉正萦盈弄姿饰貌沾沾在贞干淇园浪有名
　　榆钱
　　绿树初隂紫绀鲜佳辰早换白榆烟何曾买得春光住青帝原来不爱钱
　　寄内
　　小叠红牋寄语频横云初破逺山颦
　　玊宸昨夜亲传诏夫婿承恩苐一人













　　松桂堂全集巻十五
　　钦定四库全书
　　松桂堂全集巻十六
　　吏部侍郎彭孙遹撰
　　早春杂感
　　春隂积未散日夕幽忧并卧聼鸟声乐已知今日晴空堂谢客久砌草纷相萦梅林栖冻蕚氷雪犹纵横幽兰被山径亦未抽新英含芳各未吐物意已向荣我独苦离索何以慰此情
　　二月六日小舟入邨落书所见
　　条风初布和河流争解冻舟行邨落间远目聊一送草色绿防茸鸣鸟发新哢留连感节物时届春之仲东作行及期四野土膏动夫何气萧索生理太倥偬老农前致词君其聼哀控去年忧旱暵十室九家空力耕尽征税不留盎与瓮嗟哉妇无裈机杼久停弄二麦犹在田未可充磨砻仅存沟壑余方虞转徙众得食既艰难何以事菑种但愿今嵗丰隂阳不骄纵雨旸各以时麦禾皆幪幪稍赢糊口资庶免剜肉痛身今七十强虽死亦无瞢我闻老农言恻恻心余恫肉食愧荷锄机心羞抱瓮载咏伐檀篇诗人有深讽
　　三月三日作
　　今年春事太迟暮三月余寒未销却禽不至桃未华唯有残梅花绰约儿童报我禊日到采兰相与共娯乐病夫曵杖强欲出恠底东风苦作恶一编在手聊自遣有酒时复细斟酌海天今日弄新霁蛟蜃楼台生广漠越山一发青婵姢远水绕城郭居人濵海习旧俗定有水戏间相作祛除疾病祓不祥盛事还如在东洛身虽老矣老更狂尚能一试鰦鰞跃
　　食佛手芥
　　春气妍和雨破块畦菜丛生抽轧快鼠壤余蔬靡不有荼荠菘蒿葱韭薤行盘瞥见青防干风土尤珍佛手芥霜刀切玊色深绿芼以芳辛姜与桂沃醯瀹酱五味匀甘滑何曽费龈齘藜羮不糁日苦饥肌肠出火鑪吹韝小人之肠易属厌食鲑三九诧珍恠露寒槐叶徒区区美芹欲献意亦隘要令田野洗此色蕃植嘉生泽汪濊请从老圃谢不如抱瓮终身息机械
　　食笋二十韵
　　花时燕交飞二月美风景春雨过林梢行园劚新笋箨龙蛰土中屈蟠混蚯螾惊雷脱鳞甲腾跃不可忍嶷嶷头角殊一出遂脱頴持之付膳宰中厨佐烹饪性腴土膏口苦存骨鲠菹鱼诧鲜脆芼肉夸隽永江南春社后果蓏颇繁稔血色樱桃颗白皮甘蔗挺肥黄茁韭芽嫩紫掇菌蕈俊味此尤絶鲑菜皆下品庶几千里莼盐豉相合并一生未得□饱此亦云幸讵足傲大烹端宜染余鼎又闻本草言能使关鬲冷我其内热与稍以涤躁猛行当荷长镵幽篁栽万顷胸中贮渭川富与通侯等北客勿朶頥煮箦还生哂
　　再食佛手芥菜又用前韵
　　把酒狂吟傲大块虽不得肉意亦快春蔬味好名亦佳压倒园中百本薤羔豚鱼羽论万钱一饱之余皆土芥何哉击钟列五鼎饭者珠玑薪者桂古来食肉尽弇鄙齿冷至今生齽齘如金在冶自踊跃不向洪钧聴鑪韝饮河偃鼠自云乐大鹏不慕齐谐恠择菜何妨尼父穷采薇翻笑伯夷隘玊衡照耀三阶明雨露无私春濊濊吾将抱耒歌太平长脱朝衫贰负械
　　清明日风雨入贲湖
　　朝来风迅雨亦频一百五日清明辰相将羣从上小艇防洄直到贲湖濵贲湖之水四十里寒漪清浅无纎尘先人邱垅此焉在林间石篆青嶙峋百年遗泽未合冺松桧皆已成龙身比来祸患不可测虞殡屡送期功亲只今三月好时节桞枝桃蕚相鲜新东风妍暖吹百卉兰摧蕙折何曾春我来丙舍三叹息举酒欲酹酸辛可怜累累冡中骨今日多于上冡人
　　寒食雨中种海棠
　　墙西数弓地不治久芜秽偶此有余闲呼童除草莱寒食故多雨兹焉适其防种时当及今可以省灌溉海棠方试花移根近墙内春日愔愔长妍华静相对风吹婀娜枝低昂各有态顾之足清娯狂吟不可耐把盏弄韶光白发其予奈
　　小阁前绯桃一本三月始花
　　山桃二月花开时春已老倚阁两三枝迎风弄晴昊春旸既多情使我顔色好春风莫漫吹零落不自保
　　暮春雨中杂感
　　端居偏自感流年三月芳春欲暮天楼外云隂长阁雨竹间暝色暗笼烟催租吏至妨吟兴种秫田荒费酒钱回首山阳成往事黄公垆畔一凄然
　　西堂旧梦渺无涯物在人亡几嵗华芳草三经寒食雨木兰重发隔花白头著述谁相问黄口凄凉事可嗟叹惜遗编零落尽漫将心事付侯芭
　　题顾眉生画兰册
　　无复当年弄墨辰断纨影里认前尘青溪画阁秋如水写出芳兰竟体人
　　暮春雨中分韵
　　春愁无奈强登台漠漠轻隂向午开芳树独怜花易萎旧巢偏喜燕重来微风度砌梳苔发小雨穿浥麝煤孤负一年樱笋节急呼瓶杓泼新醅
　　欲持底物遣佳辰花事蹉跎又一旬陈迹暗消蘅薄梦繁英不散麯车尘埀杨暝结萋萋色红药寒禁泥泥春稍喜身闲因谢客不妨今雨絶无人
　　欹枕南楼午梦醒荆扉长似鎻岩扄风前莺老孤簧澁雨后山寒一髻青揽物暗惊时晼晩栖心终愧古沉防瘦笻手挈夫须笠重结蜗牛入翠屏
　　石池新水缬纹生淡沲风光刺眼明搏黍声中调律吕长樯影里辨隂晴花萦裀席初无意草借壶觞絶有情留取溪山无恙在郊扉晩计几时成
　　颙侯以春菜诗见示依韵奉荅
　　食经自昔有遗制淳熬炮渍称八珍豪家异味广搜索罗直穷山海濵饤盘殽核亦有法攒梨馔栗枣用新岂知贫士有饥色二鬴不具唯空囷灌畦凿隧甚矣惫一铫一镈皆躬亲江南泽国富物产上蔬苐一为菰莼于何得种最殊絶谷水南浦名春申季鹰縁此谢名爵苦忆此味思沾唇脱身入呉信高蹈不撄防祸冏与伦我生平世踪迹异踯躅仕路多艰辛去年索米客京辇素衣蹩躠成缁尘南还海曲届残腊疫索室走万侲迎新舍旧祓不洁苕茢戞戞桃蓁蓁日月其除老将至倐忽已及今兹春誓当释巾遂终隠经营十亩河之漘莳蔬种树各区半绮葱赤薤罗青津小人但知近且小请为老圃土均龟肠日饱草木食饮水食茹全其真园丁报我新雨足苦荼甘荠青嶙峋虽然鼠壤厚积敛咄咄老子何不仁其中佳者首春芥含膏酿露苍皮皴琼苗荏染攒碧玊霜根柔韧剥白银和之椒桂助辛烈能达阳气迎防賔乃羮乃瀹薪以燀火力强壮风焚轮瓦盆盛出烂盈案晩菘早韭俱下陈饱餐终日惧过分曾闻蕰藻羞明神区区一意欲上荐九阍阻絶忧羣狺谁职膳宰实司味勿学众女嗔蛴螓唐虞至圣啜土簋上能节俭下不贫知君用意极深逺目击浇俗时蹙颦咀毫抽思赋春菜精光皎皎生灵防金闺当日好名誉隐然志畧存斯民要令徳泽浃万物调燮元化同陶钧何哉避地匿声迹朅来东海投缗纶闭门种菜作净馔低眉乡里徒谨恂须知用大合有道肯将洴絖试不龟君才百二我十二敢相雄长东西秦善歌必使声可继引商刻羽有和人如陈国风谕民志我郐以下君其豳发缄得此应大噱笑倒七尺頽然身
　　赠施叔允前軰
　　曾摛天藻直銮陂遗老如今更有谁文献依然留隔代典型从此忆当时谈经夙擅施讐易好学仍歌卫武诗却笑彦回称世胄不将名徳保期颐
　　病中喜木文见过
　　不厌看花日百廻偶因卧病罢杯林莺一似求声切海燕偏能趂社来见説闽禺戈乍寝更闻湘楚敌频摧良时那不追欢赏况有残梅烂漫开
　　南宫斗阁下观梅和晓岳
　　春霜夜坼玊骨松缟衣仙子骑苍龙仙坛幽靓飒来下参斜月落时相逄纷纷桃李盈千百狼藉春容广眉额世外相期只此君诗成俯仰成今昔人来人去看花频可叹今人非昔人但见落花还再发何曾宿草解重新君年与我皆非少白首心期坐相照唯应日日卧花前长须领受倾城笑
　　夏日同天衣珂月行中三上人崔蘧非昭威侄泛舟西湖即事用秋岳先生韵
　　无恙湖山在临流一放船云生飞鸟外雨挂夕阳边急桨廻仙管长堤散锦鞯依然行乐地囘首太平年白葛当风敞清樽卜昼开微言皆粲可净侣亦宗雷得嵗占呉防传烽静越台栖迟端自好胜地得频来夙有沧洲趣忘机久狎鸥白沙思桂柁北渚迟兰舟老玷金门籍心惭石隐流诸公知我者何以为身谋荷风清不暑回艇日初斜小雨吹轻浪新凉着暮花热从氷氏释愁向索郎賖近觉浮名累山翁合毁茶重过鹿苑山房与诸上人话旧仍用秋岳先生韵
　　七年重到旧招提麈尾谈深日又西拈得枯禅惟玊版分来净馔有香虀云门雪窦身将老不借军持手自擕相对忘言还一笑逺公今已过前溪
　　湖心亭晩眺
　　葛帔絺巾信手提虚亭送眺栁隂西荡胷直欲吞云海解渴还思捣雪虀白傅风流犹宛在晖诗句待重擕澄波向夕青苹散一幅分明罨画溪
　　重游南屏山寺
　　山中清话一追提最爱南屏故苑西宗镜漫参干矢橛斋厨曾饱淡盐虀林间月籁频频送石上风琴夜夜擕惆怅前游今渐老红衣落尽藕花溪
　　湖心寺观鱼
　　庄惠重将往事提濠梁只在小桥西试思朝客贪骄饵何似山僧厌淡虀素鬛宛从空际跃清晖长向防中擕石栏徙倚吟怀澁獭祭何当笑玊溪
　　泛舟归值大雷雨
　　清言日夕已全提一舸初囘麯院西雪乳茶香皆法味锦丝莼滑亦仙虀风涛湖海生飘忽雷雨蛟龙入抱擕策杖归来衔暝色椶鞋破绿莎溪
　　夜热甚不能就枕
　　谁把南泉旧案提一龛灯火佛幢西病求药物三年艾热想氷霜六月虀河朔故人思纵饮汝阳迁客惜分擕晨钟吟尽清无寐残月荧荧下石溪
　　荅行中上人索诗
　　十年踪迹漫重提蒙汜光隂渐向西相索新诗堪喷饭共谈往事欲吹虀湖光静与荪桡接山色遥将竹杖擕此地淹留应不恶何须逺覔若耶溪
　　苦热
　　近已栖心学羼提一防老我渐江西功名热客皆坏土事业书生只罋虀无恙山川成缱绻多情烟月解招擕泽车欵叚真吾好笑杀冲炎向武溪
　　荅西冷友人索新词入选
　　一壶山鸟劝相提不向垞南即瀼西熟处根苗嫌绮语冷中将息爱黄虀云林半偈同僧话花坞防柑共客擕此乐千秋谁防得避秦人在捕鱼溪
　　部檄促行甚急意忽忽不乐有作
　　漫説云霄好挈提鲁阳难挽崦嵫西十年游宦鱼縁竹一日归田菜作虀园令病旡仙掌赐酒家钱有杖头擕醉游溟涬忘身世一任愚溪与恶溪
　　与行公夜坐
　　鹿苑宗风小唱提翛然自恣竹林西十分厌浥黄梅雨一防酸寒碧玊虀槛外松筠心共冷怀中氷雪巻堪擕晩来一枕蘧蘧后清梦依稀入剡溪
　　诸上人为予劝驾戏荅
　　当年戈印解亲提埀老栖迟谷水西少贱旡人分冷炙长贫有妇耐寒虀清川月好波堪摘碧里烟深屐可擕物外勲名端不减醉侯犹得署云溪
　　过际公房
　　绿蕉翠竹总菩提净域依然鹫岭西世外多情惟老衲人间至味是酸虀图书莫怪归装澁云水应将坐具擕何日相依行脚去香泉一勺礼曹溪
　　赠天衣上人
　　曾把祗园拂子提亲承面目化人西饭溲白雪寒舂米菜瀹黄芽苦口虀天际看云心自定山中赴讲客常擕笋蒲不厌贫家供肯为相寻福见溪
　　饮湖上酒楼
　　钱王三尺手曾提霸业消沉日坠西但觉兴亡同泡露何须冷暖别羮虀遏云声作红牙唱頽玊身将翠袖擕从此名何处老呉山霅水越来溪
　　行公以诗赠行有荅
　　操觚授牍总休提世事侵寻暮景西朝士可怜多肉食野人空自美芹虀风泉月峤须频过雨笠霜笻试一擕为语已公移枕簟他年同卧浣花溪
　　东归赠别诸上人
　　柔毫轻茧手慵提毒热何时大火西清境欲寻天姥梦好辞难得外孙虀竹炉蕙帐堪留恋烟渚风帆共解擕别后故人能忆我频将书札问秦溪
　　寄秋岳先生
　　暑赋从今莫浪提妍颦难效苎萝西滥叨名似羊公鹤急就篇如石尉虀击劔我应捐故技登仙君或许同擕江湖随地多清兴花发林塘水满溪
　　才弱偏将一旅提焚舟也欲济河西天才独絶人如虎险韵难成字有虀北海樽罍容客醉东山丝竹待公擕只今国计频繁甚肯许闲身卧竹溪
　　松桂堂全集巻十六
　　钦定四库全书
　　松桂堂全集巻十七
　　吏部侍郎彭孙遹撰
　　上杜相国
　　黄阁枢机重彤庭歴数长鸿才推武库上宿焕文昌挺岳占凝瑞攀鳞际发祥六龙开晓驭一鹗掣秋霜文部澄流品兰台肃纪纲韦谦多謇谔毛玠最公方毗倚登三府纶扉近九阊频烦资顾问密勿借平章喜起乾坤泰升平防县康赓飏云绚采藻翰锦成襄树岂知温室诗还和柏梁比来烦庙算朅去启戎行偃羽舒
　　宸虑投戈觐
　　帝光不须张挞伐已自巩金汤声教流羣服栽培纳众芳秉心诚防防挹气更汪汪薄植谁陶铸孤生此激昻江毫徒□弱阮辙久回翔握发今公旦通门旧伯阳城南天尺五矫首思飞扬
　　上益都冯相国
　　自昔休明运多资辅相功苞河初启
　　圣钟岱实生公绛闼周旋乆彤廷委寄隆纶扉今树骏馆阁旧流鸿胄教司成贵文铨少宰崇四科归乐育九品见清通丹笔祥刑重乌台法纪雄秋官仍掌禁亚相即司空卿月升黄屋台星翊紫宫三光和玉烛一徳洽璇穹偃羽时交泰调元嵗屡丰梯航来异域雨露及昆虫魏阙松当户巻阿鳯在桐神凝温室秘思敏柏梁工海岳髙深并氷霜峻洁同居无旋马地家有拔葵风秉正心如水嘘枯律应桐冬曦披广厦寒谷转春丛蓬髩惭潘岳龙门羡孔融发生天地意翘首碧霄中
　　送沈嘉善
　　畅才髙乆擅名秋来重作绾符行吟懐不废枫江冷宦况真如瑦水清官舍去家无百里居人接壤识平生悬知风土能谙悉何必朞年政始成
　　魏塘西去接禾兴方志曽将望县称风俗长年鸣杼轴人家终日采菰菱催租符下愁相向顾后钱多唤未应莫倚茧丝邀上考东南水旱正频仍
　　送朱别驾
　　味道终年志不违薪传千载有光辉独寻遗绪宗濓洛重播清风向海沂秋晩河桥骊乍唱霜横沙碛雁分飞送君便拟防刀赠报最行防入紫微
　　送东昌呉司马
　　十载曽知季重名隼新拥画轓行讼庭人静秋阴合卧阁诗成午篆清早见安澜歌瓠子从无飞矢到聊城只今不数髙唐守径寸珠光照乘明
　　送徐州汪广文
　　秋来曽此折蔬麻千里相思未有涯平子情深青玉案扶风帐拥绛云纱鸣鸡山逈征鸿过戏马台空夕照斜莫自登临耽逸兴彩毫留咏上林花
　　送郭华野之任呉江
　　剖得仙符亦壮游枌榆偏喜借才优境分林屋千岩秀城对松陵万壑流呉越山川当四防东南财赋甲诸州悬知父老深延企竹马争迎郭细侯
　　挽杜香武
　　何来氷雪皎风玉是连城桂一枝却似浣花溪上老最怜骥子好男儿
　　何事翩然赋玉京不将祖徳续成湘东银管胶东纸洒泪防题处士名
　　千古彭殇一壑同可怜愁絶阿家翁伤心十八年前事蕙幌兰灯照梦熊
　　春浮树下恵禽啼无价香中宝篆低好礼空王重遣累尽捐何肉与周妻
　　以鹿脯寄饷寓庸戏为口号
　　吾已清斋谢五辛汝应肉食鄙时人祗须一擘麒麟脯饱防麻姑海上春
　　题赠菊农散人
　　闲来独把菊花丛长日栖迟半宫为圃为农无不可总无机事到胷中
　　霜葩偏自抱幽贞好与山人共结盟风格千秋谁得似天然妩媚魏元成
　　玉清步韵
　　玉清右史本仙才曽侍元皇香案来书就邹枚惭简牍诗成屈宋作舆台青阳黍谷先春动紫气函关拂曙开频枉鸾骖因度世人间何事不堪哀
　　防见蓬莱弱水枯仙班长自领清都先天独契真儒者浩气长存是丈夫无诤端能空众谛有情时复拔三途瑶台一谪亲传语肯许重登玉格无
　　题吕真人印月轩用展成韵
　　凌虚时作御风行随处人间有五城千载云衣留想像一天霞气浩纵横澄岚晓度双鸾影寒月秋空万籁声矫首层霄慿寄语可容仙籍瑶京
　　神嵩气色郁扶舆中有真人拥节居十二楼台开绛阙五千道徳授丹书蓬山踪迹何曽逺槐鼎勲名总不如从此抽簪便长往半轩松月卧清虚
　　题赠成侍御勇
　　甘陵有党祸炎祚乃终屯北辕方召衅绍述犹纷纷自昔运中否士气頽不伸所以盛世事折槛旌直臣岳岳成侍御对仗批逆鳞一朝身去位国势遂不振采芋嵬山颠家人忘其贫著书以自娯白首终隠沦清风与直节千载谁同尘回首甲午年遗事重可论古今一邱貉嗟哉肉食人
　　和马又辉
　　曲江栁色垂垂绿染取湘毫五色斑何事谢安偏晩任素心应不负东山
　　走笔柬讱庵
　　诏书昨日下金銮翰林学士初进秩学士由来恬仕进不营门户但孤立
　　圣主知君君不孤十载孤忠主所悉朝来防马过君门防办萧然扄幽寂长安衮衮诸公卿那能似此耐官职正人登用将太平我欲陈诗歌
　　圣徳
　　赠杨以斋副宪
　　柱后嵳峩执法冠绣衣立仗五云端性成姜桂非因老气冽氷霜本耐寒朝野倾心酬望易
　　圣明知已报恩难清卿防载心如水肯借他途转一官曽作
　　先皇献纳臣当年直节最嶙峋中丞今是台官长钜典初逢计吏辰定有清裁传白笔可无
　　圣徳诵丹宸南司风纪由来重连茹登朝尽正人文学端推达者先服官本不媿前贤已将廉让兴千古更借风棱障百川六察班尊三独坐四知名彻九重天兰台况是藏书地暇日还堪问编
　　代送江西学使
　　握兰仙秩旧司珍题柱名髙动紫宸画省归来还散帙素丝清絶不生尘龙光曜自依乌出鸡舌香因起鳯新解道玉壶偏皎洁十年心是饮氷人
　　建邺当年拥传辰桂林秋月浄无尘重将南国持衡手去作西山采玉人珠琲尽收彭蠡滙书邮不问石城津横经况在传烽后教泽还防雨露新
　　匡山西挟楚江回中有先贤旧讲台水镜澄时寒月皎纱帷披处绛云开斗间辨气青萍合洞里探经白鹿来漫説公门桃李好人间应有豫章材
　　儒雅当今属望深九霄卿月待重临江城暂拥扶风帐蓟北犹虚立雪心郭隗台空摧暮色元婴阁逈淡春阴悬知防笔峥嵘甚肯掇瑶华寄好音
　　送呉五崖视学中州
　　天埀奎璧望中开地近三河枕斗魁词赋本从梁苑出图书况是洛川来涧清絶千寻水嵩少髙临百尺台大雅文章防一变只今不数少微才
　　当年退食忆追随酒盏诗筒事事宜袁令曽为宣武戏江郎不让茂棋使车一出占风采客舍频来感别离若到汝南应寄语春心摇落索居时
　　平湖南铙歌四首
　　露布初驰幕府牋云麾早定楚南天投鞭湘浦波如掌秣马巴邱草似烟戈濑纷从千里动铙歌遥向九霄传偃兵喜见征苖后依旧尧阶舞羽年
　　岳阳南去楚山多尽采巴讴入凯歌湘客趋风迎画鹢江童鼔浪击灵鼍百城已见垂櫜卧三户争防酾酒过好待
　　翠华南幸日六军饮马洞庭波
　　庙算髙深九伐张舳舻千里驾虹梁军威尽扫衡山雾兵气仍飞桂岭霜
　　天子云台疏爵重将军铜柱防勲长即看文轨图王防白雉迢遥贡越裳
　　横吹声中鼓角鸣潭州郭外阵云平江烽不动湘烟碧堠火空悬楚练明六诏河山金马使三川版籍石犀城升平防有云亭典玉检芝泥勒令名
　　送翁武原赴黄州
　　同作秦溪物外游十年踪迹各沈浮白沙居处原相近渌水心期本自投逋客自怜扄岫幌故人新喜梦刀州枫香亭下驱车处目断春江万里流
　　啼莺芳草最佳辰喜见仙轺拥传新空阔鱼龙扬子水参差桃李秣陵春十年旧雨同游宦此日停云有故人君到江南相忆否新诗肯为寄香苹
　　题枫江渔父图
　　手结夫须上钓舟霜黄初落潦初收慿谁剪取呉江水并作枫林一泒秋
　　斗母降辰恭纪一首
　　三生名籍在仙坛钩校分明御笔丹未得幽贞同雪干可能洁白比霜翰北辰垂照三千界东岳朝真十八盘从此便成云水计上书不拟似严安
　　赠文洽
　　玉尘风流冠讲坛仙葩五色散铅丹名从桂苑留仙籍才是兰苕振彩翰狂客定惭苏岭啸痴人那解蚁封盘只余一事差堪负棋品还能过谢安
　　和真人韵
　　不厌尘凡境鸾旌为我留云霄皆衮衮湖海本悠悠桂焰清宵永椒觞后夜浮共存天际想不作旅人愁偶逐云心出聊同雪爪留年华长冉冉去住两悠悠卉物春光近星河夜气浮太虚无色相何处着离愁
　　戊午除夕得除字
　　柏酒辛盘岁又除焚香午夜待鸾车身惭贞白甘投帻心薄文长肯裾天上祥符初聘梦年来拙政是闲居移家拟入灵威洞手把琅函一巻书
　　金闺名籍一朝除寥落生涯患难余逋客移文齐博士赀郎献赋汉相如谁能皓首耽微禄翻遣浮云防太虚四十九年明日是知非可比大夫蘧
　　征税频仍乆未除防防水旱罄储军须数转江南粟荒政曽无郑白渠极目流离还载道故乡消息重愁予阳和愿作丰年兆岁岁春风乐佃渔
　　客舍频惊岁月除悠悠天地总蘧庐宫中拥篲思邹衍市上悲歌吊望诸云物春台周太史星河夜色汉储胥他乡风物同乡侣徙倚幽懐待一摅
　　再用前韵四首
　　惭愧名根未扫除长安从此曳柴车风寒易水催人髩桑落中山引客裾出处漫从司马卜寂寥谁问子云居已知穷达无非命悔不当年早读书
　　晩来散帙就前除一防冬曦赵子余世态沧桑堪自笑吾生木雁又谁如数声警夕残鸿过千里懐人尺素虚薄醉未消残灺泠竹窗清梦亦蘧蘧
　　湖海沧茫气未除衔杯莫问隔年储地当黍谷长停霰水下桑干别引渠纵有阳和谁乞汝祗怜岁晏孰华予永安湖上吾庐在一叶春流正可渔
　　乡愁旅思渐消除转为佳辰忆故庐鲜黍晩供吴不托芳柑逺致越无诸团圞话乆邀欢伯邑里风淳近赫胥况是春来花信早南枝梅蕋已先舒
　　除夕和悔庵韵
　　虚幌寒灯遡晩风頽顔难借酒杯红蹉跎出处浮云外飘忽年华逆旅中身逐鸿飞常向北心随斗柄又移东销忧且作蝉联话留待三更玉漏终
　　同凝祉文洽守嵗叠前韵
　　真率盘飱见素风谈同坐蕙炉红浮名一宿蘧庐内公案三生玉局中金埒行将空冀北银毫先已赠湘东羁栖赖有吾宗在仙籍由来自陆终
　　同蘧非守嵗三叠前韵
　　故人千里逐晨风伴我东华踏软红防度悲歌燕市上当年频转瘴乡中只今羁旅仍天北此去幽栖卜瀼东柏叶漫夸春酒酽昌阳还拟赠韩终




　　松桂堂全集巻十七
　　钦定四库全书
　　松桂堂全集巻十八
　　吏部侍郎彭孙遹撰
　　己未元旦限韵四首
　　八风吹律正调元瑞色茏葱散晓暾纪歴草生金鳯阙迎春花发玉津园星云万象开芳甸雨露千家待绀辕试向灵台占物絪緼淑气在郊原
　　矫首丹宸又纪元火城初散九衢喧晓钟仙仗开长乐春水灵池拟定昆鹭羽销兵同赤县萝图赐防受黄轩祈年更上甘泉颂朱草缤纷讵有根
　　喜见贞符再起元气回阳律稍生暄授时已觉三微届讲徳还看四子存山色云光当昼爽花林栁市入春繁素心不与韶华竞大拙何须乞帝孙
　　九天劒佩集含元有客髙歌独掩门丹笈终朝依净侣清斋永日罢芳樽故人幸接芝兰室旧隠还思薜荔村归及江南春社后撷蔬荐黍亦
　　君恩
　　再用前韵
　　宝歴初成未改元九天曙色丽朝暾掺音乍入阳春调遣兴聊栖竹素园竽窃当年羞北郭鸡栖此日欲南辕人间不少龙头在那得交章问邴原
　　当今
　　圣徳美乾元祝华呼嵩万口喧侧少刑余如借孺朝多长者似刘昆短辕只合栖牛皁凡鸟宁堪宠鹤轩试看尧天称夀日防行鹓鹭侍金根
　　升平寰海度开元野客还思献负暄洱海长鲸终自剪湖湘余孽尔犹存三江鹅鹳戈船集万骑貔貅羽檄繁须向渑池争奋翼云台早晩待公孙
　　少日孤生似伟元祗惭名籍玷金门一枝本自非防翮五石何曽是大樽雨笠烟簔隣海市渔庄蟹舍在江邨栖栖自笑何为者曽受兰阳国士恩
　　人日限韵
　　梦破大槐安身如陆静观吟诗唯自和懐刺欲谁干宦兴同鱼竹生涯问鹖冠今朝风日美琼笈相看七日是芳春幽居四五人情还同蕙居不论参辰蒿目忧王室葵心向紫宸致身诚未易曳组漫拖绅
　　春朝即事呈诸同好
　　昨宵旌节下星坛字字皆成绛雪丹赐出琼浆犹臈味传来青鸟是仙翰幽期误我梅花帐霁色迎人露掌盘莫讶今年春气早五云瑞日是长安
　　玉宸亲降羽人坛绿简新传紫府丹为语瑶台留旧籍好从珠树刷凡翰清言遣日松枝麈净馔行春荠菜盘氷雪心期长自许不教尘梦到槐安
　　玉皇降辰恭纪一律
　　五色銮车七宝坛紫薇遥贡寸心丹分明天上琉璃界来往云中翡翠翰玉检金绳朝拜疏缃黄绀实晩行盘天恩深重真难报不向沧波吊子安
　　元夕即事限韵
　　一防借得堂东良友追欢此夜同砌竹寒生栖叶露炉香轻浥落梅风酒人击筑仍燕市贵客传柑自汉宫何似清言迟玉漏茶烟影里防灯红
　　谁撡春雪郢中歌天际停云拂绛河最喜清才同庾鲍可能属兴比羊何风从蕙转泠泠影月似珠明滟滟波漫向沧溟掇鳞爪夜来绡客探骊过
　　何处寒林夕籁鸣金波偏似故乡明鸿归北地书初到鹊绕南枝夜自惊含冻花因吹笛发阁阴天为试灯晴他年良防重追忆鸥鹭心期是夙盟
　　曽笑深源有误函朝衣不拟换春衫竹宫旧重三元节兰籍新披五色缄梦去欲随仙蝶舞书来还倩彩鸾衔长安亦有幽栖地卜筑何须傍石岩
　　正月十六夜
　　蕙幌风轻扄不开清宵犹得共徘徊一分乍减银蟾影半粟将残碧麝煤玉局仙人欣下降桂宫侍史喜频来人间不少文园渴为乞金茎露一杯
　　碧汉寒凝玉瀣杯神光频下集灵台气占关尹青牛过波静琴髙赤鲤来一叶吹蓂初欲堕片云笼月未全开冻蝇诗思今偏澁隔院休教击鉢催
　　早春饮晓岳寓中
　　诗囊棋局总荒芜欲问荆髙旧酒垆恰喜故人频折简不须野鸟更提壶平林雪尽余寒浅近郭山晴落照孤信美何妨同一醉风光端自故乡无
　　再次前韵
　　竹林旧墅乆榛芜重问河间姹女垆虎子宦情清似水防夷饮量大如壶乡关纵逺春无恙亲串频来兴不孤薄俸已知营酒债春衣还肯贳钱无
　　三次前韵
　　青帘翠幕映平芜欲唤三驺共此垆令莭蹉跎成栁市旧游彷佛忆蓬壶芳兰味重交偏厚渌水声髙调转孤我自呉吟撡土思不知堪作和人无
　　四次前韵
　　春色江南满绿芜犊车归去傍黄垆也知五字凌三谢未必千金扺一壶君自名流青琐重我应梦逐白云孤凭教寄讯山中客夜鹤晨猿好在无
　　五次前韵
　　朝骑款段踏春芜兴尽犹沽栁外垆小鳯衔杯池是酒清蠡转滴玉为壶歌残幸舍鱼飱薄梦泠空江雁字孤试看疎狂如我辈可堪重作掾曹无
　　咏乩沙
　　雁碛春寒雪卷蓬上林消息若为通金仙法喻恒河数黄石缄留博浪中囊去暗藏鱼浦阵书来频落楚江鸿坐飞欲向青云附好筑新堤待相公
　　寄懐溧阳裴令
　　大坏山色碧嶙峋千里湖中锦带林木旧传金濑景风流今见玉山人停车栁外吹灵雨行仗花间属暮春遥想歌多暇日悬鱼不厌俸钱贫
　　送人颁诏粤西
　　博望仙槎万里途南来清海接苍梧兰台乍遣中天诏桂岭仍通使者符宝劒新装看谕越锦衣故事待还呉此行好为宣恩泽乱后疮痍久未苏
　　长安旅夜闻春雁声
　　归计偏输旅雁先南来犹及早春天数行向夕流清响防防横空带暝烟书札侵寻寒岭外乡心摇曳暮云邉上林何处传消息坐聴残更思渺然
　　忆江南早梅次展成韵
　　邓尉峯头万树梅南枝应为早春催当年卧雪人何在此日临风独自开姑射神仙氷作骨玉山亭子璧为台长安今夜遥相忆月落参横有梦回
　　千里停云暮色催春光应已到林梅数声横笛临风弄防树深山冒雪开夜拥香篝魂自泠月明翠羽梦初回陇头空有花如霰不见江南驿使来
　　望西山雪景
　　春阴逺抱玉泉西雪映层峦水绕隄诗思欲随黄竹泠岩扉空忆白云栖寒凝山黛青初敛暝入林晖绿未齐好待朝来看爽气灞桥何事更留题
　　寄上侯筠庵夫子三首
　　扶风帐里执经人向沧江老钓缗潦倒重为游宦侣乱离留得报恩身鸥波防绕天涯梦云海频移别后春寸草心长双髩短此中耿耿未成尘
　　汴树嵩云缥缈悬春来雨滴緑萝烟山中宰相陶景洛下耆英白乐天把盏吟诗人健在聴松看竹思悠然奋身便欲随巾屦转忆西樵立雪年
　　一掇瑶华眼倍明寸心已向大梁城西昆片玉多清润丹穴三雏尽长成静侣松乔顔未老闲餐氷雪体还轻南云千里情无限目送归鸿好寄声
　　已未花朝诸名士防集曹玉渊宅分韵赋诗予方卧疴不至诗亦后成即此简曹并诸子
　　长安亦是可怜春二月垂杨糁麯尘防叶莺声晴乍啭一川兰色暖初匀看花客到非前度借草情深有故人不对杯鎗心欲醉寂寥祗是负佳辰
　　酒酽花浓月满林刻残华烛费春阴同心如结芳兰佩撡曲弥髙緑水音信美无妨耽赏洽倦游直自嬾招寻诗成最后君休讶不是呉吟亦越吟
　　夀制台李邺园
　　千里雄藩控吴越缇幢羽葆森戈鋋一身能造万家命只手独擎半壁天南楼月色夜皎好西山霜气秋澄鲜无以公归庶留此年年朋酒公堂前
　　题龚节孙种橘园
　　寒林叶叶防霜氛小结茅亭卧白云不羡江陵千户贵新来赐爵洞庭君
　　嘉树新分玉一丛满林霜色吴枫秋来最有江东思白露青菰客梦中
　　和其年清明日游万栁堂忆故园风景
　　雨织烟搓緑满条似回青眼向人邀兰辰借草春相命竹溜穿花晩自浇地有平泉疏草木心同南郭聴竽箫荆溪不少佳风物桂树山幽未可招
　　苹波一曲栁千条寒食风光坐可邀槐火轻烟吹梦泠梨花春雨带愁浇孤栖幸舍仍长铗诸道铙歌又短箫平世定容初服遂故山松桂早相招
　　沂州寄王宜兄
　　北风栖以怨辛苦独南征逺树如人立寒沙似水明嵗阑催短景山尽得孤城忆尔不能见因之百感生
　　答朱西野见懐之作
　　清霜扑面雪防头一错那能铸六州寒谷何曽回暖律秋心最易着羇愁临风忽忆山中客抱耒居然隠者俦短毂轻便黄犊健归来相逐鄠田游
　　初夏言懐
　　名字曽经防蕋宫十年踪迹任飘蓬平台授简初无意北郭吹竽总未工归思祗怜芳草碧宦情虚掷软尘红樱桃开后酴醿落一枕江南晓梦中
　　一叶渔舟二顷田生涯合在水云邉马肝不食宁知味猿臂难封莫问天大漠云寒阳鸟逝上林春暖早莺迁沙鸥只是闲情性长占溪沙自在眠
　　初夏山堂夕景清竹梢藤蔓翠萦盈酒醒孤馆灯初灺雨歇空阶月转明好梦如尘吹易防闲情似草刬还生无端归计蹉跎甚辛苦机中锦字成
　　羇愁兀兀类沈防坐对西山眼暂青朝露防看栖弱草夕阳频见下疎櫺名同郑璞空相赏病有吴吟讵可聴飞絮残莺惆怅絶故人南去又扬舲
　　读罗扬庭先生遗事十则各系一絶句
　　谁擅编摩石室中只今独有一罗公一生不作吾恨千古长留布被风
　　藜火曽从五夜燃一时撰屦尽名贤遗编窻下依然在想见河汾教授年
　　卜居只合傍濓溪索食惟应谢镇西何事草堂赀不到生嗔杜老太痴迷
　　雨花台下旧登临风土清淳逈自今见説幼安遗迹在挥锄当日却遗金
　　谁道先生素业贫偏从涸辙起枯鳞五侯汤沐知多少不见当年市义人
　　列鼎重裀未足多毕生风木恨如何清凉山馆寻遗事曽此门人废蓼莪
　　春浮有树非凡种优鉢无根是异葩解道文人多慧业不妨长者号莲花
　　乞得麻姑药一丸朝来玉节下仙坛何须逺覔三青鸟紫府分明是大丹
　　防笔由来思入神流传千载尚如新休夸黙识张安世不拟纷纶井大春
　　身似壶丘见湿灰倐然一去离尘埃海山兜率无分别风马云衣自往来
　　夏夜
　　暝色林际栖乌下夕阳流光催髩短迟日较年长向夕呉吟起当风楚制凉薄醪堪慰藉一醉即吾乡
　　送蘧非南归
　　来是朱炎归仍溽暑时也知心匪石那不髩成丝去路歧南北羇栖感别离故山应自好莫负再来期斜日犹林际征骖已路隅未能长缱绻且为立斯须惜别翻成恨论交转自孤车轮心其转一并向前涂索居千里外亲串防人存最是他乡别能消独客魂暮云归逺岫暝翼渡孤村徙倚斜阳里无聊独掩门本是孤生社今为断梗蓬谋身真草草分手太匆匆往事凄堪絶清欢孰与同愍思有遗赋并入别离中
　　赠孙惟一学士
　　禁院清严晓直时罘罳花影昼迟迟九重春色深如海不是词臣摠不知
　　紫殿重来鬂未苍春晖端与
　　圣恩长朝来缥碧亲宣赐好为先生进一觞
　　红药春妍碧树秋玉堂长得擅风流谁从淮海矜豪气别有人间百尺楼
　　六月十五日作
　　嚼得蓬山一片氷此心终不染炎蒸寓形逆旅端如客断酒长年畧似僧徙倚闲吟萝迳月跏趺静对竹窻灯早年计失由婚宦布袜青鞋悔未能
　　隔院蒲桃引夕阴幽栖终日有吴吟索居只是违朋好薄宦何曽损道心蕉鹿功名悲老大隙驹嵗月苦侵寻玉堂未是归根处踪迹从君笑陆沈
　　操牍金门亦偶然蹉跎心迹总堪怜一经未究平陈学五字曽无庾鲍篇旧墅松萝牵逺梦小山梧竹锁寒烟自从轻作秦谿别涧愧林慙又一年
　　寄寓庸
　　憔悴中年别蹉跎大隠身闲曹堪寄傲薄禄足忘贫云出仍归岫花飞偶拂茵较然氷雪在终不愧松筠
　　寄陆话山
　　虞魏当年浪有声即今物望属先生千秋风雅推师匠四海交游借姓名栗里早成松菊隠东山不负薜萝情白沙居处原相近欲鼔兰桡问夙盟
　　悬舆此日髪犹谁道岩居已十年通徳名髙冠盖里少微星照女牛解兰昔见花成市艺玉今知璧是田选胜秋来情不浅东湖烟月正清妍
　　立秋雨中分韵
　　疎急雨一声秋迸作阶前百道流瞥尔寻声还有相邈然顾影无俦行稀兰径清阴合梦绕松窻小篆幽即此便为安穏法未容头上更安头
　　一编聊复遣春秋朝是三坟暮九丘师匠定从言外得筌蹄偶向世间留妙心自合捐糟粕真谛何曽有献酬此意凭君须领取空中转毂陆行舟
　　热是炎天凉是秋浮沤一防是齐州强名仙佛人皆幻任运行藏我自休暮雨连阴虫切切寒林送响鸟啾啾静观物理俱无碍逐色徴声尽妄求
　　雨丛风蔓一庭秋懒慢心情物外游但觉吟情清似水不知生计拙如鸠海枯只为填精卫石烂多因触不周别有成多不到此中何处着闲愁
　　凉雨连朝又及秋踆乌南转火西流巾瓶自证无生话朝市何烦大隠俦白鸟数声人悄悄清都一别思悠悠须知不见还相见风月分明现指头
　　人间防度説阳秋今古依然貉一丘黄叶啼声惊未止白驹鞭影怅难留竹炉石鼎堪晨夕酒盏诗籖足劝酬踪迹浮沈君莫笑蓬池亦自有虚舟
　　送襄雷之盖平次晓岳韵
　　深桞清槐防广沟只今辽左是神州去时已见鳬为舄到日还知剑作牛元觉真空邀月泠红螺山逺碛云秋豪吟意气偏悲壮不羡人间万里侯
　　秋霁喜凝祉以新诗见示
　　松风半榻梦回初乍喜君来问索居诗有变声多慷壮人兼秋意尽萧疎典衣也应沽村醪僦舍何由撷野蔬冷淡心情频不厌跫然蓬藋一逃虚
　　三日秋霖一日晴纎絺偏趂午风清松坪暮霭吟青案石瀑秋深梦赤城梧馆乍凉残叶下竹炉初爇暗泉鸣坐深日夕忘归去相送柴门片月生
　　七夕分韵
　　萧斋能逺俗长日客来稀向夕秋如水开轩月在衣荷香清入观人意憺忘归坐乆同天籁翏翏静者机
　　送李欲仙之蕲水
　　南楚山川丽君行惬胜情簟秋歌竹冷山晓视泉清问俗今三户论诗旧百城苏公遗迹在得句好相赓秋至难为别西山正夕曛交情怜旧雨客思怅停云鄂被中流拥荀香入座闻悬知声迹好髙第独推君
　　祝聸淇
　　白首移家托隠沦长从绮甪作比邻诗情逸似刘公干经术纷如井大春杖防青山朝拄颊门前秋水晩垂纶梅花溪上书连屋谁道先生素业贫
　　送叶慕芦归黄州即用夏日闲居元韵
　　三载京华客相依作比邻交情方自昔别绪又从新赐爵徒输粟忧时欲徙薪艰难思共济望尔直庐频
　　题既庭松风图兼送南还
　　此去江东托隠沦不堪送别又萧辰他年相访寒山路笑指青松是故人
　　寄襄五兄时宰虹邑
　　一为濠上客三载政初成民已如鱼乐官应似水清早腾花县迹新起鳯池名何日来京辇相依慰旅情
　　寄静含
　　南郭分擕后相思日九回一年秋又尽十月雁初来宦薄知吾拙诗成媿尔才何由移玉树更向上林栽
　　题茂伦雪滩钓叟图
　　故人踪迹近何如拟向江干问隠居真乐宛从濠上得子应知我我知鱼
　　送陈子阙之黎城
　　故人西上怅分擕杨栁津亭緑未齐一路春山相向碧铜鞮宫外草萋萋
　　送钱五表丈南归
　　江南今二月正是冶游时东崦梅初雪新波栁欲丝我留频见梦君去已嫌迟到及清和后莺残緑满枝
　　送古灯上人还檇李
　　吾衰才日退薄宦兴萧然似鹢还飞宋为函亦在燕人间无乐地教外有真传便欲同公去双峯兰若邉闲云亦何意去住摠翛然意尽便归越兴来还到燕机千里秘秀句万人传若向天台路留题八桂邉
　　题画竹
　　谁斫清光染竹枝春来最易搅乡思江南社日莺花正是家家笋蕨时
　　冬日寄懐退兄
　　汝南名士尽贤豪声价平舆本自高月旦评来今更好使君原是旧铨曹
　　我歌昔日吴趋曲君话当时蜀道难忆得蝉联清夜话两心尔我不相谩
　　小草何心转自哀灌园终老楚江隈曽闻固始鵞儿美留待于陵仲子来
　　重到长安悄自悲故人不见怅何之薄寒浅醉禁秋夜记得西窻聴雨时
　　嘹呖残鸿十月天旧游踪迹尚依然斜街宅里销魂别零雨飘风又一年
　　烽火西川逈未销秋风羇宦髩萧萧不知放仗门扄后谁与衙斋话寂寥
　　缄情也欲折琼枝惆怅南鸿去较迟料我题纨相寄日是君把盏见懐时
　　汝南观察太疎颠隐几焚香卧阁前终日斋防清似水无心屑受一文钱
　　阿兄薄宦俸钱贫小弟长饥索米频千里开缄俱絶倒一家那有两般人
　　纷纷博学与鸿词班马文章李杜诗纵使阿婆涂抹遍也非三五少年时
　　寒月疎帘梦未成重思往事最分明去年此日西窻下桦烛光中叶子声
　　闭门种菜是英雄拙宦何当老圃同解道四时身已备晩菘早韭满胸中
　　和臣飏除夕见懐四首
　　残歴侵寻是小除临风搔首一踟蹰空江极目鱼书冷永夜懐人蕙幌虚薄宦三年慙素食同心千里感离居也应贪食神仙字辛苦生涯老蠧鱼
　　金台宾客尽时名邹衍狂言傲大瀛老去自怜成小草书来还喜掇朝英我如楚橘逾淮化尔似隋珠照乘明何日偕游京辇上大官法酒细同倾
　　海外徒闻更九州黄泉碧落恨悠悠鳯鸾巢坼孤鶵死儿女情多老泪流枯眼当春三月梦断肠宿草五经秋汝才自好应须达不及朱轩翠幰游
　　暮年姊弟隔辰星千里吴天眼乍停孟曜晨炊椎髻白徐吾夜绩壁灯青匏似我偏长系蒲栁如今又早零不及南州髙士好红顔白发颂黄庭














　　松桂堂全集巻十八
　　钦定四库全书
　　松桂堂全集巻十九
　　吏部侍郎彭孙遹撰
　　上已日
　　禁城寒食近三月采兰辰宫栁新分火林梅浅着春流波生翠縠轻吹散青苹百啭莺何巧翩然出谷频
　　送丁雁水之贑州
　　豫章南上是防州旄节从来拥上游百丈戍邉通两粤十州城外滙双流石兰水竹参差长岚气波光日夕浮此去登临逢宋玉一台二妙喜同游
　　作家信毕寄懐徐姊一律
　　南鸿好为报平安三载相思欲见难栁絮篇章才渐减槐隂车马梦将防可怜驽马恋栈豆不抵鮎鱼上竹竿早晩抽簮向林下同修净业老蒲
　　春日忆山中故居
　　栁叶梅丛感嵗华薄游何事滞天涯三年不到香陉舎芳树无人自作花
　　秦迳山光翠黛愁永安湖上白苹秋也应山水长无恙只恐归来人白头
　　松吹萝烟细细披静君阁子晩偏宜春来风月无常主撩乱清光知为谁
　　曲榭才通小院西海棠三月已开齐落花满地无人扫春雨春风糁作泥
　　竹秋天气晩风和腻粉鲜香日渐多十亩清隂万条玊半成鼠壤半虫窝
　　樾馆春来绿万丛三年前此种梧桐新隂定向墙头过乱洒桐花隔院中
　　岫幌髙褰最上头云林雪海望悠悠逺山依旧青如髻向夕何人更倚楼
　　石兰罗砌防丛开鱼钥双扉网碧苔独有暗香防不住时时度出短墙来
　　红叶娟娟絶可怜木兰一树玊如烟生憎草木无情思今嵗花开胜徃年
　　风物清恬又一时廻廊春静日迟迟小山不拟重招隠最好淹留桂树枝
　　悼亡诗为王颛士赋
　　呉客新为楚些吟萦弦哀栁罢瑶琴寒萝秋槿知无限恻恻偏伤作赋心
　　菊悴兰枯又一时屏帷彷佛为谁施秋来一片空梁月频遣休文带孔移
　　翡翠帘空缀网丝人亡物换不胜悲刘郎莫自窥遗泽肠断娇儿丐沐时
　　缨佩棽离二十年鸣鸡徃事重凄然金綉袄都倾庋销得营斋百万钱
　　健松斋为方渭仁赋
　　石英山外玊璘珣三防朱门十画轮丞相平泉余草木徴君栗里旧松筠数行夺得徂徕色千载留将偃盖身风起时时停凤吹雨来徃徃掣龙鳞氷霜歴落心期古嵗月侵寻手泽新一自江干戈未息几从涧底斲为薪摧藏兵燹仍无恙防惜柯条若有神月榭云房犹驻赏珠圅金检未成尘寒姿不改因疎夏华色长妍转茂春但使贞萋终自保与君嵗晏结比邻
　　得姊氏三月十三日书有呉门夜泊即送予妇北行诗二首读之数过使暮年姊弟别离乆逺之怀凄然倍昔因依韵成章信还輙以相寄不更作家问矣
　　新诗百字百珠明读罢能无感慨生媿汝女公为送妇令予姊弟倍关情骎骎可叹年将暮踽踽应怜我独行晓起吟成惆怅絶纸秋雨急盆倾
　　珠苞玊干照春晴朗润虽殊一样清崔郾弟兄皆俊士刘班月旦并贤声当年预卜髙门庆众木能支大厦倾防见联翩起雕鹗练裳韦笥也怡情
　　静含有初夏过香陉山舎见怀诗依韵答之
　　忆汝摊书日掩扉竹林别室送春晖文章有价时人贱珠玉无容识者稀视马从来失之痩相人今尽举其肥丈夫三九犹雌防坐防蓬蒿斥鷃飞
　　利渉还须捩柂神羡鱼不若具丝纶但令匹锦才华在一任籯金世态新木必丰寻称国器玉因待价作儒珍汝今味道方腴美酪出醍醐豉下莼
　　山秋色最清幽风雨当年得胜流阮氏道南都讲席徐公城北读书楼不求温饱明微尚莫羡坚肥诧壮游齐易鲁诗卿相业区区博士肯轻酬
　　南龙山海郁苍苍通徳鸣珂旧此乡乔木自然垂防逺洪源那不濬流长珪璋尔岂须承借糠粃余方媿簸扬更语庭阶羣玊树盛年努力占春芳
　　臣飏有阊门夜泊见懐诗四首依韵答之
　　我如马客老幽燕汝向呉江独泛船一别暗惊青髩影三春又改白榆烟身同车铎郎当甚心比帘旌上下悬一一情怀难尽説鱼书雁帛也空传
　　落英飞絮暮纷纷芳信江南到十分正好送春伤逺日能无别客怆离羣难捞水底唯明月易散天邉是彩云付与达人长作达栁吟花卧酒微醺
　　汝未成名我未归相思岂必乆相违良驹歴国终千里大鸟冲天祗一飞孺子身名长隠约中丞门祚乆衰微明年伫尔充廉孝来向京华解褐衣
　　秋士由来最易悲索居况是搅离思子歌我和遥相答露白风凄又一时向夕有人连布被迨氷不逺缀红丝从今且作开顔笑领取樽前百嵗期
　　又依韵答臣飏
　　宦兴何如归兴浓近来朝谒亦多慵春花秋月长相忆越水呉山不可从燥吻苦无黄柏酒馋涎想杀紫驼峰唯应日日支頥坐饱防西山翠万重
　　中元后三日送寓庸南还
　　食之本无味弃之犹可惜一官亦何似诚哉似鸡肋客有为余言君胡不自力丞相东阁开将军有揖客愿君少降阶定当借顔色我闻因大笑笑已重叹息感客意良厚敢不吐胷臆仆本疎脱人习嬾乃成癖背痒倩人爬发垢不知栉黄金随手尽铢两曽不识幸有妇差健米盐耐纤悉不忧冻与馁唯仗畊且织去年应制科尚需给纸笔孤贱孰为容自分必见斥
　　天子亲品题赐我名第一官我以翰林信史倚编辑始知天下事不可预期必事乃诚在天营营复何益一从拜官后嬾更逾畴昔一月半请假十朝九不入朝参尚如此况乃交游迹南橘解化枳素丝能染黒我亦怪我愚不移诚下质以兹与世竞髙资并显秩非直鱼上竿讵止蜗縁壁除是马角生否则乌头白所虑
　　主恩深无以仰报国逡巡不敢去图一稍称塞今年因作计移家到蓟北其当有深意客殆未之测五十止一儿儿年一十七阿母太娇怜将无荒学殖失学犹自可恐堕绮纨习前月方到此旅愁陡然释一喜不足云百忧遽来集全家三十口男女纷络绎局身一鸟笼张口如蠺食仰屋始窃悔此计洵当失吾侄逺相携千里颇劳剧暂留甫五旬别我向乡邑官贫无解赠使我媿无极道路戒风波眠餐慎朝夕相赠惟片言以当千金值一语更叮咛望蜀由陇得薄田仰饘粥敝庐亦先泽努力了官租追呼颇促廹畊获贵及时僮仆频戒勅舎西数间屋旧吾所容膝海棠木芍药兰桂松竹栢我昔在家时一一皆手植时须一灌漑芜秽必芟涤汝今佐大州需次尚有日及此未铨除家居尽安适汝才良已优汝妇我自出内政故修办可以相我室转盼二三年汗青当已毕报主倘有时故山行可即室庐已整防田园复开辟生平重微子羣从邀难及况我生来归殊胜谢仆射于时乐不支纵饮恣欢噱我将老邱园汝应执羁靮送汝事四方三刀恊初吉
　　和悔庵柯亭刘井韵
　　白石清泉万古寒谁留胜迹在长安谬司芸帙频趋院追想风流一凭栏水出仙瀛真自冽源通天汉防曽干银床素绠如相引霖雨无忧润物难
　　贞柯防歴嵗寒来上有虚楹靣靣开不少才贤登馆阁独留姓氏冠亭台百年代起风云防寸木惭非梓材叹息西涯遗句在重寻徃迹一低徊
　　嬾朝和悔庵
　　朝谒今来迹渐稀性情真与世相违乆躭物外烟霞疾苦忆山中薜茘衣君自名髙应晩达我因才拙合先归日髙睡起钟时饭人世焉知是与非
　　闰中秋
　　羲辔迂迟素节凉斗车又见运中央天心也爱清秋节故与人间驻景光
　　北扉晩直桐隂宻南苑秋临桂路香莫按霓裳旧时曲翰林子墨在长杨
　　送辛斋南还用耑木韵
　　怪底魂销又骨惊故人别我去燕京十年以长曽兄事千里相依仗友生文集初成囊底重诏书不就体中轻紫微山下吾庐在短毂长镵晩计成
　　羁栖无那客愁何憭栗西风坠叶多坐见桑田长变咲防铜狄几摩挱支硎山逈堪调鹤昙村深可鬬鵞最好江南风物在青鞵应得数经过
　　又反前意为辛斋留行即用留别四絶句韵
　　悠悠俗眼谩相惊白社无人识董京石竹一床诗一巻九州何地着狂生
　　何事兰成恨未平江南哀怨若为轻如今只有河难塞大药黄金亦易成
　　吟成五字压隂何调絶何须和者多片石西山差可语不妨一日十摩挱
　　欲访天台奈逺何明河百尺见金鵞与君宿有名山约振防他年共一过
　　和院长叶夫子题翰林院璧用东坡清虚堂韵
　　东渐文教西流沙紫宸立仗开正衙犹然勤政讨典籍宫灯烧尽金莲花先生稽古被深眷公尔国尔忘私家晓趋仙禁露方湛晩出徃徃栖昏鸦赋诗观志志弥下采此秋实捐春葩诸生继之我独后如澄沙砾须剔爬可怜迟暮意自失不知为茗将为茶巴人妄拟刻羽奏布鼓岂识廻颿挝庶将时雨化枯槁譬诸舞者声呼嗟旷然发我蒙与瞆濯以沆瀣晞朝霞
　　重九后一日集讱葊新居分得偏字
　　避世最宜官冗散移居仍喜地幽偏尽忘宾主交情好小具桮盘节物妍黄菊依然娇昨日紫茱卜取健明年夜深更探骊龙窟遣与龙山事并传
　　前题和蛟门韵
　　疎曲槛一重重不碍招寻膝可容交态只如丛菊淡秋光却似泼醅浓诗坛槃敦推先歃理窟金汤怯仰攻自笑年来才顿尽冶亭曽见郭农
　　宫鸦和武承
　　寒影纷纷晓映虹烟鸣雾噪出离宫一枝自幸栖兰薄全树谁当借桂丛跱似相风频紫禁翔因近日必苍穹连翩亦有抢榆侣托体髙低讶不同















　　松桂堂全集巻十九
　　钦定四库全书
　　松桂堂全集巻二十
　　吏部侍郎彭孙遹撰
　　立春日和悔庵
　　早见青阳入旧年玊堂仙籁已泠然天家故事金花胜月令新题锦带篇苑树笼葱迎雨露江春缥缈隔风烟待沽呉酎邀君醉一曲前溪舞袖颠
　　上元日和思绳韵
　　九陌风和轨道平华灯绮月炤人行家家春暖争浮蚁树树花明欲啭莺澣沐新恩传盛事徼循旧业弛严城君臣欲罢鱼龙戏击壤歌声在乐棚
　　时和嵗有属休明火树银花满画檠三日赐酺悬令甲千家祭未及先庚金瓯不缺中天月玉琯初调大蔟笙听取阳春最髙曲握兰香里众芳生
　　题李晋阳栁林别业
　　居士当年寄托深手栽杨栁已成隂数枝摇荡仙飚里风树偏伤此日心
　　尽日长条踠地垂縁堤拂水緑参差攀枝最有无涯戚春露秋霜各一时
　　赠王贞元大叅
　　旌棨屏藩重山川景气明氷壶清自映铃阁静无声来献千秋镜归当万里城台司虚左在直接防阶平三月长安道兰辰接胜游清隂分樾下芳吹纳风流鹤盖辞双阙熊幡引八驺
　　圣朝勤衮职早晩待樊侯
　　和秋岳韵赠髙念祖
　　休从泉客市瑚雾雨弥漫海是图游处不妨依白社羁栖无复梦清都风前芳草吹将歇天际浮云澹欲无转忆故山春事近一锄烟雨饷田夫
　　咫尺钧天入梦遥春来客思转飘萧判将书巻娱幽独賸有诗情破泬寥白苎村庄花外路翠屏山市栁邉桥解巾与尔同归去尘外分明有玊霄
　　寄寿栢乡相国
　　黄扉当日领崇衔调露赓歌一徳咸黼黻天章施缋绣盐梅鼎味别酸咸匡扶讵数从绳木纳约仍同取水监材大防应称国器功髙曽不恋朝衫赤松事业遥相望緑野心期逈不凢扫轨可能忘魏阙著书长自卧云岩谭经逺欲探濂洛辨性精如剖瑌瑊汛涉诸家资采获穷搜万象恣镌劖潆洄诗思清于水倚待文心疾似颿尽屏滛哇删郑卫重新壁垒壮殽圅松筠老去姿逾劲花木疏来手自芟丝竹东山偏寂寂笙竽南郭自沨沨樽前岳色流襟袖槛外秋隂落桧杉叹息犹龙人独逺蹉跎执雉意徒嗛江湖浩渺空凝睇纵有瑶华思莫缄
　　送愚山典试中州
　　三载客长安索居谢賔友惟君数徃还君前我居后僦屋得比邻相去无半畆登墙时一望离离见户牖步屧可相从讵须车马否时或叩君门解衣醉君酒清谈弥日夕每至横参斗酣洽不知疲乖离未应有行色何匆匆仆夫驾四牡谓衔王命行意气凌侪偶我闻河洛间图书之渊薮梁园盛文翰荆山富琼玖天网行一张采拾不容手持之报
　　圣明诚哉义无负使毕还过家道里近可取弭节敬亭前桂防宛溪口绣衣方昼行山川况称首而我一送君离思日纷纠出门安所之鸡栖马如狗晤言无与酬蓄疑共谁剖屈指后防时春风入杨栁盛游岂不乐行役无淹乆
　　柬蒋莘田侍御
　　阶前一月雨积水深至骭佳卉俱已腓纵横满葵苋颇忆杜陵生多时阻青盼前月索我诗谓我苦吟惯庸知麄笨人安弦未操缦方同被冻蝇岂若能鸣雁朝来霁色佳睡起日未晏闭门鲜剥啄邈如在山涧题牋一以寓慰此乆疎间念欲数相从心迹仍懒慢年志日就衰时复涉忧患飦粥恒不充秋衣行复绽循墙屡叹息陈力媿未办栖栖者何为驽马犹恋栈君才十倍我相视等鹏鷃十年处台院赫然名敢谏努力慎自爱乆当见真赝汲孺不见留千载称拙宦咄哉司马安至今余谤讪
　　徐贤媛贞义诗
　　海水深可竭山石坚可移惟有一寸心耿耿长若斯以身托君子旦非一词所重在恩义不在儿女私古人于死者没齿以殉之贞疾况不死而忍相弃遗毕此妍华节要以同穴期人生天地间三纲相维持明信苟不存相鼠亦有皮畴为臣若子乃惭女子为作诗陈古则庶以示将来
　　简澹人
　　与君共乡曲衡宇近可即抗手事四方并作京华客蹉跎竹马游忝窃金兰籍同官乃为僚托分况畴昔如何咫尺间经年断踪迹古今重心知明谊存金石寸心苟相同形骸讵能隔所期在嵗寒岂必相晨夕
　　奉柬张敦复学士
　　涉海江湖登山小陵阜一升君子堂髙深亦何有负墙思请业寸心缄已乆迟钝良足矜有怀徒呐口岂期辱降阶为容及枯朽猥以生平欢加之贱私某而我亟习仪局促失所守及门忘请退拾级昧趋走未解奉雉腒遑知泽劒首俯惭礼数疎仰愧交知厚所冀寛其诛包荒庶有取大匠将枉材纳污在川薮俾得竭区区终以事左右丛尤髪可擢省諐顔有忸
　　立斋先生以阁学陟左都御史因有此赠
　　立国在纪纲南台旧所统检齐霜宪清振挈风规重自古称峻秩非贤不登用惟
　　帝知其难乆之持印弄明公早升华十年官侍从典兹机莞烦蔚然号时栋延英每罢对临轩目为送简注良在心询谋讵由众遂为台大夫苍佩还初控新树喜集乌旧池非夺凤当今国是淆羣言聚如讼未尽民隠除方虞吏道壅
　　皇心犹然职忧谊当共公乎领台察朝野咸色动前囊引青仪后乘陪金防一以答
　　主知下令徳迈种抗辞偹法巽平刑审操纵坐见大猷升介邱可登封伊予托契深有怀执鞭鞚虽乏子渊才濡毫尚能颂











　　松桂堂全集巻二十
　　钦定四库全书
　　松桂堂全集巻二十一
　　吏部侍郎彭孙遹撰
　　奉和院长陈説岩先生礼闱司考十四韵
　　幸际升平暇追陪翰墨林抡才需哲匠抽思发清音防眇移情甚留连托兴深瑶华呈国寳玉笋艳朝簮鎻院春隂静垂帘暮色侵风铃声断续月树影萧森乍暖炉烟润余寒漏箭沉檐虚初候鸟【时春分前一日】天逈欲横参荏苒青云梦蹉跎白首心所期同缓带敢使独惭衾永夜仍无寐遗编得自寻百年同野马三食亦仙蟫文起齐梁弱诗删郑卫淫【时予分校葩经】濡毫一言志重此继髙吟
　　奉和少司农李容斋先生礼闱司考
　　偶此蓬山逐队行十重仙署列严更曽分天上红绫餤再听人间白雪声卿月乍防垂照逈臣心不待饮氷清当年得御真多幸肯向青云一借名
　　早将彩笔鬬农万象雕劖间气钟手植桃谿迎化日口嘘谷转严冬浮沉只似湖中雁忝窃还随柱下龙为染吟牋一相和院门深掩夕阳封
　　送艺初南还
　　二雷山色接氤氲南北迢遥地脉分若到山中囘首望长安天际总浮云【后汉书郡国志注呉郡包山下有洞庭穴号为地脉又有大雷山小雷山】
　　上苑风和草自薫当阶红药正缤纷春来最是招寻好惆怅花前又送君
　　奉和院长陈先生将出闱别同事诸公
　　胜防应难再人生亦暂逢幸非倾盖好相对饮醇浓倚席书签细分檠烛影重剧怜春夜永清唱寄孤悰
　　送蒋莘田
　　特简台中妙叅藩向穗城为纾南顾切不是左宫行昼绣还家便星轺过岭轻石门千尺水重识使君清
　　送董黙庵视学畿中
　　丹地嵯峨枕斗魁九重仙诏一行开不离讲幄深严地得展天纮整顿才自署氷衔如异数人称水镜是清裁琅玕碧树搜罗尽重向銮坡儤直来
　　寒食
　　四度逢寒食羁栖只异乡新烟榆火冷旧井石泉凉白发怜簮短清愁讶带长鸬鷀湖畔路千里相望
　　立夏日
　　风帘飞絮入雨径落花深感此妍华节蹉跎遂至今烟寒过水邻树晩生隂目送卑居翼翩翩返故林
　　送汪舟次出使琉球
　　暂辍銮坡草还乘博望槎文章传海外名字满天涯人地堪华国王程得过家绣衣趋省日昼锦未应夸见説髙华峙南行只片帆土风宜稻黍方物有枫杉候吏廻仙棹词臣领画圅好将柔逺意洒洒及嵁岩
　　立秋日
　　墙东一枣树坐对相晨夕始见枣叶生俄防枣花白朱实垂庭中离离纷可摘仰视天宇清秋风动檐隙日月不暂留逝者诚可惜惜哉生有涯还为物所役人寿无百年荣名亦何益
　　和悔庵
　　君家亭子真疎快门对沧浪濯足时四靣清风来竹篠一天凉月采菱丝髙眠絶爱氷纹簟浅酌还怜瓠子巵相忆秋来知更切小山婉娈桂花枝
　　予家亦在呉山畔囘首当年荷锸时不厌行歌长拾穗可堪垂老更牵丝心惊白发羞明镜身防清班污巵安得乘风一归去翩然碧落折琼枝
　　秋感
　　客梦不竟夕秋心入烦憯薄寒中人肌襌衾不堪揽披衣起徘徊坐听鼓声紞众星一何微晨光清黯黯浮云西北来一色白如菼飘风忽翻幕迅雨遂盈坎中庭杂花树枝叶颇繁□狼籍风雨中当阶落红糁天泽未云悭无乃土脉防物理不可常时节异舒惨衰盛迭为之气至则相感亮无松栢心零落夫奚憾
　　送林石来使琉球
　　鲸波千顷外洞堑一行开俗与鳀人近时当卉服来画圅将玊节丹纸出云台专对今谁属羣知使者才祖帐满秋色清飚动防旃功名万里外意气八驺前风防无淹晷星轺不计年从容将母在真觉
　　主恩偏
　　奉和冯益都夫子秋日防集万栁堂即席留别之作
　　清渠一曲防修杨秋气髙寒晓欲霜尘外心期在邱壑樽前风物似江乡数枝相向垂隂宻五字初成托兴长休话永丰当日事重翻法乐入含章
　　秋来风月有余闲花木平泉手自删小住频移清樾影从游长对白云顔如渑味好偏怜酒丐石情深只爱山惆怅离歌青绮侧邈然东路即银湾
　　论史偶成
　　甘陵有南北坐令炎精漓绍述实祸宋赵氏无火炊倾辀逝不逺覆辙还踵之明事近可迹粲然如列眉理平良有自试问乱者谁公辅器潝潝耳目司党祸一朝起国是终参差同好假毛羽异已吹瘢疵蜩螗沸白日苍黄变素丝讵少忠正士朝拜夕已遗众口寖以铄一木安能支东林诚矫矫名教善检持抗坠或太过时亦阿所私顾其当末叶阉人窃天维执言有义色被掠无挠词陨首而不悔岂曰非英竒其余亦自有特立性迁移牛骥既同皁兰莸亦并莳尚难别泾渭安能辨渑淄内外交相讧大寳因沦夷真人应运出适为驱除资编摩一至此握笔相嗟咨所以古圣人耿耿垂训辞任贤勿之贰去邪勿之疑卓哉有虞氏万古钦芳规
　　送顾师于赴庆阳郡丞任
　　羽扇风流旧所知桂林早折郤诜枝即防逺驭凭熊轼莫道新除夺鳯池五马并输通守贵十年休恨得官迟只今北地非边郡正好从容卧理时
　　邱吁之先生守汉阳有善政去今三十年汉人称之不容口遹于先生通家子也知其事独详为赋汉水清以纪之
　　汉水清澈无纤埃汉阳城中太守来汉水清深不可渡汉阳城外太守去天明打皷声紞如汉人挽住太守车公来何暮去何速嬴者三户畴安居自公来作汉南牧秋不凄严春燠沐荒村无警犬生牦小吏不欺鸟攫肉五载公堂无诤词政平讼理恬且熙官衙萧寂何所有饭有葵藿羮有鱼羮有鱼饭有藿鸣者琴和者鹤太守至清汉水浊
　　怀李天生
　　清渭日悠悠金天岳色浮因之怀旧好弥此轸离忧盛世甘偕隠斯人实寡俦漫将诗笔较一疏自千秋
　　龙须
　　虫之品族以万数跂行蝡动皆有知语其智者莫龙若飞潜变化无端倪由来此物不生得于何拔其口上髭毋乃角麟而喙鳯徒逞荒忽充谈资李侯审非躗言者宏覧博物颇好竒以兹数茎来乞我要我为赋龙须诗试问得之自何所一一详説非无稽诸城环山地濒海蛟蜃出没无常时白龙山小在其北嶃然独立形崔嵬甲申年秋日正午雷雨交作声喧豗有龙鬭于篁竹上鞭策狂电驱风霾一龙鬭死头堕地血殷入土吹沙灰须髯磔磔蕴余怒鋭如脱頴囊中锥捋之可以搜齿疾垂老不患龈腭危此事至今四十载居人犹及亲见之明之亡也在是嵗君死国破祸莫支明年金陵建位号旋见拘执归京师龙蛇之孽不虚作有如发匮流龙漦岂同齐谐但志怪可偹纪载上有司又知龙者本神物失势不保颊与颐没渊得珠必遭睡鱼服或受渔人欺重器深防有假窃出入讵可轻威仪我为此诗告来者藏弆勿令今人訾


　　松桂堂全集巻二十一
　　钦定四库全书
　　松桂堂全集巻二十二【壬戌】
　　吏部侍郎彭孙遹撰
　　冬晩
　　徙倚髙舂下天低暮景沈残鸦过逺水黄叶满空林远志蹉跎乆衰年感慨深心知来日短那不惜分隂
　　初度日
　　隠约终年屈壮图此生真自愧桑弧枯荄气浅黄钟近细栁光微白日徂牾世非关多酒失负人不独有诗逋天涯嵗晩风霜切苦忆江东雪色鲈
　　遣信
　　空庭余暝色霜气正凌兢斜日寒逾驶愁云暮欲凝长饥怜妇子薄禄媿亲朋目送南飞雁迢迢思不胜
　　冬夜留木文介文豹文小饮
　　衰慵乆与世相防佳客犹能过草堂坐拥枯炉消永夕起防初月耿寒光人非肉食余真意味有鱼飱似故乡怀抱为君倾倒尽三文也合扺三康
　　肯披藜藿欵柴荆脱畧形骸简送迎相见惟闻作呉语少留重与试南烹官闲尽防西山爽酒薄差怜易水清但醉不妨归榻卧纸灯火夜深明
　　院中晓直
　　霜笼朝旭气嶙峋早向东华踏软尘南陆行防圭景度北扉来听漏声频老槐叶尽龙初蛰古栢巢低鸟自驯最是太平多暇日直庐一到又经旬
　　残漏
　　稍闻残漏虚馆欲三更风定寒威减霜严夜气清吟愁梧砌冷约梦苇帘轻重起披书巻终年媿短檠
　　奉柬院长陈説岩先生
　　辽濶清尘半载余只凭尺素问离居也知賔客逢迎苦不讶交游礼数疎直院秋隂分草后鎻防春雨落花初追寻两地情如昨特拥寒檠梦玉除
　　夜坐
　　孤月缀林杪横参挂屋棱栖乌惊未定寒漏听无凭憔悴清吟减苍茫暮齿増忧来不成寐虚幌掩残灯
　　感事
　　兀兀穷愁伏枕初频搔短髪独欷歔十年骨肉摧残尽七尺形骸涕涙余【自癸丑至今十年之中丧两姊两儿一女一庶妇人非金石那能堪此也】触事伤心都并集抚今追昔更何如死生大矣谁能一为起防庄试问渠
　　风尘濩落鬓毛皤万感填膺恨未磨老涙总因儿女尽衰门忍见死丧多人生卒卒真难料天道茫茫定有讹倚柱不堪惆怅絶短垣斜日下槐柯
　　病中
　　云日荒凉晩自隂天寒庐舎静愔愔喜闻賔客操呉语愁对妻孥作越吟小雪花枝凄乱菊新霜篱落咽羁禽独怜孤雁知南向烟水茫茫未可寻
　　假日
　　帘外酸风触欲僵隙中斜日澹无光寒煁不爨荧荧碧病叶如人冉冉黄老去漫云呉髪短愁来且放楚长连朝急假蒙恩便起就南检药方
　　斜街宅
　　一徙斜街宅三移斗柄春门扉临剧道烟火接比邻竟日闻驺殿何时罢徼巡小人宜近市未敢厌嚣尘
　　即事
　　屑屑苦人事悠悠屏俗喧隣鸡时上屋篱雀日窥门散帙凝尘积熏衣宿火温疎钟空外落愁絶又黄昏
　　喜访濂至
　　小草孤生苦残年万虑灰苍黄逐野马摇落感庭槐藋迳披还合柴门欵或开跫然犹自喜况值故人来
　　和悔庵归兴六首
　　所期白首得同归惆怅还令此愿违栩栩未醒残蝶梦冥冥却羡逺鸿飞孤栖我自甘牛皁初服君方返芰衣从此省中吟芍药更无人似谢晖
　　两朝深眷物情归再世承恩入紫微频到直庐修内制时防子舎浣中衣官清右掖陪晨仗地胜仙瀛翫夕霏防事便应移疾卧旁求盛意正如饥
　　我亦怦怦苦忆归乆从柱下悟知希浮湛聊复詶賔戏潦倒真难答客讥万事输君心自媿一官垂老计全非何当便逐清尘去去学壶邱杜徳机
　　夜鹤晨猿迟客归氷弦雪麈待君挥幽栖时复延三益健笔还能缀七依家有呉畬供赋税室无赵女倚屏帏水哉亭上翛然逺咫尺烟霄矫欲飞
　　何限岩廊老未归悬车不待叹知机官闲岂似双鳬集身退偏如六鹢飞游处多应縁笠泽生涯只合问渔矶沈公肯效何公出留取髙名揭禁闱
　　朝衫一掷浩然归人事焉论是与非绮甪衣冠原自伟防龙邱壑故应稀行吟物外贫何病谢客山中遯亦肥惟有东隣彭泽老时时来徃啓荆扉【彭泽老谓家兄云客先生也】
　　直史馆囘马上作
　　芸馆朝来赴史官短驴蹩躠入东安霜凄偃瓦氷初壮风射熏炉火亦寒青简滥持三寸管白头差戴两梁冠敝庐旧与沧洲近此去惟应把钓竿
　　冬夜与庭表逊来防宫话旧感赋
　　二十年前与计偕一时英俊尽同侪姓名半向金闺谪邱陇多将玉树埋徃事岂期红药省旧游重到绿槐街风光报答真无计垂老空怜志愿乖
　　将移寓柬愚山悔庵
　　蘧庐非我有一宿偶容身去住无常主淹留为故人闲时移步屧游处接车茵可惜离羣去临风独怆神
　　庭表巢薇逊来防宫过饮小斋有作
　　午睡初囘听欵门故人肯为过髙轩鹧鸪斑浅茶翻匙琥珀光浓酒满樽斫鲙休嫌邾莒小杀鸡如见范张存夜阑更作蝉联语白首心期好细论
　　嵗云尽矣四顾萧然因援笔成防
　　谢客闲居静掩帷疎狂总未与人宜非无倒屣相迎日亦有移床自逺时带为忘腰惟取适巾虽饰首亦频欹悠悠嵗晩无人事闲咏新诗一解颐
　　逊来见过
　　呉客当年返故林荷衣葛带防相寻招要共醉天中节憔悴仍为泽畔吟渺渺山河如隔世悠悠霜雪更论心八同休道狂言语自是交情分外深
　　余与逊来生同庚甲午领乡荐己亥举礼闱辛丑削籍乙夘防　恩湔洗授官中书舎人丙辰授主事丁巳分校乡试靡不相同故戏为八同语
　　古琴为张晴峯营部赋
　　雅乐既不作哇咬遂盈耳非无幼眇音一徃讵可止此琴阅千载乆抱爨下耻神物无终湮乃遇张夫子金徽半漫漶玊轸抱尘滓古色转深黝不与凡器似弦以山柘丝七条何纚纚一弹再三鼔邈然游太始器习手亦调心赏方在此俗好自云殊纷纷竟谁是
　　嵗除前三日过愚山斋中饮
　　与君比舎相依乆彷佛清漳夹宅时折简频呼倾绿糈到门不用控青丝天寒易暝张灯早夜永将阑抱燋迟共话玉堂清絶景风光未许外人知
　　歌鱼不怨蒯缑长説饼还怜玊屑香酒热真能露肝胆官闲且自饱氷霜太平再见民风乐残腊将除嵗事忙应少闲人如我辈坐听寒漏滴空堂
　　除夕和悔庵
　　坐防嵗月防乘除野马黄埃共起居地逈忽传迁客讯【是日得退庵信阳来讯】箧开重见故人书【检巾笥得南阳先生手书数纸为之然】穨唐宦兴摧眉后冷落吟情拥鼻余日暮空堂闻鼠啸萧然真已类逃虚
　　白发何当痛扫除青缣长拥一牀书风霜凄结寒支枕氷雪防干夜剪蔬得句尽堪资啸咏衔杯聊得对轩渠凭将光景闲消遣万事人间总不如
　　元旦　赐宴太和门和悔庵
　　玊琯阳囘届嵗元
　　天顔有喜蔼春温
　　两宫笺贺知重庆万嵗山呼识
　　至尊羣吏方来初辑瑞小臣旅食独沾恩赐余更许归相饷手挈筠笼出禁门











　　松桂堂全集巻二十二
　　钦定四库全书
　　松桂堂全集巻二十三【癸亥】
　　吏部侍郎彭孙遹撰
　　元日和晓岳
　　万方偃革贺升平喜见垂衣雅化成瑞节颁来皆乐国帝车运处是神京玉衡不动三阶正仙乐新谐九奏清此日兽樽陈法醖何人扬觯得先倾
　　仙琯吹来散晓寒即今青鸟纪春官天家首重三元礼圣寿还联万国欢委佩坐霑香篆湿直庐归听漏声残与君幸托同朝雅嵗嵗风光得共防
　　正月三日晓过徳胜门车中作
　　城上春云入望遥丽谯隠隠近仙杓四衢尘净雕轮软九陌沙融玉勒骄
　　帝里偏饶新景色土风犹记小年朝竹帘梅墅停车处坐对沧溟防落潮
　　立春前一日过慈仁寺小憩
　　晓闻天外落惊飚朔气横空转自骄但觉严寒过昨日不知残腊尽今朝衣沾宿雾晴犹湿屐印春泥冻未消最喜城西佳憩在清隂不改旧松寮
　　立春日
　　强把枯毫就墨池清氷戛戛未流澌寒犹如此拖钩后热不因人拥褐时无雪每忧东作近有书偏恨北来迟浊醪頼尔深相劝妙理惟应逹者知
　　人日偕魏苍石郝飏嘉防郝中美进士宅和苍石韵
　　韦杜城南曲风光接近郊髙衢攒棨防别墅起林防佳树深相亚寒波静不淆招寻还命侣坐乆更移庖杯引三重酎樽容五石匏华镫施粉绘雅乐屏哇咬楚橘留霜实湘筠斸露梢比来因偃革诸路竞铙方物争输送珍邉有渍炰赐酺防
　　圣泽饤座得仙肴是夕人为日当春草渐苞缯云拖匹练月上双弰窈窕山皆玊虚明室是鲛礼捐防主客兴洽杂吟嘲公子森瑶干嘉賔屹鳯巢柔缣披雪茧健笔截青蛟赋就无加缀诗成许借抄口哦飞玊屑手把借琼茅分直今彤闼惊才旧紫胞调孤犹郢奏簮盍已羲爻李孔仍师友雷陈本漆胶愿同车与笠耻作斗将筲席为谈经设门因问字敲莫令嵇叔夜千载诩神交和石楼人日同悔庵鳯岗集讱庵寓斋即事
　　佳句流传徧玉堂幽寻真似白云庄词臣澣沐多时暇酒客招要特地忙剪胜竞修天上节抚时空感髩中霜为君把讽当清夜自拨寒缸凤胫长
　　和石楼立春后一日集愚山侍读斋
　　且搘髙枕梦槐安谁与论心晤嵗寒不遇公荣休共饮若逢仁祖为加餐君多雅抱情相似我见新诗和却难好把狂言藏弆在悠悠俗眼莫教防
　　送张晴峰视学浙中
　　题柱频年望不轻乘轺此日独南行逡巡自谢清卿秩恬澹偏留拙宦名峰色两髙寒峭蒨波光十里翠萦盈苏公旧咏今寥落好去湖山作主盟
　　二月韶光即次深流连风物助髙吟手披芳草芊绵色坐对春山窈窕隂留处但餐三折水去来惟挈一囊琴亦知不乆趋朝右无柰临岐送逺心
　　十二日防枕闻户外诟租声甚厉时予将移寓矣
　　献嵗于今又浃旬羇愁犹是苦嚬呻清晨卧犬能譍客白昼饥鼯不避人五石空传能疗疾一枝何地可栖身王阳那得黄金术检防衣囊自咲贫
　　送徐果亭先生归昆山
　　自解朝簮着縠巾玊山深处卧闲身宦情淡似三江水归兴浓于二月春少日心期同白首频年笔札奉清尘朝来怯见红兰露纵不销魂亦怆神
　　送周星公使安南
　　交州风土古来传万里炎荒近濮沿自有越人输白雉无劳汉使置朱鸢画圅授节防谁捧华省多才让汝贤从此相思须极目双星遥在日南邉
　　芳草王孙万里长津亭行色栁初黄即防翠羽来荒徼漫説龙编是瘴乡海月孤明珠母现山田再熟稻花香使臣本自清郎出不羡当年寳劒装
　　送孙予立使安南
　　万里天南道路长由来比景是炎乡车书已自图王防郡县何须职方鲛革嵗登天府贡雀符春遣使臣装星轺此去无淹乆归日还歌四牡章
　　再送星公
　　曽闻交趾郡南与象林连劗髪仍呉俗乘潮种雒田日中惟践景嵗晩讵知年昔畏飞鸢堕今防捧雉前玺书将国命瑞节授时贤候吏迎朱毂驺人抗防旃壮游能不羡别思苦相牵况是同门友那堪祖道筵春寒凄雨露地逈眇山川雾竹恒多暑云波或际天所期慎行役四牡早来旋
　　渭清以二莱玉见贻却谢
　　东莱洞壑接青旻石髓然不受尘小斵空苍寒雾窟平移峭蒨碧山春只应比玊思君子可有兼金报美人自把朱丝双系罢未容被褐吾贫
　　送李阙庵之任粤西
　　芙蓉阙下退朝时冠佩从容镇自随乍可分来兰有臭那堪折去栁如丝越山秋雁囘峰逺漓水春波下岭迟千里相思怊怅极何由一摘桂林枝
　　三月三日
　　防防佳期次第催风光浓似泼新醅竞防水际纫兰去无复桥邉曝药来炉篆暗消清昼永瓶花轻冒晓寒开端忧尽日怜春晩旧垒漂摇燕未廻
　　春尽日院中晓直
　　铃索声中晓漏催玉堂深处乡晨来摊书永昼长无事骑马终朝独自廻日转槐隂当午直风吹花蕾殿春开阶前红药依然好只少惊人谢朓才
　　春晩书怀次石楼韵
　　老更疎狂与世违一防终日掩双扉香埋小迳花初谢尘委空梁燕未归残梦廻时皆徃迹危栏倚罢又斜晖故山风物劳相忆桑柘隂浓笋蕨肥
　　抢榆只合置身卑为鸒为蜩我自知素椠相依聊意适朱门欲徃已神疲食移只笑呉朝请牛责真惭陆浚仪坐惜流光不相待暮云斜日四天垂
　　早朝即事
　　皎皎长河夜色盈緑槐影里有秋声新凉一防清人骨知在蓬山顶上行
　　题倚江画
　　火城初散曙光催早向鸾坡视草囘一道莲灯归院去吏人惊是
　　乘舆来
　　载笔朝朝侍玉铺承恩最与外人殊若为唤起阎中令重冩春池暁泛图
　　寄云客兄呉下即用来韵
　　旧呉东出是防门千里相思有懿昆曾附云霄上阊阖共题名字在慈恩悬车深巷名逾重编牒精庐道益尊何日披襟坐寥廓一秋水涤尘根
　　送阎梓勤入晋
　　好向龙门去问津逢迎到处拂清尘始知缝掖从来贵逺胜当时食雁人
　　柬武承
　　草堂永日有琴尊隠几萧然坐晏温林樾清微带防郭墟烟明灭见山村寒花亚石斜开径秋水通池曲抱门卜宅便须相就住一檠灯火共晨昏
　　寿杜母朱太夫人兼呈肇余少宰先生
　　挽鹿当年事清风式里门人问通徳重林下素心存葱蒨贻晨佩兰芳献夕飱菜惟先婉娩衣必问寒温五采闻容臭三缫见手盆朱弦偕自好彤管具堪论孝水宁无本神芝定有根生材皆杞梓产玉尽瑶琨孕气钟元宰含和美至坤时流归吐纳天序待铨抡莱服承家庆菱牋表国恩七襄巾笥丽八座起居尊芍药分中馔葡萄出上罇仙珈栖紫凤夏篆集文鷷良月开觞防冬曦入曣防阳回初应律雪小未留痕织席重重暖琼烟细细歕春先试梅萼嵗闰长桐孙祝嘏情弥永行筹数可扪理徴仁者夀俗化薄夫敦纶阁回
　　宸顾喉唇筦
　　帝阍潘舆徐眷恋韦幔失趋奔陟屺抽新咏循陔想旧村白云长睇望阿母在西昆
　　送方渭仁典试蜀中
　　闻道岷嶓接紫冥西来铜竹防人经人间尽怯卭崃坂天上应无益部星通幰秋凌秦栈碧鎻防寒拥蜀山青采风恰在投戈后重与留题劒阁铭
　　送呉万怀舎人假归
　　何事南归不可留抽簮南去鳯池头频年寓省吟秋兴此日还家羡昼游坐对山中丛桂树行移湖上木兰舟凭将出处轻相较絶胜元规有一邱
　　读颛士悼亡诗有赋
　　不平心事类弹棋苦恨邯郸带下医徃事三年犹厯厯檀奴又咏悼亡诗
　　织缣织素互争妍手爪相如絶可怜一驾玉箱天上去明河相望自年年
　　来是神光去是云香奁书字想余熏诗成别自多哀无复留题赠月君
　　送黄蕺山还旧呉
　　秋来风物正清嘉呉客思莼乍到家十亩渐荒余鼠壤一防初筑占鸥沙寒山影里吟枫叶柔橹声中卧荻花可忆京华朋好在一枝重为折疏麻
　　送展成南还即用后归兴韵六首
　　沧浪亭上主人归僮仆懽迎共解扉举世谁能全晩节辞荣今得遂初衣江乡秋净莼鲈美村舎霜清稻蟹肥喜及故山风物好鸾觞鹤斚莫停飞
　　供张东都送客归云山从此怅多违定持灵药贻景别剪柔缣冩敬微桂树丛丛花未晩芦漪露初晞何当小筑防门侧荷蓧相随得所依
　　比年同舎客如归廨宇东头访陆机徙宅已愁清觌减还山转觉素心稀披裘有意寻严瀬钓玊何心笑渭矶俗眼悠悠浑未识昼游只羡锦为衣
　　寒山深处憺忘归樵径苍茫夕照微稍与尧峰踪迹近【钝翁】未应彭泽徃还稀【云客】呉枫初陨千林叶胥竹新添一尺围心境此时清独絶元规尘污一时挥
　　蒲车徴入赐金归出处从容两不违宦兴从教长落落离情那不重依依槁梧影里支楸枕独树溪边偃竹扉谁识山中栖遯者词臣曽此侍仙闱
　　送君三宿别君归云散风流事事非每遇论文思栁若逢谭理忆张讥同游辇上心知少一笑人间肉食肥囘首五年前事在对床灯火尚依稀
　　题方南先生小像
　　风漪空卷碧琅玕八月长安暑未残想到庐山幽絶处石梁秋瀑溅人寒
　　邱壑偏余物外情衣冠不着废将迎偶来林下闻清不似人间比竹声
　　移居
　　狭室如囷小全家寄泊时才堪容枕簟稍为葺茅茨有树知秋早无楼得月迟羁禽栖又起竟夕绕南枝
　　寿髙阳夫子
　　两朝光辅太平年
　　主圣臣贤岂偶然谟诰文章堪并驾旂常事业更谁先身兼师保成
　　君徳手整乾坤翊化权漫説功髙能补衮曽将五色补娲天
　　早持玊铉奠金瓯廿六年来徳业优念切安盂知后乐功成偃羽见前筹神崧毓瑞申初降仙琯调元甲未周再享升平三十载此时方作赤松游
　　徳星聚处泰阶平三寿朋中五福全择菜风髙鸿案上握兰人并鲤庭前日因介景频添线月为悬弧未下绿綟青綦元髩髪邺侯家世本神仙
　　玊琯阳囘万象融还防寿域八方同公卿半在诸生列寰海全归再造功窃玷门墙惟小草难酧深厚是髙穹从今嵗上升恒颂长在云天覆露中
　　奉和杜少宰先生九日宴胜力宅和吴晓岳舎人韵之作
　　敢希嵇阮舎明公麈尾吟牋到处同弭盖恰当休沐日含毫长咏太平风清樽欲防流云液黄菊初开浥露丛共把茱萸迟朱季直庐逺在日华东【时锡鬯以寓直不至】
　　早秋集石林斋次渭清韵
　　秋阴弄余照嫋嫋向人迟微雨生林樾清晖泛酒巵夜阑残月上灯暝一花垂邂逅今何夕轩车得暂随幽寻无宿约散局有闲身寂寞犹氷子浮湛作椠人疎花留暝薄深树得凉新倍觉凄清甚新诗与辟尘
　　佛手柑
　　依然仙掌露华含珍果离离自岭南肉食多将清苦讶不知道味本来甘
　　橄榄
　　两头青出玊纤纤一析朝酲意自忺苦口何如甘滑好输他风味太清严
　　寄退庵兄
　　心怯繁忧只自焚怕提旧事感离羣七年不踏斜街路才到斜街便忆君
　　申阳人去太匆匆洒涙缄书冩未终可惜俱当衰老日终年只在别离中
　　汝水悠悠入信阳汝南风土颇清良寓公未是覉孤客何必潼川是故乡




　　松桂堂全集巻二十三
　　钦定四库全书
　　松桂堂全集巻二十四【甲子】
　　吏部侍郎彭孙遹撰
　　暮春病起得退庵兄信阳来札
　　闲抽幽思托瑶琴辨指寻声是越吟老觉故乡真可恋病惊白髪陡相侵落花欲尽怜春事残帙重开惜晩阴不是瑶华频见摘清愁日夕杳难禁
　　颂嘉斋中赏芍药
　　漫説晖絶代才轻将红药厠苍苔岂知国色多娇贵不与春工竞剪裁瓶浸芳云歕麝液衣沾仙雾减兰煤明朝检防余香在知到荀家坐上来
　　送廷表典试贵州
　　竹王水色泼新醅髻子山光碧玊堆五尺道中亭徼逈七千里外传车来口衔仙腾腾去手顿天纮殷殷开三十三人齐北面受经谁是尹珍才
　　沅江西上是牂牁路入炎荒奈逺何稍喜关河无斥候已销兵甲有弦歌人行箐阁秋阴静雨洒盘江瘴气和归到楚南重弭节湘中风物未蹉跎
　　秋夜闻邻家琵琶声
　　清秋夜色落银湾一曲哀弹月满山防是当年查八十流传法乐到人间
　　与渭清季贞方寅雪崕公凯游悯忠寺
　　步屧城南路寒沙一径微还寻黄叶寺同叩白云扉斜日行将尽孤蓬坐自飞数行栖暝色林鸟亦知归
　　题东川读书秋树根图
　　读书秋树根声出秋树杪秋树髙无枝森疎不知老秋山无行迹秋叶红鳞鳞微吟散林樾此中知有人嗒焉坐日夕林气何清微时时落空翠湿我芙蓉衣落落一邱壑悠悠与世疎此境有时有斯人天下无
　　送钱越江典试江西
　　日月丽乎天山川郁以阻一气无淳漓犹然此终古防而为人文精英之所聚前者既比肩于后或接武胡为叹乏人晋材必用楚三代不防法求贤各自辅旷典亮难追里选而乡举今之进士科其来千年许勦説互牵缀市心类商贾虽然多雅辞圣道益榛莽利一害反百为效畧可覩何以救其失道在慎所取苟得良有司拔十犹得五兹焉嵗甲子兴贤上天府
　　勅防遣词臣君当徃江右江右于前朝士之渊与薮名卿才大夫姓字照官簿节义与文章累词不胜数兵戈比濒转流离去乡土诸生颇辍业风气颇呰寙君既才且贤时名播寰宇藻鉴洞精微氷雪澡肺腑此行勉自植素蕴期一吐摭华食其实毋徒事含咀庶搜天下才持之报
　　圣主我忝同官寮因之色飞舞为国贺得人不用相劳苦临岐寄斯篇聊以代出祖
　　怀李天生
　　清渭日悠悠金天岳色浮青云怀旧好白首怅同游盛世甘偕隠斯人实莫俦漫将诗笔较一疏自千秋
　　送沈客子下第归当湖
　　聊拣秋来白袷衣柘湖重问旧渔矶江乡此日饶风物只为鲈鱼也合归
　　归去东臯又一时翠漪红缬影参差从今莫赋连蜷霓此字人间总未知
　　初冬篇
　　初冬届严律玉衡指北维切切霜气肃暧暧白日低朔风无停号万窍多悲噫坐见庭际树黄落成枯枝伊昔妍华节四顾扬芳防盛衰本殊絶相去曽几时盛亦勿自恃衰亦勿自悲物理有消息天地岂我私所恨无贞心靃靡不自持矫然松栢性嵗寒终不移
　　寒夜闻柝声
　　风霜严夜乡晨最难禁是苦寒人赭衣不遇张京兆辛苦长安聚人
　　同年冯方寅徒步入闽迎其尊府君之丧险阻艰难尝厯殆遍呉中好事者绘之为图因系以诗
　　仙霞关外路漫漫危栈连峰四百盘谁识孤儿心独苦羊肠只作九逵防
　　暮冬偕同郡诸朋好集大司空杜遇徐先生斋
　　风檠夜静烛花深清景迢迢漏水沉厌腹难消千品富酡顔不怕一寒侵人同乡郡操呉语诗有南音抵防吟身是樊川旧賔客春来还拟数追寻
　　嵗暮杂感
　　落落存孤抱栖栖负夙心谁云樽五石自笑帚千金月俸惭尸素年资媿滞淫汗青何日事垂老待抽簮日上芸台直悠悠嵗月遒氷霜双茧足风雪一羊裘白首如新识青云感旧游前理残易洒涙説施讐全家四十口茅屋两三楹灯火寒相共扉晓暂明身如疣有赘官似指无名不及严夫子萧然襆被行残年心赏薄百感髩丝生岂恋三升醖犹依二尺檠执经须硕彦齿胄有儒英自合安衰劣非髙拙宦名作苦山妻健胜衣稚子长未嫌鲑菜恶只觉麦鱼香物理由来定人生底事忙家家烧爆竹竟夕祀黄羊十二月四日过李惺庵宅见庭菊未残赋之
　　客意不自憀摇落怆心目移屧过南邻微吟憺相属草堂幽以闲傍有数丛菊疎花耿余香残枝净寒緑餐英感楚骚酌水想郦谷要子以嵗寒保此顔如玉
　　十二月五日大雪用东坡星聚堂韵仍效欧阳公体
　　三年刻楮成一叶五色玲珑粲干雪岂知雪态更姣好天巧人工逈悬絶晓来纸鸣冷压屋梁冻防折起行庭际没防踝屐齿棱棱半明灭闭门髙咏坡仙诗爽气摩空霜影掣诗家体物好形似有类隋宫剪防缬醉翁旧令禁不为未许眼中着金屑聚星堂上客星防六百余年一转瞥恨不同时厠賔从徒慕昔贤守遗説诗成搁笔起三叹卧听霜飚响檐鐡
　　十二月廿五日又大雪再拈前韵
　　瓦炉吹火枯叶仰视寒空又飞雪忽斜忽整疎又宻弄姿作态俱妍絶柴门无路人迹断踯躅浑如阪九折摛毫徃徃忧手曵履时时悲趾灭穴鼠不容昼自啸韝鹰无食饥欲掣故作凄寒压酒盏时有余妍防衣缬闭门僵卧一无事思向云中捣云屑十年羇旅兴欲尽万事空华眼一瞥易衣并日亦何忧汤饼牢丸尽堪説更从古人僻事大树闻前笑殷鐡
　　除夜寄寓庸
　　南清话拨炉烟残雪余寒夜陡然酒怯愁浓为味减灯知春近作花妍宦情本淡甘人后诗格争新怵我先报塞有时归有日汗青端的是明年




　　松桂堂全集巻二十四
　　钦定四库全书
　　松桂堂全集巻二十五【乙丑】
　　吏部侍郎彭孙遹撰
　　夏日集一峰草堂送邱季贞还淮安
　　斜日薄林峦离亭暝色防寂寥河朔饮清切雍门弹白首成今别青云尠昔懽川途人共逺驿路暑初残转轼经修坂扬舲下浊湍晩山淮甸碧秋水射陂寒旧隠淹丛桂新吟续采兰差池怜小草能不忆长安
　　送顾孝竒还呉【孝竒以乙榜候补内阁中书舍人】
　　盛世寜须叹积薪髙才未合乆沉沦漫题芍药阶前句待作樱桃宴里人此去吟将呉岫月重来占得曲江春蓬山旧境依然是弱水何曾隔一尘
　　露白风凄木叶号离情秋色共萧骚从知别后萦清梦暂与尊前泥浊醪积雨成隂迷去骑空江防影落寒涛销魂两字谁能赋枉费江郎五色毫
　　晩出成贤街作
　　璧池春水縠纹寒坐挹沦漪媿素餐岂敢浮湛孤圣主只将衰劣玷儒官桐花雨过清厌浥槐树风疎翠郁盘却向成贤街上望宫墙缥缈五云端
　　量移后作
　　藩雀何须振羽翰林蝉本自耐清寒十年身是孤生士三月
　　恩防再徙官巾笥渐疎青管澁衣书欲绽白鱼干强思报塞曽何补终向沧洲老钓竿
　　送王防一观察江右
　　龙节熊旂拥上游星轺此日下椒邱平反西寺三千属观察南方十四州山驿秋阴无旧垒江城春雨有新讴政成好践岩廊上早信扶阳世徳优
　　得友人沈寅工凶问诗以哭之
　　素车不赴涙空零旅榇萧萧下井陉他日重寻班草地春芜一片审山青
　　西山率尔有作兴尽本韵
　　俊乌不受笼良马不恋栈可怜干禄子千里事羁宦戚戚常尠懽悠悠嵗云晏儤直赴东华王事惧稽慢于时莅严辰酸风入衣襻日瘦云连蜷白如菼与薍砚池戛清氷墨糁落瓜瓣投笔一怃然职业苦难办自笑踈野人仕学曩未惯岂意河东豕来叨大官豢低头增吾恧敢辞同位讪却忆五年前英贤此追扳出入有行列舂容若舒雁昆山既即世宣城亦观幻大招招不得广栁送枯輚归塟山之阿墓木今可铲风流不可作思之涙为澘晩出缭垣西好山生顾盼遥想苍寒中岩壑相侧间有石萝可扪有泉鱼可汕贞松老更妩晩菊寒犹绽念欲徃从之苦遭名位绾徒使一寸心惭林复媿涧因兹感人事徃徃更忧患郑璞每丧真鲁鼎或多赝美服人所指髙门鬼来瞷才儁鄷生诛法敝商君轘乃知大海鹏未若藩篱鷃逝当还初服荷衣手自擐山妻善操作布裙不施裥捃拾以自资有儿甫童丱力田课桑麻灌园莳葵苋春社罗鸡豚腊酒索猫虥遑恤亭尉诃一任薄俗嫚行矣方自今徃者不可谏
　　古槐
　　槐防有木木有枝百余年物无人知苦遭霜雪日摧挫不肯荏苒同凡姿老龙蜕爪裂璺水中有火心未烬寄声为语殷东阳莫道婆娑生意尽
　　双鵞篇
　　新河人宋登春以诗名嘉隆间流寓江陵之天鵞池自号鵞池生死百余年矣康熈辛酉柘城王培宰新河读其诗而慕之刻碑表其故里夜有双鵞止碑上里人廹之不去笼以献培培为凿池廨中驯畜之鵞时时鸣舞向培若感恩吾友周屺公亲见其事为予道之如此
　　燕赵之间多竒士曩者乃有鵞池生狂吟徃徃吐秀句五言借甚称长城挟书之楚作侨客忍饿时出金石声荆州太守造庐下坚卧不肯开柴荆箨冠皁衫徃报谒直踞上坐人皆惊晩游呉越蹈浙水一死埓于鸿毛轻吟魂逝后百余载谁歌楚些陈呉羮柘城王新河宰读其遗句心为倾可怜宅里乆芜没刻以片石青瑶英双鵞瞥然下池沼迫之不去飞且鸣口不能言告以臆愿娯耳目酧深情我闻此事疑又駴还复以理相推评古来冥感傥类此不在用物多取精卫姬化雉出隧道潼亭鸟涙霑杜茔悠悠物变费推测耿耿节义留精诚生虽匹士是或有欵啓未可穷幽明百年同尽骨速朽人生飘忽如飞蝱神耶怪耶姑勿语慎勿磨灭身后名
　　题雷田濯足万里流图
　　有履不受尚方赐有袜不教廷尉结黄埃野马易污人濯去沧浪千顷雪迷阳却曲无不可肯向风尘乆蹩躠市朝自窄宇宙寛髙卧山中踏明月
　　送张毅文归郁洲山
　　安能蹑屐遍五岳尚平志愿终难谐防心何处不在逺一邱一壑亦复佳郁洲山水况佳絶是中灵境天安排银房玉柱架幽壑琼枝瑶草被苍厓一从主人出山去云泥隔絶如天涯可怜世路旧刺促右蛮左触同一蜗陆沉潦到真可笑夀王格五枚生徘岂如税驾返初服掉臂掷却青丝緺山中髙卧谢人事邈然霄汉谁能阶我亦有意不自得烟姿霞骨徒尘霾明年决计脱羁鞅青鞋布袜与子偕
　　嵗除即事四首
　　一杯雪酒淡相于小饤辛盘有菜菹始信贫家轻节物因知乆宦减田庐防干星斗三啇后偃仰风尘十载余【余自乙夘防　防湔洗留京师者十有一年矣】寄语山灵休见诮从来
　　盛世薄樵渔
　　检罢残编起欠伸屋梁饥鼠啸承尘囊无绛雪真忧老罋有黄虀岂患贫蝇翼乍凋悲郢匠范冠空戴感成人此心已是同灰槁凭仗春风与发陈【顷十一月张武承宫赞物故予执友也十二月初乡人南来又得从兄子服凶问余未及制功衰但为位曲偯而已】
　　防防流年百感盈荧荧残雪半明风前寒玉凄凉语霜外晨钟断续声薄禄有加惭素食闲官无补媿苍生可怜灯火阑夜【一作寒灯熖小如萤碧】犹为愁人理药铛一枝曾此寄鹪鹩南郭连墙慰寂寥茂苑音书徒契濶宣城馆舎乆萧条残缸易烬和灰冷寒漏难凭上水遥病妇犹然催视夜明星有烂好趋朝
　　除夕次説岩先生韵
　　玉珂初向直庐还枥马声中独掩闗锦带新篇江令笔白云旧隠谢公山频烦禁闼才俱健把玩年华意自间几欲相从肄宵雅祗怜垂老益衰顽
　　紫宸仙仗集端门玉律阳囘纪嵗元鹄立千官班舜瑞山呼
　　万嵗荐尧樽儒臣重席叨
　　深眷膳宰加笾见
　　特恩莫道东郊迎气晩九天笑语蔼春温

　　松桂堂全集巻二十五
　　钦定四库全书
　　松桂堂全集巻二十六【丙寅】
　　吏部侍郎彭孙遹撰
　　和澹人新嵗退食仍用前韵
　　金门吹管气初还清切仙庐昼下闗寒玊生漪天上漏春云洒案禁中山素丝不改委蛇度髙咏聊乗洗沐闲正好从容翊天步肯将鞭弭防驽顽
　　谢客经旬罢欵门嘉辰赐沐是三元发挥雅操琴双璅陶冩吟情酒一樽韦逞幔前频授义虞潭堂上独承恩闲坐爱春晖好晓日苍苍入晏温
　　人日
　　五尺茅檐半亩防晴犹是气凄然緼袍隔嵗寒无力汤饼禁风热有权俭腹搜竒闲事枯毫忍冻细题牋防旛花胜分明在无复心情似少年
　　和晓岳人日韵
　　笑把金花胜里人依依防缀嵗华新从今不厄黄杨闰与尔相娯白发春桑匕可招休患盗栁车未遣莫忧贫解貂作经旬醉直过元宵放假辰
　　立春日
　　猎猎风帘递响频空堦积雪漫成尘臈先中气长宜嵗【呉中旧俗以臈长为有嵗之兆】闰入新年晩得春沉水质坚香篆永衍波纹腻墨防匀新诗自占娯幽独颇喜吟懐未后人
　　元夕
　　早梅已探上番风撩乱羇心竟夕中万事后人蓝尾酒一官如客白头翁月寒有晕光初减夜静无更漏易终闲拨炉灰话愁寂冥冥香雾压薰笼
　　花朝
　　东风无赖醷春寒憔悴清吟尠昔懽绮思初销才并尽佳辰未展兴先阑残霙糁径门双键暝色窥日半竿芳草差池花事晩暗惊年髩入衰残
　　和巢薇移寓四首
　　薄游仍嵗月卜宅此移居但得心怡旷何辞手拮据王阳才一槖董季已三余尽日娯文史悠然下直庐旅舎年年换韶华嵗嵗同缣衾留蓟北锦带纪湘东逺迹同氷氏忘机类海翁临臯怀旧隠心事托邮筒春隂清窕芳树两三枝徙倚舒怀乆行吟得句迟开轩迎燕社扫径命花师最喜寛休沐幽事事宜莫道衣囊薄休嗟即次难友声莺睍睆家庆竹平安天上恩光近春来雨露寛好携双管笔献纳五云端和巢薇初度日同人移樽见过草堂之作
　　八尺文缣九叠屏春来芳草满阶庭须知东省郎官宿即是西豪太史星杯引湘醽乡味美坐深蕲竹簟纹青稽留不惜淳于醉夜漏何须问挈瓶
　　为毛大可赋悼姬人曼殊之句
　　优鉢从来不染尘无端号作断肠春凭谁地下三弹指唤起迦文座畔人
　　天上人间尽可疑无情有想更谁知试将徃事从头记怪杀横陈嚼蜡时
　　送翁心斋之开封郡丞任
　　招寻乆欲惬幽期旧俗登髙正此时惆怅遽成千里别樽前愁对菊花枝
　　西山木叶晩来稠九月新霜满蓟邱鸿雁来时君又去那教楚客不悲秋
　　题查夏重把膝图
　　落落千秋自有真悠悠出处那堪论不逢鱼水君臣契多少隆中抱膝人
　　二徳惟应老凿坏眼前石孟总舆台凭将雏鳯轻相比只是治中别驾才
　　夀杨以斋少司马
　　澄景开芳序昌期诞钜公防勲万里外曵履五云中筦握西铨重阶资北斗崇氷霜心皎防川岳气昭融九锊才锋健千秋藻翰雄还将文武宪委佩翊天工
　　澹人学士于立秋后一日梦中得防雨炎风正夏阑之句醒后足成之为絶句十首依韵奉和
　　伏雨炎风正夏阑银塘秋涨水弥漫夜来梦到桐江曲万叠云屏一钓竿
　　伏雨炎风正夏防液池千顷漾清湍兰桡不解青丝防楸埓初回白玊鞍
　　伏雨炎风正夏阑晓牕染翰襞湘纨词臣夙有头纲赐吟案清翻小鳯团
　　伏雨炎风正夏阑风漪云碧相攒瀛洲一片清虚境身在蓬山顶上防
　　伏雨炎风正夏阑新凉天气未成寒云翘舞后秋初到珍簟歌时暑未残
　　伏雨炎风夏正阑新诗字字琢明玕不知谁是羊何侣郢曲从来属和难
　　伏雨炎风正夏阑吟毫展处墨花干玉堂从此添嘉话留与人间郑重防
　　伏雨炎风正夏阑红云晓案立仙官碧山影里排阊阖緑树丛中度井干
　　伏雨炎风正夏阑衍波初赋晓来寒儒臣最是承恩渥玊瀣先分露掌盘
　　伏雨炎风正夏阑白云新令纪秋官好携三寸农管更赋储胥与露寒
　　送乔石林归寳应
　　玊树蒹葭各一身因縁偏得托清尘兰台图籍同搜订芸阁文章互讨论晩出掖门恒上鎻晓趋朝列每连茵别离不分今时有无赖骊驹忽在门
　　草堂闻在甓湖浔疎快真堪寄逺心饶有林艿供结搆雅多朋好足招寻红衣帘幙清无暑碧玉楼台憺有隂直为竹深荷净处也应及早卸朝簪【石林新搆草堂锡鬯为题曰竹深荷净之堂】
　　夀汤潜庵先生六十
　　台揆调元重宫端谕教先二官皆要职三善在名贤秋实资儒席春卿领胄筵新猷铭魏阙旧泽洒呉天园绮衣冠伟臯防徳业全还将稽古力举世入陶甄
　　初度日
　　宿火寒篝晓更然偶乗休沐得髙眠老来光景桐枝露少日心情蕙草烟葭管初回长至节芸牕最喜晏温天吟成自笑沾沾态一字差堪扺一年【时初七日冬至马齿五十六年矣】
　　冬夜梦石林口占却寄
　　故人踪迹滞齐东八口漂摇类转蓬名士每因流寓重新诗翻为罢官工萧萧羇思停云外栩栩吟魂落月中强嘱双鱼缄尺素万端心事一邮筒
　　嵗暮寄怀石林
　　风射寒楞月堕枝斜街宅里夜阑时情知此后相思切悔杀樽前易别离
　　防胜青旛又一时春来惆怅失佳期停杯陡觉心如捣不是衰年好酒悲
　　小除夜色动寒杓人事凄清思寂寥却忆故人诗句好炉红白了残宵
　　千里平原迤逦中桃花新水栁花风蒲台系马防春色且自开襟作寄公【寄公见仪礼】
　　除夕
　　朔吹凌兢晩更骄早春寒色倍今宵盆梅萼小烘初绽山麝烟浓篆未消白发新痕愁种种翠屏旧隠思迢迢故乡俦侣他乡节竟夕蝉联话寂寥
　　绛蜡花深不剪煤素虬水急夜频催一年已过黄杨厄三舎难邀白日回青管迎阳将暖至明琼送喜得枭来樽前自媿衰迟甚酌取屠苏最后杯







　　松桂堂全集巻二十六
　　钦定四库全书
　　松桂堂全集巻二十七【丁卯】
　　吏部侍郎彭孙遹撰
　　元夕
　　三朝休沐上元辰潇洒琴书共此身帘缬余寒停素籁烛花孤影傲青春人讥周顗同衰鳯自笑檀珪作饿麟良夜厌厌憺无寐露华如水月如尘
　　正月十九日院中斋宿即事
　　玉堂宿戒集鸣珂夜色苍苍拂绛河翠藻月寒铃索静青苹风软篆烟和沉浮讵敢称朝隠拙劣真当玷制科抽思欲成徴士颂故人零落已无多
　　送呉幼弨还石门
　　梧鳯能调六管鸣云鹏终赴九霄程人皆寝黙因金注天与摧藏是玊成焚草岂期收末议采兰偏喜遂私情轻轩骈竹从容在早使孤臣戴
　　圣明
　　送徐电发还呉江
　　兰有春芳菊有秋鲈乡亭子枕沧洲人间底事营三窟海外徒然覔九州短毂行田驱鼫鼠敝庐厠水结蜗牛书籖错落吟毫健永日髙眠足唱酬
　　山村枫叶冷呉霜口占新诗一两行绣缬千波萦练影朱丝双防韫瑶光江湖雁集真无事霄汉鸿冥讵有妨从此石渠应寂寞几人经术似徐防
　　再送呉幼弨
　　语水緑波生縠皂林碧树萦烟那不抽簮归去江乡春物増妍
　　题潜籁轩次韵
　　草堂尘外境斜厠碧谿隈居与三山近人惟二仲来行吟清籁发坐啸緑樽开却笑牵丝客经年去不囘长山呉木欣辑其大父旋公先生手迹为一册将刻诸金石以垂不朽比来京师出示余余甚嘉其志赋此篇遗之
　　隋珠荆玉絶尘埃鹄峙鸾翔妙剪裁孔氏壁中藏弆得韦家籯里受持来若为珍重连城寳幸不销沉浩刼灰知尔用心良独厚一披缥帙一低徊
　　送李厚庵先生省觐还安溪
　　翰林厠禁近不与他曹俱士苟与兹选邈在天之衢托业必逺大近文砥廉隅风流逝不古稍与曩者殊临轩数教勅徳意多勤劬思得方正士而为之楷模先生起闽海卓立为醇儒学必根孔孟诵法惟唐虞鸿笔扛九鼎髙文追三谟简直学士院徃哉
　　帝曰俞拜官甫三月畧见权与舆多士有矜式斯道相匡扶羣材受砥石颇觉改旧趋一朝请急去不憗留须臾自言臣有母年已七十余相隔七千里被疢困未苏啮指心忽痛果得南来书本图罄竭者以此方寸愚方寸今已乱安逭瘝旷诛冀一放臣还昏晨奉起居天髙听则卑疾痛容可呼委曲见矜许不以令甲拘仍命虚左待毋轻议替除稽首拜
　　恩命式遄不俟车草跋亦水涉山川何郁纡入门拜阿母阿母心懽娯旧疢霍然已玊顔益敷愉百嵗方未央爱日蔼以舒须念
　　主恩厚还此承明庐亟去而亟来慎勿行趦趄来以答侧席去以慰倚闾子臣一无负忠义两不孤伊余缀后陈送别三叹吁岂无吾邱恨或有温生裾此事可以风名教非区区作诗展古义不用歌骊驹
　　午日
　　碧琅小残泛红鳞一寸菖蒲九节春莫道良辰须尽醉江潭曽有独醒人
　　冬夜院中斋宿即事成咏
　　槐防寂寂致斋辰并榻萧然防帙频铅椠生涯清似水纸绸气味暖如春残星在户初分夜寒月当欲就人一梦青云三十载蓬山踪迹恍前尘
　　又即事呈王龙洲朱即山孟绎来沈维庵王鹤汀髙素侯诸前辈
　　半生踪迹类孤蓬偶傍青云窃自雄清峭棋声风定后参差麈尾月明中间披古碣摩挲遍重话前朝感慨同他日玉堂徴故事姓名还得附诸公
　　叠前韵呈诸先生
　　步屧空阶攓雪蓬髙谈不减滑稽雄萧然兴寄形骸外借甚风流謦欬中官可忘贫如栗里交能耐乆似元同南郊大礼叨陪从傲杀周南太史公
　　袁杜少千里贻书以丹榴青柿见饷口占二絶寄谢
　　千里书来逺见贻榴名安石柿乌椑知君初续闲居赋正是轻轩奉母时
　　素书一部转愁予瑶草凋残嵗月徂恨不与君铃索畔共餐氷雪饱清腴


　　松桂堂全集巻二十七
　　钦定四库全书
　　松桂堂全集巻二十八【戊辰以后】
　　吏部侍郎彭孙遹撰
　　戊辰元夕次汪东川韵
　　芸庐儤直防縚绳黯淡春衣缕八升皛皛金波飘素练沉沉珠漏咽寒氷清斋不饱长鎗米白首相依短檠灯与尔分曹嗟未得同题诗句碧山层
　　送周雅楫视学浙江便道归毘陵省觐之作
　　曾登呉观发呉吟恰拥仙轺越水浔琼苑名髙丹诏丽玉堂人坐绛帷深当官乆切春晖恋过里曽无昼锦心漫説南陔兰可采新栽桃李已成阴
　　大行太皇太后挽词六首和健庵总宪韵
　　仙禁宵严后东朝晓仗齐桂軿虚紫椒殿閟丹泥旧宅桥山外新攒潞水西敷天均一恸隠隠緑槐隄容车初展驾祖饯出雕樯林叶晞春露城乌咽晓霜兰茵纷委地栁翣俨成行万口齐哀挽人谁八米徽称隆礼备玉食大庖丰扣器皆民力缯衣惜妇功惠风流禁掖慈防溢圻同令问终无歇彤毫在六宫大孝终身慕因心岂为名镜奁犹髣髴茗粣自生平总未成三偯何尝御六清攀车亲步送断靷见
　　宸情
　　羽卫停绡幕庐宫却组帷氷霜凄结响云物迥悲长乐添新注南陵赴夙期
　　皇心怆风树涙洒万年枝
　　升禋鸿号永卜兆鲋隅同即事心何恝终天恨不穷倚庐瞻
　　圣徳载笔罄愚衷介福承王母登歌荐寝宫
　　题周广庵渔隠图
　　江乡风物自清娯莫向长安忆旧呉若使季鹰当盛世秋来未必念莼鲈
　　初夏同真定梁相国游丰台观芍药率尔有作
　　四月郊原卉物新麦黄雨细浥芳尘调元正际
　　升平日选胜方当澣沐辰花蕾半开偏妩媚莺簧初熟倍轻匀省中别有翻阶药披拂东风万斛春
　　翠樾清泉一径分到来已自隔尘氛谢公山墅饶春色荀令香烬贮夕熏风际槐隂深峭蒨雨余花气湿氤氲兴酣未觉归途晩沙路依防见落曛
　　夏日宛平王相国园亭防集即事成咏
　　山墅从游惬胜情髙槐疎栁翠萦盈偶依深樾能忘暑忽有鲜飚为析酲渌水声中清籁合明镫影里素蟾生何妨陶冩凭丝竹黄阁谋谟正太平
　　兰有鲜香玊有温新凉一防湛芳樽初拈白纻排么凤更拨朱弦试舞鹍阁雨天犹能解意遏云人那不销魂祗怜醉后多疎放待拂车茵认酒痕
　　真定相国以诗见寄依韵奉答
　　偶移步屧防苍苔早有提壶栁外催心迹乆同神虎帻身名且付季鹰杯青苹风细泠泠至红药香浓嫋嫋来莫道韶光不相待名花好是殿春开
　　借草何须命藻筵右安门外是花田栁隂十里堆香絮杏火千家泼翠烟物态最怜新雨后人情偏爱晩晴天重游凖拟明年在更与春风订后縁
　　晩秋杂感
　　三径荒芜碧树残故山迢递莫凭阑秋心并入呉吟苦霜色平侵楚制寒砌菊丛丛攒露蕋庭槐隠隠落风湍直庐晩出惟髙枕衰白还应媿素餐
　　落叶空阶摵摵声秋来惆怅不胜情官如辽豕头皆白身似河鲂尾欲頳残帙未妨耽寂寞索居偏喜罢将迎夕阳有意娯幽独故就西弄晩晴
　　题沈客子春山丝竹图
　　春女如花春物妍东山风调故依然一丝一竹浑间事曽误苍生四十年
　　移寓米市喜与阮亭比邻即用阮亭来韵
　　薄游十载同羇旅懒慢心情似暮云已遣移牀逺宾客故教徙宅傍夫君停车每每披藜藿步屧时时破藓文趂取凉秋理残檠夜灯火得相分
　　三月十九日髙梁桥眺望
　　浅碧轻红剧可怜风光娓娓浴兰天一春最是销魂日寒食方过谷雨前
　　三月晦日
　　小斜日卷帘时百感苍茫髩欲丝惆怅一年春又尽花风刚到海棠枝
　　题祝矜删南村独酌图
　　呉客春来有梦思鲜香腻粉一枝枝不知东郭行吟日可似南村独酌时
　　题王清逺桐阴试茶图
　　幽人偶此坐林樾沧沧竹树清且寒一匙绿雪洒兰吹邈然髙咏青琅玕


　　松桂堂全集巻二十八
　　钦定四库全书
　　松桂堂全集巻二十九【壬申以后】
　　吏部侍彭孙遹撰
　　古藤
　　我来古藤下欲赋藤花诗藤花自妍人老丑诗之丑也又过之含毫欲下不敢下邈然终日拈其髭南曹故事既防轶众口传説纷参差不知此物自何代但见老干盘虬螭当春花叶讶何丽恨无秘思争新竒忽披榛翳得碑记藓文明灭微可窥云在治嵗癸丑长洲吴公官于斯右厢数楹公所憩紫藤二株手自莳因之俯仰感今昔一官先后同班资风流不坠起遐慕以理揆测还然疑此藤虽然黝而古连蜷偃蹇殊凡姿问年或可举盈数安得许乆如碑辞碑之嵗月况辽逺百有四十今其期要知旧本在碑后宛其死矣为枯枝后来好事访遗迹逺晞前哲踵所为惜哉怳惚难具论至今莫识种者谁世人徃徃贵耳食观物不复穷研推雷同附防类若此使我反覆生嗟咨又思当日种此者东铨华重非贱私一朝姓氏遂湮没遑问治迹官崇卑人生患与草木腐草木未腐名先澌可怜身世太局趣真若野马空中驰所以古人志不朽区区名爵剑一吹我今幸际圣明世妄期竪立来牵丝浮沉或厠大贤后寄以臭味无差池只嗟齿发日穨暮不才窃禄仍虚縻署纸不省实愦愦诗成独后才衰迟万端销废逝将老藤乎得地方乗时愿言封殖俾勿坏我诗借尔传来兹
　　髙梁桥晓望
　　小雨朝来歇晨光暧暧微林坰纷霁色水木递清晖深樾逗人影翠涟浮客衣因兹涤烦暑弥欲息尘机沙路依山尽浮流逐径斜翠微萦百雉緑树隠千家早稻初含穗秋蔬遍着花乐郊来徃数风物最清嘉
　　暑雨
　　小院愔愔清昼长槐隂未暝暧余光疎帘宻雨饶秋意只欠鲜飚一防凉
　　送宋右宜之平阳
　　早驾轺车入泽宫赋声殷殷欲摩空旧操白雪无人和此日青云有路通蹔逐征鸿辞蓟北偶思芳醖过河东瑶华倘许频相摘为斵秋林玉一筒
　　夀合肥相公太夫人
　　母徳应将镂管书公才公望更谁如争防设帨当朱户正值宣麻下玊除经幔早知传业盛养堂今见拜恩初緑槐十二沙隄穏委佩归来奉起居
　　春酒当筵象服明
　　国恩家庆一时并莱衣入补樊侯衮梅鼎归调颍谷羮上殿给扶多异数倾朝致拜极殊荣试歌燕喜流管夀母千秋有颂声
　　题半舫【大理寺少卿钱葭湄斋名奉和原韵】
　　小低户不安横半舫中堪眺大瀛心似虚舟初不系人如秋水恰同清夷犹自惬沧洲趣萧逺真为建徳行便欲相从抛组去五湖烟月一帆轻
　　雪次杨次也韵
　　谁摘仙葩防九闉轻于氷凌重于尘盛姬台馆层层玊郢客歌词灔灔春境现空花飞有相室生虗白似无人莫将机思争天巧刻叶三年总未真
　　残雪用杨次也韵
　　残霙掩乱似催诗霜缬氷凌态愈竒忍冻苦无洴絖药怯寒甘作处囊锥占年幸不封条在避俗偏于墐户宜为报敬容宾客道冲泥那复鞚青丝
　　赋得明月照积雪
　　清晖浥浥泛明玕倍觉中天夜色寒玊杵研霜凝未防金波濯练揾初干神游大素何冲漠气冽空苍自郁盘徒把妍辞怀二谢此时惆怅不同防
　　壬申除夕
　　纚纚春灯影烛妍亲朋喜共话镫前食鲑风味偏真率罗雀门庭颇静便幸荷
　　恩私寛一眚终惭衰劣玷三铨宦情纵使浓如酒合把屠苏让少年
　　除夜以一罂酒饷次也辱贻新句輙依韵答
　　偶携竹叶烧春罋为致椒花守嵗筵酒客形骸虽放浪麯生风度却清妍已防态美穨山玊更羡诗成下水船欲和不能甘退舎始知造物赋才偏
　　次邱季贞洗马癸酉元旦韵
　　班春早已肃苍只喜见柔飔晓入帷嵗华垂老日穰穰风物太平时荣枯有分休占易歌咏无方强赋诗羡杀桂坊题句好落花依草是邱迟
　　次郑葭湄夜旅兴
　　空庭寥阒夜无哗氷雪凄寒落月斜底是羁禽偏绕树叵教游子不思家朱弦寂寞琴双鎻素鲤浮沉海一涯客有呉吟正愁絶白云千里寄情賖
　　十三夜集徐华隠学士寓斋观试灯次袁杜少韵
　　北扉学士退朝初扫地焚香此结庐心逺山林在城市官清僮仆解诗书客来为试春镫早坐乆还惊夜漏疎忽听樽前发妍唱感时揽物一踌蹰
　　送周瑞厯之任大田
　　今
　　皇念人瘼吏治最所先百里寄民社一一皆精甄周侯本呉士秀出凌云烟俛就选人格剖符之大田大田蕞尔邑岭外仍孤悬壤地虽褊小风土殊静便耕桑有本业甿俗无轻儇延颅望新政行矣当勉旃慎无鄙夷此而不加勤拳视民当如子敬上亲仁贤君心操氷雪君才利龙渊利器不自衒清节乆益坚强力赴公事徳心周井防计嵗必有余嘉名自流传不见鸣臯鹤声闻彻九天鸾栖肯终屈万仭防腾鶱
　　髙渭师夫人林宜人挽诗
　　栁絮诗篇好荆苕礼教新采芳南涧日偕老北扉人乌鸟心偏切鸣鸠徳自均千秋馨烈在珍重冩湘筠鹤葢同车日芸庐儆夜时清心同黾勉白首怯差池春月姗姗影寒花寂寂枝空弹元相涙重赋蕙丛诗
　　送钟华峰还韩城
　　二月长安送客行河桥残雪尚萦盈栁寒已作销魂色莺小难求出谷声汲孺从来名拙宦袁修终不媿清卿追懽知有前期在无柰春风怆别情
　　华堂乆矣闭松筠此日西归已十春家有薄田仍苦旱囊无长物易忧贫琴书自惬林间趣风月能娯物外身君自萧然淡名利中朝那不借才频
　　题画册
　　爱此尘外踪心迹共萧迥驴背耸吟肩踏遍寒山影
　　送李渔村还诸城次留别韵
　　白雁风前遡夕阳兰疎菊秀为谁芳虽然乆宦无羁思那不清秋忆故乡坐对寒山开岫幌卧听幽瀑下渔梁知君新缀名山志五岳心期似向长
　　料丝灯依史胄司学士韵
　　一檠春灯五色丝十分工巧百般竒移将防灔金缸影写出青葱玊树枝弄影稍嫌云母薄流光偏与儛人宜尘寰未必能胜此合向蓬山顶上窥
　　七襄巧思乞河东镂水雕尘迥若空瑶彩澄鲜非泛月翠漪摇飏不因风春隂自结千重绮夜气俄成百尺虹喷薄清晖纷可掬饮氷人在玉壶中
　　上元灯火咽芳尘错落明玕照锦茵鱼缬吹寒红闪闪骊珠有晕碧鳞鳞难酬令节惟婪尾欲买春宵是等身兰烬销残清漏永梦游何处隔云津
　　文珠玳瑁擅时称风物今来几度兴龙女机丝无襞积鲛人宫阙有觚棱玉山穨影方千日银海生花已万层何似秋堂扃深寂一帘风露读书灯
　　豆腐
　　藿食终年意自忺朝来净馔况清严絺巾未借先磨玉雪乳初融更防盐味异鸡豚偏不俗气含蔬笋亦何嫌素餐似我真堪笑此物惟应乆属厌
　　采菽中原未厌贫好将要术补齐民雅宜蔬水称同调叵与羔豚厠下陈软滑尔偏谐世味清虚我欲谢时珍不愁饱食令人重何肉终惭累此身
　　题朱北山水墨花鸟册
　　水墨浅深分向背天然生趣在毫端可怜絶艺无人识祗作当年院体防
　　题殷彦来嵗寒吟
　　客里偏惊嵗月频羁心畴不感凄辰新诗字字凌氷雪输与东呉秀出人
　　含毫一徃寄情深不是寻常拥鼻吟到处流传诗句好何人解识嵗寒心
　　寄氷衲上人
　　少日曽寻物外縁落花风里飏茶烟竹水槛应无恙不到东林二十年
　　闻雁
　　千里乡闗首重囘南愁听雁声哀秋来心事无憀甚一任黄花早晩开
　　题梅桐崖小像
　　十年朝隠意萧闲长在清泉白石间他日抽簮乞归去还应乞取敬亭山
　　合沓云山上挿天晖诗句至今传卧游已足令人羡身陟丹梯益邈然
　　题卢时偕小照
　　罨画溪深六月凉松萝隠映读书堂绿隂如羃天如水红藕花前白昼长
　　此中风物与人殊世味萧然道味腴他日人间作佳话云鸿留得草堂图





　　松桂堂全集巻二十九
　　钦定四库全书
　　松桂堂全集巻三十【丁丑】
　　吏部侍郎彭孙遹撰
　　九月四日出宿张家湾舟次怃然言怀寄都门诸朋好
　　九月始萧辰野色入绵邈遂与亲故辞临岐手重握归舟犹滞凝征尘苦氛浊秋原气凄怆寒流水瀺灂西风潞河上独戍鸣哀角中宵感徃事嵗月惊频数僶仰二十年朝菌一晦朔栩栩不自知一梦蘧然觉田庐已芜没骨肉尽摧剥老至既衰罢器小难砻琢三铨况繁重而代大匠斵毫发亦何禆充位徒龊龊防行今未止车耳生重较言谢京辇游请从稼圃学誓墓悔已迟所期在贞确
　　野泊
　　秋气一何深原野日萧索河水既萦纡冲飚复囘薄轻舸遡急流十里九停泊坐使羇旅人惨惨心不乐何以写我忧呉吟间相作舟子何招招帆影疾挥霍因声寄同羣慎此风波恶
　　晩眺
　　空延晩色朔气入秋天河转轻帆卸林疎落照悬雄屯千壤错逺漕万艘连北顾多形胜
　　神畿可卜年
　　夜泊大稍子口月始朢皎如白昼与士伟臣飏百龄儿晓孙坐翫乆之喟然兴感
　　暁行小直沽暮宿大梢口秋深日易夕暝色在榆栁迟之月始上清光射牖微云吹泬寥澄碧无纤垢惟见数寒星罗罗挂鱼罶对此不成寐揽衣呼朋偶坐听柝声残荒村絶鸡狗孤旅多艰辛安从谋斗酒夜气怆我神风霜龟我手嵗宴怀百忧谁能不皓首
　　己酉夜宿静海用臣飏韵
　　岐路苍茫客思盈西风愁听逆河声舟依古戍怱怱住月上荒城惨惨明寒雁离羣栖更起夜鱼囘洑掷还惊伤心最是今年甚深负妻孥媿此生
　　临清牐赠赵佥事
　　山东七十泉挽之入西北合流达卫河九曲时一直上下千余里转输百万石此牐如咽喉能使仓廪实宣泄苟失宜毋乃病国脉国家设监司河渠有专责贤哉赵佥事独能举其职夙兴庀官政日晏不遑息兴筑必及时疏濬在农隙防堂水不胶千樯争顷刻王程不愆素太仓富玉食商旅无费留逺人乐行役监司若碁峙为员殆盈百安得尽如斯精勤能自力作诗贻史氏他年志沟洫
　　岸青以南池纳凉图索题为赋二截
　　南池雨过晩凉新栁榭荷亭憺絶尘风月无常谁主是天教傲吏作闲人
　　穨然岸帻纳凉时人事萧闲少诤辞他日流传千载下重添佳话在南池
　　泊头
　　横参挂天寒月起人语喧豗鬬羣螘鸣钲防矢千炬然声沸泊头河下水镃基不事事刀劒孰者弄兵非赤子此地居然畿辅间北去京师犹尺咫乾坤清防日月近沐浴教化兴防耻蠲租未已又发廪仁声在在盈人耳何为轻身扞法谁使汝曹坐至此可怜水涝太频仍三载阻饥痛入髓毕生空自力田畴终嵗那能厌糠粃常平仓粟十万余防雀无端饱欲死
　　和臣飏南阳湖道中
　　漠漠平田灔灔湖霜天了与暮秋殊微茫野色生寒烧明灭波光起宿鳬秦碣于今无片石泗亭千载想雄图斜阳古渡重凭吊寥落西风对酒徒
　　冬夜舟中冩怀寄王阮亭司农
　　旅泊有孤心严节多惨顔重以昆弟好因之别离间结交四十载道义逾丘山同为京洛游一日数徃还连墙僦舎馆均茵缀清班如何遽分手顾我殊衰残此生几相见为期当已悭怀中有书札所苦道路艰愿君益安健玉体轻愿君恢令徳席誉流人寰蔼蔼君俊流霄汉相跻攀缟纻岂不贵无弃蒯与菅
　　昨夕竟夜不寐五更末始畧合眼忽梦南还已到家才入门即见朱夫人已坐重庆楼下西房中见余至起而相迎笑谓余曰君来何暮我洒扫庭宇待君乆矣余因同坐相与絮语语多不可记但觉朱夫人笑言如平日而已觉后枕上忽忽不乐口占一絶
　　舟中日日数归程晨夕相偎恍若生何事到家偏先我芳魂应是御风行
　　崔镇
　　新河三百有余里千帆飞渡如轻鳬连年被水水泛滥深不可涉浅或淤荷畚举锸有徴集嵗晩犹未休役车濒河之地广且袤曩者厯厯多村墟荒烟衰草一何有平畴万顷皆栖苴数间茅屋斜厠水絶少行踪惟鼪鼯戍旗一片自摇飏夕阳黯淡风萧疎寒空入暝四野逈霜气憯栗生肌肤俄然草际有偶语已断还续声糢糊何人篝火明忽灭觱栗髙下吹乌乌夜深稇载入林去明朝依旧充河夫
　　和臣飏漂母祠二絶句
　　千载犹闻漂母风戛羮偏在一门中家庭不识真天子邂逅能知命世雄
　　澼絖终朝本食贫独怜国士不谋身少年已自官中尉却把千金报故人【一饭酧千金本不为薄但以跨下少年拜官都尉事两相推较则未足云重报诗意全欲扬母非以抑韩】
　　依前韵题韩侯钓台
　　荒台伫立想遗风百感茫茫夕照中彭仲自渔侯自钓可怜鱼服困英雄【彭越字仲少渔于大泽出汉书】
　　王孙当日苦长贫落拓生涯肮脏身莫谓钓徒还贱士早应羞伍鼓刀人
　　清河口
　　清河一口受黄河浊浪滔滔来灌注劝君从此入中河莫向黄河乗险去龙门水势髙建瓴南来直到归墟处嗟哉河伯何不仁驱遣风涛骋狂怒千金隄决万斛倾五石谁能容大瓠过客逡巡孰敢前地不辍险人所恶河臣当此诚大难国计宁堪容一误十年前此凿中河縻耗金钱不知数河成一苇亦可杭巨舰轻轺走如骛行人安穏布帆健棹歌不唱公无渡朝集充庭贡篚陈转输百万东南赋此时功有过不无噂沓纷纭多口语中河之役百世利借借流声在行路功不可没过可原岩廊论议须平恕
　　桑园和臣飏
　　防愁聊野眺信步不成游漠漠千帆影荒荒九月秋宦情吹劒首客况淅矛头落日长安逺前途是徳州
　　鱼头集
　　朔隂薄暮霜风吼客子单舸系枯栁寒村懬懬数人家何处青帘能贳酒渔轺千个泝复沿载有鱼虾如积阜大鱼拨剌甫上义小鱼噞喁已盈笱细微水族不计钱狼藉寜论斤与斗以鱼为食古所志呉客见之先哆口娶妻那敢必齐姜河鲤河鲂靡不有祗今令甲重农桑处处耰耡相比耦此非王土独不然但多湖无田畆共喜腴鳍贱土苴却令粒米胜琼玖天时或僣地利湮谁与长吏还知否请防河畔捕鱼人尽是耕夫与耦妇
　　雨中过扬州
　　不踏平山路乗潮夜入呉故人无一在那忍问黄垆
　　即事
　　遣童奴徃惠山买新酒酌奠朱淑人淑人生平不能多饮而酷爱锡酒以其甘美也今过此适山家春酒初熟追念死者不胜酸痛
　　抚棺一酹不胜悲酒冽泉甘此一巵君定有知能忆否少年情事拔钗时
　　望亭
　　此去乡园近重来二十年凭栏休送目肠断望亭前
　　己卯九日登秦驻山
　　强把茱囊理宿疴笋舆重此问岩阿旧题漫没荒祠在陈迹销沉腐草多山迳霜清闻落叶海天秋逈见纤萝一生几量中郎屐更不登临柰老何












　　松桂堂全集巻三十
　　钦定四库全书
　　松桂堂全集巻三十一
　　吏部侍郎彭孙遹撰
　　金粟闺词一百首
　　一洗人间粉黛空蛾眉淡扫竞言工铅华芳泽都无色宋玊陈思两赋中
　　针线文书次第收夜香还透合欢裯檀何事相呼切忘却灯前去缷头
　　清明寒食踏青游生小娇怜未解愁买得扬州花线防时新样子鬬梳头
　　睡眼朝来倦未扬传呼洗靣进兰汤莹莹清彻仍无垢水内新添玉粉香
　　绮防花影日髙悬倦起犹然拥被眠怪杀夜来轻薄甚春趺寛尽绣行纒
　　经年荡子不归家粉悴香销泣嵗华一自长干消息断秋夜夜骂灯花
　　妍雅何须刺绣文砑光绫子白如云画将七十二般色闺阁新兴十幅裙
　　粉墨鲜明细自敷裙拖湘水入时无不描花鸟描人物幅幅皆成士女图
　　曲槛低垂湘竹帘分明窥见月纤纤丛头鞋子红三寸金线编成小凤尖
　　入道妆梳自不凡春衣裁出手掺掺却嫌紫翠多尘俗内里齐穿水墨衫
　　纳凉晩坐小庭隅寒玊清氷暑渐苏换得罗衣青翠色怕他雾縠见肌肤
　　翠羽明珰百寳圅年来鱼钥几曽探欲将雅淡存真色不插金簮插玊簮
　　少年情景费寻思容易消魂只此时月下定情花下语罗衣欲解故矜持
　　丛桂中秋始作花一香雾浸氷纱不嫌风露中庭冷坐向三更防月华
　　七夕筵开防渡河纷纷瓜菓襍相和并刀剪粉都成字鬭取谁家笔画多
　　如珠秋露下庭柯顾兔光生防灔波手划阑干心自语夜深私祷向嫦娥
　　何事男儿少慧根闺人偏解事空门却将指爪轻轻合无价香中礼世尊
　　琳宫曽许六铢香绣得名幡七尺长趂取今朝风日好上幡归去踏春阳
　　梅花不数夀阳娇獭髓轻红一任消昨夜西风寒起粟额妆明日戴新貂
　　名香炷罢小炉平缥帙开时心自评深夜读书寒未寝明朝应试女诸生
　　娥娥红粉阿谁家挿栁归时日已斜双桨乘风争欲渡船头齐揷碧桃花
　　西楼九日赏登临斜照西风下逺林却讶今年时序晩黄花犹自不胜簮
　　金吾不禁上元游火树星桥入眼稠试问辎軿何处去望呉门外防灯毬
　　楝花风过已春残四月清和即次防小院初陈樱笋防内家争爱越梅酸
　　安石榴开照眼明方中日色上轩楹菖蒲一滴沾唇酒已觉红潮隠隠生
　　载阳送暖惠风清女伴相邀出郭行明日妆梳谁更早掠成鸦髩待天明
　　剪刀声隔小纱朱火荧荧一防斜买到街头通脱草新年准备上头花
　　早觉微凉下井梧淡云新月半糢糊金针防线频频引何似桑中九曲珠
　　袅袅风吹翠带频留仙裙下绣囊新囊中别贮玫瑰味裙外幽香逺袭人
　　香肌如雪自无尘寳袜深藏一段春收束红罗如禁里人前仍似女儿身
　　鳌山十座奏清讴妙选姬人北曲头二十年来红粉尽观春犹凭最髙楼
　　娇小盈盈步最工行来罗带飏春风膝衣绣作芙蓉瓣两朶莲花覆玊弓
　　罏中栢子漾余烟献罢椒花只待眠灯下穿珠安鳯咮大年朝去拜新年
　　天然一色绣罗裳姊妹齐肩并蒂芳共脱红鞋更换着湘钩防取是谁长
　　线结荷花片片分玉肩双扣衬乌云愿为衣领承兰泽膏沐余香仔细闻
　　形影从来共一身怪他相防太频频玊容未便施丹的今夜罗帏欲避人
　　春服依然旧内妆对襟衫子薄罗裳爱他窄袖偏时样赵女何须舞袖长
　　年年除夕上椒觞兽炭围炉暖画堂将进屠苏分嵗酒先雕朱菓献姑嫜
　　红日日唤金衣百啭催人晓梦稀故把铜丸枝上打妬他花里惯双飞
　　海棠经雨一枝鲜薄髩轻笼态逾妍有色无香元自好教人妬处得人怜
　　名花气息最清寒馥馥侵人绕画栏香自个侬身上出髻中今日带珠兰
　　海涛八月播狂飔画艇油车出防时雪柱银山三十丈临塘羡杀弄潮儿
　　红襟小语画梁闻丽日初生百草薰扑蝶西园花树下粉痕粘手印螺纹
　　小庭雨过碧萋萋采襭羣芳各自防鬭草归来香径里裙花深处涴芹泥
　　慈云名号暗宣称阿姊私窥笑不胜莫向幢前频致祷明年此日是兰徴
　　兽钥时时扃玉闗怪来春思太疎顽兰桡桂楫纷容与挈伴同游两浦山
　　雅戏花间日几囘辛夷开后牡丹开南朝叶子姑苏谱各脱金镮赌胜来
　　妆裹繁华各鬭新垂垂偏髻最宜人花簮不论年时价十粒明珠十万缗
　　促坐方当夜未央兰灯髙照九微光赌将骰子玲珑色掷得枭时作玉【作音佐】
　　夜色凄清入望空寻芳踏月小桥东天街坠却金钗股可惜钗头靺鞨红
　　秦珠百琲解头簮茉莉花藏髻子心琥珀枕寒侵粉印芙蓉帐暖缷香衾
　　猩血文茵色未磨牙牌如玉手摩娑不知喜卜因何事偏觉今朝色样多
　　薛女拈针倚玊铺娇慵渐欲倩人扶生绡何处寻周昉冩出闺中倦绣图
　　三冬日色上帘钩昼漏移时下午筹行向碧纱下过中听得唤梳头
　　昨夜罗帱更不眠无端懊恼镜台前禁持小玊縁何事值得郎君宛转怜
　　染得薫炉百和香双纒一束可怜妆呉兴防色如脂白新月何须羡杳娘
　　深闺尽道不宜春瘦减腰肢一捻身留得佳辰天赦日玉环飞燕细评论
　　美人不在各天涯画阁朱楼谢女家笑向卿卿私致语红蕉摘得是伊花
　　春朝乍起合欢床朱鸟前竟暁妆谁把小名偷唤取不将青眼觑檀郎
　　午眠醒髩云斜活水徐烹金缕芽蠏眼松风声欲尽緑瓷杯里鬬新茶
　　月波初上曲栏头促坐春宵送酒筹记得桂堂东畔事蜡灯影里见藏钩
　　轻隂欲上绮栏迟早起犹然倦不支清未施妆未整下阶独立灌花时
　　摇落名花只自防春隂晼晩若为欢斜阳独倚萧萧竹转觉佳人翠袖寒
　　九月清霜欲授衣北风江外雁初飞花笺细叠相思字寄语萧郎及早归
　　曲廊尽日掩双闗小妇鸣机不肯闲防弄玉梭当户织天孙何意谪人间
　　氷花六出合楼台犹见同云黯未此日闺中多胜事陶家风味谢家才
　　十三娇女好风神憨态时时作剧新细捣阶前金鳯草鲜红染出玊鳞鳞
　　何来庭馆遍芳馨不见炉烟袅袅青薇露一匙清似水宫香细煮小银瓶
　　伏桃经春病不支药炉丹灶镇相随霜玊杵无人管青鸟花间好防持
　　雨过疎帘草色微游丝细细罥晴晖朱栏倚遍浑无事闲把心经教雪衣
　　乍起还眠小簟中恹恹不损玊肌丰朝来只觉呑酸喜空剪都五色葱
　　宣和旧麝墨痕香洪度新笺锦水凉素手轻拈湘玊管临搨得十三行
　　李因妙笔絶无尘鸳水呉娘亦入神闺阁只今多粉本内家不学管夫人
　　十斛温泉洗凝脂双鬟小婢防门时怀中空有黄金饼玉体何由得暂窥
　　新结闺中姊妹行金环寳饰各相将春晴更约重相见练行庵中拜十王
　　移灯初缷藕丝裳重换湘钩趣上床好把秦篝收拾起水沉不扺睡鞋香
　　桂栋兰楣玳瑁梁双双花底宿鸳鸯自矜夫壻风流甚频注娇波溜粉郎
　　博山初尽迭迷香一防银荷四照光鳯髻卸除蝉髩急夜来别作帐中妆
　　潘岳秋来髩欲凋旧游彷佛广陵桥梅花一奏凄凉调肠防谁家紫玉箫
　　东君有意作佳辰细蕋繁枝二月春最喜花朝天气好少微旛下酹花神【作音佐】
　　麝匣犀钿次第施小楼才啓绣奁时逺山已是青于黛不待张郎更画眉
　　汉苑春风画不成欲将妙笔倩仇英谁知百幅鵞溪绢刻骨销魂无限情
　　桃叶桃花各自鲜胡天胡帝有余妍小姑换寳香舆内阿母添妆绣阁前
　　女郎十五妙弹词近觉琵琶未入时弦索一声良夜静行云犹自为人迟
　　风流婉约本倾城却为情多太瘦生罗袖分明檀防在向人犹道不闗情
　　长日无人静不哗深深院落是儿家麝煤小炷添金鸭蝇拂红丝戏雪猧
　　玊骨犹然困郁蒸小红唤处巧相应坐深楚竹清凉簟销夏先敲玉井氷
　　玉女投壶注矢平齐姬六箸巧相争璧台何必耽诗句佻达风流别样情
　　洗手羮汤自作餐盐梅芍药一般般盐当无处难为悦梅若多时易得酸
　　得度都女子徴道名授记好相称桃花百斛如珠米金粟山中供圣僧
　　萧底事恼人频清涙莹莹素领巾万转千全不语前身莫是息夫人
　　组绣还须出后宫人间罗绮早成丛新来服饰多妖丽八尺裩裆茜子红
　　无风亦自觉芬芳非雾非烟费忖量却忆莲经名义好鼻端闻得女人香
　　侬家咫尺伯牙台云水新翻雅操来玉轸金徽争拂拭一时先学泣顔囘
　　今嵗花如去嵗秾粉香脂艶好姿容不知何事牵人意只觉春衫领扣松
　　风流无处不相宜却羡双双坐隠时玉井金屏都防遍木兰花下试滇碁
　　小出风前碧繶鞋姗姗微步下芳阶人来花下惊相避不觉身坠鳯钗
　　素袂飘飏态不胜摩云碍日势崚嶒纤腰渐觉慵难举怯上浮图最上层
　　裁得轻绡恰称身薰风吹过曲池滨齐纨小扇明如玊上有陈王赋里人
　　薄寒初荐锦毺朔气空中逼坐隅不惜褭蹄金一饼鸳鸯湖畔铸张炉
　　无题同贻上作
　　犀押重帘玉作扉芳踪髣髴梦来稀金炉夜烬犹偎枕绣被朝寒未解衣幄里余香空旖旎幢前私愿好皈依蟾宫月姊应相笑留取幽辉伴绮帏
　　银箭迟迟正未央紫鸳两两已成行怀人独坐嫌宵永待梦频来欲夜长斜月窥屏半掩行云何处幙虚凉征鸿迢递文鳞絶减尽深闺窈窕妆
　　春深朱户映芳滋彷佛江臯解佩时蜂稚故残含蕋色莺娇偏宿断肠枝夜吟初试青花管午睡闲抛暖玉碁愿得相防成白首风情长遣两心知
　　囘首墉宫路防千黄炉终不罢相怜玉台靧靣濡薇露罗帐更衣徙桂烟未续兰心偿梦里欲抽蕉绪避人前红笺手署卿卿字记得芳名是丽娟
　　玉壶滴罢夜眠迟华簟初氷拥被时霜色渐侵金凿落月隂乍转碧罘罳重帘不啓钩双约小篆将残幔四垂何事秋来长作客红兰白露减芳防
　　忆得星軿下碧城鳯箫凄楚兽烟清心香小誓甘同死眉妩良縁结再生花颊露浓真解语栁腰风细不胜情曲江莫是销魂处肠断银河玉女笙
　　玉女湘妃爱独居芳时冉冉孰华予中宵锲臂酬私誓小字簮花作报书蕙帐独怜人去后桂轮又见月生初金屏却忆当年梦为雨为云总未如
　　柔肠婉转若为通缥缈神仙小院东晓嶂乍添眉晕緑夜裯新减臂妆红难传密约乌丝里好谱相思鳯纸中何日与卿同举案呉侬庑下老梁鸿
　　璧月金铺转蓐收九微仙帐掩青牛卢家锦瑟初调曲石氏香尘不印钩自整芳衾迎好梦空施小簟待新秋呉江越水知无际何得同来枕畔流
　　生翠文鸳不暂离参差鳯管好同吹灯悬珠蚌新垂熖衣剪氷蚕旧络丝折尽南塘红菡蓞妆成北地紫胭脂武皇未解当时意却遣蓬莱太乙祠
　　西风双桨帝城游憔悴苕华杜若洲幽梦细寻行雨路新眉长结晩山愁珠娘寂寞鲛人涙箫侣凄凉鳯女楼小暖轻寒深院里懊侬情思是三秋
　　梦芳草碧迢迢星渚依稀旧鹊桥堤外垂杨眠未起花间睡蝶粉初消重来画阁听春雨相送兰舟逐暮潮两地朱顔憔悴老徐娘顔色沈郎腰














　　松桂堂全集巻三十一
　　钦定四库全书
　　松桂堂全集巻三十二【才情别集】
　　吏部侍郎彭孙遹撰
　　银河吹笙【仿西昆体】
　　银河吹彻玉笙迟清怨迢迢欲曙时巫女云归俱是梦鲛人涙织尽成丝霜衾抱月羞孤影露叶惊秋别故枝此际离愁更何限哀凄管断肠词
　　五日闺词
　　不揷花枝别样妍内家妆束爱天然只余一种娇憨态绣虎斜悬薄髩邉
　　小盏芳醪泛緑蒲红潮隠映玊肌肤醉眠乍起娇无力坠却钗头艾虎符
　　采药人归古陇头碧丛红萼满庭幽忘忧只觧怜萱草多子先应佩石榴
　　幽闺岑寂度年芳韵事消磨夏日长起视花隂才晌午五丝双绾绣香囊
　　妙制纱罗好餽遗及时花绣一枝枝爱他心事能幽慧不独针神鬭巧思
　　五日葵榴掩映红人间佳节是天中疎帘忽下迎梅雨小院先飘醉竹风
　　百索争传旧俗来艾丝管角带双防情知腰细无多食强把纤纤解粽开
　　兰花兰叶竞芬芳采摘旋教试午汤好是晩来新浴罢微风吹送体中香
　　空闺无事晓妆迟妆竟刚逢日午时间把金针穿防线娇儿衣领缀长丝
　　春归无处不闗情幽梦时时暗里惊桃叶绾成双结子教侬长得辟邪名
　　绮疏
　　绮疏交映碧云纱生小风流道韫家朱鸟未醒里梦青衣先试午前茶腕因代枕留红印手为添眉染黛花今日天涯囘首处衰杨断岸月痕斜
　　幽辉
　　宋玉小墙东姿容絶世工愁眉低浅緑羞颊映微红爱防宜餐露含娇欲避风幽辉如有意留伴绮帷空
　　小
　　小烧烛炬清漏转铜蠡月送窥帘影花垂倚砌枝含情羞自吐私语畏人知相见犹难説争怜不见时
　　深院
　　深院无人到清欢尽日宜炉烟朝瀹茗烛涙夜敲棋促坐非佻达闗心在别离不须烧鹊脑应是苦相思
　　残灯
　　坐见残灯灭卧听疎漏迟也知愁不寐欲待梦来时
　　华月
　　皎皎华月光穿帷动顔色凭谁怜影好自顾生叹息
　　乘舟
　　何处乘舟好问津临风忽见倚阑人朝霞着靣光初射石黛凝蛾浅未匀赵女可能终守礼宋邻真已欲窥臣只愁咫尺巫山路那得朝云暮雨频
　　长新店中有维扬女子题壁诗甚凄惋可诵为占一律
　　维扬丽色多才调彤管凄凉寄所思似向人间伤薄命却来壁上冩新诗空江孤雁流哀夜寒岭清猿迸涙时我向此中肠欲断天涯沦落尽堪悲
　　彰义门外见一女子坠马诗以咏之
　　禁门花栁放小骑试春风色是倾城艶妆还坠马工含啼眉欲蹙竟体汗方融鸦鬂金钗落莲钩玉镫空闻呼声喘细见整髻鬟松隠隠羞蛾緑微微媚脸红愿将怜惜意宛转一相通
　　江月明三首和金陵女子卞元文
　　月上江波防灔明此时相对不胜情遥怜白下多情女靡丽犹传故苑声
　　江月江潮相向明秋风忽起故园情何人吹入参差调尽作江城肠断声
　　年年皓月照人明惨淡江流万古情欲向缑山寻羽客月明相和鳯凰声
　　桂殿
　　桂殿鎻婵娟清辉拥独眠素妆嫌粉涴多病得人怜秀靥天然媚愁眉分外妍倾城宁足惜一顾怅无縁
　　车中见
　　香车逐队辘轳声结束鲜妍别有情交倚宫鞾芳褥穏平分顶髻寳钗横隔帏乍悦倾城色巻幔还疑出塞行蝉鬂弓鞋何所事呉姬浪得可怜名
　　温柔
　　温柔不羡白云乡脂粉终输浅淡妆曽拊肉肌犹带腻自尝口液尚含香窥人宋玉应难许作赋陈思转自伤销化情縁何处去三生石畔记行藏
　　别绪
　　别绪临行总未知夜阑灯烬忆成痴要知入骨相思处多在低头不语时
　　倒晕眉心展未成无端女伴强随行芳心知向谁邉落几度人前错应声
　　卖香妇
　　自是闺中秀【其妇顾姓】光辉照道傍荀郎疑入坐赵女妬生香市粉应耽病投梭不碍狂何縁逢贾午携手赠东墙
　　绣衾
　　锦被朝云暖熏炉夜炷清愿持同梦侣长得合欢名春信轻痕渍香肌秘气生定知郎意重到此惯多情
　　绣枕
　　粲粲双鸳枕春眠掩帐钩腻香鬟影乱粉印涙光留绣鸟怜交颈粘花学并头许多相泥处囘忆却成羞
　　绣鞋
　　丝履绣鸳鸯文珠缀凤凰端妍夸女伴窄小泥檀郎践草原无迹生花似有香水晶帘下见几度断人肠
　　绣袜
　　绮罗裁作袜窄窄称腰身菽发含娇态酥香着意亲玉肌长防暖粉乳暗藏春结束怜私小唯应解带频
　　题画
　　来是神光去是云人间天上总无分防持下体穷裆袴穏称纤腰细裥裙好整香车迎七夕空裁玊叶寄双文分明眼底难相近只似当年李少君
　　谁冩巫山一片云甘泉图画杳难分身轻时似惊鸿态腰细难胜簇蝶裙何处更寻香蔽膝当年空羡锦回文陈王赋里分明是欲向清宵恼细君
　　春闺杂咏
　　日午纱睡起时问侬何事敛愁眉非闗不向傍人説试自扪心也不知
　　夭桃开靥栁舒颦小院东风入暮春折得花枝无限色不知妬杀倚阑人
　　敲得三更又四更空床听彻戍楼声何縁日日淹淹睡偏到春宵睡不成
　　晓起慵妆不整冠传闻别院罢朝餐日长人静闲无事手展乌丝学画兰
　　合欢诗为元景侄新婚赋
　　流云巻尽见明河隠隠双星傍晩过晓月已从天外落秋犹问夜如何
　　新开小院傍梧桐青朱阑一道通夜雨自飞雕槛外秋寒不到绮帏中
　　西轩华月白如霜南陌银河夜渐长漫诧渡河逢织女防防中妇织流黄
　　为张荃蘅拟催妆之句
　　折绵朔气暮云残飞雪中庭湿未干尽説柔肌生粟冷玉人晓起不知寒
　　帐掩云屏次第开晓妆先拂夀阳梅南都石黛空盈箧却敛双蛾待壻来
　　双蛾隠约月如钩取次妆成唤下楼新脸含娇红不语怪人争説壻风流
　　题画
　　素影逈出尘未须铅泽汚天真无端独自窥帘坐不道嫦娥解笑人
　　鲁庵同年以七夕前一日纳妾因为长歌
　　城南夹道笙歌沸飘入朱家新甲第朱家豪气亘髙云不惜黄金买殊丽丽色清秋艶绮罗问君如此邂逅何偶出邯郸能守礼少从恊律最谙歌彩軿组帐香成雾此日光辉生道路和鳯先鸣缑氏笙洗车应借巫山雨明星独处怅牵牛素月孤悬抱纤为是金墉玉女来不愁银汉天孙妬入宫自古妬蛾眉鸣机罢织欲恨谁愁听缓箭声声滴忍见长河夜夜垂河垂箭滴晓侵寻新故悲欢各自心已被弃捐纨扇赋故来决絶白头吟白头吟纨扇赋弃置区区安足云倾国倾城在一顾
　　为人作催妆诗
　　何当行乐及良时分队鸳鸯合巵好理芳樽欢十日更添红线续长丝【时冬至】
　　绮树雕隠隠通妆成宛转向房栊不须却扇窥顔色城北徐公是阿翁【妇翁徐氏】
　　人间乐事正纷披不见清娱此更宜云幕乍开三径里花风未过小春期【其人姓蒋】
　　明珠约帐四帘垂帘外轻寒禁不吹何意为欢偏此夜玉壶漏下最长时
　　银河吹笙【仿义山体】
　　银汉听吹笙迢迢肠断声云消珠斗逈星转绛河平幽怨无时息新欢有梦惊临风娇欲避见月想同行粲枕横霜幌萦灯乱雨檠铜蠡朝漏静金□午香清家是东邻住人非北里名私期防属耳密坐畏多情觌靣蓬山起量愁海水倾两怀余缱绻徃事忆分明永漏寒衾曙孤眠假寐轻鸾胶何处续鲛涙暗中盈别鹤伤心弄哀鸿绕指鸣游仙非子晋结伴失双成露篠凄空馆秋蛩咽五更离忧怜此夜决絶任今生
　　寄调二兄纳妾十絶句
　　照影妆成解自怜盈盈十五最婵娟髙楼晓日东南映却笑罗敷不少年
　　献夀筵开正未央刚逢此日试羮汤三朝新妇犹羞澁催上堂前阿母觞
　　转眼风光绕锦屏芝兰应满谢家庭阿侬自爱宜男佩芳草阶前空复青
　　十里香尘拥道傍彩軿妙吹杂笙簧昭君村里迎佳丽湓口矶头唤玊郎
　　妆阁清严絶防尘红交映黒纱新画眉掠髩都宜称出向堂前遍拜人
　　腊月中旬日渐迟芳郊已见展青旗何来春色今年早催放梅花第一枝
　　上阳春色落谁家折得仙枝胜丽华料得孤山林处士更无清兴问梅花
　　落粉沉烟满镜台绮疏靣靣向东开侵晨时有春风入傍晩先迎好月来
　　雁柱氷弦簇簇新流莺宛转语芳春悬知小妇能调曲莫唤檀郎作丈人
　　十日新歌可自曽横陈恣态尚难胜今年除夕西楼上憎杀兰膏守嵗灯
　　歌起遣信邀刘校书乆不至口占相调
　　细犊轻车白玊轮流苏翠羽障芳尘瓣莲巷口西头路小叠红笺唤伎人
　　不见当年刘采春春花秋月总伤神金阊亭下千株栁镇日长条折赠人
　　北里佳人首自推芳心见説最怜才郎君底是曾相识万唤千呼不肯来
　　十队传呼信使忙行云消息正茫茫等闲一顾犹嫌惜那得囘身向玊郎
　　西郊相遇苍水问讯次直答云访妓囘因走笔调之
　　由来名士悦倾城况尔翩翩最胜情日暮茸城西畔路隠囊纱防狭斜行
　　素兰能度石城声桐月调最擅名油壁相逢何处路定须狂杀下帷生【素兰桐月云间名妓】
　　小巷双飞系马时垂杨芳草碧参差秦楼定有红牙队唱取君家白雪词
　　湖上烟波长暮潮栁丝低拂赤栏桥防肠春色深如许不向青楼何处消
　　赠佩江臯此一时青骢归去日迟迟长须便了深相嘱莫使闺中大妇知
　　咫尺瑶京路不赊龙潭何似大隄花客情直是无聊甚与尔相期楚润家【白龙潭是云间妓人居处】
　　调冕仲四絶
　　冕仲设酌于若耶家中邀早徃为竟日之欢因同防石昆玉仲髙玉大步出北门逺寻此约若耶最为冕仲所爱日夕在温柔乡中几不知身之是客是日宾主皆极欢酒肴亦最丰防终日始防
　　妾住三江口郎乘双桨船移船渡江去宛转剧相怜防宿鸳鸯帐欢眠翡翠楼人生不作客那得许风流妾家北塘上潮汐有程期但防潮来候即是欢到时灼灼红芙蓉花开艶如许欢是越中人但识若耶女
　　无题和耦万二首
　　防花心事惜蹉跎红雨飘零燕子窠人在髙楼迎鳯侣家居曲巷唤鹦哥栏邉纤月微生步屏上行云缓驻歌不是无媒通径路萧娘庭院许轻过
　　倾城一笑自嫣然荳防花开二月天拈得神鍼工夜绣行来罗袜鬭春妍家同碧玉何妨小体并昭阳几欲仙遮莫相怜消瘦甚清斋长事佛幢前
　　耦万有买妾之兴余因偕耦万阅吴门数女子吴俗名曰相亲有当意者再徃细阅名曰覆相遂口占七絶以纪其事
　　何事仙山采药游内家色艺亦风流使君五马踟蹰立不向人间问蹇修
　　整容扶出画堂前十五罗敷最少年取次囘身向前立羞蛾眉颊恣人怜
　　宜称妆梳事事佳轻盈宛转步香阶不妨更揭湘裙起騐取纤纤小鳯鞋
　　工书欲逼卫夫人写出鸾笺一幅新解説闺中无个事琉璃砚匣日随身
　　翠羽钗头百寳装淡红衫衬绣罗裳移时唤出重相见又换闺中别样妆
　　何处温柔更有乡相防直欲泥人狂可怜立地无多逺彷佛还闻口泽香
　　催试新歌脸欲红背人斜倚小屏风金槽玊管声多歇人在潇湘几曲中
　　王生上已合
　　弄鳯仙人氷玉姿采兰天气祓除时清新独擅临川笔瓌艶争传曲水诗丽日和风莺睍睆萦弦促柱雁参差才郎合是乌衣少定有催妆絶妙词
　　为张荆美催妆
　　丽城云日正澄鲜小暖轻寒九月天花照轩櫺偏婀娜月生罗绮转清妍旧施步障千重锦新炷熏炉百蕴烟为语东风好料拣消息莫轻传
　　张卣臣编修新娶诗以调之
　　秋林嫋嫋泛清光枕簟含漪卷碧湘最是一年风物好新凉天气夜初长
　　九叠屏山晓未开翔乌早已转庭槐不须细认花甎影新向
　　天家赐沐来
　　甲煎氤氲一缕残博山一任晓生寒麝煤只是寻常味别有人间竟体兰
　　秋河雨过碧无垠漏入三啇月一痕难得佳期当绮节好将私愿乞天孙
　　汪东川令子无亢新娶口占为赠
　　从来兰月是佳辰星渚虹桥好问津昨夜秋风入庭树新凉枕簟最宜人
　　天上佳期定有无人间风景未应殊香籨从此多新句始信冬郎果鳯雏











　　松桂堂全集巻三十二
　　钦定四库全书
　　松桂堂全集巻三十三
　　吏部侍郎彭孙遹撰
　　牡丹
　　天葩原自有根芽寒食春寒却试花百蕴烟浓流夕吹九成帐暖防朝霞邢娥色足当人主韩掾香应出帝家肯向东风鬭凡艶纷纷桃李太夭斜
　　丰肌柔骨若为情词客凭阑细自评品贵合邀花九锡价髙宁数璧连城披香宫殿春隂腻结绮楼台晓梦轻底事魂销禁不得頩顔如送笑如迎
　　梦入瑶池罥舞巾风光恍不隔前尘五纹帘幕迟迟日四照轩楹靣靣春花发定依兴庆辇香残犹拂竟陵茵长卿未识天彭种空抚幽兰赋美人
　　谢客何烦问永嘉洛中姚魏旧名家隂阳风雨含真宰景庆星云孕物华艳质似窥朱鸟牖秾香不防碧油车何当乞取徐熙笔冩作春来第一花
　　黄牡丹
　　絶代秾姿照绮寮风前婀娜颤金翘甘泉寳鼎凝云气芳苑铜盘浥露标蜂抱春丛香未褪莺含仙蕾色偏饶东皇若署花中正上品端宜数孟姚
　　白牡丹
　　瑶台旧种是仙葩压倒河阳十万家草木精英含太素帝天色相现空华隋侯未必珠无纇赵氏终嫌璧有瑕最好撩人春月夜玉盘承露一枝斜
　　重璧台空事已非风前犹自吐芳菲剧怜暝色通瑶幌乍怯春寒覆玉衣絶代何人呈皓质倚阑终日弄清晖沉香宴罢欢无极更舞霓裳月下归
　　緑牡丹【緑色与青碧不同他咏毎多混杂二诗幸无此病】
　　粲粲秾姿领艶阳新纡綟绶侍东皇倚栏只觉苔无色拂槛翻疑叶有香欲把绿沈描黛妩似歌黄里怨春芳绮琴莫向花前弄辨影闻声总断肠
　　采芳空自惜韶年一匊盈盈思渺然春宴欲将袍鬬色晓妆还与鬂争妍琉璃屛影枝枝脆鹦鹉衣痕缕缕鲜寄语天家花鸟使斛珠好为致婵娟
　　深红牡丹
　　休向凉州更借绯潜溪春色在仙闱花王自合开朱邸青帝翻教载赤旂香雾重重笼绛艶明霞片片漾晴晖罗虬何事轻相比应向雕栏得见稀【凉州绯色天下之最见魏书尉聿传】
　　浅红牡丹
　　嫩雨鲜云防染匀枝头一种退红新流霞浅拂胭脂晕滴露轻研琥珀尘自渍小朱成国色不教太赤污天真守宫减尽余香在花信蹉跎入暮春
　　紫牡丹
　　魏相园亭迹已湮繁花密叶尚如新荷囊晓引含香客茸帐宵偎舞掌人不道兰宫无秘种若移薇省有芳邻洛中豪贵争相赏丝障髙笼十里春
　　陈左花枝絶可怜檀槽相对拨鹍微移巧笑香生粉错认前身玉似烟艾绶自矜冯尉宠绨裘偏觉庆郎妍何人为置三云殿狼籍山箆一怃然【陈州紫左家紫皆花名　魏文帝宫人莫巧笑以紫粉为靣饰箆汉成帝甘泉宫有三云紫殿　欧公牡丹记洛人于山中接牡丹种者名山箆子】
　　并蒂牡丹
　　瑶阶侍女号双成缱绻春风别有情臭比兰心偏郁烈枝如棣萼更萦盈玊奴暖宿连翩影绛树清含宛转声见説汉宫多国色未应独立是倾城
　　漫裁鸳锦防花神琬琰仙姿不浣尘雨后难禁同梦态风前如见比肩人香流紫錜双鬟动露浥红绵两靥春好是夜来清防罢合欢枝上月重轮
　　芍药
　　花期初过秉兰辰何处韶光不怆神浅碧园林婪尾酒轻红帘幙断肠春曾无冶态才倾国賸有秾香合赠人一种风情谁领得只将心事托王筠
　　鳯池仙种忆前身千缬吹香次第匀浥露有时如巧笑翻风无力似横陈萋萋芳草牵离思嫋嫋秾华送晩春不是晖抽秘藻何人为洗洧川尘
　　紫芍药
　　赌取罗囊细细焚腻香终日麝兰薰轻绡拥袖思妃子文绮裁襦待使君赐紫终成花嬖幸夺朱犹自色缤纷疎狂小杜无端见错认西台一朶云【邱璩牡丹荣辱志以芍药为花嬖幸】
　　白芍药
　　一枝素艶殿春风小院暄萋雪未融香雾弥天瑶岛上清文满箧玉台中能无骚客怜芳防转使情人悟色空徃事扬州重惆怅琼花零落旧时丛
　　红芍药
　　枝上残英色渐蔫谁留绛雪驻芳年庾郎华采纷相映萧令轻朱转自妍玉骨乍餐霞烂烂琼枝初濯露涓涓春来触目多离绪不见红兰亦黯然
　　小青花
　　苔痕草色静相依摘向秋露未晞展尽檀心才一掬拾将翠羽恰双飞螺文防染纤纤影蝶态轻翾剪剪衣荣落须臾应自笑风前遮莫逞芳菲
　　并蒂兰花次孝若韵
　　欲折芳馨遗所亲湘兰两两秀无伦祗应屈宋矜同调堪与英皇媚下陈双璅品髙琴入操连枝树秀玉为邻人间草木多竒絶独许终童对白麟
　　幽姿婉娈最情亲双萼承柎更轶伦竟体何人怜览举同心似尔忆雷陈寒匏独处终无匹芳杜孤生孰与邻记得当年酬绮节花间并坐擘麒麟
　　坐挹清芬意自亲灵葩不与众芳伦由来物态多新诡防见天心有发陈洒藻霏霏流馆阁怀香袭袭防宫邻偶然动植寻常事三瑞今犹却鳯麟
　　琳枝相亚合相亲解去真当笑彦伦湘蘂罗生閟灵汉姝双吹艶钩陈乍怜清润香为国始信幽贞徳有邻肯与荃芜同臭味重重芗泽浸文麟
　　金丝桃
　　谁捣流黄小院前落英犹似问津年色丝轻剪曹娥绢金粟新攒魏女钿乍得迎风供把玩叵教靧雪作芳妍都漫有花千树栀貌纷纷尽可怜
　　西施梦
　　娇小风姿冶态赊前身彷佛是西家香魂犹自栖芳草春梦依然怨落花黛色纤纤颦影浅绮丛蹙蹙睡痕斜大陵若使移栽得不数苕荣有孟娃
　　桐花
　　小缬丛丛拂曙光一枝原合在昭阳琴书乱洒风无力帘箔低垂月有香堕去分明双玉珥落来惆怅半银床游蜂莫更相凌借秋实留教待鳯凰【元微之诗明月满庭池水緑桐花垂在翠帘前】
　　玉簮花
　　嫩凉鲜碧小山隂瑶草还能寄逺心风逗幽香秋渺月迷清影夜森森未开已爱肌氷防欲戴仍怜髩雪侵莫遣花枝笑头白年来吾已缷朝簮
　　紫玊簮花
　　兰宫昨夜防羣真狼籍遗簮下玉宸幻去不知为物化飞来重现此花身晴小摘香盈握云髻轻拢影照人自是紫泥温又润甘泉分得一丛春【晴一作芝冠小扣香盈把】
　　老少年【一名雁来红】
　　灵砂九转若为功解使朱顔嵗嵗同叶似花妍三径里老催人至百年中西洲日暮风吹桕北渚霜清夜落枫却忆昔人诗句好南来孤雁已先红
　　长春菊
　　偶窃天家雨露微寸茎那得驻春晖试将物产征元亮更把花名问处机九命未应登品格四时长欲逞芳菲人问万事都如此草服居然荐鞠衣
　　翠菊
　　霜英未绽怅佳期先有幽芳漾碧飔山黛轻痕餐夕秀云翘新样弄仙姿笔床共展清吟后钿影初流小摘时闲倚东篱眺秋色一双生翠在花枝
　　百合花
　　腻玉千层裹雪儿炎天六出好花枝占风别缀无声铎防月俄倾有当巵紫缬生香心嫋嫋清晖入抱影垂垂维摩丈室方消渴更斸灵根啜露滋
　　紫藤花
　　芳藤吐秀未春残簇簇繁英晓露漙紫葢棽离张羽葆翠虬夭矫压阑干南曹老树风流在小院清隂暝色寒曽与故人同赋此忍将涙眼对花防【余待罪三铨廨中有吴文定公手植紫藤一本乃二百余年物毎花开时烂如锦绣余与同官合肥相公河阳少宰竟日徘徊花下赋诗相答今余归田三载两公皆已下世矣】
　　万夀菊
　　阶前卉物吐幽芬底是黄花一派分人与佳名当瑞草天留正色敌炎氛几家犹饮南阳水三载空瞻
　　北阙云拟向千秋持献夀不知堪比野人芹
　　番菊
　　小草无名不用栽栽时先合问根荄鲜明似剪金鹦卵气息全轮紫麝煤花自霜前篱下发种从海外舶中来盛朝乆已图王防七月江南处处开
　　石菊
　　千重仙缬绛云平四月何当把夕英浓緑满庭花的的小红当夕露盈盈萋妍合傍泉明里幽艶能兼石隠名三径归来芜没尽山赖尔寄闲情
　　蜀葵
　　萱草徒然见药经合欢谁与折芳馨十行彩仗摇银海五色鲜云拥画屏不挫炎威同靡草能司夏正即仙蓂延年有意相雕缋井络鹑维得地灵
　　秋葵
　　松下清斋折未曾湘文檀晕碧棱棱全无艶色轻相饶有秋心瘦不胜月映黄昏花自落露含金掌暑初澄蒲姿病后甘衰蹇卫足还应媿尔能
　　向日葵
　　烹菽曽闻七月吟此花岂合在山林金茎乍滴秋如水缃帙频移昼有隂翠葆垂天三籁寂紫房捧日五云深亦知容悦输桃李祗抱倾阳一片心
　　锦葵
　　疎叶繁花次第开卢家云磴草堂隈绮钱堕地轻于荚紫绀縁阶小似苔秋杼初从天汉出春波曾浣蜀江来公仪自是通明相莫弃当年制锦才
　　墨葵
　　北园卉物正萋妍闲眺芳林色黝然朝露初晞花气暝商飚未至墨痕鲜人因盛饰知孙黒客有幽栖草太何不将心屏尘黩一倾葵藿向尧天
　　鳯毛
　　画栏纤影漾回文朱鸟前恍见君翠羽垂帘双艶发红螺防黛一行分绛房夜染鹃枝月丹穴秋粘鹤顶云花下幽扃坐愁寂不辞恼杀卫将军
　　龙胆
　　化碧何年自醢龙一茎瘦玉琢寒笻鱼鳞蘸恨波光艶鹊脑萦愁篆缕浓视草索声清悄悄防花铃影翠重重胆缾秋色堪酬对卧听蒲牢送暁钟
　　十样锦
　　蜀绨小样剪仙襦五采缤纷薄五铢索粉新欢呈步障连波旧恨上眉图麟洲花草枝枝别鹊渚云霞色色殊欲擘蛮牋题好句江郎残锦乞人无
　　剪春罗
　　小径依然仲蔚蒿鳯文偏此吐金膏乍惊汉殿铺香荐不道隋宫试剪刀中妇流黄愁正剧美人渥赭思徒劳上春罗绮销魂甚憔悴花时感髩毛
　　剪秋罗
　　娲石支矶五色浮天孙昨夜剪并州碧疏有月光相乱绮縠无风影自流花为裂缯应解笑人因捣练转生愁分明刀尺余痕在露冷霜凄不奈秋
　　栁穿鱼
　　朱碧交加锦不如濠梁乐事在阶除春心荏染眠人栁花信逡廵贯妾鱼红掷纤鳞朝雨过翠翻轻浪午风疎罾何木上真堪讶骚客行吟恨有余【又作迢递佳期重慨予】
　　鸡嗉牡丹
　　春来早有和风扇开日还当谷雨晴金缕囊香方一寸朱丝系玉恰双擎只縁鸟嗉能觞客便作鸡尸敢窃名怪尔纷纷逞顔色试将花谱问天彭
　　翠梅
　　晓色离离露蕊繁鬟低黛接影翩翻子蛾竞染枝头晕么鳯新留叶上痕碧玊小时原共蒂緑华生处不同根翠帱好倩兰台笔招得梅花为返魂
　　紫铃
　　金铃不动候鸣鸡碎剪明霞挂碧题憔悴春衫初坼鳯萦盈午篆忽飘猊暁风撼索偏惆怅夜雨淋花易怆凄青紫当前浑似梦重镮吠影防门西
　　萱花
　　梅雨枝头蘸緑波炎风更坼蜜香窝草因思妇流传乆花为宜男服媚多菖节不生将老矣葵心欲吐奈愁何徐陵寄托非无意缥帙徒开病未瘥
　　纒枝牡丹
　　十二湘屏曲径幽緑隂为障绮为帱不胜缱绻情初定无奈夤縁体太柔丹晕微烘偏惹恨红衣轻委暗惊秋竹间水际谁栽得至竟难陪谢客游
　　汉宫秋
　　井梧飘尽雨廉纤冷艶依依拂画檐黄鹄衣轻朝露冷铜乌枝细午风恬秋心淡荡人千里夜色微茫月半匳肠断哀蝉并落叶长门宫怨一时添
　　锦纒头
　　刻楮三年只等闲御沟容易到人间彩云垂地秋如绮红叶当阶色未殷有客寄愁酬绣段为谁转曲皎朱顔西风莫碎重重锦愁絶江南庾子山
　　茉莉
　　碧槛朱阑曲曲排琼瑰一摘已盈怀芝兰气别应难慁儿女情多亦自佳凉雨初停天似水秋宵渐永月当阶艮山宫里花如雪曾与安妃绾玊钗
　　素馨
　　烟冡秋来摘露翘素心初不染炎嚣故将华鬘争标格甘与芳魂伴寂寥玊蕊当风流暗麝氷肌无暑晕轻绡旧游记得花田路十里香塍雪未消
　　僧鞋菊
　　秋花折得伴军持秋露承跗瘦不支乍可青鞵同净侣何縁白足有文綦春浮行处留遗迹香至归来发故枝闻説逺公善陶令新携巾屦就东篱
　　鐡线莲
　　卵色垂天夏景融疏篱曲折引芳丛扶持不弃孤生质劲直还由大冶功惨緑山檐鐡影蔚蓝禅榻髩丝风爱他名状青莲似一线春愁万障空
　　山丹
　　红蓝欲采隔天涯春去朱顔感物华大赤独能修火令渥丹何事隠山家瑚易碎难成缕靺鞨无根却有芽傅白涂黄太狼籍祗应唤作侍儿花
　　杜鹃花
　　万防猩红踯躅枝鹤林风景忆当时霄光拥树日将暮霞气满山人未知偶逐神仙为狡狯还同天女播芳蕤春来花下俱牵恨残月三更唤子规
　　佛见笑
　　优昙不现但知名凡卉犹能傍化城鹫岭初拈真赏出虎溪未过旷怀生净根空色还呈色圣界无情却有情好与人天作禅悦缾香花防共经行
　　十姊妹
　　别有红芳倍可人蔷薇枝下弄余春繁花未必齐韩虢藻艶犹能比宪伦十队宫衣香簇簇九疑仙袂媵鳞鳞便应嫁与东风去月姊花姑并一身
　　玫瑰
　　火齐千枚晕万重蚌胎一坼麝泥封仙肌已腐犹然艶芳气虽枯分外浓饶有色香堪结佩岂无膏沐为修容司花好嘱春旛在风雨殷勤防紫茸
　　蔷薇
　　欲折柔条思不禁浓香杳杳暗相寻似疎更宻态妍好已落犹开色浅深晓幙生寒吹绛雪小屏终日弄春隂何当把取枝头露玉瀣芳鲜洒客襟
　　黄蔷薇
　　蔷薇一朶正暄萋栁上轻黄也拂隄蜂畏刺多来又去莺怜花宻徃还啼屏山入画描鸦额帘幙生香歕麝脐愁听风前金缕曲春光缥缈夕阳西
　　朱槿
　　华林曽与托芳标荜户今能贮阿娇细雨斜阳成野趣短篱曲径傍山寮能红能白色殊好旋落旋开魂暗消莫为灵椿生懊恼八千嵗月一终朝
　　又
　　夏木千章水一涯炎威不到野人家闲来倚仗疏篱下防遍朝荣暮落花
　　瑞香
　　羯鼔春前次第催喷人香似拨新醅乍闻只欲瞢腾醉相对方知烂漫开清梦依稀入庐阜旧游彷佛在蓬莱诗家品格争新赏花信终须让早梅
　　迎春
　　青旂此日出东郊腊尽江南草渐苞玊蕊定须参后乘朱樱未许占前茅已裁金胜排湘萼谁伴银旛妥碧髾笑向春风问消息嫩黄数防上花梢
　　凌霄花
　　苕华曾托诗人兴蔓草终牵荡子心防染风光情不厌萦纒木石意何深飘飘自负凌云气蔼蔼能铺匝地隂樵斧山中行见及可能直上到千寻
　　紫薇
　　亭亭花发子云居风物暄妍入夏初惨紫可怜情蹙蹙惊红未定态疎疎孤芳尽日依香案清梦频年绕禁庐不及鸡栖池上树乆沾雨露得吹嘘
　　紫荆
　　紫绡片片织云梭碎剪春心奈尔何花似寄生随处着树同灌木托根多班荆人徃闻邻笛束楚风传听戍歌坐对残英三叹息一天暮色入庭柯
　　木笔【一名望春】
　　何处望春春可怜花开正及早春天笋尖森立頴初脱兰烬吹来焰未然内史笔床清管丽舎人乐府紫毫鲜还思鄠杜张公子荷槖披香侍从年
　　郁李
　　春光二月未蹉跎唐棣偏翻发旧柯白雪盈条开更合红绵冩靥淡相和国风只赋容顔好尔雅能疏种族讹好待落花成子后吹豳重听老农歌
　　樱桃花
　　燕脂颗颗露华团防缀韶光入倚阑崖蜜未香知早熟山矾有伴慰春寒朱顔嵗暮徒愁絶红粉风流似此难寄语萧郎休见伐明年留取试花防
　　玉兰
　　仙苞早已濯氷壶桃李山城叶未敷昨夜东风作寒食一庭春雪咀芳腴鲜华比玉坚牢否臭味如兰耐乆无涙洒西堂旧花树吟魂渺渺夕阳徂
　　绣毬
　　捖雪抟云吐夕霏禁烟时节试芳菲绣行当昼谁轻薄白打余风今是非玉树新声催入滚素蜺妙舞娖成围蹋歌花下何人最赌取西川节度归
　　佛桑
　　偶将名字附金仙嘉树还从岭外传天逺岂曾悭雨露地偏终不污风烟緑畴十畆花如葚红浪千层海作田果否是桑成底用此乡方贡八蚕绵
　　栀子花
　　玊巵贵女七香车来自曾城阿母家不向人间鬬金粉却从天上掷瑶华凉珠蕊小蜂须颤暖雪窝深蝶翅斜莫怪纷纷呼薝卜未应尘世有仙葩
　　栁花
　　半糁征衣半拂轮章台约畧旧腰身谁将栁市为花市不管愁人与恨人絮白定然怜落粉叶黄争自惜余春东风无赖吹如雪杳杳长安陌上尘
　　菜花
　　山杏初胎栁未芽绿云中舞柘枝斜乆为农圃知田意敢谓英雄老嵗华风物三春供蜡屐色香一例上蜂衙公门只解栽桃李不道人间有此花
　　麦花
　　江南泽国便农桑蚕事初登麦有芒入夜试花知物性将秋得雨见年芳绣塍逺近萋萋碧绮浪髙低淰淰黄拾穗行吟无限思风流千载一渔阳
　　豆花
　　斸得南山一顷云荷锄归去又斜曛玲珑露荚将成实摇漾风花竞吐芬欲辨土宜滋品类漫劳人事省耕耘祗怜半菽浑难饱藿食终年赖此君
　　稻花
　　露白千村水一鎌灵苗初吐玉纎纎飘香清昼秋隂薄敛秀黄昏夜气严黍稷稻粱无异嗜雨云风日有同占山居最识耕田苦荷揷花间意已忺
　　荼防
　　谷雨园林似锦幪姿清肯与众芳同姗姗玉骨屏风上艶艶珠胎落月中满眼春愁浑未了消魂香气暗相通酿花天亦知人意不遣飞英酒盏空
　　木香
　　残红满架泥春酣春雨春风剧不堪紫玉芳心愁自结素娥清怨晓犹含月流绡帐浓于麝雪簇花房小似蚕对此还当忆荀令余香三日在巾簮
　　蝴蝶花
　　幽薄寒丛也自繁宛然舞态乍飞翻凤车栖处浑无影乌足生来别有根春雨洗妆初褪粉东风吹梦欲招魂为花为蝶知谁是此理终须问漆园
　　松桂堂全集巻三十三
　　钦定四库全书
　　松桂堂全集巻三十四
　　吏部侍郎彭孙遹撰
　　蜡梅
　　劲质幽姿未易夸暗香隠隠上纱谁教带雪消金粉独自临风老嵗华好防蜂黄含蒂落巧凭妆额向人斜江南芳信知何限不数春前万防花
　　十月梅
　　霜白风髙暗自催山城早见一株梅江春刚到南枝外陇信还随北雁来清影暁生肌粟冷芳魂老向嵗寒开故人近有山中约共结相思照举杯
　　白海棠
　　一枝淡冶照芳茵姿骨应知未染尘雨后倚防全欲睡风前扑絮不胜春坐深蝶粉疑无影妬学蛾眉似有人梦到玉楼还缥缈空庭月色已如银
　　亭亭孤韵擅风流淡色空香致更幽雾縠欲仙长掩袖玉壶有泪只低头疎帘自织春前雨子夜偏宜月下游院落谁人惜狼籍六朝金粉暗成愁
　　游丝殢影日迟迟倦倚防干有所思新月上花防不见残莺入梦怯先知送春小院长疑雨寒食空堂未有诗莫向夜深烧蜡烛画眉人已妬胭脂
　　海棠花
　　织雨笼烟小院中游丝冉冉媚芳丛宿妆殢酒犹慵起新颊含愁有断红开靥胭脂秦地北窥人朱粉宋墙东昌州不少风流种香逐巫云一旦空
　　骀荡层隂不自持韶光多在断肠枝晓栏霞染微微晕午幕烟萦袅袅丝着雨轻盈初赐浴临风旖旎欲通辞棃花未发蔷薇遍恼乱春愁此一时【花候海棠在蔷薇后棃花前】
　　紫菊花
　　一枝篱落倚微曛掩映茱萸色未分冒雨不辞开烂漫流霞偏为染氤氲栽来吴苑曽名玉移植华堂定作云自冩胭脂添靥后几囘青女傲幽芳
　　白菊花
　　冷蘂疎香各占新天然素艶淡无尘餐来楚泽氷为骨梦断柴桑月似银篱下霜浓花冉冉枝头风细玉鳞鳞斜阳迳里亭亭立疑见陶家载酒人
　　水红菊花
　　艶色偏能傲朔风疎花宻叶占芳丛轻沾薛女壶中涙浅拂杨妃簟上红心抱幽香寒自束枝迎晓日晕微烘东墙若近东篱下傅粉施朱总未工
　　黄菊花
　　三迳秋深景物赊凌霜仙卉吐黄芽疎枝巧映千林叶芳信长开九月花清露滴时金缕湿愁云合处鹤翎斜姚家国色多竒丽未必风流压众葩
　　蜜色菊花
　　嘉卉栽来处士家重阳霜后几枝斜春条曽见花成蜜秋艶谁知蜜是花蜂蕊初交黄未褪鵞肪细缕玉无瑕幽人欲采还相惜醖酿芳心咽露华
　　大红菊花
　　朱柎绿萼近人栽五栁门前锦作堆芳信正逢重九节绛云忽拥望乡台赤城霞气氤氲动红友樽空掩映开莫讶凌霜容色好丹砂应为驻顔来
　　月季花
　　红儿生小本倡家香缬重重剪落霞朝槿若能知晦朔仙蓂应自吐妍华开时长对团圞月萎去曾非顷刻花二十四畨风信后一枝疎艶映纱
　　轻薄姿容荏苒情小红偏得可怜名柔枝倍觉风神姣芳信还随月魄盈韩女怀春初病起程姬避夜太憨生从今仙的休频注淡抹轻黄防绛英
　　鸡冠花
　　层层云缬鬬风流髣髴尸乡是旧游独向金天披艶色故将绛帻岸清秋闲依水蓼枝相亚冷压江枫叶未稠爱汝幽栖多野趣山家景物足淹留
　　翠羽朱冠太陆离秋来到处播芳防竹篱茅舎萧疎影野店山邮寂寞枝小迳立残风雨夜頽垣倚遍夕阳时谁施五采成妖色物态纷纭尽可疑
　　凤仙花
　　初似苔钱缀碧丛旋开花蕊扇炎风夤縁蹊径蕃滋易轻薄铅华防染工莫恨离披秋雨后颇宜采摘晩凉中小儿女娇怜甚手爪争夸一捻红
　　秋海棠
　　一当风露一嫣然睡态如春别自妍忽忽闻名冣凄艶依依弄色太娇怜寒丛欲坼檀心弱晓晕初开绛靥圆料得有人惆怅絶断肠秋在小前
　　韶光丽色逐飘尘小艶重披白露辰数防不禁遥夜雨一枝愁杀晓寒人朝华易陨还如梦秋气多悲合怆神欲向花前谱新句萧条非复旧时春
　　蓼花
　　冷艶偏宜寂寞濵开时早已入萧辰不随芳草同零落只与寒茶共苦辛斜倚秋林红瑟瑟闲依野水碧粼粼露晞霜冽情何限长傍芦碕伴隠沦
　　戎戎芳草碧生隂曽与周颙共入林嫩紫春苗满山舎纎红寒影落江浔平攀椒桂多严性静对蒹葭有逺心我似秋虫最辛苦几从花底发哀吟
　　决明花
　　行园曽此摘烟萝药草秋来种别多色艶黄金偏烂漫枝零白露渐滂沱灵苗乍可充山蓛嘉实应能起目疴一掬西河万行涙强扶病眼奈花何
　　华阳仙种竞含芳别有灵苗字芵光几叶金风飘素籁一丛清露湿缃房春缸独占浓香美秋实徐搴药味长徙倚临风更三嗅从今不赋眼明囊【决明可以酿酒名独占缸见本草芵光见尔雅梁简文有眼明囊赋】
　　丁香花
　　春愁百结费禁当一树丛丛祗自芳小艶纵非倾国色清姿也合断人肠暗中沾惹浑疑雪空里萦盈并是香好趂东风一沈醉来朝花底拾明珰
　　诸葛菜
　　春菜由来自蜀川成都桑月竞萋妍托根先主闚门后得种南阳抱耒年小摘不烦流马运大名长与卧龙传王孙未必谙风味漫向岷山种芋田
　　探春花
　　玉树偏宜雪后开一株早已压江梅幽人晓起探芳信春自枝头冉冉来
　　水仙花
　　冷艶幽香阅嵗华独凭水石结根芽莫将国色轻相比碧玉从来是小家
　　珠兰
　　含芳新雨后吐秀晩凉前向水波生媚当秋露并鲜夜光生楚畹明月浣湘烟欲奏幽兰曲探骊若个先别是崇兰族丛生处士家物芳纷可掬人逺思无涯小艶撩清梦幽馨逗碧纱可怜空谷老徒自握灵蛇好是宜人处当风弄夕芳上钿金粟冷荐枕碧髾凉汉女芳为佩绡人泪亦香秋来多别思玉露正瀼瀼九畹名相并三湘种自分纎黄流麝影坠露染湘纹吹逺芳弥烈香幽静始闻洛灵如见采蘅薄有余芬
　　茉莉二絶
　　天士遣人送茉莉一大盆至寓并以素箑索诗因题二絶句答谢之
　　鬘华曾向岭南开客舎縁何取次栽不是风流何水部夜深那有暗香来
　　梧桐小院露华滋澹澹银河拂地垂最是旅愁消不得月明风细夜凉时
　　题秋海棠二絶
　　娇态难禁雨轻红欲染霞谁知断肠草即是断肠花秋老深深院临风人自嗟卷帘肠已断怯见防肠花
　　八仙花
　　纂纂花房玉露浮黄庭一防绛宫秋淮王賔客教分种贺监朋侪许共游冷蕊攒枝形细繁英缬态绸缪谁将小草登仙品忝窃嘉名在十洲
　　牵牛花
　　怜他兰月试花稠恰与黄姑小字侔绮节乍临芳信早翠翘轻折黛光流斜萦野岸盈盈水倦倚疎篱脉脉秋风露满天河似练晩来独处不胜愁【此花虽小草却鲜翠可爱忆壬申七月三日朱淑人遣小僮于斜街花市买得三数本戏谓予曰七夕近矣君可无縁情之什乎余遂成诗一章落句有风露满天晩来独处之句当时所作自谓一篇警策不谓今兹竟成诗防壬申至今已六年矣荏苒嵗华存亡逈别环三复摧悼可胜言耶丁丑舟中记】
　　题乌绒花和晓岳
　　吹尽残春廿四风隔墙又见数枝红乌绒解作伤心色渲染黄梅细雨中
　　色丝染得最轻匀一捻纎红弄态新可是东家朱粉薄不教太赤汚天真
　　吹尽花期廿四风绿隂深处见轻红隔林乍歇黄梅雨几缕朝霞逺近中
　　谁劈香绒解绣绦千丝万缕细于毛楝花风尽红英歇昨夜隋宫试剪刀














　　松桂堂全集巻三十四
　　钦定四库全书
　　松桂堂全集巻三十五
　　吏部侍郎彭孙遹撰
　　进
　　两朝国史表
　　伏以
　　圣治开天凝万年之骏命
　　皇图卜世树百代之鸿猷契心传于虞夏商周言成典诰昭法守于子孙臣庶道备观型式瞻垂裕之模益庆灵长之祚钦惟
　　太宗文皇帝功崇耆定徳洽好生义问宣昭振声灵之赫濯仁恩洋溢合遐迩以柔能十七载缔造之勤敷陈莫罄亿万禩创垂之统谟训常存易简可从蕴天地弥纶之量质文互用留帝王浑噩之风钦惟
　　世祖章皇帝英敏夙成重华允协永清四海聪明克亶于生知表正万邦勇智特优于天锡启升平之泰运贻宇内以亲贤乐利之庥布体要之嘉谟纳天下以正直荡平之矩訏谟布告大哉之纪之纲涣号矞皇展矣如丝如綍执竞与缉熙并美见
　　两朝之作述兼隆耿光因大烈弥彰知
　　二后之燕诒独厚显承无斁于当年纉绪适符于今日钦惟
　　皇帝陛下绍庭念切继序思殷以觐以扬在在有羮墙之见寖昌寖炽时时存堂构之心谓率祖以绳武为先而尊亲以显名为大煌煌训典烂如星日之垂秩秩经程寳若球图之重佑后人以罔缺规画精详监成宪而无愆仪型茂着纶音沛发史局同开特命臣等检金匮之藏函搜玉缣之秘牍详加缀辑彚入编摩析类分条礼乐兵农之悉备发凡起例源流本末之咸该寒暑再更甫竟汗青之业琳琅什袭长腾竹素之辉臣等袜线才微巾箱学浅测蠡窥管徒仰企于髙深载笔记言但勉遵于指授伏愿干行协健巽志懋修方策流光永作千年之鉴奎章焕采恒留乙夜之观炳炳麟麟悬象魏以诞敷庶政绳绳蛰蛰衍云仍而式固丕基
　　嵗终讲义表【丙寅十二月】
　　窃惟健以法天聿着日新之徳睿以作圣必资时敏之修故帝王有典学之功而经史多逢源之获自苞符肇啓谟诰相仍化始雎麟所以陶情淑性治先官礼所以训俗型方尼山笔削之书纲常攸赖紫阳褒贬之牍法戒斯存凡兹训典之垂并属理平之要指归中正义类闳深袭以瑶缣寳若球图之重陈之丹扆倬为云汉之昭钦惟
　　皇上轩徳徇齐尧文焕煜学山峻极就将不辍于生知道岸诞登广大悉全于体蕴受图书之绿简握河洛之珠建极宫庭玉琢金追之度凝休寰海山车泽马之风总四徳以体元而大猷允秩集万年之正统而率土咸宁乃犹策府开讲帷勤御韦编竟业旋诵法于典坟鲁壁穷经即涵濡于风雅折衷诸传上探阙里之心采获羣儒大阐曲台之绪微言晰矣大义昭焉以至涑水之编摹考亭之纲目罗详备籖帙繁多靡不综洽于渊衷留连于
　　宸览千三百年之治绩悉融贯其源流五十九巻之篇章并发挥其理趣万几稍暇便啓芸缄五夜将周犹搜竹检研寻罔间晦明寒暑之辰防绎加勤出入起居之顷呑八瀛于学海九派朝宗聚七曜于奎垣众星拱向共仰髙深之诣宁需涓之禆【臣】等徒习诵弦未娴经典窥素王之精意但举文辞读朱子之遗编岂谙义例巾箱浅见祗慙经术之疎珥笔虚叨弥媿史才之陋谨呈缃帙恭进彤筵伏愿益进无疆慎修有永吹诗恊律常流九叙之歌稽宪饬仪懋建三雍之礼叙人伦而明天道家修周孔之言崇正学而阐文人佩洛闽之教则立仁立义三才位仪象之中卜世卜年千载颂勋华之盛矣
　　又
　　窃惟天徳日新允协干行之健圣功时敏丕彰文治之隆故绥猷必赖于君师而典学亦资夫经史自苞符既啓图范攸垂六诗为风雅之源三礼为伦常之准春秋之义明王道以正人心纲目之书寓劝惩而昭法戒并皆言成典要理蕴闳深掌以兰台缃笈韫琳琅之秘陈之
　　枫陛丹霄发奎璧之光钦惟
　　皇上敦敏夙成中和茂建聪明睿智徳契生安文武圣神道符广运宵衣旰食每清问以勤民日就月将更敏求而好古推崇先圣
　　天章偕二曜昭囘褒显前贤
　　宸翰共五云晖丽固已勲华覃披声教诞敷矣乃犹时御
　　经帷日亲
　　讲幄典谟诵法旋观象而玩占理数参稽即歌风而肄雅探圣心之笔削四传旁搜考天秩之节文羣言博综既五经之融洽复全史之淹该涑水编年考亭书法前编续纪咸贯彻其初终大义微言悉折衷其得失万几之暇必游心于典籍文章四序之中不辍业于晦明寒暑
　　宸修渊防首出百王
　　睿诣精纯独超千圣乾坤并其广大海岳让其髙深【臣】等未习诵讵娴经典学莫窥于五始才不逮于三长滥厠儒林徒执铅椠之业叨陪法从曾无尘露之禆防愿化洽八纮光敷四表垂裳致治常当解阜之风辑玉展仪永播惇庸之化体元凝命裕千百世之模履泰膺符垂亿万年之正统则祥迎轩防绵厯祚于无疆福衍箕畴锡臣民于有极矣
　　进
　　御览通鉴纲目表
　　题为
　　御览通鉴纲目俱竣恭请
　　圣论宣示史馆昭垂万禩事礼科抄出日讲官起居注翰林院编修支从六品俸臣某题前事奉
　　防某朝夕侍从勤劳可嘉这所奏事情着礼部翰林院防同议奏钦此该臣等议得翰林院编修某疏称臣恭侍
　　皇上防阅纲目大全三十九巻纲目全编一百一十一巻告成所有记注
　　圣论伏望颁付史馆宣示来兹等因前来【臣】等窃惟综百王之道法莫备于经纪歴代之治功莫详于史义多叅互固采获于前人理有要归必折衷于上圣钦惟皇上生资天亶逊敏日新啓防府以旁搜陟学山而闳览扬经防传恢张众説之精订异叅同吐纳羣言之液廼复罗史册考镜源流发涑水之遗编探紫阳之精意三才始建上追羲昊之年五徳相乘下讫宋元之代靡不
　　躬亲繙阅手缀铅黄正亥豕之误书辑蛃鱼之缺简篇章浩衍而一览无遗几务殷繁而三余罔间于六十余旬之内周百五十巻之书而又洞彻初终广加评断因心创解恒度越于羣贤触类引伸悉权衡于至道指归中正大义则炳若丹青蕴蓄深微言则邈如河汉聨篇累牍尽是谟猷只语单辞皆成典诰诚帝王之大训宇宙之文也所有记注
　　圣论相应如词臣某所奏恭请
　　皇上颁示史馆编録成书以折众义之不同以补先儒之不及则千秋金鉴并悬日月之光什袭琅函永焕星云之彩矣
　　赐
　　御书太极图説唐诗谢表【代】
　　臣闻帝王之治莫大于右文臣子之荣必先于稽古况乎奎章肆映仙藻纷披赉予有加恩华并重求之徃牒至今犹以为美谈臣独何人一旦遂膺兹异数伏念臣本由素士叨玷清班祗以孤忠受特达之知遂以二品滥列卿之职每荷丝纶之见假与华衮而同褒曽分翰墨之余光比天球而等贵省躬循分溢量逾涯数载于兹寸心滋媿乃者复防
　　圣谕赐臣以御书太极图説唐诗各一巻自天题处犹然香浥芝泥当暑出之顿觉春生蓬室既惊且悚窃抃以欣拜命之余罔知所措兹葢伏遇
　　皇帝陛下至仁奬大徳曲成録占毕之微劳推匪颁之渥赏若夫姿神瓌逸体格精研安穆则鹄跱鸾停飞动则龙翔鳯舞波折则垂针悬露防画则切玊锥刀在古人每患其难兼而
　　御笔则无之不备藏之什袭焕乎珠璧之辉捧之上衡倬彼云霞之彩洵乎旷古之竒珍真是微臣之殊遇又臣居禁闼日侍
　　经帷伏睹我
　　皇上圣因天纵而又多能质本生知而犹好学即此渉猎艺文之顷不忘探求性道之源至于六义杂陈尤属万防余事恭承涣汗特沛玉音朂以成就之言寓以责难之意扩如天之
　　睿度仰见
　　主徳所以弥隆对若谷之渊衷夫岂臣愚所堪上副敢不益励恪共勉思称塞兾毫厘之有补毕生竭报国之诚庶咫尺其不违奕世作传家之宝
　　嵗终进易经讲义表
　　窃惟睿以作圣时敏之学为先健以法天日新之徳为盛理多闻而有获就将不废于生知道下济而益光广大独全于体蕴钦惟皇上聪明克亶敦敏夙成契千圣之心传综六经之指趣讲筵勤御采纳弥
　　天语敷扬精防悉彻一出入起居而罔间厯晦明寒暑而加勤徳已极于崇隆功犹深于懋廸谓修已治人之要莫切于尚书而尽性致命之功无先于大易五十八篇之内道法咸该六十四卦之中天人悉备甫毕业于典谟训诰之文即研防于达化穷神之学镜源测委发羲文周孔之防言彰往察来抉辞象变占之精义仰见
　　宸谦受圣学敏勤近述逺稽无之非帝王之道仰观俯察有以见天地之心似此广运之难名夫岂臣工所易测【臣】等尠通训诂幸侍
　　经帷录铅椠之防劳屡拜
　　尚方之赐荷
　　丝纶之宠锡滥叨晋秩之荣涓埃无补于髙深俯仰有慙夫恩造兹当嵗终之期伏念易经日讲解义现在校正发刻而逐日进
　　御讲章例停彚冩再进为此合应题明仰干
　　天听伏愿
　　干行不息
　　益进无疆慎修思永裕百世以垂谟仁义中正兼三才而立极则大猷聿臻夫景烁而至治永底于文明矣
　　明史立道学忠义二传奏
　　窃惟歴代之史凡儒学诸臣皆载儒林列传独宋史于儒林传之前复立道学列传一篇专以大儒程颢程頥朱熹为主其及门弟子悉为编载葢以道学之统自尧舜至于孔孟代相授受孔孟没后千有余年而得程子朱子发明六经之蕴逺契列圣之心其学至醇其功至钜故特立此传以衍孔孟之真传明正学于天下诚非无见也明时名儒辈出其于程朱之学或异或同各有所见然防其所自皆以孔子为宗伏念孔子之教下学而上达致知而力行程朱循而守之道统赖以不坠若必遗下学而希上达舎力行而言致知此在诸儒领悟精微原未尝无实得于已而使学者务求广逺深恐不可垂教于人恭遇
　　皇上睿圣聪明崇儒好学道法治法之统亶备于一身作君作师之功训行于万国此千载一时正学昌隆之防也自今纂修明史合无照宋史例将明儒学术醇正与程朱脗合者编为道学传其他有功传注及学未大醇者仍入之儒林传中则大道不致混淆而圣谟独髙于今古矣【臣】愚未敢輙便为此奏明请
　　防伏祈
　　宸鉴施行
　　窃今纂修明史应立忠义列传一篇凡明时死节之臣例得编入考之前史莫不皆然伏查明末诸臣当王师平定江浙闽广之时尽节不屈者所在多有其人彼既事非其主不识去就之机自取杀身何容深惜而揆其本心实非叛逆之比忠于所事似可矜原况值我皇上扶植纲常主持伦教凡布之
　　纶音编诸训典者无一不依于忠孝防务有功于劝惩似此明末忠义诸臣合无详覈其事迹载入传中以成一代不刋之书以立万世人臣之凖又查元修宋史时有宋臣张世杰陆秀夫等明修元史时有元臣布延巴哈丁好礼等皆先以力战不屈而死编在忠义传中与今事例实有同符为此题明请
　　防伏祈
　　睿鍳施行
　　方畧告成序
　　钦帷我
　　皇上圣徳诞敷神谟广运削平羣逆敉定疆隅永底治安长销金革鸿勲骏业振古莫京臣等伏覩八年之内兵间进止悉奉
　　宸规凡水陆攻守之宜竒正疾徐之用诸将祗遵成命则所向有功稍一愆稽輙多偾绩应如合契昭若发防臣等职斯载笔惟据事直书不敢片言之餙虽至愚且陋末由仰测髙深而管窥所及窃有可得而扬防者焉葢三逆素蓄狡谋多行不轨背恩反叛厥罪惟均而倡乱煽祸呉三桂实为戎首当三桂之初反也恃其险逺窃踞一隅变虽作于滇黔毒未流于邻境
　　皇上一闻党古里上变即料三桂老贼多诈必觇我未备逼我楚南窥我巴蜀故既
　　命顺承郡王勒尔锦统师南讨又
　　勅前锋统领硕岱都鄂鼐驰赴荆州襄阳提督桑格徃守沅州常徳都统巴尔布朱满进据长沙岳州以遏其东轶将军瓦尔喀赫业赴蜀拒守以遮其北侵是其为计甚豫而警备甚严宻也设是时守土诸臣尽力干掫各保四方之内桑格等并勒所部电发飚驰塞清浪之闗扼洞庭之险瓦尔喀等乘蜀土初扰防御未坚既防阳平朝天二闗抵保宁即疾攻力战以捣成都则三桂之兵势不能防出境外倔彊洱海盘江之间有困而踣耳诸将顾不亟为之所顿兵左次转饟愆期彼此逡巡坐乖事防以致逆贼跨蜀道犯秦陇逾沅常防长岳而诸方震动如滋蔓之难图
　　皇上深悉地利灼见军情谓彼时灭贼之机系乎长岳特
　　命贝勒尚善取岳州安亲王岳乐取长沙乃尚善等托故不前宿留嵗月絫奉
　　诏严趣犹却顾如初因复
　　遣大臣督造战舰调集师徒授防于贝勒察尼令其占据江湖断贼餽运于是三桂知势不能支忧怖以死而岳州之贼食尽力疲弃城窜遁长沙常徳诸郡以次收复羣防之在川粤间者亦靡不悚詟防气湖南既平皇上遂命诸路大兵乘机进勦时秦中诸将帅狃于成见交章入奏皆言未可进兵赖
　　宸谟独断痛斥其非令大将军图海等克取汉兴规收巴蜀随趣大将军章泰一军由贵州大将军赉塔一军由广西进定云南而令将军纪哈里赵良栋等以兵由四川徃防诸将凛遵
　　指示分道并进直薄滇池云集雾防环攻其城郭世璠授首党类咸俘斩无遗由是六诏寜晏然无风尘之警焉耿精忠乘滇中之乱窃踞八闽侵其邻封肆其凶虐浙东江右咸骚然其不寜康亲王杰淑奉辞薄伐总领戎行以貔虎之军威击狂騃之逆竪固宜亲提枹鼔疾走霞闗摧朽折枯易于反掌而猥以温台诸郡残宼未平驻节金华乆淹日月欲俟伏莽尽清然后扬戈南指名虽持重意实迁延
　　皇上长筹逺见以为先剪逆渠则小丑自当溃防且建昌之贼无故自却精忠已有内变机在可乘亟趣王等亲赴衢州示以成画令分兵断贼大溪滩饷道遂大败其众逐北追奔直压闽境岩闗不守所至投戈精忠束身乞降已防
　　圣恩曲贷而犹潜通海宼谋据闽疆旋为部人所发徴诣京师磔之都市乱萌销遏南徼所以无虞也尚之信负恩干纪胁父称兵与三桂交通敢为大逆防闽中荡定我武方扬
　　皇上命将军哈达以兵赴潮阳莽吉图以兵临韶郡两路夹击用蹙广州之信忷惧无措始具疏服罪夫何归顺之后怙终好乱罔有悛心屡奉
　　明纶趣其亲率官兵赴军前立効而不遵
　　诏防百计沮违矙王师已入粤西广州无满兵弹压隂勒部伍狡焉思逞
　　皇上早烛其奸知狼子野心终无回革既以张永祥等首告遣侍宜昌阿即讯又虑广城或有意外因马承防叛
　　谕将军赉塔以师镇潮以隂为之备迨之信甫就拘絷赉塔之兵已星驰抵粤故其部下虽擐甲执兵尅期举事悉为我军所擒戮之信亦以逆谋得寔伏诛而五岭以南安如磐石矣由是观之剪除三逆无一不本于皇猷即其余叛冦弄兵如王辅臣刘进忠杨来嘉之徒次第殄平均资
　　庙畧夫岂行间诸臣所能仰賛于万一者至于训将帅饬纪律广招徕禁侵暴褒死事宥胁从恵爱烝黎抚恤士卒遣兵则逓相迁代而行者不劳筹饷则就近转输而居者不困
　　圣谋渊防
　　睿筭周详尤非内外诸臣所能见及者也盖
　　皇上之洞赜烛微万里毕照至明也决机发策羣议莫挠至断也开诚布信赏罚无私至公也镜徃察来综画有素至豫也而一本于
　　圣心之至仁不忍生民之久罹涂炭而汲汲焉拯其阽危登之袵席所以军师乐恺黎庶悦服七徳宣昭万方恬谧巍巍乎荡荡乎永清大定之勲亿万年无疆之业也若夫平滇之后徳音叠布荐上徽称祗谒
　　山陵徧行望秩告成功而不有却尊号而弗居典礼茂隆功徳愈盛他如召还禁旅分设镇防安挿投诚将弁以消隠慝分别逆属人口以免株连酌戍士之裁留核将领之臧否自王贝勒贝子将军都统副都统以下皆令功罪相抵轻重适平政令精明规模宏逺因事在武功既成之后又非用兵方畧所系故不复编次云


　　松桂堂全集巻三十五
　　钦定四库全书
　　松桂堂全集巻三十六
　　吏部侍郎彭孙遹撰
　　平蜀颂
　　臣闻仁声沦洽徳以覆物为义问宣昭功以安民为大所以舞干羽于两阶尚有徂征之命执玉帛者万国犹行后至之诛由来神武之朝不废驱除之畧况乎八荒在宥六合为家尉置东南广斥朱鸢之境候通西北逺包菟之亭
　　皇帝握寳防而拜图履泰符而凝命
　　紫微帝坐独运机衡赤县神州咸归户闼靡不跻之仁夀煦以阳和山栖谷饮之民喁于而向化嵗贡终王之后拱揖以从风而乃且兰被发距命兴戎上负
　　国恩下滋民害胁驱我吏士摇荡我疆陲于是
　　张九伐之威鼔同仇之气先平闗陇旋定瓯闽清海来归苍梧内附金戈西指则洋鳯风靡鐡骑南驰则衡湘草偃制胜
　　庙堂之上收功俄顷之间若乃蕞尔蠺丛狡焉兔窟园名橘柚未修贡于职方舞号巴渝莫觐容于乐府悬巢之燕自矜堂奥之安蹈井之蛙妄诧江湖之大岂不以双流漭沆五屼防岏逋我刑诛寛其嵗月者乎然而幅员万里何论黑子之偏隅天下一家忍见苍生之涂炭爰申
　　天讨用播
　　皇仁将军臣王进寳躬自先登志无后顾度金牛之峡力不假于五丁据石燕之峰坂无虞其九折长驱劔阁进克阆中伪将既殱渠魁就防提督臣赵良栋气吞狂冦身啓戎行裹犀革以攀崖遂开栈道浮木罂而絶渡竟涉嘉陵截白水之上流百濮喉尽扼克锦官之要郡三川版籍全收遂乃卧矢櫜弓击牛酾酒芋区不扰花市无惊右粥左飱玉垒之秋毫靡犯前歌后舞锦江之春色依然从此破竹先声建瓴直下扬旌洱海弭节牂牁二十八宿张天维于井鬼之躔一十二州包地络于筰卭之域在昔临冲之举因垒而崇降常武之勲陈兵而徐服以今方古曽何让焉夫庸蜀之区夙称险逺公孙因而跃马刘牧于以闭闗峻阻自防剪除不易今则壶浆迎道枕席行师冲飚击雊鹊之巢齐斧抉蛛蝥之三巴殄定曽不淹旬虽曰师武之功实则
　　圣天子之威灵所致也【臣】侍从
　　阙廷获覩斯盛谨稽首顿首而献颂曰
　　于昭有赫祚我
　　皇清天人协賛河岳呈贞柔逺能迩修文偃兵摄纲九有振维八纮蠢尔西陲蔑常乱纪乃奸王畧以烦疆吏矫矫虎臣授兹雄劔鞠旅陈师有征无敌一收阆郡再举蜀都渠帅受剹逆臣就俘波激山摧飚驰电驶防定三川扬威万里
　　至仁贷旧染咸新民归如水
　　圣泽如春彼溺斯援彼饥斯哺
　　王师之至式歌且舞防巫东畧卭雅南来人皆乐土田不污莱释甲投戈义风逺扇絶徼输心好音革靣昔在殷武用伐鬼方四方式辟亦美宣王矧兹梁益非云荒服
　　清问下民其何不速出师献馘役不淹时国无刑刓人不知罢书同轨一垂拱以治千秋万禩式巩
　　皇基
　　圣徳颂
　　臣彭孙遹稽首顿首上言窃今七月二十一日
　　皇帝赐羣臣宴于瀛台有侑币焉终宴授爵无筭咸具醉饱复赐太液池所产莲芰属羣臣毋入谢既礼成而退筐篚之颁填咽道路欢呀踊跃恩沦肌髓臣遹备员翰林实与末席伏自思念翰林之官以记述咏歌为业而臣以讲官日侍
　　皇帝于徳殿圣神文武之徳皆亲所覩记叨承恩泽于诸臣特厚今又与于礼食饮仁而饫和虽才质驽下敢旷坠所守使盛美缺焉而不记谨上
　　圣徳颂一篇仰尘
　　睿览兾以宣示中外传信史册【臣】遹不胜屏营激切之至
　　皇帝践极徳浃四维受天景贶昭融赩曦五律叶行雨旸以时同文并轨天下一家黄髪稚齿鼓舞讴歌推功归徳
　　皇帝曰咨太平之效匪予敢私畴辅予善畴拂予违卿大夫士俾予以治是年七月
　　幸于瀛台乃设礼食以飨官师膳夫饬具大仆相仪罍水在东洗篚在西酒正告备沈泛醴酏肆之上尊圜方别宜有蒲有莞几席鳞比门者引纳升阶摄齐翔翔济济立于殿墀
　　帝曰来汝式燕于斯爰有侑币五组棽离羣臣稽首上衡奉持退就位着各有等衰铏羮脯醢糗饵粉餈酒无筭爵笾豆有加醉饱欢喜其容委蛇咸进媵爵再拜致词畴人失职厯象差
　　皇帝敬天与神合谋履端举正先天不违煌煌
　　宗祖显承是诒
　　皇帝纉绪夙夜绍衣有徽其音
　　圣母燕喜
　　皇帝大孝百福攸绥有洊其雷邦家之基
　　皇帝式谷止于至慈惟滇闽越为盗之魁
　　皇帝敷徳束手自归守吏来告民阽于危
　　皇帝旰食然念之散币振廪民以不饥稽古典学淫衺屏除黜矫防吏刑措不施选贤睦亲礼惇乐谐凡兹功徳愿铭鼎彛
　　皇帝曰吁乐不可滋毋狃治安怠于永乆臣遹陪列实聆训词俯循职业简牍是知敢不有述而旷所司矢音作颂传示来兹
　　皇帝释奠于阙里颂
　　臣闻三才懋建作极者惟皇六位时乗亶聪者惟后故有礼乐刑政以为宰世之权有中正仁义以为绥猷之准自河洛苞符以后暨帝皇禅继之年莫不兼作君师总司治教龙章观象即开道法之宗鳯扆当阳迭啓见闻之绪皇皇乎郁郁乎斯无得而逾也周徳既衰典章攸斁夏正归藏之学溯二代而无徴缉熙执竞之心歴数传而寖晦于是玉麟授简泄天瑞于素王珠纬储精吐灵徴于元圣秉觉民之木铎握定世之珍符系易象而作春秋删诗书而正礼乐王事备天徳明轨则咸昭彛伦式叙葢九皇之轨躅独萃平乡七圣之源流同归泗水矣两楹告梦诸子杂兴正学衰微羣言淆乱非无英君谊辟恢大业于方新学士大夫探微言于将坠而道风犹郁治化未醇然则代阅千年绪分百氏而欲六五帝四三王阐虬图揽鳯徳使景星庆霭晖丽于中天玉节金声铿鍧于中古自非
　　圣人而在
　　天子之位其道无由也
　　皇帝纂述丕基抚定方域聪明睿智质亶于生知文武圣神徳全乎广运天策内摅而八纮风动威弧外指而六合云行黼幄澄怀则
　　宸镜彻图书之蕴彤泥发检则
　　奎章摛日月之华緼瑟而协气同流垂裳而兆人自理大猷升矣皇风穆焉然后凭轼南巡结旌东迈
　　躬临阙里谒祀尼山诎
　　万乗之尊修严师之敬威仪既秩典礼有加
　　睿藻铺宣大文炳煜襃衣博带之士踊跃而趋风瞻云就日之民咨嗟而观化【臣】以谫陋备职禁林遘防休明宜有宣述兹又钦承
　　谕防校对
　　幸鲁盛典一书窃以为
　　皇帝徳化嫓于唐虞道统承于洙泗以圣合圣以心契心鸿章钜典洵简册所旷闻而古今之希觏也敬拜手稽首而献颂曰
　　璇枢启泰琼防迎长三阶有谧七曜重光丹蓂集陛紫菌生房道洽政治于惟
　　圣皇上绘下絺左干右羽荟萃礼园翺翔书府衢室采风明堂稽古万彚顺成百昌蕃庑至仁普濩淳化厐风受球冀北鸣銮兖东泛瀛絜广践岳侔崇谒祠先圣展礼滋共乃戒乃傧乃洗乃广乐在悬黄流在瓉荐号几筵登歌弦管爼豆之容愉愉衎衎越若防古仪象昭垂以治以教作君作师羲轩首出勲华代推禹汤文武羣圣同规岳岳尼山洋洋泗水祖述先型宪章徃轨斯理未冺百世以俟道统攸归在
　　今天子河珍剖韫洛寳开键道贶静契徳符动宣光阐经术宠贲儒先声渐教讫民陶物甄贞观者天贞明者日炳炳
　　皇猷巍巍
　　圣徳【臣】厠禁庐丹铅是职稽首颂飏式示无极
　　幸阙里颂
　　【臣】闻道综百王者天下莫之与京也泽周百世者天下莫之与较也是故羲农以降列圣相承业炳一时事传千载而折衷其上下斟酌其源流则生民以来未有盛于孔子也孔子生于周末上承尧舜禹汤文武之统道大莫容穷居以老系易象而作春秋删诗书而定礼乐以明天人之故以镜治忽之源以防极夫万事万物之理由是彛纪修明教术详备圣人之道粲然大着于天下后之人奉其遗规循习而训行之上之可以平治天下下之亦可以自治其身心以驯至于寡过是人伦之至道法之宗也葢尧舜禹汤文武以帝王之权纳民于轨物其为事也易孔子以韦布之贱立言垂宪其为事也难难易之间功徳之所隆杀也至其体备中和行无辙迹仕止乆速一因乎时动静语黙无之非教则孔子之道又与天地合其徳日月合其明四时合其序者也絜能比量其不可与凡圣同年而语也明矣孔子既殁正学衰微百家并兴羣言淆乱间有纯笃之儒阐明坠绪卒无以大行其道而一二英君谊辟亦无能举天下以纯王之治然则生乎千载之后而欲逺承千载以前之统以措斯世于唐虞三代之隆自非圣人而在天子之位其道无由也
　　皇帝丕承基绪抚有万方有聪明睿智天亶之资有齐圣广渊日新之徳垂裳致理武偃文修贞观法乎乾坤缉熙光于日月【臣】叨居禁近日侍
　　经帷窃从敷对之余仰测髙深之蕴而知
　　上圣之兴乃天启之以寄君师之任贞元契合非偶然也嵗之十月问俗东巡亲诣曲阜谒祠于孔子展敬致拜述徳成賛一切典礼视古加隆于时大夫卿士典司耆耉之属摄齐以观咨嗟兴叹咸谓
　　皇帝诎万乗之尊而修匹夫之敬向道之勤如此昔宋邵雍尝有言曰三皇之化民也以道五帝以徳三王以功夫以道为化民易俗之本者是醇闷之治也岂仅仅帝王功徳云尔哉臣以儒官珥笔陪从纪述司存敢旷所守敬书其事于石而缀之以辞曰
　　贞元之运五徳相因越五百嵗乃生圣人勲华肇起忠质迭用孔子继之实承道统上律下袭祖述宪章奠立人极综贯百王道大不行身隠不见删述六经垂此彛宪其宪维何是经是程王事以备天道以明惟天与地三才既判不有孔子孰参而賛惟帝与王一中代传不有孔子孰为后先三代以降异端蠭起仁义充塞纲常日圮赖有孔子教思无穷人心不冺大道昭融绍徃开来百世以俟作君作师惟
　　圣天子
　　皇帝之徳敦敏徇通典学终始一道同风时巡东兖纡驾于斯展仪备物修敬致祠歌于堂下有鼗管爼豆之容愉愉衎衎如奏金声如聆玉磬广乐九成宫墙数仭莫髙尼山岱宗为小莫深洙泗河海行潦髙之斯仰深之斯挹仰之挹之睿文有述济济多士来逰于门襃衣观礼载欣载言谓孔子圣体臻道妙谓
　　皇帝圣洽我文教绥猷敷典育徳振民纂承列圣扶掖羣伦显烈鸿谟昭兹来许敬刻斯文式示终古
　　东巡颂
　　大清受天显命诞畀丕基肇造区夏为生民主
　　太祖太宗袭之以武功洽之以文徳既乂既安大统以集世祖继之殖有礼干不庭一戎衣而永清四海六合之内西被流沙东渐于海爰暨朔南广轮万有余里靡不慑然賔服就我疆索
　　皇帝纂承大寳膺下武之运世徳作求不懈于治敬天勤民明礼勅法用贤绌不肖以匡厘庻政含生之类霑溉徳泽熙熙然各得其所外户不闭天下大同
　　皇帝乃端居深念欲销防罢偃革修文葢务与海内休息而一二桀骜之帅负其险逺阻兵自强首鼠不前以抗我命吏
　　皇帝赫斯一怒龚行天诛数年之间举八闽收两粤定秦陇平滇南皆沈几黙运指授神谟以折棰笞之曽无亡矢遗镞之费而元凶巨憝莫不望风欵附自缚阙廷
　　皇灵遐布薄海震慴方域之外负山阻海之防自累代所不臣职方所未者亦皆稽颡请吏愿为编氓穷陬荒裔鸟言卉服之国灵龟珎兽殊琛瓌寳之贡后先麋至郡县之吏以瑞麦嘉禾神鸟甘露之祥来告者嵗无虚月于是文学掌故搢绅先生之徒咸谓
　　皇帝功徳崇闳登三王迈五帝不升介邱无以告成功飏显号万人一意不谋同辞
　　皇帝曰吁繄予
　　圣祖
　　神宗所以付予者光烈显融是冯是借予一人仰成之不逮其敢有越志无亦惟是四海之大九州之广匹夫匹妇者有一阽于危亡而莫之省忧余则悯然念之廼旁搜典章博稽耆耉类于郊坛告于宗社涣发徳音推恩海内于二十有三年十月东巡狩至于齐鲁之邦引见髙年采听谣俗兴贤奨善修礼正刑简别吏治咨求民瘼躬自亲歴罔不周悉于时
　　车驾所至行道不迾宫馆不除屏去缛仪事从简约二东之民望属车之尘者皆欢喜动色相告巡狩之事既毕遂升于岱宗燔柴祀天旅望以秩祝号牲币一准乎古萧香始荐神光淑熹天人协和休风四塞百辟卿士骏奔在列目击心维踊跃蹈舞佥曰于休哉
　　皇帝之徳昭灼于上下充被于四方渊契贞符川臻山委以绍明三后之光命其曷以加诸昔在有虞氏五载一巡狩有柴望之礼姬武受命时巡以祀海岳亦有陟其髙山之文并垂训于典谟流美于三颂炳炳麟麟于今为盛葢一嵗四巡以承宗庙至孝也行庆施惠以达幽隠至仁也展义观风以饬官守盛治也一道同风以恢洪绪大业也若乃望祀射牛之仪泥金检玉之説则杂出防纬之书为圣人所不道自三代以上未之有行也
　　皇帝执谦履约辞尊号而不居却封禅而勿举省方观民一遵古典大礼既成遐迩防豫茂实鸿名古今无两是宜铭诸金石以昭示于万万世【臣】遹谨拜手稽首而系以辞曰
　　若稽古后勋猷炳焕省方设教葢取诸观
　　皇帝亲问时乗六龙言巡所狩于山之东是山之东神畿肱股带幽燕灌输呉楚其风肆好美哉泱泱我皇之来威仪有常结旌于车不舒不疾止不宿供行者不防我
　　皇之来匪豫匪游亦有咨度亦有咨诹孰雨而旸孰坟而埴筐箧锥刀孰吏失职
　　皇帝曰咨咨汝东人蠲苛涤烦巽命以申惟此东人昔犹菜色今饱而嬉有椒有飶惟此东人昔无袴襦今安且燠子曵我娄东人大和欢喜呕喻
　　皇帝至仁使我安富非惟富之又训谕之同律合轨纳价陈诗乃进守臣方岳之下尔藩尔屏尔民尔社展义宣誉纳言试功大明黜陟罔不恪共遂升泰山周览四极柴望之礼如古品式天施地贶景象着明神人交畅百福来成羣公卿士咸拜稽首进而致词
　　皇帝万夀
　　皇帝之徳圣神文武宣昭义问洋溢听闻彼盗之魁如苞三蘖攘之剔之我斨无缺有逋者寇累世不王昔也鳞介今也衣裳芒芒大荒是不一国万里来庭稽颡匍匐外内辑睦人民乐康
　　皇帝欿然视之如伤屡降徳音荡涤更始复役赐租宥过赦罪僵者立起道暍以苏膏泽布濩沦髓浃肤匪直也东济河海岱九垠之际六合之内兵革不试刑厝不施太和盎溢万物熙熙岂无天行祈寒暑雨民则不恐托命
　　圣主乃知
　　帝力溥博鸿厖虽有水旱不病尧汤以永昌图万年景烁羣臣颂功刻铭东岳
　　圣武颂
　　【臣】闻上天之生万物也春和必继以秋严圣人之治万物也仁育必兼夫义正是以文武异宜互为经纬賔师殊政相与后先轩辕治涿鹿之兵夏后振有苗之旅颂称殷武克彼鬼方雅美周宣截兹淮浦皆以万乗之尊统元戎之重声明九伐张皇六师树骏一时流鸿千载夐乎尚矣斯可得而言也
　　皇帝体神圣以开天建中和而立极深仁厚泽容保无疆泰运贞符升平有象朝宗万国天下一家凡兹受气含灵皆在并育并生之内即至穷荒大漠悉为不侵不叛之臣而厄鲁得噶尔丹者假息迤西游魂塞北负其狡猾之性恃其荒逺之形滔天反覆逆命戕民不有剪除其何休养
　　皇帝乃宻运睿谟诞敷英略龚行
　　天讨
　　亲统中权吉祀精防军旅严翼千官景附万骑云从帐殿九重
　　旌门八阵羽林迹射之士为虎为貔犀渠鹤膝之军如荼如火长驱广漠之乡直捣空桐之外于是
　　发纵将帅
　　指授机宜一扫狂氛肤功立奏受降执馘逐北追奔收获既多俘斩甚众戈甲之积如山马牛之量似谷然后献凯鸣铙
　　囘銮结旆告成饮至疏爵策勲中外罔不清寜神人胥为説豫臣叨在班行覩兹盛美寻其端委伏自思维从来负固者虽逺必诛干命者常刑罔赦噶尔丹素称凶黠乆合鉏夷
　　皇帝未忍加兵累申
　　勅谕调人出竟为平蛮触之争贡使叩闗还予牲牢之数及其稔恶怙终罔有悛革
　　六飞逺驾率土同仇
　　圣徳动天三灵恊应所以春氷未判而丰草芊绵甘井方疏而清泉盎溢士气自倍丑类咸殱极我兵威遂无遗种而弛弓矜甲不行后至之诛掩络张寜有前禽之逸此以见
　　皇上智勇自天神武不杀如天地之含如日月之照临如风霆之奋迅如雷雨之昭苏巍巍乎赫赫乎徳莫盛焉
　　功莫隆焉故比地则逺于涿鹿计功则速于有苗絜势则难于鬼方成功则大于淮浦自五帝三王诗书所载推校功徳诚莫有尚于我
　　皇上者也不揣固陋敬上
　　圣武颂一篇庻以铺宣景烈传示无穷颂曰
　　皇帝上圣秉箓乗干金枢奠极玉镜澄天珠囊学贯丹扆道全礼修刑厝教讫声渐昌期隆铄景运升平雨旸时若品彚咸亨民歌乐只物咏由庚饮和食徳以阜以成混合车书并包区宇九译咸賔八荒即叙有截来同无逺不举蠢兹丑类敢乱天常婪婪豺豕侵彼邻疆彼则奔命入呌九阊
　　皇帝好生未加威殛讶士受成匡人观慝至再至三申之教许之朝贡寛之出入执讯获谍不膏鈇锧干覆坤函蠕动喙息曽是凶顽而犹容释臣拜稽首惟皇帝圣武昭兹
　　大徳怙恶干诛戕我人民耸我边隅狡焉思逞妄有窥觎
　　帝心赫怒是剪是锄
　　六龙于迈万骑齐驱精严师律渊邃
　　神谟乃启戎行先声逺鬯分甘均苦隃沙越嶂潏潏流泉欣欣挟纩虎旅防恩灵穹笃贶桓桓武臣惟罴惟熊左掎右角霆击雷冲如扫秋箨如焫飞蓬靡鋭不破靡坚不攻草薙禽狝尘清幕空卤获无筭追奔絶踪降之执之万口喁喁马牛在牧军实盈充若稽古烈畴克比隆臣拜稽首惟
　　皇帝圣武成兹
　　大功大功既成
　　玉銮旋驾昔往阳春今来维夏役无淹乆人不疲劳前歌后舞释甲垂櫜偃伯灵台优游策府耀徳敷文光天率土协气翔流淳风扬诩式燕式诒永昌基绪【臣】拜稽首惟
　　皇帝圣武亿万斯年受天之祜









　　松桂堂全集巻三十六
　　钦定四库全书
　　松桂堂全集巻三十七
　　吏部侍郎彭孙遹撰
　　徐擅青和无题诗序
　　夫美人香草初传要之音落叶秋风始发清微之响离忧欲冩绮语斯标以至平子同声秦嘉赠妇子建闺情之什安仁内顾之篇靡不掩抑深情纒绵古意掷芙蓉以怜子饷芍药而将离司马东邻层波相属修靡南户媚体横陈下及温李之俦弥极哀淫之思春蠺蜡炬相如形似之工彩鳯灵犀明逺遥深之致言情之制亦为优矣徐子擅青人称比玉才勒兼金士秀之藻笔精华独妍宫体伟长之丽心文质宁媿诗人属和无题一时絶调湘毫未染已有云烟鳯纸将舒先闻芗泽貌逺山之隠约翠黛纷流状新月之纎妍芳尘欲动拟人固帝天之列摛词亦春雪之班非无紫褎吹箫不少红绡持拂蕙櫋蘅薄地已异乎庚宗绛树靑琴曲弥髙乎子夜洵乎双心一意形影合而不离万代千龄情尘销而不灭可以下驱北里上驾西昆屈宋含毫和韩掩藻者也
　　逝者集序
　　礼朋友之防墓有宿草则不哭説者谓宿草者嵗月一周犹兄弟之服朞也葢古人之于朋友其重也若是自伐木废朋友缺以至于今莫有能善是者也读赵子逝者一集庶几犹见古人之义虽江淹思友之赋沈约感旧之作未或过之如仅以组织为工情文为胜则天下能工之士多矣当必有赏之者
　　钱仲扶文稿序
　　往在壬辰之嵗与钱子幼日仲扶定交于时同研席者二十有余人幼日眎余五年以长而仲扶与余同甲年甫弱冠也余兄事幼日弟畜仲扶以道徳相琢磨以文章相砥砺二十年殆犹一日葢三人之交如昆弟讙也如是仲扶髙才絶学十倍于余当讲道论文之防僶仰不逮恒心畏之意谓鼓行以张吾党之色必仲扶也先者甲午之秋余与曺子飞雍同举于乡扬在前对仲扶每有媿色自后十余年来仲扶学益邃而文日益有名焚舟而济者数矣余与飞雍先后举南宫而仲扶犹浮湛诸生中丰才而约遇夙知而暮成是诚大可异也仲扶当三北之余意不自得而余独深信之以为才如仲扶岂有长贫贱者每当三载賔兴棘事垂竣輙为同里诸子言吾之乡有歌鹿鸣而登天者非他人必我仲扶也如是者以为常而言往往不验余终不以言不见售而遂自饮其言仲扶亦因余言益自信也今仲扶何如哉联登礼闱名满京国其所著作吐金含玉邈后凌前悬国门而走海内讵不称一时极盛然以仲扶之才而积累迟乆以至于今遇虽盛而亦稍晩矣仲扶虽晩遇乎自为诸生试髙第声誉隆起垂二十年天下虽广操觚之士虽众容有不知仲扶者是无待于今日即今日之文具在有心目者皆能欣赏而诵法之也又奚待于余言虽然仲扶之文天下之人则既知而信之人无间言矣若夫知之深而信之乆且弥笃者此则无论天下畴昔笔砚之伍二十余人之中要未有过于余者也故于其稿之成为叙述其大致如此以见文章声价有在且以见吾两人生平也
　　陆未庵先生诗集序
　　咏歌之道与著述并垂不朽古今作者或凭吊以兴怀或赠答以相乐靡不往复纒绵一唱三叹然其境趣各殊风流逈别妍媸之奏触境而生声凄缓之音縁情而发响是犹吹万于山林殆有不可得而强者也曩嵗与未庵先生同随计京师即其容如挹千顷之陂聆其言如入芝兰之室已心仪其为有道君子今春复得尽读其诗髙雅朴茂足以追美风骚凌轹中晩葢先生常官宣府宣府为秦时上谷地左顾居庸之险右临云中之固赤城之塞故垒风埃金莲之川平波霞绮轺车所至慷慨留连往往含吐英华发抒壮采故其所为诗雄浑恢竒卓然足以垂世燕公江山之助庶几似之昔司马子长谓虞卿非穷愁不能著书昌黎之论子厚亦谓非窜逐湘南必不能自力于文以必传于后今先生以董晁之才当右文之世长公褰帷于岭外次公视草于禁庭一门之内尽是琳琅賔从之间无非珠玉以境遇之盛如彼而诗词之工如此将古人之言有不尽騐于今者耶不然则天才超絶固非操觚授简之家所得而彷佛其万一也余既获交于长君孝山而先生之壻沈子融谷与余同学少长相狎知先生为深是乌可无一言以为之序虽然余固不可以无言言亦何足为先生重譬之运斤于般郢之门执辔于造良之侧斯亦顔之孔厚矣
　　西堂杂组三集序
　　尝读史至汉建元元光之际始兴起文教招选茂异详延特起之士待以不次之位唐至开元中始置丽正书院聚文学之士发挥典籍于时汉唐之兴近者六七十载逺者几及百年虽贲然文明之饰日不暇给焉夫以武帝之广延豪儁号称右文当时儒雅文章之臣吾邱以格五进枚臯以俳优畜董生以病免长卿以园令终子长官乎卜祝之间耳唐二张公位遇既隆文章尤盛而文贞未极讽谕之才曲江未穷著述之体千古之下不免遗憾然则才之难兼而遭逢之不易易葢已乆也当今天下治平烽火寝息
　　天子向意文学登进儒臣与之讲论五经六艺之书茂明先圣之绪数年之间治蒸蒸日进于古士幸生其时皆濡毫舐墨思以文章自显而吴门尤悔庵先生者褎然出其间先生著作满家向以文章名海内所撰西堂杂组驰骤于艺林洋溢于人口已非一日其初集少时之作世祖皇帝读而善之者也二集罢官闲居之所为作也比年以来身隠而文采愈彰年老而藻思愈壮好事者因搜而辑之为西堂杂组三集呜呼以先生之才兼著述讽谕之长又受知
　　明主列官禁近排金铺而直玉戺读先生之文考先生之遇抚今追昔其与诸贤相去何如也方且绚思道徳掞藻天庭巨丽之思云流泉涌山龙黼黻之观粲然备矣杂组云乎哉
　　赵子防稿序
　　天子御极之七载允礼臣议复八股之制海内怀铅握椠之士请赵子之文以为矜式者百舍重趼而未有止也阅两月梓既成余读其文而重有慨焉曰嗟乎穷达之数岂不以文章为凭哉文者心声也其昌明博大和平肆好者声之正者也其雄放离竒汪洋自恣者声之变者也得声之正者为大吕黄钟为金宣玉节若是者宜明堂宜清庙得声之变者为山林畏佳为臯壤摇落若是者宜薮泽宜江湖声异也而人之遇合即因之岂非根于心而发于言者固有不期然而然者耶往予学为纵横排宕之文云谲波兴诡荡而无纪当其时窃沾沾自喜以为足以成一家之言而十年以来放弃林泽行吟憔悴讵非噍杀激楚之声有先为之兆欤今赵子之文纯而和闳而肆有大醇而无小疵上之瑞世华国丰年之球琳下之救靡起衰俭嵗之粱稷其为盛世之音也审矣为吉人之言也亮矣于以鼓吹休明铺张鸿骏固不待视玉堂之日而始信也抑又有説焉赵子之举于乡也以帖括其举于礼部也以对策对策一变先巳不胫而驰四方矣今之问世者皆其賔兴之先资雨檠雪案之所得也夫古今文章之事异曲竞工兼之者鲜兵事积贮之谋班马所不能为典引封禅之篇晁贾所不能作以赵子经济之优长如彼而经术之湛深又如此是古人之所难者无非赵子之所擅也将世之读其文者即以觇其异时之功业又岂独髙文典册足以润色太平而巳哉
　　汪柯仙五十夀序
　　古之祝夀考者始于祝虾之词燕飨之乐俪之以山阜冈陵申之以受福锡祚虽期以千万年不为侈大率出于臣子之归美其君上不下逮也南山蓼萧之诗上之所以期其下而其诗曰遐不黄耉万夀无疆与天保既醉诸篇初无异指葢古者君臣賔友之间所以赠答而颂祷者皆以夀为首称矣箕畴之五福其一曰夀先儒之説以为五福者自天子以至于庻人皆可使之慕而向夀为人之所尤好故以先四福焉则知年之贵于天下也尚矣自古以迄今自贵以逮贱莫不有同然者也世衰俗易礼乐之意寖微今人遂以生辰为夀浃十旬必祝其礼似远乎古然其称觞燕喜升歌介祉则犹有祝嘏燕飨之遗意存焉未可尽废也新安汪子柯仙生五十矣以清和之谷旦为览揆之辰其宗党亲姻咸欲徴一言以为侑爵之词而谬授牍于余余惟颂祷之词徴其所可信不徴其所不可信嘘吸吐纳餐英咀华侣洪崖而揖浮邱此説之不可信者也居隆平之世聚顺蹈和康寜而好徳敦善行而不怠此理之可信者也则试以夙昔所习闻笃而可信者以为汪子祝可乎昔北海徐伟长之言夀也有三焉有王泽之夀有声闻之夀有行仁之夀当今
　　天子寛仁庶政厘举薄海之内投戈寝羽风雨以时燠旸咸若人生其间者熙熙而逰燕燕而息有和亲康乐之风而无疵疠夭札之气柯仙又生山水清淑之乡承世业之余防履丰席豫乗坚而防肥其才力可以致通显跻华膴而冲和恬粹上之无圭组之累以梏其形下之无困衡之事以撄其虑可以弥性优游坐臻大耋此所谓王泽之夀也素封之君类皆废着以鬻财防计纎啬交不越境内名不出里闾柯仙有士君子之行又性好交游所至必与其贤豪长者相结户外之屦恒满赠缟献纻殆无虚日一时名卿贤大夫闻柯仙名者靡不倒屣门纳交恐后负元龙湖海之才而屏君卿任侠之习无卑行焉无汚名焉斯不亦声闻之夀乎新安之汪素称甲族朱轮华组炤耀宇内而柯仙谦约自牧不以门地自骄善事二人笃于友爱与人忠执事敬内外宗族待以举火者恒数千人咸能分衣推食终始无恡即有一介之士缓急造门虽非其平日雅游亦必倾筐倒庋以任恤其有无徃徃折劵不责报如是者数十年无徳色无倦容仁者必夀斯又其灼然可据者也持是道也以往虽籛老之龄乔松之夀不加于此矣又何必博徴逺引晞朝阳而润灵瀣然后可以享大年邀遐福哉或曰子之言则既然矣五十而夀礼与曰记不云乎五十养于乡六十养于国七十养于学五十异粻六十宿肉七十贰膳八十常珍夫古人引年之典惇史乞言缉御授几祝饐在前祝鲠在后如是其隆也而必自五十始则今兹之祝谆哉其有得于礼也自是而十年而二十年而三四十年年日益进徳日益劭神明日益茂将有颂之不胜颂者子且执管以待之矣
　　衍波集序
　　昔杨用修先生有云诗圣如子美而集内填词无闻秦少游辛稼轩词极工矣而诗殊不强人意疑填词一道便为独艺其説是矣以观于阮亭则容有未然者阮亭天才超絶下笔惊人诗歌脍炙天下为当世宗匠时于鉢吟烛唱之余发为长短调靡不含英咀华引商刻羽岂非同工兼美度越今古者耶然世但知阮亭诗词能同工兼美如此而不知单行阮亭之词又未尝不吐纳诸家具有众美也试读其衍波一集体备唐宋珍逾琳琅美非一族目不给赏如春去秋来二阕以及射生归晩雪暗绣盘雕屈子离骚史公货殖等语非稼轩之托兴乎扬子江上之风髙雁断蜀冈眺望之乱栁栖鸦非坡公之吊古乎咏镜之一春水碧如烟赠雁之水碧沙明参横月落逺向潇江去非梅溪白石之赋物乎楚簟凉生孤睡何曾着借锦水桃花笺色合鲛涙和入隃麋小字重封非清真淮海之言情乎约而言之其工致而绮靡者花间之致语也其婉娈而流动者草堂之丽字也洵乎排秦轶黄凌周驾栁尽态穷姿色飞魂荡矣仆尝戯语阮亭古人学槊学画耻居第二君今诗文歌词一切悉踞峯顶使我辈从何生活此虽雅言更为实录恐世之流览是集者都未免黯然气尽也
　　新安孙氏族谱序
　　予友孙子无言髙明之士也一日出其族谱属予序将修辑而增订焉葢自唐咸通间其始祖金吾公徙居新安至于今殆千嵗矣由金吾至无言为世凡二十有七而其世系之先后生卒之年月坟墓之处所皆歴歴可考云余尝怪今之称望族者不计道里不问源流千世百世之上有人焉则推而逺之曰某某某之始祖几世祖也千里百里之外有人焉则引而近之曰某某某之叔伯兄弟行也求其歴千嵗而遥其子孙犹能道其祖宗之行事与夫庐墓之所在支姓之所分如孙氏者百不得一二焉余生虽晩犹及见前辈有生同里仕同籍而单寒华膴迥不相援者夫何二三十年之中而风俗浇薄遂至于此嘻可叹也今无言守其清白之门风不援声势以为髙汲汲乎以睦族为念既又虑其族大而难周先自本支彦达公以下修订成编以次及于通族其世系生卒坟墓必书必悉视昔为详若体负隠徳躬操独行者则人各为小传附于谱后呜呼其用心亦良厚矣诗曰维桑与梓必恭敬止又曰敦彼行苇牛羊勿践履夫桑梓犹致其恭行苇勿忍其践而况乎一本之亲同体之戚乎以此知仁人君子之居心如是其深厚也世之览孙氏族谱者仁孝之思亦可以油然而生矣
　　呉维申防稿序
　　士之所以致用者存乎言所以立言者存乎志志夸者其言必诞斐然若雕缋之工而靡切于体要之实烂然若春华之鲜而罔禆于当世之务斯二者君子病之若夫忠诚之念溢于中利害之形熟于外则虽处疎贱之列际太平无事之时而其发之为言恒慨切着明而无所絺饰于汉之孝文治称极盛贾谊以洛阳少年上书陈事至欲为痛哭流涕若不可以须臾少安者彼岂好为危言激论以耸人主之听哉忠君爱国之心内结于中而诚有所不可解也进士吴甫及少时即以天下为己任平居读书无日不讨当世之务而讲求之故其所为拟奏二十篇大而非夸文而非诞切切乎如药石之必可以去疾凿凿乎如菽粟之必可以疗饥窃观当今天下治安无事殆二十余年矣
　　圣明在上百度具举所未就理者不过一二损益之端因革之故耳草茅新进之臣宜若可以无事于言者而甫及方且慷慨论列区区之诚必欲献之
　　阙廷而后巳假使居得言之地值当言之时有不引裾折槛犯顔无讳者乎则其志诚有大过乎人者而修辞之善固其余事也昔苏洵眉山一布衣所着权书衡论几防诸篇欧阳修尝奏之仁宗下诏褒徴令所在为之劝驾今
　　朝廷受言纳诲百倍于至和嘉祐之时公卿大臣贤如欧阳者比肩而立甫及又巳释褐补吏非明允之比行且有以此书进次第见之施行犁然有合于当世之故断乎其可知也不然有其言而不得达达矣而不克见诸行天下将必有任其责者于甫及又奚病哉
　　重修海盐学宫序
　　吏兹土者将以为政也为政而不得其要则虽戴星出入日不遑食而鲜克以奏理教化者为政之要也教立化行则人咸知修伦而崇让敦诗而説礼其君子文而有检矜名节而砥亷隅其小人愿而有礼争慕义而重犯法古之君子所以致美于简册者葢诚从事于此而不事乎锥刀茧丝之纷纷也盐之俗于三呉号为最朴比年以来淳风渐散凌长上扞文网者嵗且屡告此无他教不立于上化不行于下故也欲兴起教化莫若崇建学校自
　　国家定鼎二十余年之间宰吾邑者军兴旁午退食不暇槩有志焉而率皆未逮璜璧之宫日就圮废车服礼器疏陈于榛秽之区博士生徒讲肄于风雨之室诵辍而弗闻像主頽而莫整吁是可慨也我明府汤公之来以经术饰吏治亲人而好士弛法而心行下车朞月即与学谕张公谋所以庀材程功焉者撰辰修缮斥俸办具僚友输将以赴公庶民子来而趋义斯役也克举公其知为政之要者欤余不敏窃念自祖父以来由乡校以賔兴于国者于今葢三世矣其沐浴于学校之泽者不可谓不深且厚矣故不辞弇鄙而乐为之序
　　吴母胡孺人节夀序
　　忠孝节义之于人如山岳之趋髙如江河之就下如寒暑风雨之序如布帛菽粟之不可离此事之至恒而分之所当然者也顾执简之士往往表为独行以传之无穷者倘亦有世道人心之虑乎新安吴太孺人余友尔世母也年十七事天明先生二十三而寡今年六十有三矣当天明先生捐馆舎尔世犹在娠两尊人在堂内无期功彊近之亲外无应门五尺之僮孺人能事舅姑以孝育遗孤以慈持门户以俭勤睦里俗以恩恤呜呼亦贤矣哉士君子有心世道读书见千百世之上有慷慨慕义之事輙咨嗟颂述想慕其为人当吾世而庶几一遇焉虽埋芳穷僻之乡匿采蓬茅之下亦汲汲焉表章之不少置今予与尔世称昆弟驩握手结言登堂拜母其于孺人之懿行不啻习闻之而习覩之矣而不一为咏歌以介其北堂夀母之觞岂心之所安哉余窃怪世之夀孺人者每泛引守节存孤之槪以粉饰其文而其四十余年之苦心多缺畧而未及详夫以吴氏数百年诗书礼乐之泽寄之一妇人女子之身既夺其所天又投之艰大有如徇同穴之义则不能存藐孤矣而若断若絶之际又不知几经拊畜以至于今甚且流离兵燹之余拮据凋残之业室中之甘防户外之经营族闾乡党之任恤靡不是责而是备则此四十余年之中有一日非生民之至艰荼苦之极哀者乎古之所称列女或以从一为心或以立孤为志一节所至咸足以垂美来兹从未有难苦备尝尽礼合节如孺人者则孺人之宜称觞而燕喜无疑也余八龄失恃十五又丧父鲜民之痛内戚于心观孺人之所以教尔世与尔世之所以夀其亲者既为尔世庆又不禁黯然自悲巳
　　盘城游草序
　　盘城游草者先姊娈如之所为作也往日海宇承平门祚方盛先夫人之教诸姊女红纂绣之余并及文翰姊年未笄即能拈韵逮归龙孙理内教治生产操作之暇时手一编不少释赋咏之事有间矣乙丙之嵗偕龙孙之官辽西衙斋无事复修弄墨燃脂之业南还后出以示余余览而心异之以为我姊之行乗辎车拥驺从鸣琴在堂鼔瑟在室其触境发声宜多愉乐抑何音之衰以怨也既反覆寻之乃始得其意之所存当龙孙之就官也太夫人春秋髙不能渉闗塞就禄养姊虽逺在万里采兰之念心未尝一日忘今吾姊往矣而诗巻具存一篇之中必三致焉夫赋诗以观志也姊之志可以感风人而被彤管岂仅仅一二秀句流徽巾帼哉宜龙孙读之而悲悲而不忍没其志也然予窃有以为龙孙慰者子家自侍御公以风流被服兄弟姑姊妹若而人才质皆不后于人而赋命率多蹇薄玉碎于前芝焚于后伤心之事比比也姊生有倡随之乐子女之欢履境多亨委顺非夭视诸兄弟姊妹之中所得为己厚矣龙孙虽重伤其志乎空床长簟之悲固可以不作也
　　夀槐眉毛明府诗序
　　顿网八纮绾符百里气吞八九盘纡云梦之乡水击三千排宕沧溟之色俪日则三冬廻暖侔风则百卉纷披虽河阳县里竞载潘令之花蠡邱馆中勿剪李公之树以今况之曽何辽落葑菲下材泥涂贱士片言之重埒梓漆于劳薪一顾之荣加驽骀于騄耳昔王仲寳之朂丹霄张安昌之开绛帐未易方兹嘉遇迈此徽音者也序当阳月时际揆辰添日线以初长悬月弧而将满迎阶厯草犹含一叶之滋吟阁官梅先破小春之萼赓乐只之咏不羡南山称酌彼之觥何惭北海乐成三阕仙人鸣碧玉之璈颂献九如上客蹑文珠之履矧邀荣于国士敢后祝于封人敬泐微诚用宣短韵凡一百二十言其辞如左
　　悔斋制艺序
　　今之以古文诗歌知名于世者众矣求其无愧于古人而行之逺者亦往往不乏其人也独至于制艺则勦説雷同可传之文葢寡岂束于有司之令有才而不克自见欤将成败得失之故扰其中而使然欤将有其人有其文而吾未之知欤汪子舟次今之能为古文诗歌者也其所着悔斋制艺若干首藏之箱箧乆而未出近始得而卒读之理醇而防逺粹然一家之言然后知汪子邃于经学才之无所不宜如此也呜呼余固知汪子者而得其一几失其一焉则今兹读其文而亟赏之庸遂谓才之巳尽于是乎夫才之为用无穷而耳目之及有限则余之知汪子也亦仅矣
　　汪舟次经义序
　　圣人之道莫备于经士苟志于道抱遗经而诵説肄习之将以得于心措于身岂琐焉文之为哉然而生千载之下不得圣人亲炙而私淑之又不克防其遗绪讨论其指归则圣人之意终无以大白于天下后世葢文之不可巳也如是今之谈经者勦説以为髙夸词以立异外彊中枵偭于矩矱若是者须以射防决科可也非以载道也汪子舟次以文学举首入官翰林文名蔚然溢于辇下同时馆阁之士圜视措听咸以为才比出其经义百篇相示理邃而纯词闳而肆然后知汪子湛深于经学乆以志乎道者也杨子不云乎书不经非书也言不经非言也率是以往因圣人之言以求圣人之心于以几于道也何有毋徒使人谓子才人也则愈矣
　　何斋吟怀集序
　　屯部何斋先生善为诗顾不屑以诗自名每含毫得句輙藏弆箧不轻出以示人余与之定交垂二十年卒未尝知其为诗人也两年来同官于京师朝夕过从始得其箧中所藏吟怀集一巻发而诵之斐然风人之作是何防深而言简也夫唐之诗人自钱起吉中孚崔峒著名字于大厯间号为才子而今考艺文志所录仅各有诗一巻诗之传不传其不繋乎多与少也如是于先生是集奚憾乎若其体性镕裁则施愚山先生常读而亟称之曰情深法老油然余响五言恬淡尤擅长城呜呼是亦知言矣哉
　　湖广通志序【代】
　　郡国之有图志葢史官之流也古者九邱之书与坟典并重故禹别九州随山濬川任土以作贡又使益胪山海之所有疏而记之以作经而周官职方氏掌天下之图辨其人民财用九谷六畜之数周知其利害土训道之以诏地事辨地物原其生以诏地求小史外史掌邦国四方之志诵训道之以诏观事是其义也葢以天下之大土地风气异宜苟不得其寒暖燥湿之制刚柔轻重迟速之齐虽使圣人为治无能絜声教而使之一而六官之典亦终至于扞格而不可用甚哉志之不可以巳也我
　　国家总揽六合弥天纮而四维之濮鈆祝栗之区罔不率俾迩者
　　诏下郡国徴其图志以考文轨之同而楚之守臣缀辑见闻彚为湖广通志八十巻以上夫楚地跨梁洋蹑宛叶佩东吴枕輢百粤肘加庸蜀而牙互于且兰句町之乡幅员数千里南方诸州无与比大自五帝三王之世入疆索风防勿殊焉熊湘轩辕氏之所登也朱陵紫葢之墟尧舜之所以辑玉而勤后也苍梧之野禹下车泣罪处也荆汤之王业所自始也江汉之间文武之化所首被焉者也楚之为楚濡染于圣人之徳其既乆且逺也如是今又有
　　圣天子在上煦妪覆育仁渐而义摩之则其山水之雄深风俗之醇茂人文物产効灵而贡珍蔚然甲于天下固其所也説者顾谓周太史之所掌十五国之风细不遗于曹桧而楚独无风春秋衣裳之防大不列于诸侯以是为楚病疑不得与齐鲁埒岂笃论哉至于楚之有志则自古昔以来代有撰述如盛之之于荆州吴从政之于襄沔湘中山水之记武昌风俗之编皆流声艺文可资典实然未有合全楚为一者而是书博采广搜折衷至当于以参掌故而补史氏之缺遗洵非特刑法之一家地理之一类也臣以楚人备官畿近获睹是书之成因缀词简末以奉扬大同之庶几庄生所谓邱里之言云尔
　　陆舒成稿序
　　自乡以升于礼部自礼部以升于
　　天子之庭三阅嵗得百五十人与是选者殆所称能言之士也然是百五十人者操舎不同趣仕于朝内外简剧所业滋殊求夫先资之言一一相讐者十不得二三焉是何名实舛谬言行之不相符欤夫言之浅深逺近详约不必同要之于道而巳故一日言之终身复之而不厌否则外泽而中枵犹虚车然莫可行也陆子舒成弱冠登上第褎然以文章名海内其所譔述闳而深醇而肆纵横变化而不淈于圣贤之法天下能言之士众矣审若是得不谓之道矣乎今舒成方为吏有仁民爱物之责推是道也以往用之一邑一邑犹是也用之天下天下犹是也献身成信之实有大异乎朋侪万万者以其言知之也呜呼修辞六艺之末耳而艺之成也因其末可以得其本其措而及于物也若执左契然然则世之不能言者务先慎其所之而其号为能言者亦勉思所以自践巳则不之践而以不知言之名诿诸良有司也将可乎哉
　　杨自西四十夀序
　　世之以蕃祉夀考相祝颂者殆必有説焉将以美种徳之报永长国之谋非第为一人之身之计而巳也夫匹夫之子侧身励行自旦至暮孳孳为善任恤不能出里闬施予不能润千里若是而夀则深山之木石大泽之龙蛇皆乆于世其于二者何如也名公钜卿立乎庙堂之上身出而为卿景言发而为霖雨天下之人铭仁而诵义山陬海澨讴吟以颂祷者亿万而未有纪极咸愿其有松乔之年昌大之泽岂非其致之者有道而颂之者不为无据乎自西杨公以名进士为循吏擢谏垣抗直敢言为当世第一年甫四十荣跻卿贰吾所谓种徳而长国者杨公殆其人欤方公之令于粤也清赋税之科恤丁役之弊芟除烦苛务敦寛大政未期月报最为治行首及入为谏臣凡粤之蟊贼不便于民者悉条上封事次第蠲除岭徼之间沭浴爼豆十余年如一日则是公之大有造于粤也吾浙风俗浇薄胥吏掾属徃徃凭陵为奸舞文扞恣行不法一二不逞之民稍有睚眦罗织姓名投匦上言诪张为幻莫可穷诘浙西漕白二粮甲于江南号称最重迩年以来部议改折折价视民间之值恒相倍差而一切馈运秏赠之费例不入于公帑者并徴入之民不胜其困公之在谏垣也上书痛言其害刁伪之风由是少戢困箕敛者获苏息焉则是公之惠我维桑也当
　　世祖章皇帝留意钜鹿之时属玉长杨时亲较阅公上书极言其不可同列皆为之心悸而
　　章皇帝心知其忠宠遇因此加渥
　　今上御极之四年言事者欲遣大臣巡方廷臣咸知其扰莫敢论止公独斥言其不便事乃报罢他如狱赦之驳奏八议之平反弹劾之不避权贵苞苴之不入私室皆公之直声亮节表在一时着于天下者也吾观古来名公硕相功徳深而仁和溥者天必锡之以大龄覃之以纯嘏俾其荣怀邦国保又黎民葢非以夀私之也今公之忠直若此而其徳业又如彼与古史策所称不适有符合者乎由是而艾而耆而老而卿贰而台司而揆辅将以其见之于言者益施之于行于以经邦化长我王国固可操券而待无疑也烝民之诗曰刚亦不吐柔亦不茹不侮矜寡不畏强御又曰衮职有阙惟仲山甫补之公其备樊侯之徳者欤崧髙之诗曰吉甫作颂其诗孔硕其风肆好以赠申伯余其慕吉甫之志者欤诚得斯意也以为公祝则虽侈陈蕃祉夀考之辞不为无据矣是为序
　　昆山徐太夫人夀诗序
　　皇帝御极之十四载昆山徐太夫人年登周甲吴中士大夫交讙于健庵彦和立斋三先生者咸思所以夀太夫人因遍徴海内能文之士着为诗歌以介万年之觞遹闻之古之所以为夀者或以令名或以好徳或以繁祉徃徃形诸篇章垂之来禩今也不然繁称曲引诞而无实为谀而巳谓之古志也可乎遹于太夫人谊犹子也因得随诸士大夫之后旅升于堂奉觞上食则进而祝曰愿太夫人聪明圣智康强而悦怿益自好行其徳振九族润千里俾逺迩长沐仁夀之祉以靡有终穷又祝曰愿三先生益昌大其所学厝其蕴积光賛訏谟惠济宇内以答
　　天子宠渥至意以无负太夫人之慈训又祝曰愿公姓公族被太夫人之风教温仁笃厚益光大于而家以克永世于是太夫人忻然受觞未可知也若夫诩科名之盛事陈缨绂之显荣引西池笙鹤之文述南山松栢之颂则太夫人方避盈思损推挹而不居其不欲闻此也审矣既祝而退乃各献其赋诗若干首夫贱以先贵重以后轻古之志也某贱且不敏故敬述其事以为诸咏歌者先焉
　　周大将军年谱序
　　来安周公以甲第起家宦于江广咸有当官之誉当甲寅乙夘间逆臣干命岭北诸州乱者四起大者残郡县小者掠乡聚公时将兵于防倡率三军激厉忠义转鬬疾力次第削平幕府列上其状首公之多遂佩牙璋绾金印镇抚秦晋实为
　　今天子干城御侮之佐余籍全椒与来安为邻邑既已习公之名字及在史馆时时从士大夫推论武功益以公为贤惜乎其未获从公游丰功伟绩仅得诸梗概而莫之能详也今年八月始获交公之嗣君次叔先生于京师因得读公之年谱葢公年方五十有八凡门阀资履战功兵法罔不具载于谱中至详且核异日者天子修凌烟故事嘉公之功将法其形貌旌其勲伐以传示无极是谱也可以综掌故备实录余不敏尚能执管而诠次之
　　袁太夫人八十夀序
　　从来史册所载妇人女子贞专婉嫕之行多矣如张礼修桓少君李穆姜之伦皆能被服礼义卓然自异于流俗故当时称之后世述之身不越梱阈之中而令名洋溢至于今不衰当今之世内徳鲜闻求其无媿于古人者千百之中罕得一二焉葢女师之教不明于天下乆矣每一流览简册輙怃然叹之比年以来官亰师窃见士大夫之显其亲者必博徴诗歌以颂述所生之美彤管之书嵗无虚日则又悄然以思以为一操一艺之微古人必采录之以劝于后犹且代不数人人不具美而今也若是是何内徳之茂也夫闺门之行大之可以争光于竹帛其实不过酒浆丝枲之常质言之而可信无取乎辞之费也使必矜情饰貌繁引曲陈千声雷同如出一口无乃实不足而袭之以文乎殆亦夸而不可信矣东明袁太夫人同年霁轩之母也霁轩才名葢海内而徳器渊邃粹然本于儒者一时同馆之士与霁轩逰者心折而意消咸知其畴昔之日绍衣于河汭先生之教至深且厚而太夫人之秉礼蹈道不愆于素所以玉霁轩于成则鲜有知之而能言之者某与霁轩交若昆弟懽于太夫人之行事不啻习闻之而习覩之葢其专心正色执勤持乆之道实足以型当世而风来叶非直无愧于古人已也当太夫人以名家子明习诗礼之训嫔于河汭先生逮事舅姑榛栗必防潄有恒节先后间无几微憾女顺彰矣河汭先生故积学以太夫人内政理得益肆力于古蔚为儒宗其宰于夏于洪洞于夀光皆有政绩可纪太夫人实賛成之有羔羊退食之节而无北门大夫之忧隂徳成矣洎河汭先生即世太夫人以一身综内外则视张太孺人汤药唯谨分宅以处姒氏终其身又能御患捍灾恩勤鬻闵以教霁轩兄弟迄于有成壸职修而坤仪备矣且女徳之所重者三尔妇道也妻道也母道也古今所传列女类皆一行之至焉有能兼于兹者乎则以礼修少君穆姜视太夫人彼且有慙色矣呜呼是诚可颂而歌也今嘉平之月值太夫人设帨之辰霁轩方备官禁近为
　　天子文学侍从之臣懿昆欧少先生扶持里门曲承色笑出者有禄养之荣处者有白华之防人伦之盛于斯为极而霁轩之志则兢兢焉以终身弗辱为孝不务为华言相胜龊龊如世俗之所为是虽太夫人之徽音嘉则有无待于言而自见者要其谦抑冲和亦太夫人之志也昔宣文君年八十视听无阙今太夫人亦八十聪明康健殆又过之某幸居犹子之末不获就里第受业备生员百二十人之列窃有深憾是用以质言为侑爵之词夫亦言其可信者而已
　　广陵刘子【阙】选戎昱诗序
　　诗以唐人为宗固也然初盛人诗如化人之塔七寳庄严乃至无阶级可寻至大厯以后则渐有神韵可以领防谿径可以寻求清芬逸藻往往在文字之外超然独秀令人一唱三叹流连而不能自已近人未有晩唐片字輙妄欲贬格钱刘规随李杜此无异于见西子之容者不能学其天然之美而仅仅比拟于折腰龋齿之间见者有不以为鬼物几希矣戎昱诗在中唐亦矫矫拔俗好去春风之句见知于上官汉家青史之什叹赏于明主他如桂州腊夜云梦秋望题招提寺韦氏庄诸篇靡不深情逺致清绮芊眠方驾随州平睨补阙广陵刘子博雅之士也将彚刻中唐诸家因先以此集行世予谓今人尚志于声韵之学不必穷深极髙即以此集手披口哦朝夕肆其力而不厌于以升堂入室吾知其必有合也若必以为中唐也者而卑之不道则事殊于刻鹄情等于效颦非予之所能知也已
　　髙立夫悼亡诗序
　　尝读潘令悼亡诗长簟空牀枯荄落叶之句未尝不恻然伤之至其终篇寄愧于东门豁哀于防叟又未尝不叹其以礼止情节而不过庶几其得乎风雅之遗意也荀奉倩东京名士至取冷中庭以身为殉卒为千古盛徳之累自荀以下又奚讥焉髙子立夫天才濬发思若涌泉凡所结撰多言情之作所赋后招魂及悼亡诸诗声繁调促凄然似秋余尝一再诵之輙不觉其感人之至此极也然由其词以寻其大防之所存则哀而不至于伤怨而不及于乱纒绵曲折而卒要于正庶几其近乎古者且得由是以想见其平时有静好之乐而无燕僻之私有和敬之美而无滛放之失抑又可知也骚之源始于屈原后人祖之凡声之哀厉而噍杀者咸系之乎楚然往往谲诡慌惚求其有合乎古者吾未之多见也立夫诸作虽楚声乎君子葢谓其有古志矣
　　旷庵词序
　　歴观古今诸词其以景语胜者必芊绵而温丽者也其以情语胜者必淫艶而佻巧者也情景合则婉约而不失之淫情景离则儇浅而或流于荡如温韦二李少游美成诸家率皆以秾至之景冩哀怨之情称美一时流声千载黄九栁七一渉儇薄犹未免于淳朴变浇风之讥他尚何论哉旷庵与仆交十年矣晦明风雨踪迹虽疎而穷愁略似仆自难后郁伊无聊时浮沈于八十四调之中淫思绮语不免为秀禅师所诃遣旷庵年来濩落不偶亦复有香草美人之感其所作长短调及和潄玉词若有所寄托而云然者仆览而心善之以为妍雅绵丽颇与晩唐北宋诸家风致相似梦窗后村白石以下雕缋过之终无以尚其天然之美也或谓语渉言情不嫌刻画审尔则色飞魂艶之句将不得擅美于词塲耶不知填词之道以雅正为宗不以冶淫为诲譬犹声之有雅正色之有尹邢雅俗顿殊天人自别政非徒于闺襜巾帼之余一味儇俏无赖遂窃窃光草阑苓之目也昔扬子云尝有言矣曰诗人之赋丽以则仆于旷庵之词亦云
　　红豆词序
　　诗之有和韵非古也古者歌必有和所以继声也箨兮之诗倡予和汝郢中之曲和者数千人是也至取一韵相仍往复十数长庆松陵实为之滥觞焉然属和愈工而诗格愈降矣于词亦然北宋以前作者林立而未有次韵苏黄两公间一为之犹不免小作狡狯稼轩后村乃始逞竒鬬博短篇长阕靡所不有虽其才气使然非词之正也赵子澄江早负才名诗歌下笔妙天下新着红豆词一巻率取古人佳咏依韵和之此犹絶尘之骑不走长楸大堤而驰骤于巉嵓深岨意若欲以俊自见者然其逸思风生妙意天属片言只字与古人争长于毫发之间固其胜塲也假使辛刘复起与澄江擘笺分赋刻烛聫题正未知颔下骊珠定属谁手又使澄江巧心刱获不为和韵所拘吐珠玉于行间标风云于字里不知惊心动魄更当若何也仆年来幽忧道学柔情顿尽于金荃兰畹诸制味如嚼蜡世之顽钝未有如仆者也纵使取红豆一编欢喜讃叹等诸舞草按歌游鱼听乐耳乌足增长红牙声价哉
　　送王贻上赴官广陵序
　　夫三呉巨丽云稠昆轴之前六代繁华绮合江都之内梅舒东阁如待何郎梦入青楼疑逢小杜莫不人称仙吏地美神臯而运防既殊风流顿改平山宛在曾无揽胜之晨吴榜纷来不尽观涛之客鹤籥旦开则趋陪于公府星槎夕泊则踯躅于车傍余子固所甘心我辈能无短气王子贻上夙躭雅尚殊少宦情筮仕此方知非素志顾俗人不察以逆耳絮陈以为煮海采山擅沃饶之号蕙心纨质标藻缛之名此犹援雉以解独居之苦操呉吟以慰懐土之情讵足释彼烦寃适以增其辗仄者也然而南驰涨海相望孤烽北走青齐居然四奥安知非假此盘根供兹游刄加以心操不染则酌水皆清道本中孚则潜鳞可格昔人往辙信有明徴况贻上之天性黙成无劳縁饰者乎仆濩落风尘栖迟羁旅才不逮王交深知予倘以乐郊为颂则是燕雀之贺连云即以孔道为忧亦似桃人之訾土偶聊慰藉于生平益自伤其卑贱一尊祖道并系以诗
　　房公名宦录序
　　三原房公于明崇祯间以进士髙第知安邱县亷静不苛能以徳化其民在职四年政为三齐表公既没其遗爱在人乆益见思于是安邱之民蒲伏奔走守官廷为请祀公于学宫而辑其治状为房公名宦录所以答前劳劝来美也窃尝稽之往牒凡吏于一方有益于民者所在輙为之立祠嵗时致醊桐之乡安阳之亭皆是也沿及后世则浸假而遂失其真由是有囘绚之失有湮没之虞名实交丧比比则然今公之去安邱四十余年于兹矣其继公之后来宰是邑者葢不知其凡几而邑之父老暨其子弟无论公与不公咸惟公之思夫其为时也乆则评议必公乆而不能忘则功徳之及于人必深且厚与夫世之窃窃爼豆间者诚大不侔也公既以治最徙官兵部主事里居之日值李自成防秦抗志不屈絶食而死大节炳然不专以吏治显览是录庶有以得其槩焉










　　松桂堂全集巻三十七
　　钦定四库全书
　　松桂堂全集巻三十八
　　吏部侍郎彭孙遹撰
　　延露词一
　　小令
　　十六字令
　　听蛩
　　虫切切哀吟不肯休愁人处多在五更头
　　南歌子
　　扬州
　　青雀芙蓉舫红防杨栁桥听彻玉人箫一场花月梦可怜宵
　　荷叶杯
　　问病
　　花落木樨庭院重见骨细不胜衣支离憔悴总因伊知麽知知麽知
　　曲廊
　　今夜霜风凄阵阵行到曲廊边暗中扶遍小栏干寒麽寒寒麽寒
　　捣练子
　　送春
　　啼鸟歇小庭空几阵亷纤几阵风独倚危防闲极目子城一带绿隂中
　　望江南
　　即事
　　山郭静春色正纷披杨栁风柔吹絮粉海棠雨腻湿胭脂憔悴惜芳时
　　山郭静楼阁迥连云歌管邀回桃叶楫舞茵催试石榴裙可惜日将曛
　　山郭静亭榭最清幽琪树花残犹旖旎灵和栁悴亦风流往事忆成愁
　　南乡子
　　采桑
　　花草暄妍江南三月浴蚕天陌上罗敷纷采摘提笼立柔桑影里迟迟日
　　忆王孙
　　寒食
　　梨云婀娜栁云斜闲倚髙楼数乱鸦惆怅王孙天一涯不归家风雨年年落花
　　如梦令
　　惜别
　　昨夜桂堂深处风剪灯花如絮玉漏一声残苦死催教人去无语无语泪眼频偷觑
　　春昼
　　玉础朝来生润满地落红成阵微步下香堦泥涴双鸳小印春尽春尽吹到荼防花信
　　长相思
　　闺恨
　　约归期盼归期毕竟归来是几时赚人书疏儿　长相思短相思尽日相思君未知恹恹痩不支
　　目成
　　启围屏下重旌解意银缸故不明今宵好目成　夜香清坠钗横灯下频频相唤声教人待怎生
　　河满子
　　逰仙
　　献罢金蔬玉菜吹残凤竹龙琴好趂天风寻旧侣逍遥碧峤青岑归自安期海上懐中一寸仙椹【秦皇遣徐福入海求一寸椹】
　　寄语
　　忙里弹棋击矟闲时酌酒鸣筝竒服居然人不识髙冠短后长缨寄语里中儿子何妨谓我狂生
　　生查子
　　旅夜
　　薄醉不成乡转觉春寒重枕席有谁同夜夜和愁共梦好恰如真事徃翻如梦起立悄无言残月生西弄
　　去岁
　　去嵗寄寒衣细熨襟前皱春服又重缝何日归来青鸟去传言只説人依旧腰带沈郎寛禁得添消痩
　　昨夜
　　昨夜梦无凭强起窥妆镜锦字授行人残麝光犹凝此去见檀郎情事应详省生怕不思侬但説恹恹病
　　病起
　　小础绿隂粘片榻黄梅涴迸水簟文流人借青苔卧乡字几时来旅病才轻可徃事莫思量想着如何过
　　醉公子
　　讯使
　　前月行人去屈指来何暮叩户料应来乡音传尺素尺素几行余不见故人书难道不相忆沈吟双鲤鱼
　　防绛唇
　　送春日与袁重其花下小饮
　　草暖莺飞行人多上全吴馆月洲亭畔重把春衣换新绿南园已觉参差遍花如霰君今不醉负却提壶劝
　　浣溪沙
　　病况
　　却月横云悄未舒看花踏草兴全疎屏山寂寞夜如何烛炧香焦犹未寝几回偷看寄来书感他珍惜怕他
　　虚
　　春逰
　　花栁暄萋不自堪柔莺歴歴燕喃喃断肠春色在江南麦陇摧风轻委浪苹波蹙雨浄拖蓝旗亭归去酒防
　　酣
　　客中小寒食作
　　客里佳辰只自怜白榆初改汉宫烟覆堤栁色正三眠芳树乍闻花气息小楼几见月团圎教人无奈暮春
　　天
　　踏青
　　翠浪生纹涨曲池春深闺阁弄妆迟弓鞋罗袜踏青时鸦髩轻分金缕缕燕钗低飐玉差差杏花香雨细如
　　丝
　　一幅帆飞十里流白苹芳渚放轻舟洞天何处最深幽红杏枝头寒食雨碧桃花外夕阳楼千条弱栁绾春
　　愁
　　艳情
　　睡鸭凄清夜未眠银荷低炤象牀边七襄锦被八蠺绵臯厌细拖纨簟上诺龙私贮绣襟前玉郎长得玉人
　　怜【臯厌见水经注】
　　闺思
　　蝉翼裁成称体衣妍和风日燕交飞逺山黛一行低雨滴樱桃随泪落心缄荳蔲怯人知残莺新絮断肠
　　时
　　美人春睡
　　妆阁深深锁碧苔春眠娇倚避风台海棠着雨未全开金蝶暗寛文绮带玉钩微卸锦綦鞋檀郎莫自防人
　　来
　　銮江舟中集刘随州句寄孙无言
　　古木寒蝉满四邻萧条环堵絶风尘何年家住此江濵汉水楚云千万里不堪秋草更愁人临岐南望一沾
　　巾
　　初夏
　　小阁氷帘轴画义水沉烟重晕轻纱鹊罏分火泼新茶绿竹传将欢子粉红蕉怜杀美人花一池春雨閙鸣
　　蛙
　　伊川令
　　为阮亭题余氏女子绣洛神图
　　采珠拾翠纷来徃罗袜轻盈様何处通辞波上肠断东阿才子一赋千秋悲怆鍼神原是魏宫人重拈出洛灵小像
　　卜算子
　　赋艳
　　又报玉梅开笑泥青娥饮去嵗留心直到今醉里如何禁　身作合欢牀臂作逰仙枕打起黄莺不放啼一晌留郎寝
　　夏至日
　　才过困人天又把黄梅做试卷疎帘一倚栏小雨吹红醋　草草百年身悔杀从前错来日还如去日长没个安排处
　　有懐
　　簟影滑生云莲袜清过水好月防风入夜分记起当初事　钿盒怅空存愁病看如此仔细从前暗忖量值个相思死
　　丑奴儿令
　　雨读悔庵吊琵琶乐府
　　从头细数伤心事幽怨琵琶哀拍胡笳一代红顔万里沙　沉吟掩巻愁无限风閙牕纱雨滴檐牙蛱蝶多情苦殉花
　　临别
　　画桡约在春初发暗数流光羞整新妆不到临时已断肠　绣帏今夜人清悄雨滴空堂花落空缸数尽更儿嬾上牀
　　减字木兰花
　　重过鸳水客楼
　　鸳央湖畔曾醉娇歌听翠管湖雨湖烟不见于今又几年　重来颿影兰叶苹花秋色浄题句空留行里尘生水面楼
　　菩萨蛮
　　京口遣信南归因题书尾
　　绣衾孤拥春寒峭窗前小玉迎人笑报道逺人囘郎君有信来　循环都读遍腹内车轮转何日却归家恹恹痩损花
　　中秋月落催兰棹清明寒食逡巡到青鸟纵传书不归仍是虚　旧欢真似梦毕竟功名重含泪待归期从头细问伊
　　去年除夕兰缸下熏香被酒更深罢鸣指又嘉平迢遥蓟北行　门庭清似水泪滴鸳鸯被夜夜捧心眠何人着意怜
　　断红小頬芙蓉浅檀痕新渍香襟暖雁字下平芜还胜雁也无　情知归未得不是轻抛掷寄语好加餐春来风雨寒
　　除夕阮亭广陵署中守嵗
　　节序惊心残腊尽同云襞雨寒犹小暖逼炉烟江春入旧年　芳柑传绮席好事过除夕香雪动园梅春回人未回
　　闺情
　　画檠朱烬花如雨当牕手弄春莺语半面最宜人屏山一线痕　十重缃绮被赤翡交青翠生小怯孤眠郎衣手自牵
　　春愁
　　平芜南浦萋萋碧殷勤别泪红巾湿花信半摧残髙楼箫管闲　金猊空自爇不解鸳鸯结何物似相思相思无尽时
　　梦起
　　秦篝小炷销宫饼绣衾一叠文鸳冷侬已不成眠知伊更可怜　晨光生牖里晓幙长孤起春梦太分眀关人半日情
　　春寒
　　夜寒酒薄眠初觉一钩残月悬楼角小篆冷香筒香煤半粟红　垂帘还渉想髣髴金钗响数尽短长更东方不肯明
　　暮秋闺思
　　层波不转眉山蹙有人倚遍防干曲云洗碧天空残阳雁背红　寒林烟防防不见归帆影望断又今朝离魂脉脉销
　　楼眺
　　一抹烟鬟青不了遥天几防寒鸦小落日挂帘钩卷帘人倚楼　云帆何处度目尽江南路窈窕月华生断肠今夜明
　　题青溪遗事画册和阮亭韵【乍遇】
　　南园粉絮漫天起玉防干外花隂里初试薄罗衣金蝉颤欲飞　无端郎蓦见刬袜轻风扇惊起宿鸳鸯裙拖绣一双
　　又【夜饮】
　　春檠双吐绯罗烛文犀酒泛葡萄绿袅袅洞箫声牙娘按字清　投琼聊作戏莫赚萧郎醉今夜好秋光月明衾枕凉
　　又【私语】
　　棠梨落尽花如雪双双照影昏黄月黛秀聨娟云鬟亚玉肩　凭防罗袜倦坐损春衫茜小语怯听闻娇波横觑人
　　又【围棋】
　　湘兰九畹垂垂吐雕笼巧唤红鹦鹉长日试敲碁娇慵落子迟　侬家夸好手赌胜朱樱口却敛细蛾儿含羞欲悔时
　　又【迷藏】
　　海棠开遍清和近轻蝉低掠双文鬓玉体借花藏花深珠露凉　青衣能暗逻莫使窥人躱人影堕髙枝玲珑月一丝
　　又【弹琴】
　　梧桐深院鸣秋叶狄香小炷氤氲爇玉指弄哀弹琴心云水寒　园丝珠作串字字含清怨清怨寄三湘眉峰九曲长
　　又【窃听】
　　朱丝宛转垂银蒜今宵底事抛针线怪杀太风流频频撼玉钩　千般轻薄个可也羞灯火渐觉麝兰微画屏人欲迷
　　又【读书】
　　小牕鲜碧凝修竹窗前试展珠函读日永静无人风来散帙频　新妆娇半面莫使悲团扇纎月挂檐头牙籖索罢休
　　又【潜窥】
　　元霜捣罢明于雪褰帷人似婵娟月何必怨羁雌有人帘外窥　娇羞生不惯惊避檀郎看香汗玉肤潮无声落凤翘
　　又【叶子】
　　竹牕昼永清无事南朝旧谱翻新思竒正巧能兼犀筹手自拈　郎休嗔叶子叶叶郎相似尽日掌中擎欢情一纸轻
　　又【情外】
　　花梢荳蔲含春色风狂雨骤相狼籍懊恼锦屏空胭脂满地红　诸姨偷觑看调笑多轻薄一曲后庭花前身张丽华
　　又【秘戏】
　　枕函腻脸明双玉纤蛾接黛攅新绿欢泪粉香垂为郎忍片时　金铺横屈戌皓腕频频觑觑向蜡镫中臂妆深浅红
　　巫山一段云
　　雨牕与程村夜语
　　嵗月闲中老容华暗里消清槐好为系征舠浓绿染长桥　听雨僧庐静寻诗竹院遥烛花落尽又频挑不寝费兰膏
　　南谯道上
　　暮火投山郭朝寒过驲桥江云一色秣陵潮抹断蒋山腰　秋色低鸿雁清霜急皂雕汀芦沙苇冷萧萧风雨入南谯
　　为侯大年赋催籹
　　侯第珠为帐金闺钿作车水沉香炷博山炉今夜极欢娱　顾影双龙镜更衣百寳画眉深浅入时无笑指月生初
　　栁含烟
　　本意
　　水驿下戍楼前寒食清明过也淡烟疎雨落花天恨绵绵　风起灞桥如雪短叶长条堪折一春只觉别离多奈愁何
　　谒金门
　　春梦
　　春愁积一片角声清急天上佳期无信息行云何处覔静掩流苏帐额还似见伊顔色梦破五更风瑟瑟纸
　　牕凉月白
　　好事近
　　落叶
　　一叶为谁飘染就十分秋色欲借江郎青管赋闺中新什　小鬟石畔掬清泉捧砚洗残墨好向断红纹里认玉人书迹
　　金蕉叶
　　新月
　　新蟾恰恰转花梢照人半霎谁将明镜弹破纤纎小指甲　又似人儿痩怯染轻云犀梳倒插朝来铅粉洗浄蛾黄露一搯
　　清平乐
　　吴中柬寄百旃
　　少年情绪分付东流去水上浮沤花上露一霎蜉蝣旦暮　故人休问弹冠心随云水同寒覔得新来活计笔牀茶灶蒲团
　　忆秦娥
　　黄蔷薇
　　清明近好风初占蔷薇信蔷薇信脂轻粉薄天然檀晕夜来已觉春寒困晓妆约畧黄儿褪黄儿褪幽香一
　　滴露珠新揾
　　忆少年
　　忆逺
　　闲来极目朦胧不辨江天云树懐中数行泪向何人弹与　日日潮回乌角渡赶不上萧郎行处仙裙且休系仗东风吹去
　　更漏子
　　五日
　　展罗衣寛寳缬团就一窝香雪珠箔下画屏中重施绣抹胸　梅雨溅荷风扇钗上翠符频颤多少事费沉吟日长倦不禁【毛熙震词绣罗红嫩抺酥胸】
　　午饮
　　额妆轻眉影细髪际莹莹光腻收寳镜炷沉烟低头急绣纒　菖蒲碧榴房赤午酒中人无力罗薄晩风凉幽兰被体香
　　荆州亭
　　晩眺
　　小阁愁来独倚四合彤云垂地若要不思乡夜夜除非沉醉　酒后寒生半臂着处牵萦人意珍重旧罗巾曽揾美人香泪
　　甘草子
　　今夕
　　春恨耽过年时今夕消除尽花月也羞眀两两生娇晕阶下绿茵青穏合眼处兰缣初褪一齧文犀为伊忍
　　狂杀人风韵
　　阮郎归
　　旅思
　　院门花影锁重重行云天外峯梦魂吹去杳无踪此时愁杀侬　风剪剪月胧胧春霜压被浓万千心事霎时中狸儿撼晓钟
　　春晓
　　灵扉谁为卷仙旌霞光透月几回欲去又消停朝寒不自胜　明镜启晓篝轻宫香分外清依微花气满云屏春禽无数声
　　归思
　　玉河官酒送行时轻黄遍栁丝仙桥认取再来期花骢骄欲飞　人事换岁华非江云望眼迷年年风雪满征衣思归又怕归
　　眉峰碧
　　春闺
　　漫把重帘约已觉朝寒畧春色原来一夜深看桃李参差发　红泪垂银蜡烟缕青于发午幙人声悄不闻隔花细雨流莺滑
　　眼儿媚
　　秋思
　　空阶夜雨滴心头凉雁过西楼一行秋色十分归思万防离愁　自被浮名羁绊后长似断蓬流凄凄双杵朦朦残月渺渺孤舟
　　锦堂春
　　柬既庭
　　涂辙正妨我辈溪山合老狂夫为报故人休复尔钟鼔骇爰居　心已絮泥灰木身月媵花奴须知富贵非吾愿遮莫执金吾
　　桃源忆故人
　　社日
　　平臯翠縠浓于染一幅晴芜青蒨旧社酒徒零乱添得红襟燕　枌榆往事还重见窃炙归来春宴人在樱桃庭院今夜停针线
　　摊破浣溪沙
　　读髙季迪缶鸣集
　　何处登临忆侍郎无边草树路微茫依旧青邱湖下水接东江　旧宅已随烟里没遗编曽向箧中藏叹息当时同辈少压徐杨
　　武陵春
　　和潄玉词同阮亭作
　　栁軃莺娇蜂蝶閙春色满枝头暮雨朝云不肯休遮莫太风流　花满湘江波正绿莫上木兰舟若向湘江共舟又添得一般愁【末句多一字照原本】
　　将逰吴门先寄家兄云客
　　三月韶光应已暮花事委行尘画帆拟泛石湖濵修禊及佳辰　寄语流杯亭下客沽酒莫辞贫风吹船玉皱红鳞一呕木兰春
　　太常春
　　留别
　　脆红娇白媵残春香梦细于尘画阁又斜曛空羡杀乌龙锦茵　无边风浪无凭书札从此隔重闉一掬小江津浣不去相思泪痕
　　栁梢青
　　感事
　　何事沉吟小牕斜日立遍春隂翠防天寒青衫人老一様伤心　十年旧事重寻回首处山髙水深两防眉峯半分腰带憔悴而今
　　月中行
　　别意
　　越丝新襞小裙腰翠带逐风飘水葱仙席索春饶脉脉暗肌销　银筝玉管无心弄人静后几防清谯相怜端的只今宵不睡也难消
　　满宫花
　　南园
　　试青鞋褰翠防春色南园堆绣白头犹説广陵王能使行人回首　锦衣城今在否见説当时宫囿陌上谁歌缓缓归只有花开如旧【南园在姑苏子城西南广陵王钱元璙帅吴时所剏衣锦城在临安吴越王素所居营也】





　　松桂堂全集巻三十八
　　钦定四库全书
　　松桂堂全集巻三十九
　　吏部侍郎彭孙遹撰
　　延露词二
　　小令
　　少年逰
　　席上有赠
　　花底新声尊前旧侣一醉尽生平司马无家文鸯未嫁嬴得是虚名　当时顾曲朱楼上烟月十年更老我青误人红粉相对不胜情
　　思越人
　　题余氏女子绣西子浣纱图同程村阮亭作
　　擘仙丝写美矉依然南国娉婷石畔浣纱今在否溪流犹为人清　兴亡吴越眉颦上鸱夷枉铸遗像日暮百花洲下路歩余响
　　醉花隂
　　和潄玉词同阮亭作
　　花影枝枝摇午昼桂炷销狮兽愁病怯登髙几阵西风吹得罗裳透　阑干星月三更后玉露沾香防心事寄谁行约畧腰身转觉秋来痩
　　怨王孙
　　春暮和李易安同阮亭
　　春隂晼晩蔷薇庭院谢女楼空秦娥梦断倩栁色把情传结纒绵　当初小喜将人惹还抛舍煞是无赖也别来又过寒食几树横斜断肠花【古诗小喜多唐突相怜能几时】
　　又
　　银箭声悄金屏思恼香梦和云流莺弄晓一树树海棠红不禁风　风狂雨骤伤心处花落去秾艳空辜负登楼一望天际目尽南云镇思君
　　双调望江南
　　初见
　　初见处记得在东臯曽与酒人司白堕便从仙籍识青腰顔色为谁娇　行酒罢灭烛更相邀并体花间刚恰好凌波一捻已魂销何况是今宵
　　浪淘沙
　　戏赠闺人
　　生计漫匆匆卖赋临卭黄金先为贳新丰伊唱吴趋侬起舞激楚回风　此处不留侬甚处留侬小朱慵粉若为容一事与卿权领取酒诰花封
　　代答
　　晓起弄籹慵笑指吴侬白衣夫壻白头侬今日海棠花下饮端与谁同　云雨楚天重谁系郎踪任伊梦遍十三峯解识近来勤入道懒向花丛
　　懐归
　　漏永夜如年拨尽罏烟乍晴又雨晩秋天切切暗虫牕外语欲断还连　寒色透重绵若个周旋自家将息自家怜何日归来相诉也月下星前
　　客牕夜雨
　　寒雨太连绵一抹江天广陵钟断夜无眠何事秋声吹不了长打窗前　酒后转凄然着处堪怜故乡只在睡乡边好嘱梦儿归去也片刻团圞
　　杏花天
　　美人题红叶
　　安排秀句描秋思正沉吟湘毫欲试风前红叶轻于纸薄命生憎似此　堪惆怅美人独自碧云杳佳期未至有情尽觧相思死消得银钩几字
　　摘红英
　　客中闻卖花声
　　东风吹芳信卖花声隔墙头粉耽人恨教人困赊得春光为谁髩　青儿嫩红儿褪梦回蝴蝶难重认情儿闷心儿忖别来几日玫瑰开尽
　　红窗睡
　　舟泊庐山下寄吴尔世
　　薄暮江濵暁竹寻烟见水面渔灯三两香罏五老青防上正峯峯相向　犹记此中君独徃料此后云岩松瀑依依梦想因风传语道庐山无恙
　　河传
　　和温飞卿
　　愁绪如许对清宵砌竹风敲萧萧一声两声魂欲销无聊冬缸凝玉膏　却抱云和传素怨芳信晩肠并危弦断夜乌啼竹叶飞凄其小窗月又西
　　鹧鸪天
　　戏题闺人团扇
　　兰吹和烟细不闻红防梦冷浸香云大垂手处千金意小比肩时两玉人　珠有晕璧无痕怎生消得许多春愿将巫女峯头水形影团来并一身
　　偶赠
　　上社桥头鬬防千黄鹂巷口按歌年当筵录酒从无误隔坐抛钩絶可怜　良宴防好因缘玉儿顔色雪儿弦别来多少伤心句写付吴中水碧笺
　　咏美人眉
　　麝月才分一寸弯长颦短晕浅深间疗饥自有飡来色消渴因看逺际山　螺子细栁丝寒两峯天外碧相攒翠蛾一滴能传语窨住春愁不放还
　　咏美人指甲
　　知向窗中弄彩毫墨痕隠隐沁红么手挥玉柱频教剪指拨沉烟旋欲焦　风力折嫩兰苕夜来轻蘸碧云醪芳心要使檀奴觉一掐春肌晕未消
　　玉楼春
　　五日饮虎邱山下题壁
　　越衣当暑清风至芒鞋偶过云嵓寺虎邱山下故人家能倒金樽留我醉　醉后难平多少事仰天欲问天何意偏使鸡鸣狗盗生却令赋客骚人死
　　赠河内贾云谷
　　三河自昔繁华地君最风流堪自喜莫向天涯作旅愁人生大约如萍寄　曲江当日曽连辔盛年畧与荀郎似今朝试向镜中看不觉已年三十四【白乐天诗不觉明镜中忽年三十四】
　　三月晦日归舟
　　淡烟斜日长亭暮难得韶光容易度江南无限断肠花枝上东风枝下雨　萋萋芳草伤心路一片云帆天外渡人从春色去边来舟向梦魂来处去
　　步蟾宫
　　书姬人素领巾
　　一香雪团金钏卸仙铢轻盈如剪分明只是洛川人送微波灵绡乍卷　人间天上谁曽见生受了玉柔花软情知薄福为伊消不做黒头王掾
　　雨中花
　　解嘲
　　麯生已拜尚书尹毛生又摄中书品橘叟千头竹君千户尽领通侯印　羽客乘轩花锡衮先生岂合长栖遁官栁排衙官蛙叠鼔官补南柯郡【罗虬有花九锡】
　　夜行船
　　花底私语
　　半軃鸳绡轻蘸碧软春纎湘纨无力圎靥初分横波欲泻心事有谁知得　解意芳姿偏作剧故意儿弄人羞涩笑指莲花向侬偷问可似粉郎顔色
　　虞美人
　　咏虞美人花
　　香魂帐底随烟冷判与春风领柔枝留得可怜名一捻红衣犹似儛人轻　娇歌小按伤心拍楚楚绡裳湿玉环飞燕已成尘不道虞兮原是此花身
　　偶赋
　　小楼昨夜霜华凝膏薄兰心冷红烟几缕暗香浓可惜一塲欢防太匆匆　今朝行到纱牕下刚值梳头罢回眸一笑转嫣然恰似三生石畔旧因缘
　　闺情
　　连枝兰烛荧荧影帘外秋风冷神丝绣褥郁金香不觉犀梳低堕枕函傍　纎纤玉指如萌削数遍阳台约脂殷粉弱最伤情偏是行云梦好易为醒
　　灯下
　　绕廊试覔芳踪去数防苹花雨九微灯下见渠侬恰是巫山神女梦中逢　月棱隐约唇朱小簇蝶湘裙袅玉箫吹彻兽烟温记得横波不转暗窥人
　　登太白酒楼和董苍水韵
　　青苍齐鲁垂垂小十二山河绕衔杯笑杀世人忙不道次公当日醒而狂　骑鲸客去烟波暝碧落无音信振衣一上谪仙楼遥望长安不见使人愁
　　南乡子【第三体】
　　采兰
　　微雨过池塘玉骨才胜翠莞凉乍起犹然闲徙倚纱牕一叶红蕖坠笔牀　楚畹媚幽芳小摘兰丛助晓妆半晌沉吟缘底事思量有个人儿竟体香
　　鹊桥仙
　　清眀
　　烟芜泻浪晴川铺练一阵风来吹皱韶光百五禁烟时又过了几番花　夭桃染晕垂杨拖线万防春光泄漏口噙红豆寄多情为谁把相思尝透【红豆名相思子】
　　踏莎行
　　悼兄女
　　四韵拈成六书摹遍小窗夜夜温文选绣牀竟日不闻声间来学弄湘妃管　白璧难坚彩云易断此生何处重相见銮江一纸断肠书泪痕遥洒登髙宴
　　春暮
　　莺掷金梭栁抛翠缕盈盈娇眼慵难举落花一夜嫁东风无情蜂蝶轻相许　尺五楼台秋千笑语青鞵湿透胭脂雨流波千里送春归棠梨开尽愁无主
　　题美人画扇
　　防防凌波些些眉妩玉莲花下私行去花光脸色不分眀红酥欲凝娇无语　醉玉如烟汗妆如雨风流体态还如许罗衣恰好半身长依稀已到销魂处
　　将逰岭南却寄
　　荔子香寒珠官色冷绿溪雨暗桄榔影枉将泪眼望南云梦魂不渡梅花岭　翠羽双飞素馨千顷此方仍是繁华境仙梅开日是来时一枝归把相思赠
　　虞美人【第二体】
　　锡山舟中独酌
　　玉巵如雪溶溶白巵酒还同色水云影里叩船舷无情月也解相怜为人圎　垆头肯典鹴裘否归取文君酒碧桃花下醉摩娑秦筝赵瑟倚声歌乐谁多
　　小重山
　　扶病
　　迟日园亭禊事收那时扶病送上兰舟千丝万绪在心头方寸地着得许多愁　风雨几曽休怪来人意冷似新秋晩天莫倚最髙楼楼下水一曲断肠流
　　中调
　　临江仙
　　遣信
　　青琐余烟犹在握几年香冷巾防此生为客几时休殷勤江上鲤清泪湿书邮　欲向镜中扶栁髩髩丝知为谁秋春隂漠漠锁层楼斜阳如弱水只管向西流
　　听雨
　　倚枕清宵愁不寐纸乱扑春虫尖寒偏易掠轻容空堂羣响寂人在雨声中　五夜莲筹频下尽料应花睡方浓可怜零落绮香丛蜀魂凄欲断相对泣残红
　　姑苏怀古
　　千载霸图销歇也西风废苑长洲吴东门外一江秋賸将亡国恨不尽古今流　台上鹧鸪台下鹿兴亡转盼都休烟波空羡五湖逰青山和绿水迁换几渔舟
　　闻声
　　亸防无言檀注小窓前曽见微行隔牕闻唤侍儿名风飘莺语脆故是向人声　两字轻绡和小玉千娇百媚横生吹来气作楚兰馨今生有分麽消受一声卿
　　唐多令
　　人日雪中立春
　　玉砌烂仙葩朱栱渲紫霞小梅几防逗檐牙防胜银旛齐插鬓没多个一些些　绣帖熨牕纱窗中金缕花东风力软半夭斜吹起一庭香雪舞春先到谢娘家
　　蝶恋花
　　寒夜闺情
　　珠漏频催冬夜永寒月窥人人在清虚境十二屏山湘水浄香防枕畔红氷凝　紫茸风约定半晌无声似睡依然醒壁上余灯金烬冷帐纹细袅沉烟影【紫茸帐名】
　　云间别苍水
　　黄鸟间关啼不住断送残春阵阵桐花雨几日西牕深夜语微吟每到销魂处　圆泖潮生西日暮三老长年抵死催人去执手髙楼轻别取锦牋空赠相思句
　　又叠前韵
　　世事关心难得住北渚停桡一夜孤蓬雨不见美人谁与语空江月落潮平处　黯黯碧云天薄暮酒冷香残无计驱愁去他日重来还看取玉鳬新制惊人句【玉鳬苍水诗集名】
　　一剪梅
　　答贻上饷酒
　　路近槐安且薄逰朱邸封侯防仗鸣驺南柯五马最风流莫问隋楼只问秦楼　三十无官欲白头天上消愁地下埋忧半生知已两人休从事青州司理扬州
　　和潄玉词同阮亭作
　　万叠青山一抹秋天半归云天外归舟何时玉席手重携同拂香巾同上朱楼　南浦寒潮带雨流只送人行不管人愁吴天极目路逶迤海涌峰头薛淀湖头【古诗香巾拂玉席共郎登楼寝虎邱山一名海涌峯】
　　摊破丑奴儿
　　闺怨
　　秦楼谁管三生约花下行春月下行云鸾镜从生蛛尘也啰难道是一心人　为伊禁得多烦恼收拾罗裙打叠罗巾一捻香酥满泪痕也啰难道是不思君
　　定风波
　　晩坐
　　风堕凉萤夜色微玉池莲叶碧痕齐行到曲廊将尽际难避意钱人在小窗西　似水天阶闲坐遍试看三星犹自为人低一种御香通气处何许暗中不道换罗衣【意钱即摊钱也见梁冀传】
　　渔家傲
　　梁谿道中
　　逺树生烟漠漠起九龙峯色青于髻素字谁传江上鲤归也未山川一片悲秋气　三尺蒲帆风力细侬家逺在吴江尾一种相思千様味心儿里秋荼只觉甘如荠
　　春夜
　　窈窕红云明画阁綉帘不动金铃索欲雨春檠花自落东风恶峭寒今夕谁先觉　忽忆前欢还似昨无言倚遍眀霞幄新燕轻盈垂栁弱人如削霜夜捣长生药
　　写恨
　　春雨春风褰翠箔杨花也似人轻薄鱼子花牋山海约当初错当初错画鸳鸯诺　十幅红裙金缕雀近缘修道浑闲却手把琅函书一握从今莫从今莫更思量着
　　苏幕遮
　　娄江寄家信作
　　栁花风榆荚雨检防春光去也何匆遽红泪飘零千万树乱莺啼到无声处　旅顔残归计误日日寻思临别叮咛语欲倩文鳞传尺素娄水无情不肯西流去【第六句少二字】
　　醉春风
　　私调
　　半妥偏荷髻小立朱扉里妙龄取次问伊行几几几绿似珠鲜碧同玉艳一般年纪　香臂红妆腻秀黛青烟细不知曽否破无未未未今夜罗帏月明人静怕难回避
　　私防
　　蓦地相逢乍三五团圆夜几回觧带又沉吟怕怕怕衣上香浓口边朱损有人惊诧　好把红茵借更取青鬟缷为伊相防不能休罢罢罢索性回身恣他怜惜栁娇花姹
　　风中栁
　　立春日平原道上作
　　芳甸青旗山县迎春时无端独向风尘走去年今日酒重沾衣防帘幙卷花封如绣　迢逓家园景色还应依旧髙楼不展横云皱重门深掩鹊脑歕金兽怕春来更添消痩【十眉图有横云眉】
　　离别
　　槐树隂浓小院晩凉时节别离可奈肠如结歌喉轻啭听唱阳关彻情脉脉几回呜咽　细语叮咛道且自消停这歇灯火髙城更未絶残妆重整送向门前别今宵为伊啼血【道字衬】
　　行香子
　　赋恨
　　取次相亲打叠消魂再休避小媵鱼鳞个时心事费尽温存有几分怜几分爱几分嗔　参横斗转匆匆归去木苍琅隔断重津分眀眼底欲见何因似镜中花水中月梦中云
　　小院残春
　　小院残春金锁重门花隂里隔子回纹弹琴清夜待月黄昏想那时情那时事那时人　三年一瞬两情千里似蓬科飘泊江村凄凉玉柱惨淡金樽看灯如雨雨如梦梦如尘
　　青玉案
　　九日
　　寒烟衰栁西陵路是一幅悲秋赋凝望衡臯天欲暮萧风吟叶湿云粘树不见登髙处　东篱把酒黄花吐应插遍茱萸无数美景良辰谁与度露蛩声咽霜砧响断枕上潇潇雨
　　感皇恩
　　题北隐山房
　　深户映花关纸牕茅屋栽就潇湘万竿竹捎云拂日染出一庭浓绿石牀欹枕处茶初熟　中有髙人栖迟空谷氷雪潆洄絶尘俗欲遗襍佩采采露兰霜菊相思何处也人如玉
　　小桃红
　　题悔庵桃花源乐府
　　好把荷衣制归隐从兹始烟外迷津云中问渡桃花春水想武陵当日避秦人五栁前身是　一曲红牙试千载还神似玉骨蝉轻仙踪羽化碧霄髙逝想世间不屑折腰人今古皆如此
　　千秋岁
　　题袁重其侍母图
　　金盘玉匕斟酌西池醴传妙舞流仙吹斑衣娱此日霜哺思前事北堂上粲然一笑慈顔喜　见説麒麟瑞巧向懐中坠应解识之无字添枝桐月闰入梦兰云细愿岁岁青春白发看儿戏
　　传言玉女
　　题余氏女子绣栁毅传书图同程村阮亭文友分赋
　　雾髩风鬟憔悴洞庭秋叶湘云泪满防防鲛人血缄愁欲寄去雁逺冲江雪儿家何处绡宫璇阙　泾水归来依旧珠辉玉洁此情难负更把红丝结昔人已往如听当年呜咽素书一纸银针千叠
　　祝英台近
　　重阳后一日扬州别程村阮亭
　　逺峰青寒渚碧零落红衣暮流雪回风阵阵芦花舞秋光欲断人肠重阳过也犹做作满城风雨　太匆遽乍可一曲骊歌便上兰舟去水云无际何处寻前渡依稀认得归程黄叶清江是昨夜梦中来路
　　蕙兰芳引
　　答悔庵饷酒茗
　　不断乡愁烟水外风帆如簇恨芳草斜阳迢逓偏伤逺目扶笻归去正东隣酒香茶熟乍飞笺来到空馆敲残寒玉　绿蚁频浮翠旗才展顿消烦燠有紫鲙千头更汲取碧琳千斛石炉徐沸葛巾新漉倚南牕一枕清眠初足【更字衬】
　　蓦山溪
　　舟中残月
　　芙蓉湖畔防防喧津鼔何处是归程轻鸥外一声柔橹香销酒薄早是不成眠怪好月故相撩枕畔时来去方晖圎景揺曳纷无数风勒水声寒又激起吴歈凄楚夜长梦短此意有谁知算只有广寒人知我伤心处
　　洞仙歌
　　元夕
　　千门万户听踏歌声遍一笙箫暗尘逺有麝兰通气罗绮如云香过处隐隠红帘尽卷　闲行南北曲玉醉花嫣争簇天街闺娥转更谁家艳质灯火防干蓦地里夜深重见向皓月光中费疑猜不道是今宵广寒人现
　　法曲献仙音
　　九日扬州寓舎得钱大幼日秋试捷音作此却寄
　　黄入宫槐香分月桂仙宴鹿鸣初举江上峯青曲中人逺传遍湘灵佳句锦笺遥芳信速早到竹西路登髙处忆当日篝灯深语西牕下樽酒论文几度防笔掣青
　　霜不加防赋成鹦鹉共説钱郎好添修龙楼凤宇问少年同学若个才情如许


　　松桂堂全集卷三十九
　　钦定四库全书
　　松桂堂全集巻四十
　　吏部侍郎彭孙遹撰
　　延露词三
　　长调
　　满江红
　　和悔庵生日自题小影韵
　　解组归来便黄绮欣然相许休重问屈生詹尹贾生季主酒后擘笺霏艳雪花间量屐粘香雨待縠巾葛帔老溪山招寻处　綘灌在堪谁与羲皇逺还空伫向歌楼乞食讲筵髙踞右北平中埋羽箭吴东门下沉箫鼔但短衣匹马尽余年无他语【悔庵曽官永平古右北平地卜居葑溪即吴东门也】谁传先生须记取门前五栁问何人素心晨夕村童隣叟世上沧桑才转瞬梦中金紫难回首看当时花月满姑胥今存否　也不羡柔荑手也不慕樱桃口只萧然偕隐鸿妻莱妇松节且挥髙士麈竹林试醉贤人酒任黄金斗印绾通侯功人狗
　　华逊来与予同甲以端午前一日生因有此赠
　　不饮何为把一切穷愁尽扫看门外花眀草暖天中时到绣虎银符都插遍那堪令节成吾老唤红巾翠防为君歌声缭绕　人世事堪成笑余子辈宁须道尽东涂西抹夸他年少拟作山中同甲防天涯知已樽前少向南隣呼取洛阳生同倾倒【洛阳生谓河内贾子云谷亦辛未生也时同客吴下】
　　五日观竞渡
　　且往观乎阊门外今朝水戏见两两灵丝艾虎钗头纷缀旧俗吴中犹未改习流人鬬鱼龙技看防云一派锁清濠波如沸　流览罢心犹悸凭吊处情难已向风前酾酒何妨沉醉千古三闾同一哭江潭不少人憔悴待为书重续贾长沙投湘水【防云港在闾门外见姑苏志】
　　惜秋华
　　秋怨
　　才入新秋早麝防慵开莺簧倦炙孤影谁怜银釭几度羞剔乌丝小字看看淡好似赚人鱼墨愁寂水晶帘卷见旧时月色　枉自寻消息恨余香断素偏有无穷忆谁把病容扶起纷纭朱碧便将万斛沧波移来比似鲛珠滴终夕也只得两番潮汐【乌贼鱼吐汁如淡墨南人取以作书逾年但存空纸】
　　凤凰台上忆吹箫
　　和潄玉词同阮亭作
　　寳鸭抛烟寒螀泣露兰桡催发湖头正银河清浅残月如钩多少情悰欲説知无奈则索行休纱窗静几株疎栁一片清秋　堪忧个人何处那衣香手粉髣髴还留忆旧年此夜花压层楼静对金波似水桃笙上隠隠回眸伤心处依然花月添却离愁
　　闰七夕咏牛女
　　晓露招凉秋梧益叶双星低映清宵想天潢再驾绮节重邀翠鹊仙翎未满又河边催唤填桥迎车罢虹川波委月幕香飘　迢迢灵辰相望早一年雨度邂逅云霄笑孤明寳婺独处珠匏休问故人机素怕龙梭一月长抛愿从此金章玉蔀只闰今朝【婺女星在织女南匏星在河鼔东离珠北俱见天官书】
　　水调歌头
　　次韵答家兄仲谋
　　去年分手处萧寺古钟楼缥缈霜天孤雁惊破一行秋二十四桥烟月一百五朝风雨憔悴少年游故乡渺无际目断不胜愁　呉天角楚江尾越山头不如从此归去挥手弄鱼钩纵有长安同学谁问行吟泽畔五月有披裘湖山春未老去去莫淹留
　　满庭芳
　　晩景和少游韵
　　饮水虹明蒸山霞烂乱帆争渡津门离人向夕无绪对芳樽防上层楼极目疎林外落照缤纷空凝望天边白苎烟雨锁空村　覊魂飞欲去清江千里南北中分怅瑶琴徒在锦瑟空存膓断萧娘一纸罗巾賸万防檀防凭传语玉儿憔悴终不负东昏【檇李有白苎村烟雨楼是吾乡也】
　　倦寻芳
　　感旧
　　追思往日月皎灯寒梅魂清冻客散金堂花漏一声频送绛雪沾衣香梦熟绿云堆枕春愁重廻身处似珠鲜玉脆盈盈入捧　更消受呉绫弄墨越簟迎凉时时相共自去江干信断鱼牋谁贡闻洗铅芳新学道禹余琳札都成诵待重寻早招取上清鸾凤【三清一名禹余】
　　八声甘州
　　秋怨和柳七韵
　　防清霜一夜渡河来木叶竦高秋最伤心时西风旅梦残月江楼何事南来北徃行役不知休回首当年事飚散云流　可惜舞茵歌管任蛛丝马迹狼藉谁收便呉姬楚艶值得防回留忆分襟木兰花下怅佳期怯上此花舟料伊也恹恹终日长为侬愁
　　珍珠帘
　　密约
　　湘纹防折防干叠十二碧城宫阙一缕紫猊烟片影红窗月小语相期全不觉怕姓氏飞琼轻泄周折待粘云染雨临行还怯　猛把心儿却今宵休孤负良辰佳节兰液泠香犀草露沾金蝶无赖杜鹃枝上鸟向窗外声声啼血饶舌才劝得人归又催离别【杜鹃初鸣时闻之主使人离别见酉阳杂爼】
　　三姝媚
　　旅梦
　　花宫清磬杳听城头一派角声悲绕晩来清味只秋窗无火暗萤相照解帯将眠刚月色瞳眬来到千里江闗十年心事相思多少　恍在旧家庭馆见朱幌防垂绿窗初晓惊伊消瘦把别时踪迹向侬都告旅泊频年和梦也分明知道莫是相逢无防依然去了
　　高阳台
　　为阮亭题余氏女子綉高唐神女图
　　帝女归来一天秋色楚峰十二苍苍听説当年曾经荐枕先王细腰宫里顔如玉更相寻雾縠霓裳问此时翠盖鸾旌谁见悠扬　巫山枉断人肠纵阳台遗迹未尽虚茫回首宸游沉沦幽佩堪伤一自侍臣书好梦千载下云雨生香又何人剪雨裁云幻出高唐【沉沦幽佩侍臣书梦俱见杜诗】
　　念奴娇
　　和潄玉词同阮亭作
　　深闺岑寂见朱扉曲曲铜龙防闭坐觉春阴寒尚峭不断氤氲鑪气逺岫低云浓花着雨可是伊风味红笺小叠此情何处相寄　朝暮镇是无聊湘娥泪湿空向花枝倚病里腰肢慵似柳尽日三眠三起芍药栏前清和时约诉纒绵意眼看春尽那人应是归未【杜诗湘娥倚暮花上林人柳三眠三起见西京杂记】
　　长歌
　　雨窗独坐百感茫茫因信笔成百字令自歌且自和之白太傅谓长歌之哀过于恸哭此语诚然以今观之不诚然耶
　　长歌当哭把琅玕撃折珊瑚敲碎悔不当初多弄防领取中郎都尉鹊印累累蝉冠岌岌忍见人皆醉雕龙何益算功名偶然遂　等闲付与儿曹三旌已矣返我屠羊肆呉下秋风归去好饱啖菰羮鲈鲙病借神君巧资天女无计袪穷鬼夜珠休探怕骊龙未成睡【织女一名天女见天官书注】
　　又叠前韵
　　知音寥落任壁间絶市中琴碎万巻诗书何所用不抵一钱程尉入手杯浓擡头月艶人好千塲醉长卿倦矣问宦游防时遂　此去四壁犹存当垆涤器卖酒临卭肆春雨绿簔三尺艇钓取霜鳞雪鲙假贷为生送人作郡怕杀揶揄鬼不如秉烛夜深长伴花睡
　　三叠前韵
　　壮心难抑将乱丝斩断连环捶碎七贵五侯今已矣説甚粉郎香尉公醒而狂臣饥欲死待觅墦间醉平原何在自媒终笑毛遂　晓来网得霜螯横行屈强吾力犹能肆脆白肥黄堪一饱絶胜呉王残鲙露气高浮羽声慷慨痛饮歌山鬼元龙卧榻肯容余子鼾睡
　　四叠前韵
　　丈夫立意宁兰摧蕙折璧沉珠碎寳剑摩娑如好女请试玉门军尉虎帐论兵龙泉知已巵酒安辞醉沙场百战看竒勲一朝遂　笑谈指顾封侯宛珠随寳入室纷成肆行马歌钟新赐第狼藉金虀玉鲙贵客称觞美人当夕室瞰高明鬼拂衣归隐学希夷五龙睡
　　解语花
　　题美人巻子
　　湘裾漏月楚练堆云别是天然韵石牀小几凉如水一束桃枝清润玉冠轻卸乍睡觉心情未稳香枕上隐隐屏山冷浸芙蓉印　记得那时厮认在桂堂东侧兰台西近紫薇花下相逢处约略眼重眉褪三秋过也空留下生绡粉本画图中蓦自寻思可有和伊分
　　玲珑四犯
　　却梦调元景病次家兄仲谋韵
　　美睡初成便有个人人年华犹少昵枕低帏不怕细君知道可是阳台行雨把宋玉魂儿勾到长作玉清仙隷夜夜扫除庭庙　千金艶质分明是转腰身向郎廻抱渐春汗融融绮褥逗破风流窍防畨着意温存生不管侬心不要须央他无赖汝南鸡未曙将人唤觉【玉清仙隷用夏侯语后段第七句多一字】
　　再叠前韵
　　寄语东君莫宠柳骄花诱他年少漏泄春光多在这华胥道何事孤眠帐底夜夜有彩云飞到似神君为侬却病引入上林祠庙　睡鄊即是温柔境有紫玉如烟相抱刚则是灵犀一防通却心中窍害得文园憔悴那梦儿偏生还要愿生生不作有情痴长得安然睡觉【后段第七句多一字】
　　招梦用前韵
　　好梦谁同有皓齿丹唇人儿絶少媚寝思香逺胜却邯郸道一声砌竹惊廻正月影空牀初到拟欲赋夜来神遇荐枕在朝云庙　纒绵一似春蚕死向雪茧窝中萦抱乍可是云轻雨薄未透相思窍嘱付惜春御史领风月让伊清要把莺声燕语安排莫使幽懽惊觉
　　再叠前韵
　　禊节才过冷落了风流兰亭逸少单枕无聊心事向谁行道打叠鸳鸯绣被好招取梦儿来到问何如九疑黛色帝子下黄陵庙　愿将身化为胡蝶粉防死向花心抱浪説游仙留玉枕枕内藏机窍望断美人何处惭愧杀灵修练要看落花飞絮殢人春睡如眠似觉【练要之要去声今人作平声读者非也】
　　忆旧游
　　病酒
　　病酲扶不起似箜篌小令促行觞乡愁供伏枕暮钟晓角忒煞凄凉当时几经被酒锦瑟美人傍记缥色杯轻密云香重亲手擎将　年来漂泊去但醉月迷花是处堪伤纵文园渇甚甚金仙掌露玉女壶浆欲问盈盈翠袖风雨暗巫阳谁念我天涯萧条寂寞年少塲【姚嵓杰酒令凭防一吐已觉空喉密云龙茶名】
　　花犯
　　梅花和清真韵
　　傍疎篱横斜防树饶林下风味嫣然一笑早掩却三千宫中佳丽盈盈仙袂谁同倚自怜翻自喜正雪满山中无路素娥寒拥被　防日小窗试东风为思君长是粉憔脂悴春愁凝时时有暗香飘坠可惜一枝零落也空自赋招魂芳径里记当日梦中相遇月明天似水【凝音佞】
　　宴清都
　　萤火
　　四壁秋声静疎帘外数防飞来破暝轻沾叶露暗栖花蕊乱翻银井有时团扇惊回又巧坐人衣相映空自抱熠燿防光愿增照金枢景　防番去傍深林来穿小幔高低不定随风欲堕帯雨犹明流辉耿耿隋家宫苑何在腐草于今无片影向山堂且伴幽人琴书清泠【金枢月入处李义山隋苑诗于今腐草无萤火杜诗忽惊屋里琴书冷】
　　水龙吟
　　呉宁周席上作
　　画堂春静莺花丽珍重为开嘉宴金盘荐处楚酪琼羞呉羮雪片曲按檀槽词翻玉茗歌喉清啭叹经年作客销魂此际不觉奈何频唤　帘幙高张庭院又火树银花开遍促坐藏钩分曹戏彩杯行无算小器易盈一时沉顿玉山将断记醉中上马明河欲堕横参初转
　　拜星月慢
　　本意
　　蓉炷初煎花冠重整小院四垂空碧徙倚风前听铜蠡清滴凝眸处试问渡河人去窃药人归何日霄路迢遥抱幽辉终夕　正中庭夜永无行迹更难禁私祷偏羞澁早是声喘频呼吹麝兰气息坠金虫手自梳蝉翼恁时光莫道窥顔色只影儿袅袅亭亭尽销魂也得
　　瑞鹤仙
　　题袁氏园亭
　　携来一片石直压倒江上三山无色名园堪永日有翠干萧森明玕鲜碧桐阴竹实看聨翩鹓雏接翼问何人领袖烟霞身是东呉倦客　犹忆梁鸿庑下梅福门前旧曾相识重逢此地同访琼花消息待粗酬婚嫁逺寻禽向五岳安排游屐记他年行药归来龙鳞千尺
　　瑶花
　　癸卯七夕
　　夜波凉荐晓杼声停正鹊軿催驾经年相见料此时一刻千金无价明朝何处向云雨峯头销假怕有人天上含愁碧海青霄今夜　西风又报新秋见珠露低垂红兰初谢旧懽如梦多少事记取金钗罗帕离情别思任填满银河难泻倘佳期果似灵辰受星孤月寡
　　绮罗香
　　春尽日有寄
　　翠逺如空黛浓欲滴帘卷青山无数旧事难寻春色总归尘土扑蝶防如梦光阴砑花笺相思图谱怪东风不为吹愁凝眸又见碧云暮　年来沦落已惯任一身长是飘零呉楚红泪缄题恨字分明寄与想南楼柳絮飞时是玉人夜来凭处应望断逺水归帆蒙蒙江上雨
　　喜迁莺
　　偶忆
　　佳人难得更名士风流倾城顔色日衣轻辟寒钿细打叠受他怜惜为雨为云时非雾非花踪迹分明似似琪树交枝瑶禽聨翼　当日定情处纒绵珍重此意千金值世世生生朝朝暮暮长似为懽今夕回首人间天上往事依稀堪忆前身是是蓬山伴侣玉清俦匹【日虫名集宫人衣辄防爱幸魏宫人相语曰不服辟寒钿那得帝王怜】
　　春从天上来
　　孙介夫索句题炤赠此篇
　　年少孙郎算才地风流合让伊行思清零雨笔挟秋霜佳句题徧呉阊似方平当日擘麒麟高宴仙乡奏新词有停云芝葢隔水松簧　更饶大乔国色俨麻姑玉女矑盻清扬钿翠轻飞裙波小皱人前防曵霓裳捧流霞一酌擎来味尽作沙糖尽疎狂任红尘人世弹指沧桑
　　归朝欢
　　秋夜
　　画阁重帘深不卷铜史黄昏催缓箭那堪离别在兰时梧桐落尽回心院夜长君不见漏防犹比檀防浅麝煤残银筝寳瑟信手拈来倦　侧侧寒生霜瓦溅眼底屏山千里逺南来孤雁已先红一声天际堪肠断飘零秋万防风条雨叶如相饯最无憀坐愁不寐绛蜡和花剪【陆倕刻漏铭铜史司刻金徙抱箭】
　　花心动
　　早秋客思
　　防阵西风凉气满林下乍收残暑极目江天蹴雪惊沙千里迢遥呉楚殷勤谢茱茰湾水为侬好向秦溪去还恐怕闗山重叠双鱼无据　冉冉年光欲暮正思归未得含情谁语待折疏华寄取一枝又逺隔层城路倚楼人听断肠声惊秋客到伤心处江南梦一曲潇潇暮雨
　　二郎神
　　忆富春旧游
　　富春七里水拖蓝游鳞堪数看来往云帆浅深沙石渺渺青谿渔浦南北峯头登临逺望不尽斜阳疎树怅星子台空桐君佩冷旧游何处　覇旅又经防度他乡寒暑自芍药花残樱桃梦醒肠断锦鞋一赋谢客沧洲潘郎绿鬓心迹犹然朝暮算只有山中明月江上清风如故【前段第二句多一字　往在富春作锦鞋赋颇为彼中传诵新安江一名青谿渔浦去富春渚三十里桐君山在桐庐境】
　　一蕚红
　　咏睡鞋
　　试缃钩正薰笼初暖百和惹氤氲同梦相偎合欢不解天然无迹无尘巧占尽春宵乐事问伊家何处最撩人销帐低垂兰灯斜照兜上些跟　好是轻盈娇小只一弯香浸半捻红分新月勾云纎荷舒夜阿谁消受清芬莫便道魂消此际向玉楼合处更销魂底事东阳憔悴化却腰身【向字衬汉宫有夜舒荷】
　　一寸金
　　莲花
　　水面新妆小着红绡弄烟雾似艶分霞晕倚栏防笑娇含檀粉向人低语独立愁无侣觅旧日张郎何处乍临风一种轻盈玉奴初学凌波步　此夜瑶台月明香细翠袖沾清露问玲珑秋藕防时丝尽鲜妍莲子为谁心苦正隔江欲采盻佳期美人迟暮诉相思有恨无情梦断西洲路【西洲用古乐府语陆龟防莲花诗无情有恨何人见】
　　女冠子【第二体】
　　咏美人坐禅
　　香寮静也片缕沉檀烟透五云幢下五丝褥上小结跏趺玉弓清瘦见展春衫袖袖底分明红露鞋尖一绺颤巍巍缃钩双叠防幅湘波压皱　似承密印灵山后问天然姝丽可是人间有妙容谁偶恰意蕋心灯孤明时巾瓶净无垢正好衣纹不动花阴当昼倩罔明弹指声中唤取那人知否【罔明用内典女子出定事】
　　丹鳯吟
　　南窗睡觉月色满床
　　可是行云有意故把纤阿一轮推落飞入南窗次第穿帘度幙霓裳弄影金波堪挹绡帐生寒氷壶初濯遍处笙竽俱静香雾空蒙冷浸半牀索　正值梦廻酒醒旅中单枕眠乍觉便欲乗风去向琼楼玉宇细听仙乐嫦娥应是笑人长恁寂寞十年前事心儿上忆分明如昨此时此夜怎许人睡着【纤阿月御】
　　沁园春
　　酒后作歌与擎庵
　　何必规摹五柳之高孤竹之清念久与周旋我宁作我任教礼法卿自从卿儁乗陪游辛杯侍防仆病须知非所能问何者是鱼文骥子纶组雕缨　狂来白眼休惊算若个堪当一瞬青但紫篝玉炷香消仙蠧朱防金错笔扫谗蝇清酒三杯黄粱半枕不换他年身后名谁惊觉有坠梧片叶索赋秋声
　　又
　　放眼乾坤旷观宇宙与尔相期忆登第早年曾同座主为农今日俱老明时遂我初衣屈卿此帻乡里安能向小儿从兹去便濯缨碧汉晞髪清池　尚平婚嫁休迟早觅取三山绀雪姿待寻真嵩华采芝千顷浮家苕霅载酒千瓻人尽忧生我当乐死笑拍洪厓知未知囘头处看人世界变化参【音幻见张骞传】
　　又
　　自赋归来为问先生何计忘贫想行吟竹里烹残蟹眼著书林下倚遍龙鳞长着荷裳闲拖芒屦野老柴门正比隣难孤负是赏心乐事月夕花晨　陶然自得天真浑忘却春明旧日身有石牀小几新凉可袭玉池秋水芳草堪纫时对西风徐挥方麯何物元规尘汚人因传语倘扁舟来访许问迷津【方麯竹扇也】
　　又
　　对影衔杯影且前来吾方思之算乗时只合兔园传册成名何用狐穴搜诗世上举肥宫中磨蝎大药难将造物医安予拙且听竽南郭植杖东篱　小园清映涟漪有密竹疎花事事宜更多情绿绮琴心解渇撩人翠妩黛色忘饥饱看文君风吹髩影此乐诚然不可支谁相问道茂陵闲散谢客多时【乔子旷作诗喜用僻事号狐穴诗人园册见五代史】
　　偶兴和阮亭
　　归去来兮或采金芝或酌清流待乗鳯天边长风作御钓鳌海上明月为钩冠盖焦螟河山野马蚁垤纵横十二州尽游戏是撃毬建节澼絖封侯　谁能龌龊相酬任沉者还沉浮者浮笑空洞容卿是中无物温柔老我此外何求一纸弹文三章约法不禁同盟鹭与鸥相亲近且春花秋月夏葛冬裘
　　又
　　我所思兮白石清泉复嶂层冈看象外烟霞能令公喜眼前人物谁得卿狂中圣频呼索郎屡顾广大人间出世方君莫问有增城阆阪汉武秦皇　醉来泼墨淋浪邀星渚文机作报章叹铁马金戈防畨逐鹿博游挟防一样亡羊经巻药罏舞衫歌扇天女维摩总道塲相期在便海山兜率谁是吾乡【海山用白傅故事因阮亭有丽农方丈早认渠乡句也】
　　题影赠呉中友人
　　其状若何珠玉为容氷雪为肠问对朕者谁心知沤露如卿有防手淬风霜读损羲爻搜竒禹简探得灵威字数行低回处叹无情山水阅尽兴亡　悲歌慷慨苍凉正散发行吟白日长尽家徒四壁贫如司马目空一世狂甚袁羊竒服灵均高冠子夏襍佩缤纷若香身名事付杯中醽醁枕畔沧浪
　　和韵答金峤庵
　　徃古来今如许英雄钟鼎旂常尽飘风冷雨余声销灭寒烟蔓草陈迹苍茫南顾昆明东瞻闽越二十年来一战塲到今日喜丰年多黍兵气销光　溪山老我何伤且买醉时探肘后囊须我歌若舞乌乌撃缶倡予和汝款款飞觞仆射不如尚书不顾羯鼔频催不记行才倾倒早一轮红日涌上扶桑
　　贺新郎
　　酌酒与孙黙用稼轩韵
　　笑谓君休矣算人生重茵列鼎为时能防趁取新凉今夜好一醉破除万事尽酒后沾沾自喜赋笔凌云谁见赏只子虚乌有公无是更谁荐雄文似　休官且卧烟霞里又何须虎头食肉马肝知味速筑糟丘吾将老得丧由来一理纵狂歌东方月起驹隙光阴河射角叹羊肠仕路车生耳且引尽黄山子
　　白苎
　　春暮
　　雨乍晴又洗出满庭葱蒨金铃风急惊起啄花乳燕袅柔条断送了落红如霰迟日正暄妍飏游丝钗头轻罥扑蝶归来不觉玉弓酸软早安排送春小防樱桃宴深院密坐相逢低声问取可是多情荀倩却无语囘眸眼波一线月明人静待寻欢良夜防干敲遍金斗放声频多应细熨裙花茜五丝幢下明日酬私愿
　　画屏秋色
　　芜城秋感
　　野炤芜城夕送逺目云水苍茫不极琼蘂音遥青楼梦杳玉钩人寂何处认隋宫见衰草寒烟堆积攒一片伤心碧听柳外哀蝉风髙响滞如诉兴亡旧恨声声无力今昔可胜凄恻莫重问锦帆消息竹西歌吹淮南笙鹤尽成陈迹转眼又西风辞巢越燕还如客落叶千重萧摵万事总销沉唯有清江皓月曾照昔人顔色【淮南笙鹤用髙骈事】
　　小诺臯
　　维扬旅舎闻蝉
　　碧藓庭除绿阴城郭雨过空苍如洗正疎林两两鸣蝉髙低声递何待移宫换羽嶰竹天然相比戞余音还共南薰揺曵客去茶清棋残香细故搅人北窗好梦一觉扬州惊起欹枕处偏清厉　托体高枝翳形密叶直是如羮如沸总不管西覇情南冠客意似水流光暗逝渐入深秋天气转眼向孤雁寒蛩更替髩凋残白头憔悴试临风独凭栏干侧耳哀吟此际容易使秋心碎
　　稍遍
　　春情和东坡韵
　　拾翠年时踏青节芳草纷铺地弄阴晴景色遍园林屈指到清明天气小池边紫燕欲寻新垒红襟对掠桃花水正山杏笼烟海棠经雨秾艶天然无比映高楼何处绿杨枝又搓得鹅黄千尺丝总酿就迷花病酒怀人防般滋味　素手好同携郁金屏外朱栏里欲诉绸缪鹦鹉生憎忒伶俐看弱不胜衣柔如无骨仙裾怕逐东风起墨染乌阑袖沾红唾脉脉春愁无际渐画烛烧残繁英飞坠似绮丛蛱蝶向花低忙不了窃香私意任取粉销春老一梦消身世蓬莱水浅沧海尘扬毕竟此情难已九天鸾鹤倘相招为报人生行乐耳
　　莺啼序
　　夏景
　　半枕新凉破好梦一声白鸟逺钟歇曙色霏防残莺啼上林杪帘幙重重次第卷云屏曲曲潇湘晓看露浓香细茉莉又开多少　浅晕才施薄鈆不御衫子裁纤缟更青青非雾非烟眉山两防慵扫倚纱窗梧竹澄鲜弄薫风悠扬未了正深闺昼永如年问津谁到　南园此日满地绿阴亏蔽有芳蕖曲沼乍防雨收防翠盖孤擎红衣双笑氷井敲残纹楸弹罢倦听高柳蝉噪觉小院无人愈清悄簟纹似水琅玕防度欹眠钗鳯坠盘云搅　归来庭户娇困难禁綉帯罗裙袅最是温泉新浴玉软花慵侍儿扶起风姿偏好晩凉初荐轻容重换碧栏干外梳头处恰团圆明月来相照坐看夜色天阶戏扑流萤轻罗小扇












　　松桂堂全集巻四十
　　钦定四库全书
　　松桂堂全集巻四十一
　　吏部侍郎彭孙遹撰
　　南集一
　　癸卯嵗除感事
　　青鬓空嗟去日频年来万事总伤神庭前人去虚题絮天上书沈老负薪柏叶暂娯分嵗客梅花犹隔渡江春南枝已是垂垂发偏觉东皇雨露新
　　送尹司理罢官归乐安
　　迁客东还不可留一官清苦志难酬十年劳吏双蓬髩千里归人一叶舟津柳若为攀去袂樯云已自乱春流亦知齐瑟非时好渌水朱弦黯自愁
　　立春日
　　十年犹着薜萝衣矫首风尘与愿违海外戈船孤戍絶望中湘楚一烽防经春弱柳堪频折度碛征鸿更独飞人事飘蓬今已极祗应沈醉答芳菲
　　将赴长安留别上官佥事
　　芳草江南路辞家属暮春频年多作客八口欲依人去棹经长水离心寄白苹凄其违故里行矣恋清尘河鳯声名旧原鸰意气真观风人自理问俗化如神北望君门逺南瞻使节新恩波殊浩荡待起辙中鳞
　　南园二首
　　三月南园雨复晴轻衣初试踏青行碧桃水暖通人境绿柳阴浓覆女城春草欲将幽佩结夕阳多傍画桡明闲中易有芳时恨花落空林已暗惊
　　闻唱呉歈早倦听南园犹作片时停集贤旧苑春将暮相国东门草自青【南园广陵王钱元璙池馆宋集贤校理苏舜钦买居之作沧浪亭其上在呉东门】芳树斜阳成晼晩孤帆细雨极飘零朝来触目多惆怅榆荚花残已满庭
　　春暮游虞山
　　春山百叠倚晴空应接峯峦路不穷僧舎半开红雨外女墙长在翠防中全呉地尽云依水平楚天低草飐风暂得登临当暇日胜游知复防时同
　　送孙介夫归越州
　　苏台朝极目芳草徧郊原犹作呉宫色能销越客魂莺声移杂树花气满离樽去逐春江水随潮到里门
　　雨中春兴
　　风堕蔷薇入画檐一时吹作雨纤纤菜花水浅才通棹燕子泥香正卷帘陌上有人寻翠羽愁中何处问青帘离居转觉春阴促昼漏频移又防籖
　　暮春同蘧非孔卓勤止登文星阁逺眺时与勤止共习参同之学
　　凭栏忽与白云齐呉楚青苍望不迷春去空洲花隠隠人来故苑草萋萋风涛独墅声皆应雷雨诸天势尽低早晩游仙成大药若为霄路共攀跻【独墅湖名】
　　呉下寄百旃
　　金亭薄暮暂维舟春草茫茫识旧游废苑啼乌终古恨寒春落日满城愁疏华不见书南至桃梗还随水北流却忆故人犹寂寞琅玕何处一相酬
　　送陈陶庵民部归兰阳
　　白首东呉客经年始北归门生开馆舎公子恋庭帏雨急河声转川长草色防汴宫春已尽到日乱莺飞
　　姑苏竹枝词
　　榆花开尽柳绵飞红雨初收碧浪肥伍相山前连袂去二郎祠下弄舟归
　　弓腰帖地曲弯弯水鬓拖云雀色斑翻尽从前巾舞曲新来齐唱娜如山
　　画眉顔色染鲜新画眉衫子糁麯尘呉儿絶爱画眉鸟呉娃偏喜画眉人
　　红鸭桥边鬬鸭城黄莺坊里早莺声宁馨儿是谁家子薄相由来过一生
　　千人石上紫云箫一曲清歌魂欲销胜防中秋才罢却便须串月小长桥
　　空传崖蜜滑如饴浪説宫中进荔枝光福杨梅洞庭橘呉王当日饷西施
　　天平翠色列如屏元墓丹梯万叠青两处山情无限好游人只是爱支硎
　　红桥书巷至今存四合红尘昼欲昏试听呉歈君莫讶此声元自起阊门
　　一斗霜鳞一尺形钓车窄似小蜻蜓橹声一歇鼓声起满市齐闻水气腥
　　洞庭山下太湖平郎住湖中妾住城不畏石尤髙万丈郎船日日借风行
　　赠袁重其
　　尔名推独行今日喜相过委巷留车辙闲庭长薜萝白华亲膳洁黄鸟友声多坐觉春阴暮论交奈晩何
　　三泉亭
　　山塘花柳试春迟呉客停骖正此时多向三泉亭上饮无人重理壁间诗
　　寄题毛华伯西爽斋
　　空翠结庭户秋阴生女萝自饶遗俗韵不媿伐檀歌绿树当轩合青山隐几多寄声三径客羊仲许相过
　　题悔庵吊琵琶乐府
　　一去红顔帝子家至今哀怨写琵琶龙沙二月多风雪吹作明妃塜上花
　　清词一奏和人稀冉冉春云凝不飞红粉青娥齐掩泣情知不独为明妃
　　和呉梅村咏物诗八首
　　莲蓬人
　　西岳真人太乙翁灵绡十丈傲秋风敬容荷镜持堪照正则蓉裳制未工翠袖寒生黄里怨绿衣人老碧房空等闲怜子成抛舍露冷香销八月中
　　桃核船
　　度索春秋记未明至今山下一舟横问津旧覔秦人种采实新疑汉使行内殿贮来杯竞渡御筵怀得叶同轻东园桃梗犹漂泊并载中流有棹声
　　橘灯
　　社橘江边不可寻湘人膏火自煎心仙枰照去纹为玉寝帐吹来色似金珠裹香残光隐隐琼苞霜冷夜沈沈蓬莱九日新传赐莲炬分明出禁林
　　芦笔
　　笔塜犹堪手自耕文通五色浪知名芟松渐觉身将隐画荻空慙学未成锦字裁来葭露冷玉闗衔去雁书横芦中人已江潭老封邑宁须羡管城
　　茧虎
　　佳辰又见海榴开剪艾悬符出异材疑有山君乗变巧从园客化身来蛾眉已老三眠月虎气还腾万仞台闻説茧丝今日尽使君遮莫是牛哀
　　茄牛
　　园中烂漫雨初收刻画居然茧角牛渤海风清堪作佩呉山月满漫成愁当前定啓巴人路为后应遗霸主羞柯古徒能搜僻事不知横笛夕阳秋
　　鮝鹤
　　羽客曽留相鹤书元裳缟袂未全如素翎似待凌霄日清唳疑闻滳露余自是神仙原有骨安知庄恵定非鱼文轩好托琴高乗王母筵头饱玉蔬
　　蝉猴
　　山林不记住何方衣剪蝉绡缀防行齐女緌垂供奉服楚人冠插侍中妆如从三峡愁巴客似舞双丸向越王度岭身轻同委蜕野賔应识旧王郎
　　别贻上
　　渔洋山人王十一高卧摊书弄白日朝来送我粤东行衍波丽句新翻出孤舟此去触炎蒸天北天南思不胜长干万里雪千尺日日风涛下广陵
　　题孙豹人小影
　　落日萧萧松树林寒崖幽瀑百重深抱琴独向此中老不复人间覔赏心
　　夏至日小山堂听歌
　　细雨连朝散麯尘小车闲访宋家邻日初北至花阴暖风自南来竹吹新曲句轻清牙作字玉山窈窕璧为人客中怕听伤心调莫更低徊蹙锦茵
　　广陵晓发别孙无言呉尔世六净上人
　　烟波七十里江静画帆闲埜防生秋水风吹泊树湾故人一以别游子防时还向夕劳回首芜城落照间林外烟生处人家望欲迷青苹萦棹转白鸟傍舟低独树风鸣叶空江水拍堤孤帆前路去秋草正萋萋逺道劳相送清樽暂得同孤帆秋岭外片雨夕阳中细蕋寒花艶繁枝晩荔红天南犹万里何处托征鸿维扬客舎送云客兄北上予时亦有南越之行
　　湖水平堤炎雨歇风吹杨柳櫂歌发居人情重逺相送君向长安我游越鼓枻中流自此行方舟并渡江浪平驿灯夜泊云阳郭戍火朝明铁瓮城广陵到日停舟处南北迢遥各异路代马还嘶塞北烟越禽自托天南树只今已见鲸鲵戮薄海销兵佩黄犊时清岂合乐邱园亲老还须营斗禄日下翺翔多故人纷纷先据要路津致身迟速各有防莫以外吏伤沉沦酌君巵酒君努力前路悠悠漫成忆庾胜山头少雁飞燕昭台上空秋色骊驹催发不可留后防须经春复秋兄弟相思五千里江湖此去一孤舟
　　銮江舟中再别孙无言吴尔世
　　真州城南八桨船船中酌酒更撃鲜夜阑酒尽惨不乐江水无声江月圆故交念我逺逰苦执手蝉聨语无数五更月落星渐稀舟人四起挝津鼓岭南岭北天一涯鸣桡欲发犹迟迟川涂万里别经嵗纵有相思那得知
　　送翟静生之任汝南
　　看君此去佐名藩法吏于今世所尊路转云林飞翠幰山连秋树引朱轓讼庭人静闲花落官阁诗成小篆温见説汝南名士在不知曾满翟公门
　　登燕子矶
　　危矶独立思苍茫红蓼洲前草自芳云卧岩扉初月上烟生江浦一川长新亭髙晏风流尽旧内清秋水调凉莫问南朝惆怅事江潮东下石城荒
　　发真州
　　星尽夜色苍清波浩无底北风生早凉孤帆向南指川明戍火防舟触渔罾起前路及清秋离情满江渚叶落犹在林萍生不离水胡为逺逰人戚戚去乡里
　　公子洲
　　万里依人岭外逰布帆今日发真州江南江北相思处公子洲前碧杜秋
　　金陵怀古
　　旧苑无人草树秋六朝遗迹已荒邱地连东楚山无际城对清淮水自流防见急装邀队主时开霸府领扬州彦囘少日仍名士千载犹然怨石头
　　繁华空説帝王家辇路今来急暮笳泪尽金城前度柳歌残玉树后庭花新林浦口秋移艇石子冈头晩噪鸦风景依然堪记忆承平犹数旧元嘉
　　日下何人肯息机轻尘晓露事全非苑墙雪暗钟初断山舘秋凉叶尽飞江上青龙千骑拥桁边朱雀八驺归可怜年少青云器不及丹徒老布衣
　　当时五马渡江逰妙选良家入帝州夜月防经芳乐苑晓钟长罢景阳楼新宫已见营诸鬼内殿惟闻赛蒋侯咫尺维扬方镇重使人千载惜袁刘
　　杜宇声残百感生西风建业旧神京诗成狎客遗簪防酒泛诸郎按曲声江外羽书空络绎禁中刀防正纵横大官别有长生药不假天台刺史行
　　万里山陵万古愁南司北部正悠悠屠沽自立宫中市灶飬争除闗内侯肯向人间求故剑谁从阙下问全鸠姑谿幕府空貔虎一夕龙车不可留
　　针鱼村
　　渚前途近鱼村早市空南来经防日愁絶石尤风
　　送呉尔世奉母归新安次孙山人韵
　　溪南幽絶地君奉板舆行已自甘偕隐能无念友生江芳清可采山翠近如迎想到称觞千花照酒明
　　乌江渡
　　舣舟近沙岸西风吹野戍传是旧乌江项王曾此驻夜惊垓下歌晓失阴陵路气尽耻见怜临江不肯渡诚哉烈丈夫天亡乃非误荒祠降神鸦浊浪吞津树至今二千年江流有余怒
　　夜泊采石
　　沧洲夜色碧泠泠楚火依防落逺汀江艇秋生名士咏寒山月满谪仙亭长留胜迹来凭吊忽有幽思动杳防吟望翠屏空不见渚苹何处酹芳馨
　　梁山
　　理檝方西上秋风柰尔何江隣牛渚近山入故鄣多村径依沙转渔榔絶水过行持三尺艇归去狎沧波
　　板子矶
　　荒矶相对出尽日有风波绿水流年促青山旧垒多故侯谁复问行客防经过何事临江戍东南久荷戈
　　芜湖晓发
　　清江新霁后一棹去夷犹云木芜湖晓风帆荻港秋舟轻争过鸟山狭束悬流闲对同行客相依説旧游
　　江月
　　川上浩烟波风前起棹歌暮潮初落处江静月明多凉气生秋露残星堕晓河故园当此夕相忆复如何
　　池口别友人
　　暝色垂垂合残霞水上明帆低秋浦口人别暮江情半夜潮初上千峯雨欲生客愁缘更极百感迥难平
　　浔阳江口作
　　鲟鱼村对浔江下伐荻为门竹为瓦清江无主终古流处处江鱼随意打卖鱼归去日未中呼儿作黍饷阿翁江乡六月荐新谷破釜炊出桃花红
　　陶泾
　　日暮帆初落孤村且自依归人乗月渡夜火隔江防独鸟暝投树寒渔水满矶经秋犹防日槲叶已纷飞
　　小孤山
　　孤峯立水中迢迢四无际树色碧如簮山形小于髻上有灵祠鏁绿萝美人独坐掩修蛾不知为雨定何处烟满空江水始波
　　早秋即事
　　蒹葭初满防逺水没空洲白日频西下沧江自北流炎云不作雨楚树易为秋时见行人影青青古渡头
　　登湖口县城
　　一望烟波万顷明女垣髙与石根平湖光尽日依楼堞山色终朝满县城寒岭无人孤鸟下秋林欲雨数蝉鸣何当便作移家计终卧沧洲寄此生
　　江上寄友
　　凉气生苹芷夕阳波上迟水中渔结屋树杪叶辞枝失路惊揺落当秋怨别离归程君莫问迢递隔年期
　　石钟山
　　日落湖阴三百里天低秋色万千峯轻舟好下宫亭口夜卧深潭听石钟
　　湖口
　　倚棹愁看日又曛罏峯天外落氤氲江连九潮争上地接三湘路始分水色平侵岩际树石龛高对岭头云孤舟莫近枫根泊木叶声多不可闻
　　南康夜泊
　　塔影挂星渚寥寥烟外钟骤凉知夜雨繁响入秋蛩霜露行将及闗河怅所从谢公精舎近相隔防云峯
　　进彭蠡口见邻舟挂帆入楚
　　沦落天涯可柰何又看清露满林柯书裁绣段愁难寄地险横池喜乍过皖口西来江路尽湓城南上楚程多因风想到怀沙处秋水潇湘已自波
　　彭蠡湖中望匡庐山
　　秋色晩澄鲜湖中水初涨流波夕吹生落日孤帆漾面面见匡庐亭亭霄汉上风泉暗崖谷紫翠罗屏障云雨生其中吞吐势俱壮闻有神仙宅灵閟世无两水帘秋自卷花梵寒逾放瑶草阅千春琪枝非一状往往逃名人于兹谢尘鞅谷饮含清腴林琴发幽畅夙耽世外期泉石存防尚烟萝不可攀相望增惆怅
　　秋日登滕王阁
　　客路逢秋思易伤江天烟景正苍凉依然极浦生秋水终古寒潮送夕阳高士防囘亭草绿梅仙一去水云荒临风不见南来雁书札何由达豫章
　　南昌晤熊雪堂侍郎询及先叔父太仆公遗事感赋
　　蓼花洲畔解征轮班草相看意倍真隔水秋阴遥入座连江暮雨欲沾巾故人犹抱西州痛旧业谁怜北叟贫海内防人邀顾盼余波应为及枯鳞
　　峡江道上七夕
　　十年踪迹总茫茫每到佳辰忆故乡玉峡晴帆低驿路白沙秋水漫寒塘清川已自迷归棹锦杼何由得报章此夜闺中多罢织定陈果祝萧郎
　　估客曲
　　何处千金贾方舟共水津傍桡莫相问俱是未归人
　　花石潭
　　孤月在林杪哀蝉犹乱鸣暮云澹无色依约一川平寻烟逺自泊汲石秋逾清徙倚江潭上行吟空复情
　　雨泊章江门外与蘧非对饮
　　何事相看各黯然故郷一别动经年章江门外听残漏寒雨孤舟客未眠
　　吉州秋感
　　短棹沿洄上水迟螺川亭下草离离滩声傍枕寒逾急渔火依沙逺更移秋雨凉生将尽夜暝钟愁听欲残时居人叹息徴遗事泪满当年岘首碑
　　建牙吹角贑江濵二十年来迹未湮父老犹然思往事声名已自媿先人孤篷寒雨鸣林叶极浦秋阴散渚苹此日经过无限恨临风空有泪盈巾
　　中元日
　　日夕云洲上溪声入听遥异鄊频过节秋雨每连朝江转枫杉暗山寒草树凋愁心南望切岭路尚迢迢
　　蓝村迟尹孝亷船不至
　　秋水何清驶潮生八月中江樯全卧雨石浪不因风之子空相待心期孰与同暮天遥极目杳杳没南鸿
　　西江道中杂咏
　　凉雨过天末苹风嫋嫋生行人乗月色相向浴江清石古犹含态山多不记名空蒙云水外时有棹歌声山驿荒无次清钲响易终声残人更起寒雨夜推篷暗烛孤花冷新凉一幌通覊心已摇落况是急秋虫倚楫中流望千山拥一溪防家茅屋在同住石桥西子夜江潮长孤峯树影低昨来行径没何处辨樵蹊何事南安路﨑岖不可从披榛迷故道伐木失前峯谷暗闻猿啸林幽避虎踪东风一相借目断岭云封野泊万山里荒荒不记程片云当夜卷孤月映沙明早稻初堪饭秋已可羮他时深记取辛苦越中行逍遥章水上极望楚山头落叶孤枫树西风一钓舟还思富春渚岛屿正清秋枉棹何时过重寻谢客逰沓嶂生回溜惊湍泻白波水如三峡出滩入五云多急浪縁崖转危樯戴石过临深曾有诫宁必渉江河野色寒弥旷林光逺自防潭烟回合处江菼住人稀返景连波翠秋帆帯雨飞沙禽知客意相对亦忘机舣舟吉安城下听父老説金王之乱感赋此诗寄胡三山司理
　　鹧鸪峯下暂停船父老凄凉话昔年征税多时空泽国乱离防处有人烟江城日暮吹燐火贑水秋来没渚田休息于今犹未起深知公府借才贤
　　潭口
　　万里防州路南来又防重夜寒残梦觉隔水听晨钟
　　防州僧院逢姚江故人邵贞木
　　旅泊江城信所如禅扉虚掩夕阳余故人防日防州住漫尔相逢静者居合院松阴秋磬歇隔林樟叶午风疎君归定取由拳道为致天南一纸书
　　泊小溪驿前
　　桂楫此江濵千山暮色新飞泉临涧道行径入荆榛沙月虚生白溪鱼清畏人烦襟聊一濯已觉淡无尘
　　夜宿上犹江口
　　洲渚增波夕吹生寒光上水漾虚明梦中秦迳家何处枕底章江夜有声流火将残秋在树晓河欲堕月当城最怜客髩如蒲栁清露枝头已自盈
　　次芙蓉渡
　　东风不为送滩舟百里川涂信宿留临水早惊千叶下隔河时见数星流清江芙蓉渡白露泠泠桂子秋夜拥呉绵听寒溜不知身已近炎州
　　见涉江者
　　秋匏映防明川光逺相接林静不闻声归人踏落叶渡口立踟蹰水寒不可涉
　　入防南界次瓦角潭
　　当暑辞家万里征扁舟两见月华生客程已去呉中逺秋气多从雨后清晓露欲沈星历历明河相望水盈盈家人岂谓犹飘泊只説南行到粤城
　　南安送程五舎人入都兼寄王十一司理
　　词客趋朝万里途夕阳行色乱平芜近南已觉猿声苦向北初看雁影孤落叶秋灯明驿舎片帆寒雨下江湖竹西傲吏犹高卧君到应知病欲苏
　　飞来寺
　　秋云川上暝峡树雨中防莫听清猿呌行人泪满衣
　　大庾岭上寄周量
　　秋岭岧嶤天一隅南来鸟道极荒芜稻花再熟香初遍竹箭丛生翠不枯自有闗门通越徼依然风土入呉都凭髙北望扁舟客此日轻帆下郁孤
　　游篁村入芥庵谒昰禅师
　　欲买深山计未能虚名十载总无凭入林且访经行室浪迹真如自恣僧花院风防生夕磬云峯叶落见秋灯此身但得辞尘累洗鉢焚香亦自应
　　九日寳安江上同尹考功兄弟泛舟赏菊即席留别
　　九日移舟傍水涯乌衣白帢向风斜江云一碧波同色篱树初黄菊有花彭硐晴阴邀夕照石桥秋涨泛明霞归桡正值寒潮落新月依稀印晩沙
　　席上花枝压防檐林中霜气正清严一行绿树催移棹四座青山入卷帘尽泻金樽狂毕卓平霑玉柱恼江淹追游纵有他时约未必风流此防兼
　　泛舟归与诸子亭中玩月再叠前韵
　　逸兴清秋未有涯倚防相对月初斜樽前竞秀三珠树笔底纷飞五色花满箧高文翻白雪千山爽气合青霞明朝可惜江亭别细雨平颿下浅沙
　　空庭灯火逗虚檐铃柝声寒入夜严星转明河低照户月移秋树暗窥帘朱华泣露芳初歇绿蕙披池水半淹欲托清歌思无极应刘才调好谁兼
　　再游芥庵
　　兰若萧条絶四邻乗闲且复徃还频林光尽日能娱客山径重来不问人翠竹黄花含妙偈闲云流水悟前尘宿缘彷佛堪追忆三十年前未了因
　　宿芥庵呈昰禅师
　　云山偶作南中客杖笠初寻物外逰满院寒香仙桂发一林疎雨玉梧秋已知世味同刍狗便息机心近海鸥愿乞巾缾为弟子他年追侍碧峯头
　　云水襟情乆自同防牀玉麈见宗风秋生夕籁高林外人在山堂细雨中心境自怜空未得思惟已觉路将穷重来证取无生意相约明年荔子红
　　奉酬昰禅师见贻之作
　　竹院无人诸境寂翛然已自出尘逰瘴云近海孤村暮寒雨生潮片叶秋信宿防言还得象行吟心事欲盟鸥春前趂取芒鞵健直向罗浮最上头
　　何肉周妻累不同防时林下畅元风诸天説法花时现片语当机日可中白社但能传慧业青衫谁复怨文穷尘缘未了空归去惆怅篁溪夕照红
　　送王震生之恵州
　　江亭防雨过木叶浄高枝秋入重阳后人当欲别时波光天外动峯影棹中移叹息南飞雁防防不可期
　　张穆水墨翎毛歌
　　小鸟天生好毛羽翩翾长傍庭中树只应终日抢榆枋何得翻然上豪素画家名手不易逢着笔用意各不同写生贵有生动趣比似山水尤难工张穆晩年最入妙防染翎毛皆逼肖风吹倦翼矫欲鸣日射高枝犹振掉春阳迟迟花气新黄鹂翠鹊飞向人清秋堂上图一展霜眸下瞰低晴旻昔有林良与吕纪擅此巧艺称絶神墨描彩绘俱有态后来居上更轶伦山人家在东山下六十无儿一茅舎片石当庭香草繁白头意思亦潇洒贫难得食且莫忧孤高自合相知寡此艺足成身后名傲杀悠悠肉食者
　　酬周蕡九日登梅山见贻
　　重阳无雨试登山把酒论诗尽日闲一水直通清浅外三山长在有无间疎林霜蕋当秋发逺浦风帆趂月还兴至便携笻竹去夜深犹得欵松闗
　　九月桃花
　　秾艶惟应占早春一枝偏发授衣辰谁倾篱下忘忧物恰遇源中避世人繁坞秋深吹绛雪寒林霜冷坼红鳞欲攀芳树愁摇落憔悴刘郎旧日身
　　题周蕡墨竹
　　故园新种千竿竹秋雨应添绿万丛昨夜山楼寒梦觉依稀身在碧鲜中
　　尹孝廉席上赠伎
　　月落参斜酒半醺夜来何处赋行云东邻才子前身玉北里姬人小字文翡翠鬟低无片语麝兰烟尽有余熏闲情近已销如水深媿花前簇蝶裙
　　赠夏继先
　　五载相思意然岭云江树隔山川鹴裘忆醉燕台酒鹊印看清瘴海烟万里同时依绛帐一官防日领楼船五仙城下秋风里再得班荆説往年
　　别尹二孝防
　　园林清絶敞高秋樽酒时时话昔游楚泽花残留杂佩越江波暖有归舟故人东道情何厚逺客南金意未酬日暮不堪津渡急碧云红树迥生愁
　　郷人王谢从粤西过羊城述彼中风土甚悉因作此寄呉念克呉时在桂林
　　有客逺自粤西来形容枯槁面深黑入门问客何所苦客言粤西居不得回溪复岭千万重瘴疠时时见侵逼五日一作墟与市十日一得酒与食硐人蜑子错杂逰欲説中怀少知识桂林司理近何似手板事人仰鼻息一从蛮府赋娵隅终嵗南方饱蜜唧食蛙休复问官私服薏犹能美顔色二始困顿顔延之三年劳苦呉念克文情辽落棊思枯为尔相思更相忆安能白首久遐荒早向青防排羽翼
　　秋夜醉尹考功宅戯赠歌童燕郎
　　九月芳柑血色红临筵一掷意先通蓬莱殿里依稀是玉盌亲传女侍中
　　银粉金柈清絶尘手分朱实色鲜新侬心已自懵腾久何必防榔始醉人
　　半幅红笺裹束新合欢仙果岭头春木桃不是寻常物那得琼瑶报美人
　　小史风流独擅塲珠儿真觉胜珠娘瓮头吏部疎狂甚不管人间有断肠
　　浴日亭
　　翠壁黄湾曙色浮若华已自涌惊流谁能不忆钱塘路万顷银涛一派秋【东坡诗坐看旸谷浮金晕遥想钱塘涌雪山】
　　移寓新街宅简东邻胡先辈
　　吾爱东邻老家贫好著书望衡知比舎卜宅更移居赌墅春浇酒论丈夜剪蔬襟期殊不俗来往莫教疏
　　送马秀才逰梧州
　　桂水深深渡客迟苍梧西去欲何之不知怀刺依人日得似垂帘读易时












　　松桂堂全集巻四十一
　　钦定四库全书
　　松桂堂全集巻四十二
　　吏部侍郎彭孙遹撰
　　南集二
　　水亭歩月
　　雨余林气浮散步水亭前山月迟方吐幽人晩未眠疎灯映竹户清露湿茶烟羣籁一时息秋河正悄然
　　与番禺兄乞米
　　落尽青菰野饭香行人犹自滞江乡飞牋问取神仙宰乞与当年煑石方
　　滥食久应慙北郭长饥耐可学东方不须逺就谢仁祖分取桃花十斛香
　　赠胡豹生先辈
　　天涯踪迹乆飘蓬十载青云客梦中风节人间穷益见文章岭外老弥工客吟已自深庄舄蛮语何妨傲郝隆归计明年须及早不教辛苦望征鸿
　　题张山人画册
　　数声相向最髙枝凉雨新秋欲暝时吸露餐风君莫讶由来清亦畏人知
　　树色云容缥缈间寒潭秋水碧潺湲江亭高枕清无事饱看防阳雨后山
　　黄金新埒玉为鞭一骋霜蹄旋旋圆持比前朝诸画客风流何让李龙眠
　　初入粤食蚝防至委顿柬林秀才
　　偃鼠何须设大烹巨蚝防欲困吾生应縁误读钟岏议遮莫空耽尔雅名
　　冬夜过退庵兄春雨堂中饮
　　官烛生烟夜欲残四垂黼帐画堂寛移樽堕珥人如玉入座同心臭似兰砌竹琤将雨至瓶梅清冷着花难醉来数问今何夕不道乡愁逼嵗防
　　清樽官阁有前期选胜追欢属此时千里闗河鸿雁侣百年风雨脊令诗锦茵垂手呈能巧红袖分枰布算竒康乐西堂应不减徃还幽兴亦相宜
　　粤中除夕
　　南中逢此夕酒罢转凄其不寐憎衾枕多愁厯嵗时帷灯摇夜色隣树引朝曦已觉郷心切春风莫漫吹
　　人日
　　山城春事近何如髙枕南窻但索居莫讶知交相问少从来深巷有廻车
　　寄尹孝亷考功兄弟
　　秋日东官道名园作寓公山堂经月住清兴数人同落子楸枰冷开樽荔酒红夜阑犹刻烛髙咏答松风秋色江村逺终朝载酒过疏帘当昼卷好句入秋多叶子清宵戏珠娘静夜歌伫看林际月寒影落纎萝郊扉耽野趣水郭帯斜阳爱试青丝鞚贪眠白玉牀雪秔蒸藕叶银粉进防榔风物今能忆兹逰极不忘江清曾共涉楼迥每同登待月中秋宴弹棊半夜灯时时过北曲数数问南能是处多同调离情可自胜青桂山牕下红兰水槛前藏钩三五夜沽酒十千钱比玉身多愧兼金意已坚别来方防日约畧似经年此别知非久相看亦黯然银灯摇绮席清醑泛离筵鸿雁天涯侣秋风渡口船拏舟一相送江月静娟娟
　　元夕遣家问
　　鱼书千里趂回潮一幅乌丝写寂寥纸尾分明题月日可怜今夕是元宵
　　春日逰海幢寺呈无公
　　春江乱野渡一舸如杯轻闲身晓投寺逺见双幢旌寺门对江水水静绿始生风吹木棉树纷纷坠红英无公知客至莞尔相将迎岂无酬对烦弥觉心境清烟竹深自留云松长与平坐久不能去乗潮聊复行
　　送谢副使之琼州托讯旧感恩令金剑耿消息
　　琼海先秋泛珠崖问俗时黎人瞻卤簿汉郡见威仪故旧闲居久清贫大吏知拂衣今十载何事缓归期
　　素声花
　　雨余气息帯清酣雪满花田蘂半含一种幽香矜秘甚不教移植到江南
　　细蘂繁枝徧作花浓香隐隐浸秋纱月明夜静防闻得风味依然似鬘华
　　越台髙
　　越台髙髙磊磊挟江闽驰岭海石阙双耸云栋孤擎利在威逺安用虚名寳劒出匣虹飞电落庾桂为镡儋珠为锷陆撃鳬雁水割溪毛敌忾未奏不如铅刀犀渠卧雨弧矢在房壮士徒抟千夫莫当何不挥斥乎上下为天子兮守四方
　　海飓风
　　海飓风振山谷荡我田禾摧我屋黄茅白苇百万家夜雨啾啾闻鬼哭风伯莫怨嗔海若何不仁安得精衞填此津五山相属皆扬尘长鲸北徙白浪开复尔邦族尔莫哀牵缁拾月削蜃灰漉波煑水霜皑皑飓风之后春风来
　　竖奴陈德随予之岭外客死念其二十年勤旧因有此作
　　迢遥南越行防涉高凉使我仆亦已痡奄然即长寐昔我未第时一心相随侍辛勤二十年朴诚终无贰客死亮可哀追思有余喟匪直帷葢防岂曰泥涂弃招此南方魂遂尔首邱志
　　荔支行
　　南中嘉树好顔色物产时时凌上国丹华紫缬何陆离踏遍村南与村北中有仙人十八娘红云覆体红绡裳水晶肤骨玉脂凝天然风味谁相当尚书园中名第一黑叶金钟亦逈出佳种由来最晩熟六月冲炎始摘实缃枝入手暍气通春泉忽潄元膺宫芳甘柔滑不留齿氷雪立化香融融黄柑霜柚甘一唾卢橘杨梅俱下风越人日噉过三百欲以清腴傲呉客标题不肯让闽川图谱犹能争品格此物宁堪走传车天南民力未全舒只今万里却贡使何必唐更上书
　　寄沈嘉令
　　十里罗湖揽胜逰苏公遗迹见风流秋来逺忆狂司马明月题诗满郡楼
　　送记汝上人之庐山栖贤寺
　　金井桥头竹树春玉渊潭上水清潾浔阳旧隐多栖托此去山中见防人
　　入光孝寺小憇菩提树下寺即六祖为印宗演法处
　　客久转多暇古院聊招寻院中无一士日落珠殿阴千年石塔迥百步回廊深山鸟不避客翩然下髙林小憇西方树时开北风襟长松发逺籁泠泠有余音
　　送赵少叅归养
　　轩车辞越峤舟楫下胶河此去亲闱近年来吏隐多青山归旧业朱蕚长新柯却视千钟禄真同鹳雀过
　　答澹公见留逰丹霞山之作
　　荷香荔熟正佳辰鹰爪花前坐晩春边海潮生清磬答隔江雨过夕阳新名山久拟追禽庆上行何时托庾诜便欲从公方外老螺墩锦石一闲人
　　简王説作
　　春江十日雨门舘昼不开尔居城西地最下病中枕席生青苔天寒鹤骨应更痩犹有清吟日防廻
　　陈白沙草书歌
　　白沙先生名早闻手掷青山归白云陈情上拟李令伯讲学欲方呉聘君晩年信手作大字茅笔纵横有竒致何必规规王右军淋漓时复成髙寄世人好古如好龙可怜识见多雷同岂知草圣固余技相赏不在翰墨中
　　观射
　　严城呉絶塞广野汉遗宫乱烧驱秋草新寒燥角弓释弸平似水穿札如风巧寓垂杨外心栖画鹄中虚能下鸟尘静不惊蓬迂濶羞儒效经营重武功阳元才不逮真自鄙雕虫
　　送李渔入卢尚书幕
　　一醉芳筵月亭亭送客过新词留价重白首好游多去傍莲花幕归听桃叶歌自今清防日谁与乐婆娑
　　与客围棊赌荔子戏有此作
　　清簟抛书午梦短二屦初来叩空馆相将移席就蕉阴蕉影频移子声缓须臾敛局罢相持绀房仙实纷离离君看此手欲何作太守不如噉荔乐
　　寄白门余处士怀
　　移家初驻木兰桡桃叶江边第防桥知在青溪芳草外残阳细雨吊南朝
　　珠江秋泛
　　出郭穷秋望擕壶溯晩晴但随潮水去何必问期程
　　西洋琥珀酒船歌
　　海外良工擅竒思酒船制作穷珍异滑稽足傲鸱夷形淋漓可使淳于醉宛转玲珑二尺长镂金错采巧莫当文珠作牕玳瑁屋白银为席瑚樯酌酒五升防半起峡船始发春江里引壶注满饱欲张蓬蓬已可行千里长年三老毛发动须眉飒飒笑相视绮疏啓处中有人皎若芙蓉照秋水须臾酒竭防亦收回看堂上唯虚舟机缄动止那可测见者疑同神鬼逰此器徒闻出西域估客新从舶中得由来竒巧荡人心不胫还能走中国对之三叹谢贾胡匏樽一酌足自娱居竒漫值十家产适用岂若千金壶投珠抵璧当代事雕锼无益何为乎
　　题海珠寺
　　水中楼阁出虚无两岸烟波入画圗来往防樯归客少兴亡亭榭夕阳孤鲛人听法秋挥泪龙女栖禅夜施珠物外莫论尘世事越王台上有啼乌
　　送陆谷逰罗浮山
　　西风吹江流送子上渡头干谒不得意且为林泽逰十载无家长蔬食萧然逺絶形骸累此行好住罗浮山慎勿回惑思人间葛仙亭下访遗履应有真人夜往还
　　题程氏水楼
　　旧馆重来倍寂寥隔溪惟见柳千条黄花水榭无人到独对西风看落潮
　　泷水吟送人至海康
　　朔吹摇征衣寒日痩平楚君无渡泷水泷水深且阻泷头西望更无极岩嶂叅行不得林箐幽密虎豹啼过客相看少人色谪宦天南防个囘薄逰何意此中来莱公阁下倚孤劒海水天风日夜哀
　　与无公约逰雷峰寺
　　雷峰尘外境高举谢人羣山色随时好溪声尽日闻天花秋自落岚翠昼平分野鹤能相待将予共白云
　　送萧星源归龙江
　　送子龙江道残冬欲尽时窃金终自白投杼亦何私俗薄交知少家寒仕宦迟藜羮归莫厌朂尔九霄期
　　岭南竹枝词
　　木棉花上鹧鸪啼木棉花下牵郎衣欲行未行不忍别落红没尽郎马蹄
　　春草青青秋草黄桂花开后菊花香郎行莫过新州去独鹤西头是瘴郷【岭南有青草黄茅桂花菊花诸瘴见高凉郡志独鹤地名】
　　妾家溪口小廻塘茆屋藤扉蛎粉墙记取榕阴最深处闲时来过吃防榔
　　蒟叶防干石粉新砑光盒子色如银何须贳酒能留客一口防榔醉杀人
　　林中莫种芭蕉树空自青葱满旧丛蕉子鲜甜难得饱蕉衣纰缦不禁风
　　半年水宿半山居冬采香根夏采珠珠好须从蚌中觅香烧还仗博山炉
　　高髻编金耳饰珰生来娇小号珠娘朝朝出汲春江口不着鵶头足似霜
　　二十年来水戏张苍龙百尺舞牙樯阿家笑指双鬟语记得前逰尔许长【越江五日龙舟竞渡相传有神司之每二十年请于神乃克一举偹极观听之乐详见今释大洲龙舟记】
　　茉莉攅灯射玉除素馨簇帯影扶疎持灯照见好顔色顔色虽如香不如
　　月明歌女摸鱼声风静蛮童鴃舌鸣鬼子驿中乗传过蜑人江上弄潮行
　　岭外早秋送友人先归檇李
　　秋风引郷思一夕肠九廻相送意转深怫鬱何由开怀中延露曲音节有余哀愿因商飇发吹上古琴台立秋前一日晓发龙川道中望霍山【山以秦人霍龙得名有石瓮泉珠乳岩诸仙迹】
　　江村雨后早凉生小骑轻舆次第行残月初分千树晓宿云不断众峯平山空已杳秦人迹城逺犹留赵尉名欲向林中浣余暑瓮泉珠乳汲深清
　　长乐官舎立秋
　　细雨平林晩未收东来路尽古循州山城车马初投馆岭徼风烟又入秋地湿似怀湘客恨气暄仍有瘴郷忧凭高一送登临目何必萧辰始欲愁
　　张都尉画马歌
　　汗血不世出但闻西极来披图忽见渥洼产籋云逐电相萦廻立者骧首欲一鸣障泥未觧犹徘徊走者势如风雨至驰骤万里无纎埃其余数匹饮或龁一一神骏非凡材问谁擅此化工技逸足天闲妙无比只今都尉最得名不让当年韩与李都尉生平本将家前朝曽领上轻车身亲百战竟何益白头归种东陵早嵗壮怀时吐露伏枥防心见豪素平沙漠漠落日黄马首犹然蓄余怒呜呼黄金之台高突兀冀北之良恣超忽龙媒当世岂合无昭王已往九方没唯看阪上服盐车谁向图中求骏骨
　　送姜山上人归东莞山中
　　方外栖迟乆山中独往深孤云同此意来去亦无心
　　梅州寄洪晖吉
　　梅州郭外驿程孤八月江行暑未苏地接蛮云频溽湿天连瘴水更萦纡土风已自征泷吏物产唯堪荐荔奴知尔闗山多失意秋来能不忆莼鲈
　　潮州食新龙眼
　　炎风吹人遍林谷荔枝摘罢摘龙目一摘再摘味渐好三摘四摘果全熟南山北山千万树累累枝头防百斛剖房忽见骊珠明脱手疑同金弹逐少焉一齧甘如饴玉液琼膏盈口腹仙浆沁齿流绛宫顿觉泠泠息烦燠闽潮之间种最佳大如雀卵厚肌肉日尽数升饱欲死已可忘饥辟五谷何妨久食驻红顔犹胜长镵采黄独
　　食江瑶柱偶题
　　平生耳热江瑶传十载空寻江海逰朝来忽动子公指添丁马頬纷见投充庖已觉南烹异入口俄惊玉柱柔风味仅能同蚌蛤鲜腴还似让犹蛑大苏好事乃不恶锡尔嘉名真善谑厐然曽説黔之驴氃氋争笑羊公鹤此物由来天下多江瑶江瑶尔何怍
　　七夕与贺伯醇盛周万对酌
　　蕉子花边夜结星江声月色满中庭樽前幸有三人在客里休教一日醒【潮阳人七夕陈果名为结星】
　　寓潮日值先子忌辰挥泪有述
　　独客闗河阻孤儿涕泪悬含悲过此日衔恤在终天万里违邱垅三秋隔几筵眼枯桑浦上心死鳯山前纵得邀三釡谁能起九泉徒留弓冶泽空废蓼峩篇已抱臯鱼恨遥遥二十年
　　韩山谒文公祠【山因文公得名有古木参天土人呼为韩木】
　　韩山鬱以特韩木何苍苍乃有韩公祠气色参相望我来拜祠下拜罢重登堂披帷觌公像俨若在我傍身黜名愈显事久泽不忘风流千百世被此蛮蜑郷烈士殉节义达人重文章寄托苟有在贬窜其何伤
　　七哀诗【有小序】
　　寓居岭表离索无徒唯故人尹二右民相得甚欢屦迹书筒往还防无虚日不图今夏遂为异物因念海内朋旧比年以来日就沦防感南皮之防者殆不止抱痛于元瑜也爰追述生平作诗七首亦犹士衡叹逝之情哀可知矣
　　华侍读亦祥
　　侍读负异才金门誉早振时名驰禁闱物望齐君俊风仪挺朗秀玉德含清润黙拟河东书性同温室慎蓟邱昔投契夙好逾龆齓石交多素心兰言结芳信中更六七载朝露惊何逺惭白马约永絶青云讯挥涕满梁谿滂沱霑素纼
　　许给事玮
　　给事恭靖孙渊源富家学夙悟有神啓十行目俱落探理见四本读书穷八索傲性谢交逰孤踪耻依托惟予与夫子交情久弥恪凄凉萧寺居寂寞寒江泊聨床话永夕高咏酬孤酌深言戒美疢虚中纳良药游处迹畧同往还义非薄一旦分镳去心期宛如昨朝鳯惨不鸣童乌杳难作灵輀返葛山归骨填哀壑长叹叩苍穹天心一何虐
　　徐孝亷鑛
　　次璆饶逸藻弱冠攀仙桂家贫好逺游耻为生产计襟情披秀豁神宇散开霁季路无宿言柳恽有余艺曩者定交时少长年相继皎皎青松心泠泠白水誓闻自七闽归手劒贾余鋭既有北门嗟复落南宫第百忧能伤人征途遽长逝高堂尚白头稚子始总髻谁分郈成宅一雪西华涕
　　金编修国用
　　编修富春秋英英金玉器秉质既温缜吐词亦清利桃谿得防佳藜阁窥书秘民儁尔何惭弟畜吾多媿犹忆呉门逰鸡黍见交谊属有茂陵忧兼之迁谪意杳杳鳯凰池漠漠山邱閟一朝骨肉亲秦越纷相视风生沍寒孟门多颠踬指顾变暄凉须臾分险易世路诚可嗟褰裳孰能避
　　郑侍御为光
　　侍御人中豪意气凌八极身名两俱泰才地迥难即服官仅朞月慷慨思尽职蒿目上封事矢志除蟊贼寛尔桑梓忧纾此东南力夙昔广陵江送子逰京国揽辔志澄清立朝戒容黙虚怀受尽言不病狂与直大节郁未伸沉疴亦已亟叹息此人徃西台黯无色
　　蒋庶常绘
　　庶常性通敏风神皎氷雪才情纷若云谭谐粲如屑彩笔春葩鲜清文秋露洁长安谢病归杜门扫车轶玉树忽沈埋荣华同一覕繐帷曽入临惨惨清明节轩庭翳网丝苔藓侵行辙贾傅年不永羊生终絶伫立笛声中临风转呜咽
　　尹孝廉治进
　　右民孝友士至性非由学内行本淳深竒材耻覊络结客尽黄金观书厌糟粕名髙走江岭交盛驰京洛斯人曾闵俦谁云布丝诺倾盖广川台除馆东宫郭久敬人所难古道洵无怍张毅鞭不前中行瘅初作悠悠参里山千载长幽壑驴鸣意莫酬蕙叹情奚托拊歌桑户琴庶以平哀乐
　　阅潮州郡志见潮阳女子谢五娘诗小轩睡起日将午黄叶满庭山雨来叹其絶佳因有此赋
　　散帙南轩午梦余剧怜诗思艶芙蕖江云暝合斜阳外秋树凉生欲雨初咏雪才清人宛在然脂事徃独愁予拟持好句题团扇木叶亭臯总不如
　　韩山亭
　　岚气凌高秋冈势日崒欲问山中亭迹与寒烟没藤稍罥客衣屐齿粘苔发下山不见人海水摇明月
　　潮州西郭
　　潮州西郭水茫茫林气弥漫海气黄沙尾依人怜越鸟波心撃汰忆呉航寺楼渔艇全经眼斜日疎烟合断膓【陈尧佐潮州西湖诗疎烟渔艇逺斜日寺楼闲】欲去更留余恋在韩山片石相望
　　蔡家围
　　土城裁广里所据特爽垲完保夙借兹百室犹然在壤薄禾黍稀气肃川原改峦势走掲饶潮声逼江海此地方在郊惜哉尚多垒民牧今为谁遗言冀可采
　　程江寄宋尚木
　　一折三江柳离忧五载多登临怀旧赋襦袴听新歌涨海烽初息深秋瘴已和空廻千里驾怊怅隔山河
　　产溪夜月怀程五周量
　　晩渡初潮满西风一榜轻烟波随地好灯火隔林生客有将归思秋多欲暮声蓟门今夜月应似产溪明
　　含笑花
　　春丛初挹露晓色欲升霞借问忘忧草何如含笑花
　　潘田驿中见木芙蓉一本高丈余
　　一枝独自染秋容拂瓦窥檐晓露浓惆怅佳期不可即空教木末采芙蓉
　　渡畬坑
　　羣山浮爽气夕吹渐清和夜雨溪行逺秋畬火种多去帆沿水急归骑乱流过逆旅知何托新蟾已挂河由潘田而西涉畬坑至通判府行万山中绵亘百余里
　　今晨幸清霁俶驾将言还舎舟一遵陆蓝舆轻且便掲水见凌乱陟峯絶夤縁相逐互高下登歴穷山川秋杪崖气肃山空人语传寒花冐幽涧当风扇芳鲜朅来百余里所遇无人烟流亡久不返道傍惟石田旧府留重镇落日森戈鋋扬越此南徼设险非徒然旅行谁不戒获此托高贤
　　蓬辣滩
　　蓬辣滩前一水长惊涛如雪断人肠越台西望犹千里何处云山是故郷
　　还至雷郷馆中雨憩
　　昔往始徂暑今来已暮秋驱车逝将返零雨湿我辀旧馆再一宿登此亭上楼娑罗子初落黄菊花已稠时物一以谢河山邈且修怅然发长叹四顾增离愁
　　渡赤甲水登尹家围眺赏沿溪入村落数里石桥流水竹树可憇
　　佳游不厌近乗兴即长往翳翳竹树阴悠然发遐想涉江践夙约登围挹秋爽下寻村径幽逺逐溪流响榕梢隐人碧兰苗随地长樵牧趂墟烟禾稼被田壤乐此闾井淳风物况丰穰及今秋正妍盘礴穷心赏
　　与蘧非尔任叔吾思诸子同游金绳庵观舎利
　　宿雨过林坰秋光染苔竹精庐同一游良因忻寓目香积有余施逌然饱蝉腹杨枝潄寒齿花防承新沐坐爱松风鸣茶铛亦已熟
　　夜宿邡上人山寮寒甚乞卧具
　　已阻山中雨还就山中眠风凄感凛秋鑪寒无宿烟堂中高行士趺坐方晏然暂乞莲花服终依鸟道禅
　　闻讱庵终养得请遥有此寄
　　金马门中久陆沈蓬莱阙下暂抽簪重裀不少吾邱恨陟屺应悬季子心钓水烟生湖外艇采兰春上玉山岑自伤风树情难逮欲寄新诗泪满襟
　　石龙夜泊寄尹振民
　　空江邻画舫相望未离岑欲结幽兰佩其如秋水深身犹栖岭海尔已痛人琴若过梅山路滂沱可自禁拟同昰禅师入罗浮纵观金沙玉鵞之胜防以事留省下未果斯约作此奉讯
　　罗浮古洞天万仞青巃嵸欲从白社侣逺叩神仙宫左挟轩辕叟右呼葛仙翁如何混尘坐令此愿空试问飞锡人何时去山中金沙水碧流丹灶春泥融石竹翠无恙芳兰抽防丛霞举洵可乐幽陟孰与同怅焉不成往惝怳心何穷
　　九日寄故园兄弟
　　呉天漠漠雁来稀故国登高意已违兄弟相思孤棹外烟波无际一人归江花欲暮红芳歇林月初生翠羽飞独凭危楼凝望久不知秋露暗沾衣
　　杪秋坐澹公池上寮同陈元孝梁芝五
　　晨兴理道服清心屏俗缘拟把琅圅书逺叩曺溪禅崇兰有佳憇列坐西池边三秋不一雨池水清涓涓石蕉凌寒碧海榴终嵗燃日夕各归去杖拏争引船同逰不同约邂逅还复然
　　夹竹桃
　　灼灼花初吐青青叶自隂谁知秾艶质独抱嵗寒心绛树清含吹朱顔秀出林繁霜知不及羡尔托根深
　　喜旭曙病起
　　予有忧生戚中年剧不胜殊方疎药物旅病昵亲朋白发悲姸节清时老茂陵樽前秋色逈雕鹗见飞腾
　　美人蕉
　　幽居只合在墙阴不与甘蕉共入林蘸碧最宜双袖淡施朱不厌十分深洗妆似欲弹纎指缄恨谁怜巻寸心试向花前唤名字春情憔悴恐难禁
　　越台怀古
　　荒台下见海云低歌舞冈前日向西一自越王通使后防回烽火照湟谿
　　初冬见廨中红梅盛开有忆
　　绛雪纷飞已满枝折来空自搅郷思只今岭外花开日正是江南叶落时
　　日本佩刀歌
　　倭奴佩下两匕首削血吹毛刃无厚摩娑喜似雪色明挥掣惊同练光走黄金作室玉作环十步一人如等闲淬刀唯用瀚海水采铁逺在嵎夷山的歴闪烁难具状侠客临之气增壮抚刀瞠目一再观想见荆高千载上
　　锦瑟
　　锦瑟无弦冷绣茵玉壶有泪浥香巾逺书贪展频弹烛私语愁闻数避人秋露暗沈綦履迹月波空泛画梁尘临窻忽见寒梅白可惜端忧已到春
　　题林范汉宫春色画巻
　　九重春色在昭阳秾李夭桃出众芳底事刘郎太辛苦翻然逺觅白云郷
　　胭脂狼籍写朱顔石黛纵横画逺山心力年来空费尽不知周昉在人间
　　头风初愈腹疾继作戏题四十字
　　仆病非今始防疴讵足云头方责子羽腹久负将军风幔惊余影霜觥惜薄醺寄辞门外辙残客莫纷纷
　　寄逺
　　岭上折残梅繁花十月开怀人青桂柁对酒碧江隈寒至无霜落秋深有雁来不知林下友云锦防时裁
　　奉和筠庵夫子登阅江楼眺望之作
　　山光水色动飞甍云海烟峦面面生高峡星河垂斗极大江潮汐入秋声魏牟北阙心长在庾亮南楼月自明啸咏剧知情不浅玉壶氷魄正凄清
　　罗浮山中产竹叶有文如符篆无公见贻数茎云贮衣笥中可以辟蛀
　　窈窈防真峯亭亭孤竹节叶上神仙字文如断碑碣闻自稚川留至今耿不灭感公逺致此云可藏衣缬已媿素为缁徒惭麻似雪虫篆自千年鹑衣从百结
　　罗生贻龙川石酒杯
　　行李淹吾久将遗见子情已成真一酒为致景山鎗刻镂输琳碧空明让水精犹然存太朴还得解新酲
　　琵琶洲
　　月明露下白如霜菰叶萧萧橘柚黄絶似江南好风景一湾流水稻花香
　　采香曲
　　采香上西阬日落归前砦天寒嵗云晩北风吹衣衩衣薄犹僊僊嵗晩惜盛年不辞攀摘苦但愿根株坚提筐下南浦仰见山桃吐华曜无人知衰红落如雨举手撷柔枝低头欲去迟芳气空盈掬何由遗所思
　　轩轩行马第
　　轩轩行马第蔼蔼凌云彦旦陪兎苑游夕侍平台宴黼帐锦氍毹雕弓金仆姑初筵陈醴酒前席蹑明珠春氷不久坚朝槿无长姸一朝失势去四散如飘烟沈渊得夜光防痔叨车乗谁知金紫门不及蓬蒿径
　　谢番禺兄送裘
　　朔气集林端山城旅服单南云愁漫切旧雨重相看遂有绨袍恋非徒短褐完恩华今日赐脱赠古人难饰岂三英贵身逾万石寒絺衣风习习葛屦露溥溥轻暖非吾好凄其值嵗阑堪陪卭竹杖雅称鹿皮冠归学严陵隐春江把钓竿
　　广州蒲涧寺
　　广州城北日初晩菖蒲涧前人独返蒲叶丛丛野迳香涧水淙淙化城逺幢节凄凉绀碧零刼灰世代防回经岿然氷雪阅千载老松独抱支离形
　　晓入海幢寺寻阿字首座不遇
　　卧觉江风吹钟声涤烦虑忽忆东林游悠然自来去沧沧日初上防花始曙堂空户不掩乞食知何处
　　嵗暮酬沈融谷见怀之作
　　徙倚江楼忆别时琼枝何自慰相思天涯嵗晏犹为客岭上花开定有诗斜日孤帆迷逺渡西风一雁下秋池蛮郷旅食多憔悴媿尔青云物外期
　　江天一望暮烟平蔓草凄迷抱子城炎树霜稀无坠叶南鸿目断有悬旌山花背客年年发寒月随潮夜夜明断雨残云零落久故人何事独多情
　　送覞公入匡庐
　　迢迢岭树隔风烟已有寒梅发嵗前欲折南枝赠行客此中真意更谁传
　　过崔氏故居
　　驷马当时地清濠对柳隄留賔朱户启卜夜玉绳低亭馆皆新主门楣尚旧题一从歌薤后风物日凄凄
　　荀令
　　椒烈呈余馥兰幽敛夕芳曾陪荀令坐非直偼伃香
　　纨扇
　　春酒怜香蚁秋屏梦彩虹好从纨扇底重与赋秦宫


　　松桂堂全集巻四十二
　　钦定四库全书
　　松桂堂全集巻四十三
　　吏部侍郎彭孙遹撰
　　南集三
　　赴恵州别崔大
　　羁居不知嵗值此蕉萃时再渡榕溪水重违故人期我车方东迈我心已西悲寒禽惊夕瀬木叶感凉飔年芳暗销落谁能长自持
　　博罗道寄东莞诸故旧
　　江梅海燕嵗将周沙际依然共此游零雨不堪频逺别孤舟何意又南浮扶留蔓冷寒塘夕诸蔗田荒野水秋笙鹤不来灵境杳石楼花首自悠悠
　　白鹤峯
　　曩昔好逺游幸此为羁寓胜地撰良辰名山遂遐慕亭亭波影间杳杳峯阴暮仙宇已摧頽道人时一遇相向嗒无言林禽对梳羽昔贤曾买居遗迹犹如故雪浪拥前除松根滴秋雨欲解尘中缨结茅峯顶住恨不起苏公从之执巾屦
　　嵗暮墙角绯桃盛开
　　晓日烘桃蕚凌寒独试花无人怜嵗晏空自惜朝华
　　无题二首
　　风帘愁对落花裀万事疎慵过一春玉暖乍抛新刺韈香浓不散旧啼巾思深如向灯前出泪尽应缘梦里频凖拟相逢亲説与防帆何日渡江津
　　桂寝秋深翠袖凉重帘委地静焚香纎寒触手嫌金剪逺别惊心怯钿牀氷蕚欵冬櫺眼白晴花拆暖蜜脾黄炎方腊尽无风雪九月江南夜有霜
　　恵州除夕立春寄蘧非
　　苍辂迎郊日辛盘饯腊辰暖生隄外树晴飏陌头尘花信山桃落风光涧草新林禽飜翠羽江吹起青苹气殊吾土羁栖隔故人五羊遥忆汝万里各孤身廨舎疎灯夕琴书旅况贫客愁销贝叶乡字断文鳞归讣沧洲近交情白首真相期红药畔婪尾送残春
　　丙午元旦
　　客中惊早起岭外又新年旅服辞纎纩江城閙晓烟星河犹晻蔼云日渐暄姸不道天南路阳春到独先
　　合江楼
　　晓树青如沐春波漫不流思君无近逺风雨合江楼
　　阅除目知汉蜚得锦县有寄
　　畿邑当新建君年仕正强唯应酌辽水兼欲问南阳凤举丹霄逺花明墨绶香论才多不次努力莫廻翔正月四日从恵州发舟至广州途中用东坡新年五首韵示同舟诸子
　　旅食三更嵗春王五纪元舟经罗帯水花暗木棉村烟渚波将暝风林叶自翻停桡须我友浊酒话晨昏罗浮好洞壑此去路何之瑶草一千嵗烟鬟十万枝欲寻行药客已过落梅时三叹怀勾漏斯人洵可儿飞云峯下邑雾堞卷江清客路逢人日山光遍子城桂浆留燠在菜甲迸寒生一嚼夸风味何如糁玉羮挂席平湖外廻帆鳄渚东侵寻时序改凭吊水云空天畔青阳节峯头白鹤翁持杯遥一酹心迹倘相同水郷风气早村墅绿阴繁遥想秦谿曲春光满故园梅英堪泛酒兰茁已当门旧里墙西地依依长竹孙
　　斤斗水
　　暮雨犹纷沓寒潮正漫断肠斤斗水春色满渔竿
　　朝云墓
　　朝云久已化遗墓复湮沈松竹湖阴外栖禅何处林
　　端溪石砚歌
　　端溪之石数十阬一一书家有标格屏风岭背朝天峯质亦黝然少润泽滑不拒墨坚不粗上者无如水岩石巧匠购之琢为砚价夺琉璃与琥珀百余年来阬石枯谿水幽深难往索我游南越无所须庶防得此置几席搜剔山穴心力穷忽然快遇连城璧秀眼生鸜鹆青玉肤斜沁芭蕉白碧泥搓手輭欲圆苍骨留腻无迹柔毫已自吐仙英烈麝还能发珠液山窻客去心手闲对尔真堪永朝夕毛生楮生试与俱一笑相将成吾癖
　　元夕闻雷
　　积雨作元夕轻雷动太虚防寒临枕簟余润袭琴书竹迳人踪合松窗客梦疎朝来理春草新绿满庭除
　　春雨堂芍药歌
　　荔支不过岭以北芍药不过岭以南由来物性有如此风土迁移岂所堪春雨堂前十数本来自扬州旧隋苑胡家缬子鲍家黄花蕋依然暗香逺困倚东风不自持偶乗气暖一纷披托根岭外非得意逞艳宫中自有时此花娇贵世无比压尽纷纷众桃李可怜国色与天香憔悴蛮烟瘴雨里
　　禺山
　　刘鋹当年霸业雄禺山相对起离宫药洲花坞无踪迹只在西风野烧中
　　宿春雨堂西斋
　　春夜西斋卧心期得自论白鹇闲对客修竹静当门书帙从风乱灯花欲雨繁清觞寒不御徒有酒盈樽
　　正月小尽日留别退庵兄
　　肃肃随阳翼粲粲荆树枝行断声自求花落根不移人生各有役所苦逺别离春镫摇繁雨哀响激萦丝淹留岂不愿取别终有时行矣戒舟楫挥手江之湄客行日以逺客心日以悲客心且莫悲努力勉自持良晤知不遥深秋以为期
　　西堂坐清晓竹露青漫漫酒尽未成别防雨增春寒行者诫风波居者慎眠餐临行千万语杂乱初无端情至不厌烦忧来且自寛念为兄与弟结好逾金兰各有四方志宁谋一室欢防当依青云高飞生羽翰何为空叹息戚戚摧心肝
　　曺圻宅观山谷墨迹
　　涪翁墨迹此第一试向堂中开锦帙伏波祠句擘窠书似在涪州得意笔精力夭矫透纸防凌苏轹米宁须论苍然筋骨劲于铁须知成就顔平原曺圻雅士颇好竒家藏金石不可訾一遭兵燹顷刻尽此巻独为神防持清秋置酒徧示客观者争夸好风格谁留当日党人名千载犹生人爱惜
　　再寄呉念克
　　漓江缄逺思书到已春残讯牒烦高致才人困始安瘴深岚气湿戍苦角声寒不及衡阳雁因风振羽翰
　　寄示屠四
　　清海飘零十载余刀环旧约总成虚闺中何似休相忆目送归鸿不寄书
　　秋兰引荅廖秀才
　　南隣廖生颇不俗赠我兰苕碧于玉绮石青泥交错裁临行酬尔秋兰曲采之为佩入琴芳泽还堪遗所钦莫怨灵修唯自惜不妨长此结同心
　　南津口寄王黙庵
　　孤村临渡口斜日下长林旧侣平原约相思单父琴垂杨将暮色芳草欲归心愁对春江水花前怅别深
　　泊胥江夜大雷雨
　　新月川西影渐湮湿云千里白鳞鳞雷声欲起蛟龙蛰雨气能回草木春戍角吹寒依积水林光入暝结愁燐孤舟摇曵空江夕更借渔簔作比邻
　　花朝
　　好趂松醪熟郷愁仗一浇客心惊日月怕説是花朝
　　入浈阳峡三十里至钓丝滩下
　　浈江不可泝浈峡多廻洑云木蔽复亏冈峦起还伏春雨没沙尾江风饱帆腹轻舟上前滩杳然烟水绿夜静疑有人月明理钓竹
　　出峡后次始兴江上寄陈元孝
　　景物凄凉感昔逰孤吟况复轸离忧南梁山院春长在西汉楼船水自流沙石尚含陵谷态云烟不断古今愁始兴江上千株树嵗嵗花开送客舟
　　清逺峡口寄陆孝山
　　三年回首岭云孤计日江春到欲徂万里人归经暮雨二禺山尽接平芜方音渐已谙啼鴃客路犹闻唤鹧鸪郡阁故人相见近不禁吟兴满江湖
　　潖江水口
　　江流寒峡外沙岸逺依防烟草春无际云林路不违叶明残月上川响夜渔归何事愁凄泊萧然客子衣
　　观音岩
　　峩峩千仞壁杳杳百尺潭石势忽中坼安此大士龛逺响激春瀬苍烟腾逺岚一灯长寂寂闻见了不叅老僧久住此白髪纷防鬖时为乞食出乞已还归庵防风送哀梵水石清相含
　　抵英德县郭就市买得小英石数枚嵓壑皆具
　　粤山故竒特荒逺每难就谁知一拳石尽此五岭秀貌古态愈妍峯多骨弥瘦朝来风雨鸣万山势若鬬此石亦阴冥黝然色非旧时有雨气生如向云根潄欲携嵒壑姿一洗尘容陋晖与碧落爽气在襟袖
　　雨中过白芒村寄高山人俨
　　春阴生骤寒溪上无人迹石笋清相罗翠烟纷可摘欲持三尺绢写此春山碧却忆山中人逺在龙池宅惆怅不同逰白芒风雨夕
　　韶阳道上寄融谷
　　数从帆底眺晨星荡漾孤舟类水萍夜雨独行中宿峡春风重上曲江亭武溪寒流白韶石苍苍落照青得似洞庭张乐处仙音虽好不同听
　　逰丹霞山不果寄澹公
　　沃洲不可到叹息久离羣逺水人空返东风草又薰茶林春雨足竹涧暗泉分日暮山中客多应咏碧云
　　鱼梁滩下泊
　　暗色起何处忽然云水昏春烧如新月逺挂山一防寒禽呼木杪暗虫沸草根遥见暝际火知有林外村孤舟欲栖泊溜如云涛奔羁旅一无托菀结难自论矫首眺天末踯躅劳心魂
　　闻雁
　　千里乡闗落照边花时憔悴独成眠相江亭上闻归雁岭外飘零又防年
　　次曺谿水口遥礼南华山寺怃然有作
　　逶迤白土村泷水深且广春风吹我舟摇荡不能上其傍有漫流防波清瀁瀁云是昔曺谿觉路从兹往我闻能大师传衣振遗响风幡发妙悟泉石契真赏説法化毒龙安心息狂象当时无上乗南宗为之长于今已千年一灯犹晃朗胜因夙企慕世味苦劳攘酌水未寻源入林徒托想翠防遥一礼顾已生凄怆逝将摄身心长往捐尘鞅
　　洲田
　　曲折穷冈势龂龂露石根上泷春水急将雨野阴繁寒蚓吟愁思轻舟摇梦魂囘看晨发处明灭见孤村
　　仁化渡口再寄澹公
　　丹霞何许千嶂揷晴空却望云生处君应在此中
　　客店寒食
　　细雨平江湿晩烟客中寒食倍凄然津楼落日重回首肠断东风燕子前
　　上已日饮陆孝山池亭留别
　　曲磴花间路疎帘竹里亭林泉生逺想兰杜发幽馨借艸春将夕流杯晩未停多情池畔柳终日向人青
　　游杨歴岩
　　澄旭满空山来逰值春暮寒嵒不知春时见花生树泽气上为云飞流溅如雾幽兴晩未穷仆夫告归路理防将来归丘壑缅余慕后夜忆兹逰悠然梦同趣
　　南雄别友人
　　风吹杨柳枝花落东城陌日暮对芳樽归人转为客
　　经张文献公祠下作
　　岝防台侯岭荒凉旧相祠衣冠留故里风度想当时西幸知机早南来遣祭迟难追天寳恨空抚曲江碑杳杳深山里飗飗古树枝栖鼯窥宿莽行客拜虚帷溪日回仙驭林烟卷翠旂九京如可作千载有余思
　　岭上寄考功兄
　　来雁亭前雁北飞梅花岭下折芳菲相思比似凌江水日夕南流不肯归
　　过岭二首
　　春风又逐塞鸿飞横浦人烟入望防却忆天南真似梦暂来岭北已如归松阴不改当时碧柳色曾攀去日衣犹有平生师友在寸心长自恋音徽
　　日溯浈江问客程一朝过岭觉身轻时平已罢三闗戍兴尽空为百粤行凤鸟承旂游碧落飞亷托乗入朱明他年倘续罗浮志流寓还堪占姓名
　　挂角寺寄孝山
　　一憇松闗日半曛遥遥江岭路中分回头种玉亭前路万叠春山入暮云
　　南还至横浦驿前与程五别处
　　忆向清秋采白苹今来江上值残春一从横浦三年别南北俱为万里人
　　游南安东山寺观周量壁间题句
　　东林禅诵地寂寂对江濵倚槛流清瞩当轩合翠筠凄凉花院迹隔絶凤池人兰讯凭谁寄山中欲暮春
　　新田别客
　　旧邑頽城在新田落照防片帆将客去双燕送春归夜月留空局寒花揽别衣不堪江上路欲去更依依
　　咏怀十七首
　　亭亭玉叶梅皎皎如霜白朝为枝上花暮赠陇头客宁知相赏辰即为零落夕山花不知名终嵗无人摘縁溪不见人日出东山巅照见秋禾根晓露犹涓涓空橰引激水自灌原上田虽免人力劳终苦机事牵不如汉阴叟抱瓮以终年
　　富贵多危机贫贱心不愉客逰常戚戚郷里无逺图人生安所适四顾无一娱东望有仙山山势鬱以孤三百七十峯黛色天下无铜乳穴内流萤芝石上敷排云凌清海御气驰苍梧举手招霍龙我欲与之俱
　　猗猗山上桐鬱鬱河边柳秋至叶自零荣华安得久古人若无死乐亦非我有矧无久视方百年一反手轩冕非我荣金石非我夀弹琴而歌风所期在不朽
　　素律吹暮秋北风凄以怒百卉悴不芳木叶辞林树蟋蟀在户鸣阳禽亦南度万景不暂待涉迹皆成故昔我青云交接轸驰皇路宿艸忽已繁累累丘与墓蜉蝣美衣裳朝菌不及暮富贵不永年荣华亦何慕
　　支公好畜马阮生好蜡屐所好故不同各自成竒癖竝负旷逺名俱有高世迹终胜王安丰时时理筹防汉苑有佳人顔色丽明霞一旦先朝露委弃泥与沙至今冢上魂化为田中花开时如艶雪幽香世无加花香有时灭红顔易消歇宁为哉生光勿作团圞月
　　自昔遭放弃归卧南山隈日月亦已屡明魄频相催淑气布云物好鸟鸣池台朝来里社罢元燕翩然回庭中杂花树春风五度开而我犹偃蹇栖栖困蒿莱百嵗不可得逝阴难再来且对有数景共倾无算杯谁能慕臭腐欝结使心哀
　　少年学干禄振翮思高林上策虽见收世务非所任内顾宦情薄十载犹浮沈浊酒足斟酌枯桐有清音诗书耽夙好良朋多素襟褚小不怀巨绠短难汲深本自安吾拙讵有避世心
　　客从山中来今晨款我扉手持一书札问君胡不归山中春未老景物世所稀深翠照槛户新苗长蕨薇松酒既已熟林笋亦已肥尘情患尠欢劳生思息机誓当从客去高蹈还初衣
　　结庐在山曲采药山之阳宿云起半岭滃然满高冈川上防雨过霭霭桑榆光心静理无迕缘顺境自忘日暮旦复去荷锄归艸堂
　　髙士不恒有吾陋尚子平踉跄了婚嫁始为五岳行人寿能防何苦俟黄河清徒令噉名客千载口实生北山有猿鹤笑尔未忘情
　　弱龄慕高躅遐举遗俗尘采芝商山曲种黍桃花津中道更迷惑转与世味亲羁绁相窘束此志久不伸识闇物多忤才高祸与隣庶防木雁间可以处我身
　　君子戒尚口吉人贵寡辞流连三缄铭反复白圭诗国武好尽言龟鉴良在兹嗣宗名至慎此理谁能知春阳何迟迟元景每数数崦嵫日易尽丙夜漏方促立身在壮年我友敬相朂迟暮空有怀为时苦不足徒舍若木晖而来就萤烛
　　晩出南安城还视东山坞纸钱白纷纷多于寒食雨松柏夹高原饥乌啼墓门肉食厚肌体徒为蝼蚁恩金亦不可成河亦不可塞安得绛雪丹驻此好顔色
　　南薰长万物草木俱茏葱鸟雀乐茂林啁啾鸣好风动植各自得旷然天地中心空得丧一障尽物我通真契不在逺妙理良难穷
　　登贑州城晩眺
　　寒日下津楼天空夜色浮城收八境尽江帯十川流山翠浓生雨滩声冷似秋无能将逺思山月迥含愁
　　章贡台
　　二水城隂合髙台北望频交绥徴徃事握节泣孤臣苦雾防防雨寒芜寂寂春曾藏周史碧千载结幽燐
　　西津桥下迟融谷不至
　　春渚霞生雨乍收郁孤台畔迟行舟生憎章贡无情水相背东西各自流
　　储潭
　　欲叩储君祠廻舟繋兰桨凌乱涉清波知是春沙长
　　大蓼滩阻风
　　风雨昏林气江流掩石鳞空山无主者不禁采樵人
　　下十八滩
　　石人罗立青磷磷大壶小壶势渐驯长年最能莫谩语比来吾已粗知津
　　张家渡口望青原山
　　曾闻净居寺説法雨花繁不识山中路独寻沙际村岩光含羣象溪声息众喧欲持无上义一一问青原雨夜泊吉阳城外喜龙胪先帯云见过
　　平沙漠漠雨艇子繋江隈忽见琼枝树惊从何处来重闉当夜启蜡炬背风开知向青原道山中听讲囘
　　樟树
　　风散林香落浦沙吹来何处野人家沿溪偶共山僧话知是江边樟树花
　　度岭后寄上筠庵夫子
　　骊曲动城楼波光引棹讴三年南越客万里北行舟久习文身俗真为建德防穷经曾问业负笈近从游薄禄多倾倒深情少报酬别来春冉冉望断水悠悠乡梦邀桑落江舲怨石尤孤村传杏粥四月下椒丘吴树帆阴晓燕云马首秋后期知杪嵗计日释离忧百粤通筐篚千秋奉冕旒日高金阙迥雪暖玉河流逺待朝天使星霜一畵辀
　　洪州送人入楚
　　垂老休官去离居送客情夕阳樊口渡秋艸大堤平宋玉居犹在宜城酒正清莫嫌妻子累负戴足逃名
　　重登滕王阁晩眺
　　兵余存胜迹江渚问前游孤客重经地春风一倚楼残星埋剑气寒雨断书邮极目长安逺悲来不可留
　　南浦
　　南浦吟愁夕凌风独叩舷流云连近郭畵栋俯寒烟春尽江湖上心飞雁鹜边绿杨如有恨花白已成绵
　　豫章城下送春有怀故园兄弟
　　城下烟波暮可哀扁舟日夕更潆洄一春又向他郷尽千里曾无尺素来野鹜孤飞烟里没江帆相背雨中开故园风景今何似池艸汀花梦防囘
　　邱龙标纳姬于外馆巫峦穉有诗相调余亦和二絶
　　霛谷嵯峨临水清少年声迹满南城但教境内无枹鼓眉怃何妨干理名
　　画阁名姝絶代无浦云山雨对金铺偷将内史临川笔搨得滕王蛱蝶图
　　西江夜发寄陈伯玑
　　豫章三载梦罇酒慰平生倚阁闻清咏临流怅逺行云低津步树日薄颍侯城欲叩高人宅东湖春水平
　　康郎湖
　　彭蠡湖头雨暂停康郎山下独扬舲逺洲一线拖防绿春岫双尖送晩青镜里波明生顾兔画中舟小防蜻蜓夜凉忽有渔歌起坐对西风浊酒醒
　　彭蠡夜泛
　　清浅宫亭水溅溅百道流残春风送客终夜月随舟野火沈葭苇遥天挂斗牛相依有鸥鹭任意宿汀洲
　　初夏
　　孤舟人卧初夏气犹清已近余千渡犹多逺道情卷帘看落絮欹枕听残莺别意如春雨空江顷刻盈
　　古意
　　东风当户入花絮绕城飞芳草青埋履繁阴绿满衣采桑惊戴胜入室感伊威眼见春光尽征人防日归
　　湖中即事
　　夕泛南湖渚归程自此分山川余越地风俗旧番君逺墅烟栖草空舟水接云年来伤物役翻羡白鸥羣
　　湖中寄涂万年
　　杳杳践修途苕苕陟孤巘沙旷水芜寒江深春日晩川路极威纡流芳增缱绻鄱水接盱江室迩人何逺
　　饶州东湖
　　湖光樷水竹晩憇有清阴不见诗人宅唯余寳树林竹深凉气进水满夕阳沈坐听拏音杳萧然出世心
　　寄巫峦穉
　　一别南州道里賖他时何处寄疏麻蛾眉亭下来相访明月沧波是子家
　　饶州僦一舟甚小夜与蘧非抵足卧
　　鄱江不易涉去路转逶迤只合摧眉坐犹堪拥膝歌行舟如落叶归思极流波髙卧听邪许徼天已过多
　　初夏江行
　　江郭人孤往墟烟水一涯新暄生夏雾初霁失朝霞弱燕捎花浅回波防絮斜扁舟曾不繋乗兴下汀沙
　　浴佛日
　　佛日凌晨起林葵露未晞柘烟江店饭苎雪石城衣贫觉为农晩愁缘入道稀祗应释形累长采故山薇
　　由浮梁抵祁门道中
　　四月上浮梁溪清水活活潄流就帆阴晞发迎苹末闽兰花已抽呉桑叶初捋览物悟嵗时放怀信超越浩然箕颍心果哉亮难夺
　　次鮎鱼山下
　　朝日被林邱桑麻荫道周晨鸡鸣桂檝新燕掠萍舟水市蚕初浴山田麦未秋渐知乡郡近三载遂刀头
　　石鼓村
　　乱石惊流彻夜闻绿波吹雨细成纹风禽和梦催清晓水碓无人捣白云昌浦近从千涧落浙潮逺为一山分郷园北望无消息烦思谁堪坐似焚
　　舟晓
　　卧觉四维静杳然舟已行残月时一照夜气怆以清不闻人语响但闻流水声
　　途次祁山
　　山势临孤邑江源出旧鄣花林霏夕秀茶臼捣余香流水春阴逝浮云世态凉青萝岩屋在吾意欲褰裳
　　水宿
　　水宿七旬余迢迢返故庐粤洲春涨碧秦望夏云疏气入清和后林鸣布谷初南山十畆地归去正堪锄
　　山楼即事
　　山阁迟清夕羣喧静逺空疏灯峯影里残梦雨声中失路同覊羽孤生感断蓬愁吟寒更剧相荅有哀虫
　　鱼亭山下有怀詹无防
　　婺溪欲溯水潺湲逐客西逰久未还落日鱼梁惆怅絶不知人在大鳙山
　　屯溪雨后观暴涨
　　暴雨生暄后屯溪竟夕声谿流三十尺髙与石堤平独屿移新麓层波失故清江航成径路来往踏舟行
　　发率川下新安江
　　乗涨下新安香桡撃明镜深秀乐山情至清表水性亭亭积翠成草木新晖净云林漏防日霞波弄余映白沙荡虚旷素鲂恣游泳言践谢公期逺托休文咏枕流谐夙诺累心矢终屏
　　竹节矶
　　鱼亭东下二百里碧沙锦石清相于渐江脉竭泉眼涸四十七濑成沟渠春雨骤至连日夜万川汨汨争归墟奔涛聒天沤拥树潏湟漰渤增欷歔竹节矶头水石怒白浪大如仙人车覆船山下船忽覆桃人土偶皆沦胥槖中幸无千金装一琴一帙靡留余神功防力获济此防山阴侯吾其鱼【呉山阴侯贺齐为清溪水神庙祀江濵每祷輙应】寄语后人慎舟檝悔不先戒存衣袽吾家老咸不解事东面招手从之居生逢
　　圣世有至幸谁能沈抑同三闾
　　重过严陵
　　宿雨新波七里流回沙缦石下泷舟挂帆客过情空切钓泽人亡迹自留野鹤江猿同旦暮绿蘅青荔防春秋十年出处俱无着媿向山霛问旧逰
　　东归至钱塘江馆珂月上人逺出见访相讯间知家兄当世舎侄元景皆于去年物故惊恸赋此
　　江楼相对转依然不见支公已六年逺出深惭存旧好早衰知为味枯禅清霜夜判离鸿杳黄土秋埋玉树妍何意衰宗频遘祸郷音一接泪如泉
　　江上
　　夕气隐寒山长川晦苍雾日暮暗潮平西陵渡
　　五月五日江楼题
　　五月五日江上宿碧水苍烟逺相属呉山澹澹越山青日倚危楼看不足从作东西南北人山中五泛蒲醪春主人不归山寂寞萱草榴花开复落沧江此去托菰芦削迹销声计不迂学道十年深自悔今朝重媿馈徒
　　江干晩眺
　　隔江帆隐处知是萧山路林际青蒙蒙非烟复非雾
　　富春村庄即事
　　新夏江村水拍空枇杷雨间熟梅风鱼投钓火夜船上犬吠行人晓月中
　　谢村
　　谢村五月楝风和为送归人片帆过何事呉音偏入耳向晨欹枕听新歌
　　湖坝早行
　　蒋叶风凌乱秧田水接连卧听柔橹响知是旧呉船
　　石门
　　三载淹南土孤蓬复断萍谁知归客路已到语儿亭初从岭外归家兄仲谋有喜骏孙归自岭南之作次韵十首
　　故林芳草想夫君遯迹长同鹿豕羣采药空山偕绮季逃禅小果谢声闻独醒不厌杯中物相忆时停岭外云今日重逢还一慰海榴花发夏初分
　　去住三年总未知开顔重此话离思牀前夜雨悲同叔塘上春芳感客儿亲旧防人犹徤在存亡一讯转成疑南窻梧竹凄如晦洒泪看题见忆诗
　　浪説三山近十洲担簦千里漫成逰旅顔不醉蛮郷酒征棹频移蜑子舟有幸长鲸初授首无情沧海尚横流敝车即次伤淹滞飞矢危城防汰辀
　　柳絮梅英感物华萦愁触绪浩无涯空林绿遍文无艸寒雨吹残夜合花云叶暗沈经嵗札烟萝深锁故人家连波归计蹉跎久憔悴风情薄似纱
　　梦绕山中桂树堂行人何事久炎荒薄游三见花成雪长物惟余簟似霜海贾归时天若畆椰浆熟后醉为郷侵寻江岭无消息松菊凋残柳半黄
　　太史空登辨物台二东杼柚正堪哀西成已见书螟螣冬实何须诧李梅乍喜丝纶传六郡防闻灾沴谴三台闗心桑梓多私计防泽何时日下来
　　城外边声咽暮笳西风飒飒暗飞沙中流结蜃云为屋片席惊鳬浪作花逺水双星分使檝寒涛八月断浮槎伤心京观何年筑谪戍东南早及
　　海曲诸田正有人十年烽火剧黄巾受降别有王侯赏并育深知覆载仁客尽非龙谩沈尹地多真虎慑裴旻逐臣万里情无赖踯躅江潭梦
　　玉宸
　　琴樽聊此共晨昏昼掩荆扉鸟雀喧覆雨交情宜广絶奕棋世事莫深论西风短笛山阳里秋艸寒烟上蔡门何似埋名躬抱耒一锄春雨杏花村
　　覊人心事近如何峡树川云寄慨多行辙似曾穷地轴客槎疑是溯天河江妃感梦乗烟至水府朝真曵佩过欲叩璇宫徴异迹翠旗光里撃霛鼍














　　松桂堂全集巻四十三
