　　钦定四库全书　　　　集部四
　　提要
　　丹阳集二十四巻　　　别集类三【宋】
　　臣等谨案丹阳集二十四巻宋葛胜仲撰胜仲字鲁卿丹阳人绍圣四年进士又试学官及词科俱第一官至华文阁待制知湖州绍兴元年乞祠归十四年卒諡文康事迹具宋史文苑传据其婿章倧所作行状称有文集八十巻外集二十巻初刋板于真州兵燹残缺隆兴甲寅知州事宋晓补之自跋其后淳熙丙午知州事姚恪又为重锓中书舍人王信为之跋自明以来传本遂絶今永乐大典所载以类裒辑得文十五巻诗七巻诗余一巻又附録行状諡议为一巻共成二十四巻王信跋及章倧行状并称宣和北伐之时胜仲贻书蔡京力言其不可然宋史本传不载此事集中亦无此书又称由兖州教授入为太学正时上幸学多献颂者胜仲独献赋上命中书第其优劣胜仲为首今集中亦无此赋他如本传所载论郭天信不当提举议歴所论僖祖庙増置殿室不必毁其奏议并佚不存又所称官谕德时为仁孝学三论献太子者今惟存孝论学论余无可考则其散失者已多然观其四分之一亦足以见其大凡矣胜仲为太府少卿时能拒盛章之援引知汝州时能拒李彦之括敛知湖州时能拒朱勔之求白雀鸂鶒其节甚伟歴典诸州皆有干畧再知湖州遭逢冦乱复有全城之功其官绩亦足以自传本不尽以文章重即以文章论之在南北宋间亦裒然一作者也欧阳修尝辑建隆至治平故事为太常因革礼一百篇胜仲官太常卿时复手续其书为三百巻故于当代典制最娴官谕德时尝纂歴代太子事迹为承华诏媺又考论诸史为评古篇故于古今成败最悉崇寜三年居父丧尽阅释氏大藏经故所著作徃徃阐明佛理惟青词功德防教坊致语之类沿宋人陋例一槩滥载于集中殊乖文体今凛遵
　　圣训并从删削庶益为全美云乾隆四十六年九月恭
　　校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书
　　丹阳集巻一　　　　　　宋　葛胜仲　撰劄子
　　进养士图籍劄子
　　臣窃以三代之盛班治显设之方尤备于成周而周之隆教养作成之法独推于文武文王之诗曰不显亦临无射亦保故其效至于多士以宁武王之诗曰丰水有芑武王岂不仕故其效至于无思不服虽圣人以神道设教其精神心术之妙不可推测意者殆将以作人吁俊为长乆无穷之计非特用于一时以康庶事而已棫朴云周王夀考遐不作人下武云于万斯年不遐有佐故子孙頼之而国以长楙呜呼盛哉天佑斯文越千年而复生上圣应世觉民之迹若合符节惟皇帝陛下以徇齐渊懿之资履熈洽隆平之运圣学髙明道心昭彻烛见治本在崇化厉贤故自躬断以来首议学政大开雍頖于以育众才聨师儒而命之以賔兴攷劝之法革科举循沿之陋陞进之令类出于亲制程试之文每尘于乙覧一嵗饩廪无虑百万别为一司规画均制不取于县官而坐有余资且命诸道各设常产以资永业行之十有余年典法大备彬彬新美之才軰出而晏晏忠厚之俗已成虽诗歌文武之盛无以进焉既又命礼部以天下养士之额舍宇之费用之多寡田业之顷亩载之图籍掌在有司臣等恭承诏防讨论编次随类编括克有成书取大观二年嵗终为率既以逐州县离为析数又以天下合为总凡二十有四路而中都两学之费不与焉彼汉中世増弟子员三千人而唐太宗千一百区载之史牒已称甚盛顾视今日何足道哉所有天下养士图籍凡二十有五册谨随状上进干冐宸扆无任战悸屏营之至
　　乞以学书上御府并藏辟廱劄子
　　准大观二年八月二十二日御笔礼部掌教养之事学之兴内外恊力今已就绪而养士之额舍宇之数费用之多寡田业之顷亩当职之图籍掌在有司续准圣防就差礼部长贰郎中编修并准圣防以大观二年嵗终月供具本部即不曽乞置専局糜费廪给縁大观四年罢县学并州县小学给食及裁减学费旧所取防却非的遂乞别防政和元年嵗终编纂未了间承去年五月十七日勑学校之令并依大观三年四月以前指挥合依元指挥以大观三年嵗终编纂今已成书总天下二十四路教养大小学生以人计之凡一十六万七千六百二十二学舍以楹计之凡九万五千二百九十八学钱以缗计之嵗所入凡三百五万八千八百七十二所用凡二百六十七万八千七百八十七学粮以斛计之嵗所入凡六十四万二百九十一所用凡三十三万七千九百四十四学田以顷计之凡一十万五千九百九十房廊以楹计之凡一十五万五千四百五十四既以逐州县离为析又以天下合为总凡二十有五册而中都两学之不与焉恭惟陛下以有为之资灼见治本不爱百万之费使学士之版者皆不家食所以加恵学者至深至厚又亲洒宸翰制教养陞进之法逮今一纪人材作成典法大备调度有余尽由朝廷兴学之初经画永乆之计嵗用不烦司农水衡而坐以赡足故其之盛如此盖自虞帝两庠文武东西辟廱以来未之有也顾视唐汉规模陋狭志气蹇浅何足为盛时道臣等不胜大愿伏乞以所编书依元诏书上于御府以其副藏辟廱并宣示史舘使陛下甚盛徳之举诏亿万年垂示无极取进止
　　辞免太子右谕徳劄子
　　臣伏覩御笔特除臣兼太子右谕徳者蝼蚁防贱之臣滥膺圣擢循省恐悸不知所出窃以有周盛时妙简贤智之臣以陪辅世子使日闻正言躬履正道如召公史佚之伦乃得为之下至导谕之官盖亦未甞不艰其选恭惟陛下盛徳大业卓冠古初濬发明断肇建储位将以中春令日发册路寝亲御燕闲推择僚寀而臣闇劣亦叩头中选惟谕徳之官委属攸重非天下端士博闻有道术者岂称防举伏念臣学识行谊无以加人虽屡尘科选荐被使令而碌碌讫无铢髪之效今又超躐使賛徳春闱虽仰戴君父生成之恩而退自省量大惧上玷明公登选伏望圣慈特寝成命改授隽杰使朝廷无虚授之嫌防臣免幸进之诮岂胜大愿重念臣官卑在法不当辞宠迫于私义不敢輙贪非据谨冐昧自列干凟天听臣无任陨越俟命之至
　　辞免大司成劄子
　　臣准东上閤门告报已降告命除臣试大司成者卑贱之臣骤膺亲擢闻命震怖不知所为恭惟陛下大兴庠序以兴斯文声教之逺外薄海表而成均辟廱之长实緫中外学政非宿徳名儒岂称任使伏念臣孤愚一介经学浅薄徒知安分守义而行能器识无以逾人昨被选除再贰国子夙夜黾勉觊有毫髪之效而讫未有闻方惧旷官以干罪戾敢谓天慈不遗防品特加因任就进从班虽曲泽所加在臣至为荣幸而公议可畏不敢輙冐非据之宠伏望睿明特行迁令追寝误恩岂惟示名器之公亦以増学校之重所有告命臣未敢祗受干冐天威臣无任屏营俟命之至
　　表
　　贺皇帝元防御大庆殿表
　　嵗统开端夙设九賔之防人正谨始还来四海之圗受福无疆惟皇作极【中贺】恭惟皇帝陛下推仁济众体道御时显勲绩则殆姚姒之所无辟土疆则皆汉唐之未复车惟同轨瑞必应图筑黄金之防忧已消于北顾镂白玉之牒礼方议于东廵属三始之肇更宜百祥之交拥臣叨膺铜虎之寄阻望云龙之廷称万嵗之觞莫陪饮栢率百兽之舞但切倾葵无任
　　贺太上皇表
　　圣谟独断神器传归緜宗社于无疆浃人神而胥庆恭惟道君皇帝陛下跻时嘉靖体道希防唐尧闻康衢之謡有熊喜大庭之馆谓青宫之预建顾黄屋以何心爰降册书俾嗣厯服巍巍荡荡难名不宰之功继继绳绳永享无为之乐臣出尸祠馆阻造朝班无任
　　贺孝慈渊圣皇帝登寳位表
　　祗遵圣诏光绍皇图厯数在躬华夷交戴【中贺】恭惟皇帝陛下睿哲天纵钦明日跻主鬯十年懋毓震闱之徳牧畿千里益宅寰宇之心骏命所归神器允属臣夙有厚幸蚤依末光奉匴以升实相阼阶之冠建储之始首叨潜府之僚方兹圣作之初阻预班朝之列无任
　　贺今上皇帝登寳位表
　　期安国歩提亿万之全师遂享天心正九五之尊位黔黎有托社稷载安【中贺】窃以祖宗徳泽在人国家鼎祚方永穹居叛涣神器震揺天纯祐于我邦时笃生于真主恭惟皇帝陛下钦聦若古勇智在躬禀上圣之姿当中兴之运慷慨奋发既宅四海之心委曲全安益验三神之助钦承初载漙协欢心而臣久冒宠荣粗有知识体元居正既欣厯服之有归戡乱定倾更识太平之可待无任
　　贺册元符太后表
　　缛礼上仪肇举宫闱之庆欢声和气锵洋寰宇之传家国同休人天咸喜【中贺】恭惟皇帝陛下慕武王之继志同季歴之因心深惟寳祚之居临实自先朝而弟及顾付托之恩无以报则友恭之义致其隆内则睦族而斯变于时雍外则继猷而力回于国是矧翼室受遗之际頼椒房賛防之功属宪府之建明委礼官而订审肆颁孚号申进显名懿范徽音益播管彤之美仁风孝治逺形华裔之瞻臣无任
　　贺立皇后表
　　帝度其心寅念人伦之本天作之合肆登邦媛之良化肇六宫欢腾万宇【中贺】恭惟皇帝陛下唐虞明徳夏子丕图谓二南为王化之基而五教乃天叙之典爰诹谷旦大正长秋彤管垂休将辅戓于隂教慈闱致养见永嗣于徽音臣服职祠庭庇身薮泽欣闻椒掖之孚号阻造枫宸而奉觞无任
　　代慰钦戓太皇后祔庙表
　　寝园复土祗遵三月之期庙室寜神甫毕九虞之礼威灵燕预遐迩防伤恭惟皇帝陛下义极慎终孝深锡类笃叙乃父顾元丰宫掖之贤则友其兄念永泰母仪之重追崇特异跻祔有严虽紫庭永隔于音徽而清庙肃承于灌献愿寛恻怛少副瞻驰
　　代慰钦圣太后祔庙表二首
　　役囬六遂怅复土于乔陵祭讫九虞肃跻神于清庙光灵肹蠁遐迩防伤恭以钦圣宪肃太后配徳皇英轶功革挚决定大防援圣人于南面之尊退避寳图复明辟于东朝之养欻上宾于仙阙俄陞祔于秘宫恭惟皇帝陛下翼翼文心烝烝舜慕悼椒涂之长逝奉桑主以致防梦若平生时起悲于脂泽游于复道将永奉于衣冠愿副瞻驰少寛悲恻
　　徽音永閟徂运载周圣孝哀恫舆情蕴结恭以钦圣太后道光周母声掩虞嫔遭时危疑独建大策跻民嘉靖遽复繁机岂徒修隂教于壸闱固已懋丰功于宗社流芳彤管将永播于亿年脱迹紫庭欻甫更于朞嵗恭惟皇帝陛下尧仁因性舜慕以身疾方抱于嬛嬛孝日隆于业业愿寛哀念式副礼经
　　代慰钦慈太皇后祔庙表
　　隆名懿册追贲泉途缛礼盛仪祔陞宗祏悲纒当宁感剧寰区恭以钦慈太后钟庆髙闳流芳彤管夙効扪天之兆果臻梦日之祥正位东朝莫逮含饴之乐跻神太室空余抚镜之悲恭惟皇帝陛下政用汤中道隆舜孝昊天罔极愿少抑于悲摧春露既濡将永亲于灌献徽宗皇帝显肃皇后懿节皇后梓宫还阙表
　　龙輴返国蜃绋戒涂俨七萃以防行森百灵而警侍照临所逮哀慕攸同恭惟皇帝陛下舜孝日严尧仁天覆昨奉两宫之讳躬服三年之防目断殡宫日动羮墙之念诚通宵梦每兴奁鉴之悲由圣孝之感通致殊邻之悔祸饬使旃而遐卫奉题腠以言旋粤惟中壸之防亦见素舆之至列城沃酹行路涕洟匶易四重已极慎终之礼役兴六遂行遵复土之期愿少抑于哀恫庶永安于爱戴
　　慰隆祐皇太后上仙表
　　变起慈闱悲纒寰宇恭以大行隆祐皇太后庆钟沙麓徳懋管彤顷炎运之中微克保基图之固暨逆臣之俶扰再扶宗社之安方南土之囬銮奄东朝之告祲恭惟皇帝陛下道光帝绩孝笃母仪长乐问安极三牲而致养泰陵复土俨六遂以在行愿寛罔极之哀式副有生之托
　　慰懿节皇后上仙表
　　椒风告防薤露兴哀恸发六宫悲纒九土窃以大行皇后上天作合初载来嫔躬巻耳之忧勤服葛覃之节俭方专彤管之美遽陟白云之乡恭惟皇帝陛下治内而厚人伦追逺以基王化虽祎衣重翟永閟于中宫而匰主黼筵将祠于别庙愿抑圣情之悲悼式副寰宇之瞻依
　　代慰圣瑞太妃薨表
　　柔仪长谢防典致隆凡在帱临伏深悲怛恭惟皇帝陛下化先治内礼极慎终自仁率亲上动元丰之感因心则友更懐绍圣之伤追惟宫掖之贤曲轸宸闱之念哀荣特异升贲用光孚号大庭俾聫华于二后寜神寳刹将祔告于诸陵愿少抑于恫伤庶永安于瞻戴
　　贺正旦表二首
　　年统载新礼重三朝之防阳功大凑气滋万寳之昌自天降康惟圣时克【中贺】恭惟皇帝陛下宅中图大居正体元灵承帝以寅恭茂对时而化育方且锡符而有美盖将嗣嵗于无穷齐七政于玑衡纒离攸叙受四方之图籍蛮貊来同属治象之载颁冝神休之滋至臣等叨防服采吁众造庭保合太和幸亲逢于华旦缉熈纯嘏期永佑于丕图
　　三朝肇祚之辰乾坤交泰万国贡珍之防图籍来同受福无疆惟圣时克中贺恭惟皇帝陛下御时以道敕命惟防如日之升见文王之所以圣惟天为大同尧帝之无能名推余绪而运化于陶钧抚亨嘉而跻民于仁夀矢其文徳絶域皆徕告厥成功珍符绍至惟繁禧之所介恊嗣嵗以俱新厯受人时灋颁治象惟皇作极大居正以体元与物皆昌首施仁而发政臣等防休盛旦代匮正司西陆发春喜廸泰元之吉南山荐夀仰祈时万之祥
　　天申节贺表
　　众非后何戴欣逢震夙之辰邦永孚于休适配长赢之月自天申命薄海均欢恭惟皇帝陛下亹亹文勤孶孶舜善亶聪明而绍前烈寳慈俭而懐永图躬五载之焦劳已开兴运介万年之逸乐益拥殊祥臣限守虎符阻趋鹓列无任
　　贺明堂大礼表
　　大礼必简诚对越于三神至仁无亲泽均敷于万防溥霑恵术交恊欢心中贺窃以祭数则烦在竭诚而报本礼时为大必称事以从宜尊天地以合祠陟祖宗而并侑意孚明察制备情文恭惟皇帝陛下徳懋日跻政修时迈已即圆丘而毖祀未登阳馆以宗祈甫临三嵗之期遂度九筵之邃执瓉祼鬯遣宗英而严九庙之仪搢圭荐嘉被衮冕而极二仪之奉前期诞告先甲斋居列庶尹以骏奔亘百神而咸秩祝嘏告防于吉土煇胞俱被于湛恩臣早预从班晚分郡寄兼緫条贯无因奉倪寛万夀之觞宣布诏书尚能作王褒四子之颂
　　天宁节贺表
　　辰集木津实肇出宁之旦嵗临单阏欣逢载震之期中外称觞迩遐拱极恭惟皇帝陛下实天元子为世道君孝徳着而九庙居歆祀事明而三神欢喜威能逺畅既収旧壤以来归圣不自居方却尊名而弗受福祥时万宪度日新斗适次于房心夀必齐于箕翼臣逖违宸陛外剖郡符听望岳之三呼阻簉鹓鸾之列赓继天之一曲第倾蝼蚁之诚
　　天宁节进银绢表
　　皇威逺畅坐収辟国之功夀节载临遥祝后天之筭共致藩方之贡交修庭实之仪山阜之珍织纴所出仰禆九赋少将臣子之恭防请万年永保人天之庆
　　天宁节进折银钱表
　　外抚侯封猥荷分符之宠前临诞节聿修任土之恭祗率钟官式遵币贡尘三钱之府深慙不腆之仪称万夀之觞遥致无疆之祝
　　进奉天宁节功徳防谢诏书表
　　殊庭三祝防致悃诚细札十行误膺褒诏斋心展诵舞手懽呼【中谢】恭惟皇帝陛下兆有作之圣神嗣无疆之厯服按六经而较徳慴四裔而抗棱载遇诞辰实天人之交庆仰祈道防乃臣子之当然敢意慈怜申加慰藉永惟丕享之义誓罄不移之心
　　贺燕乐表
　　名与功偕肇建盛王之乐政由俗革遹新治世之音阅视燕朝颁传寰宇既备乃奏永观厥成窃以原乐之初声相应故生变语形而上道可载而与俱厥惟圣明乃议述作禹取身而为度防制律以和声虽谐钧已格于三神而燕乐尚循于五季爰稽中正尽革哇淫増徴角之招而七律始全陈土石之器而八音初备有始翕从纯之美无细抑大陵之伤盖和声既涤于奸声则今乐遂同于古乐恭惟皇帝陛下道超器数治极盈成察龢于清浊之间象事以始终之序曰惟嘉飨深厌溺音立度出均始逹神明之徳登歌下管遂同天地之和顺气应之治道备矣臣等无裨政化猥预荣懐为韶九成听铿锵而窃叹大食三宥愿保用于无穷
　　贺日戴承气表二首
　　化牟干运洪恩丕冐于迩遐祥开日华瑞气并生于上下光腾羣目庆浃舆情窃以行中道以扬晖宗众阳而循度旁出缨珥皆兆福祥见于戴者为国有喜之占名以承者示臣奉君之庆乃厎日之官程奏与説天之志恊符阳春方中晷景正午韪兹并应寔表多祥恭惟皇帝陛下盛徳昭升至仁光被无思不服人文已应于丰亨将受厥明天瑞遂形于晋昼臣等具叨眷奨莫效燮调政察璿玑奚测弥纶之妙气调玉烛徒深抃蹈之诚帝徳诞孚仰格景炎之应天休滋至继腾瑞气之华殊祥相望于后先美证交辉于上下清台襍寰宇均欢窃以天惟隂隲而降监孔昭日乃阳宗而象类可考尧命四时之官而谨賔饯周以十煇之法而辨吉祥曰戴曰承旷千龄而莫睹乃神乃圣遂弥月而再瞻盖一徳新而又新则诸福至而复至
　　贺日蚀不及分表
　　官占前告知交数之当亏圣徳上昭致蚀分之不及照临所逮距跃惟均【中贺】窃以躔度相循实应大余之隂阳有眚乃侵内壤之光惟精意之潜孚则沴气之遽弭保章辨吉眡祲观祥有感必通盖钦若寅賔之证方交俄吐示及迟蚀寡之符恭惟皇帝陛下道与丰亨徳参离照虽运弥纶之妙用不忘寅畏之小心天且弗违人其皆仰臣等谬膺眷奬服在弼谐修六职以导和仰繄庇冐率四方而来贺但切懽呼
　　贺日蚀隂云不见表
　　日当合朔前知薄蚀之期云起崇朝潜防照临之体坐销沴气溥洽欢心【中贺】窃以隂阳不免于交侵日月有时而同道盖盈虚之定在分至以非灾繄圣徳之召和致天心之助顺云特瞻于游宇辰自应于集房恭惟皇帝陛下秉縂泰元均调冲气思其艰而制治正厥事以承休虽厯歩日防莫逃常度而徳孚阳感自隔妖氛臣等积在慈怜敷同庆頼抑隂用社既虚十煇之占吁众造庭愿上万年之夀
　　贺庆云表
　　气袭一阳方诞膺于神贶云舒五彩复昭示于天休登防以书击壤咸喜【中贺】窃以黄帝有华盖之瑞因以纪官汉皇祀汾隂而归甞闻覆鼎载诸徃牒已号殊祥矧当至日之渐长方即路朝而展采俨九賔而就列锵六玉以导和纷郁呈祥轮囷曜色荡紫霄之氛祲映黄道以昭回于稽盛徳之符兹谓太平之应恭惟皇帝陛下钦聦稽古寅畏享天仆景命于无疆告成功于不宰克开厥事秘文兆见于尧天恭受于庭卿霭复光于舜日臣等备叨殊奨获相上仪若烟非烟幸亲瞻于瑞防既旦复旦愿永播于赓歌
　　贺収复湟州表
　　爰整其旅起旧将以徂征克成厥功恢故疆而尽复防音来上欢颂逺传【中贺】窃惟湟水之封陲实迩横山之走集地形控阨天聚富繁归我版图昔有招擕之效弛其槛緤谁为纵敌之谋属圣武之绍兴斡神机而独运星文助顺军气益张匪安匪舒遂有来铺之效是致是附坐收无侮之功恭惟皇帝陛下遹求厥宁载用有嗣赫赫业业而天威逺憺烝烝皇皇而兵势具严憬彼邈川故无劳于折棰蠢兹伪夏行亦见于消烽
　　贺収复燕山府表
　　取乱侮亡曽未施于三箭向风慕义遽求効于九州惸黎输欵塞之诚渠帅有倒戈之请事光惇史庆溢緜区【中贺】惟幽蓟之封疆本华夏之土宇粤从东晋始蹙版图垂二百年擅数千里凡谋国之士议弗敢及致在天之圣志未克伸恶稔罪盈众怨神怒冦戎越在草莾师众日防干戈仰怖徳威如洪炉之燎毛髪蕲霑圣泽若大旱之望云霓遂扫境以来庭同呌阍而请命恭惟皇帝陛下神武不杀睿智有临救民水火之中玩敌股掌之上全付所覆仰承穹昊之休遹观厥成大洒祖宗之愤旧壤再归于中土经躔遂备于周星成兹不世之功尽出非常之断臣叨膺郡绂阻献夀觞抚鸣劒而驰伊吾徒深賛喜登泰山而建显号行庆升中
　　贺湟州芝草表
　　青唐慕化籍疆土以咸归朱草荐珍走驿邮而来献凡依怙冐交剧欢呼窃以斋房之诗徒着九茎之异瀛洲所产第存三秀之名彼固推为盛时亦复号称华观盖未有丛生千叶逺叩九阍截然新附之邦卓尔无前之瑞扬华菌蠢托质坚刚介夷貊以邮传旷古今而创见此盖伏遇皇帝陛下化由神运道与时行黙调抚于五辰遂昭苏于众彚张咸池之乐以流于恊气定郏鄏之鼎以召于嘉祥因积人和且膺帝祉案诸图牒共欣蔓蔓之形播以声歌永配巍巍之治臣等生逢昭代获覩上仪敢同来贺之四方共祝无疆之万夀
　　贺瑞石表二首
　　臣某等言伏覩河东转运司进瑞石一据待诏封士宁状称磨砺已凹尚见天正尧瑞字并御笔騐到诣实与元圭同宣示百官者告厥成功申锡乆沦之至寳震于珍物是兴前告之殊祥质虽玉石之殊意若节符之合【中贺】窃以禹厎濬川之绩尧受延喜之圭虽孚尹尺二寸以标竒然湮没三千年而莫覩天将授圣理欲断疑爰出秘文以彰休应得自樊山之壤又为汾水之都究防画则本于自然考符瑞则昔所未有披图辉耀岂同凤羽之成文结体瓌竒恍若书之再出屡磨礲而不泐将藏秘于无穷恭惟皇帝陛下仁以则天智惟稽古孝悌而致万邦之恊钦明而臻庶绩之熈治既比隆福因縁类皆不求而自至盖合异以为同臣等叨预近司亲陪昌运地不爱其寳幸获观瞻邦永孚于休惟深呼舞
　　圭呈元色将昭受于大庭右出秘文预恊符于上瑞四方同贺百辟耸观【中贺】窃以龙甲浮河伏羲因而画八卦书出洛箕子所以演九畴厥惟自然之文每出大明之世不求而至获于汾晋之都载考其繇欲正陶唐之瑞缄縢来上磨砺愈明究字画则非笔墨之能工语休祥则实图牒所未有阐神明之奥赜胙厯服之緜长道之将兴国以长楙恭惟皇帝陛下则天覆焘如日照临克明俊徳而仁厚于惇宗不废穷人而政修于无告巍巍之功既就赫赫之应遂昭臣等叨预近司预观懿铄何知帝力载赓野老之謡请夀圣人更类华封之祝
　　贺水晶大花金码碯兴发表
　　天人精祲有感斯通山泽韫藏不求自至三邦程奏万宇均欢窃以贵异物非圣哲之本心致大利乃帝王之盛节盖仰膺于天祐必并显于坤珍壤带洛师发千年之水玉江连邕管粲万镒之精镠顾惟寳石之英旧产大荒之逺乃于近甸并效殊祥恭惟皇帝陛下协诸福之休擅无伦之富政事修而钱流于地上年谷熟而粟腐于闗中民各厚生地岂爱寳惟兹三币并出一时掌在卝人不假地图之授藏之玉府永为邦贿之良臣等猥被眷求亲陪熈泰治道备矣何施寅亮之功寳藏兴焉幸预荣懐之庆
　　进奉生擒睦贼渠魁马谢诏书表
　　师行左实旋扫逋诛贡効右牵盖伸常礼顾烦神指曲防玺书诵读知荣捧承失据【中谢】伏念臣守近服属讨凶渠方鞠旅于前茅曽乏先登之助暨致刑于独栁徒将曲踊之诚弗悟温言特光孤迹此盖伏遇皇帝陛下宅师嘉靖基命漙将有此武功既宣威于暴乱矢其文徳更加恵于臣邻虽处外而亦临俾増重于所涖道三二帝幸亲遇于昌期文七六经永袭藏于蔀室
　　谢収复燕云进马赐诏书表
　　复境金防师既殊于左次称觞玉殿贡輙效于右牵敢意恩纶俯光衡字【中谢】恭惟皇帝陛下智勇天锡徇睿生知稽古则断自唐尧以来治外则杂用采薇而下爰修羽干之舞同乎舜功之巍巍不遗虮虱之臣赐以周书之噩噩深惟荣遇实贲余年愿加拾袭之藏更殒百身之报


　　钦定四库全书
　　丹阳集巻二　　　　　宋　葛胜仲　撰
　　表
　　谢特赐諡先考清孝表
　　乡书程奏仰蕲扬善之公廷议具孚特被易名之宠恩光下逮感涕无从【中谢】窃以名者实之賔必考一时之徳諡者行之迹永垂万世之传礼欲示于劝贤义特严于节恵鲁无骇则生有正卿之贵衞公叔则请于将葬之时若乃爵未及而特崇窆已乆而追命自非絶徳曷胜殊荣仰惟先臣夙有卓行饮冰自励清每畏于人知负米服勤孝实由于天禀十年辞禄而养志一介不取以律贪蹈曽闵之所难扳夷齐为可慕善每为而最乐徒信所闻道虽闇而日章其传自逺敢图二美上逹四聦畧省户之参稽置礼官之订议特旌潜徳俾受大名此盖伏遇皇帝陛下公听并观兼容泛爱同帝尧之稽象法汤后之立贤不吝饰终特甄收于片善未甞忘逺曲崇奨于下臣爰霈恩纶来光泉壤殒百身而莫赎永悼循陔想九原之有知尚期结草
　　谢降诏不允乞外任表
　　教而知困窃幸退藏道以观能尚寛澄汰亲奉徳防之奨励继膺温诏之抚存宜去而留以荣为惧【中谢】伏念臣蚤防擢序驯致髙华聮禁涂供奉之班躐黉舍师儒之长冐居厥次未报隆恩輙乞其身实縁私义盖明伦善俗之时希遇则育材成徳之任至难无作人之助则为旷官无授业之长则徒废学如臣愚陋渉世阔踈可谓人师雅无重望于斯碌碌屡荷容容徧尘胄子之官乆妨贤者之路鼯鼠穷于五技难复进为鹪鹩巢于一枝庶安拙守故因次对自勉治民敢意包荒尚容防食奨以评文之当贲之振軄之称既防逾衮之褒复荷出纶之渥大哉之言诞播蕞尔之迹有光此盖伏遇皇帝陛下丰照直中干刚独运懋昭大徳遹求多士之宁灼见俊心深识百辟之享肆怜平进更责后图誓殚分教之勤少报兼容之施
　　休宁知县谢上表
　　躐厠仪曹媿匪小材之累日除还铨部犹叨大邑以庇身荷恩难名报徳无所【中谢】伏念臣人门俱下仕学并轻虽偶窃于科名本自甘于州县识防误除于师席编摩进直于书林佐贰宗英预掌银潢之津派登延册府获窥金匮之图书每自疚于超逾岂复睎于擢序乆尸官于省户曽乏建明属议礼于宗祊遂成瘝旷蠡何施于测海蚊果困于负山特烦简礼之严上渎冕旒之邃止从澄汰实戴矜容此盖伏遇皇帝陛下尧厘百工舜明庶物黜陟必先于考绩贤愚咸使之遂情若此无能尚有攸处臣敢不承流宣化勉报政于三年念咎省愆誓输忠于九死
　　大司成谢上表
　　入持禁橐已媿超迁进长经黉更叨因任循涯虚受程奏恳辞膺诏防之弗俞锡服章而加贲亦既就职深虞累恩【中谢】伏以兼三代之学以明人伦同四海之风而暨声教大申孝弟之义交献贤能之书歴年滋多明效灼见小子有造预鼓箧者千人海邦率从来执经者万里惟时教法特轸渊责古人大全则荐降徳音示圣经奥防则亲为训传盖躬教立道之君处上则育材首善之臣至难方广询求以専属任而臣学非得已才不加人行谊不足为世之范模文藻不能作经之鼓吹偶自朝廷兴学之始首叨方郡分教之官玷礼曺郎属者四年预胄席师儒者三等所能何有毎迁益髙虽賔贤养士之规模粗知本末顾成徳逹材之绩効蔑有毫厘不悟异恩就跻迩列此盖伏遇皇帝陛下诞敷文徳遹图康功乆于道而化成不忘乐育主其心而慎治更务能官察臣所守之靡他贷臣已试之无騐猥加曲泽使勉后图誓毕防生仰酬洪造
　　谢江州太平观表
　　跻荣命教滥居学省之华负罪投闲尚窃祠宫之适寛恩下逮感涕横流【中谢】伏念臣学术空踈性资愚拙本为贫而干泽寖席宠以逢时俾防英俊之躔尽出圣神之造班陪从橐秩冠儒宫顾惟何人輙膺是选果縁冐处遂致疾颠仰繄亭毒之私犹颁饩廪之厚此盖伏遇皇帝陛下徳侔天大恩均父慈扩仁恕以并容亶聪明而临照深闵向隅之戚特从祝网之寛退居寂寞之濵得从优逸上答生成之赐更誓糜捐
　　谢复右文殿修撰表
　　殊庭防食深幸安全秘府防荣特从甄序隆恩下逮感涕横流【中谢】伏念臣学不造于道真材不周于世用自奋寒苦三收词艺之科寖冐宠嘉四躐师儒之等钦承纶綍俾长胶庠退量羊质而虎皮何补鸢飞而鱼跃肮脏但期于报国颛愚实昧于周身惟行法已咈于人情而处事每违于时论怨仇交积衅咎易乗猥自劾归亲乗训奨慰留之诏始下搏击之防继闻凡可排根而中伤无不崇饰而诬蔑莠言甚巧惑投杼于三人幽结莫申类降霜于五月頼乾坤亭育之施察风波险防之危曲示优容止投闲左微生易殒圣造难酬旋闻邦诬靡逃天鍳阿比附防着在徳音放逐流离屏之荒服臣之所坐岂假自明遂令流露之余曲被便蕃之泽稍贲集贤之职渐刊司败之书此盖伏遇皇帝陛下覆露万邦帡幪庶尹风挥日舒而専断云行雨施以均慈蹈舜之文哲而审官体汤之寛仁而宥过肆令浮贱不遂弃捐恩已重于丘山实逾始望身未填于沟壑誓竭孤忠
　　汝州到任谢表
　　序道山之秘职已荷防荣殿陆海之名邦更防起废苦心易感危涕自零【中谢】伏念臣器识无以加人学问本期治已防睿神之博采旅俊哲以同升徧歴清涂皆非素望直栈传廐虽知戒于回邪方穿运车顾每难于谐合昨承人乏进长国庠云汉为章于天何裨化养日月有明必照独荷矜全数侍清间荐膺训奨维时邦汋方擅防评凡可倾挤而中伤无不诞慢而崇饰倘非洪造岂有余年矧退黜仅及再周而恩渥已更三至既察采苓之罔遂叨剖竹之荣濵九死而复生殒百身而曷报此盖伏遇皇帝陛下宏规吁俊大徳容愚旷然兼覆之恩仁为已任展也大成之业善与人同故虽无庸不使终否臣敢不益殚夙夜之力少纾宵旰之勤惩沸羮而吹虀更防后患羡渊鱼而结网勉企前修
　　谢改寳丰县名表
　　建节近藩已旌地寳锡名支邑更荷天慈闾井祗欢山河増重【中谢】窃惟汝郡宻拱神臯鬱葱之佳气旁连汪濊之湛恩光被是兴寳藏以表珍符沓来丱人厎贡玉府夤縁蕞尔之境申锡美哉之称此盖伏遇皇帝陛下富擅无伦化行有截爰正名于百物以彰信于兆民甸服用光信书惟永臣谬膺优寄躬被徳音言顺事成实佩褒康之宠政平讼理益图报塞之方
　　为輙奏仪曹马俊公事放罪谢表
　　谳狱非疑自奸罪谴防恩过厚特骫宪章荷徳自天措躬无地【中谢】伏念臣中縁擢序外预使令兢兢诏令之遵龊龊简书之畏谓狱者天下大命而刑本君子尽心宁失不经上体好生之徳何度非及顾无阅实之良轻黩九重特寛三尺此盖伏遇皇帝陛下斤斤之明进日恢恢之网如天知非法吏之深文爰贷守臣之妄发臣敢不知逃簿责益务简孚观过知仁幸不书于一咸中有庆庶图报于万分
　　谢除显谟阁待制表
　　窜名简札乆奸刑史之诛寓直图书忽玷侍臣之选惊魂返干感涕交頥【中谢】伏念臣于世无庸以身得察不繇援助徧歴髙华自信直前未免木鴈之累周防虑害又乏蓍之明遂招贝锦之言上渎细氊之听仰承辨究曲赐保全起之祠宫付以民社义命大戒方励志以力行富贵危机实无心于饕取矧惟伯氏获缀近班甫依日月之光遽沦霜露之疾顾满盈之招损复怆尽之伤生方图幽屏于衡门敢意宠登于岩阁此盖伏遇皇帝陛下在帝陟降宪天聪明体尧之大以容愚用舜之中而忘过念兹簮履之旧援之沟渎之中臣敢不黾俛事劳缉熈问学命轻于羽期狥道以忘身誓有如江愿输忠而报国
　　湖州谢到任表
　　服劳尽瘁敢择地以求安积衅挺灾輙吁天而沥恳岂图名郡骤假畸人【中谢】伏念臣褦襶无庸肮脏难合入尘禁近深惭乍佞而乍贤出预承宣惟知畏首而畏尾廹于多瘠尚尔自营荷临照之末光遂寛闲之素志惟苕霅之胜壤号吴越之乐郊杜牧之三啓请行王逸少二代继守岂期泛宅之地乃获専城之居此盖伏遇皇帝陛下体文王之渊懿以官人蹈虞舜之聪明而临下畀矜无告特为相攸仰称慈怜誓当勤防挈紫荷橐徒梦想于清都坐白苹洲幸日陶于化国
　　邓州谢上表
　　危诚自列本縁三互之嫌洪造曲从改涖一麾之寄奔走奉职经营戴恩【中谢】伏念臣早幸逢辰过叨序爵容防蕝礼徃来数预于讨论教府育材伯季迭居于长贰实备闻于徳意敢中画于初心旋以拙踈乆坐流落既不肯逐巧防妍而射利又不能变节易操以随时嵗籥七更徒或梦逰于帝所国门三过何阶入觐于天仪进无扳聨之因退守靖共之素惟兹楚境盖昔邓墟令臣领之为幸多矣此盖恭遇皇帝陛下蹈虞舜孶孶之善廓武王斤斤之明揽治具而毕张鍳人材而翕受少原之簮惟旧未忍弃遗丰城之剑可求聊加拂拭臣敢不布厐洪之恵泽佩烦悉之训词为国矢谋虽身逺严徐之列与民兴利尚志睎召杜之风
　　再任湖州谢表
　　复旧歴之近班已叨式序付甞为之便郡更荷就除不渉道涂即交印绂【中谢】伏念臣任过其量徳慊于荣内之代匮于京师徧陪礼乐学校之寄外之服劳于郡县备谙簿书狱市之烦自黩真祠屡更嗣嵗敢图起废复玷承流今所领州昔甞任事法令具在谁言厦屋之帡幪民俗可知妄指甘棠之蔽芾今兹器使实累诏除而臣益老无堪积忧多畏动而輙碍岂能游刃以解牛去已复来徒类下车而抟虎此盖伏遇皇帝陛下运天徳以君世纉帝绪以膺期体道时廵择贤共治特加申命更勉后图惟自誓于糜捐庶少寛于忧顾驰朱丹毂敢从事于燕防探赤白囊第谨修于备御
　　谢除显谟阁待制表
　　奉混元香火之祠获从安便直永裕图书之阁复玷髙华方课职以投闲顾冐恩而席宠辞不获命惧何以堪【中谢】伏念臣江海腐儒布韦冷族以身自励妄期兄弟于古人赋命多竒动輙参辰于时态昨膺申命来抚旧封当帑庾空匮之时适衣冠流寓之众长鞭不及马腹宁免多仇割鸡焉用牛刀敢言易治拙踈若此汰免是宜敢期肆之隆寛不以旷官而赐隔还青氊之旧物缀紫橐之清班此盖伏遇皇帝陛下时迈其邦日新厥徳揽智瘝而兼用作威福以并行荡荡巍巍每扩尧天之覆左左右右特从汤网之寛臣敢不知幸之不可常念徳之宜有报益坚素守更勉后图
　　谢赐厯日表五首
　　仰求天歩运太极之三辰俯授人时协洪范之五纪祗膺诏防灼见圣心【中谢】伏以考中星之合见而生昏明课九道之发敛而定冬夏积大余小余而综数辩阳厯隂厯以求端虽云观象之常未若纪元之宻开缀文之局而演议推立极之日以为元凿井耕田共识作讹之连珠合璧间无杪忽之差恭惟皇帝陛下化妙范围仁深覆育循尧之道以闰月而定四时用夏之正坐明堂而朝羣后臣出守支郡辱赐新书岂徒尊阁以知荣敢不奉承而加畏
　　协用五纪永执其中猷告多方不匿厥防仰推天歩俯授人时【中谢】窃以设南正北正之官实繄顺帝辨西陆东陆之所以序年惟章分蔀元之不差则析因夷隩之攸叙厥惟举正乃克求端恭惟皇帝陛下官天地以范围厯日月而迎送清台杂既谨于畴人阳馆诞颁每先于嗣嵗惟圣时宪以初为常臣谬厠承流宠膺锡本昔甞庀职慙无综数之能今幸牧民愿广正时之恵协用五纪厎日而无失日之差允厘百工后天而有奉天之谨【中谢】窃以帝喾序星辰而着众唐尧钦厯象以授人厥惟盛明必精推歩顾纪元之衍数本基命以求端闰余靡宿离皆正恭惟皇帝陛下恩涵品庶道格昊穹坐行政之堂定四时而成嵗颁在躬之厯敛五福以锡民臣敢不祗奉玺书寅遵神防昔縁推泽甞预于讨论今冐承宣敢忘于尊阁
　　发政施仁诞布自天之诏归余举正特颁厎日之书职在承宣敢稽播告【中谢】窃以南正北正以司天地羲仲和仲以理隂阳惟分至啓闭之预和则风雨晦明之可肆于献嵗之始大宣告命之文恭惟皇帝陛下寅奉夏正率循尧道靣稽天若钦授人时俯察仰观千嵗之日可致下蟠上际万物之生得宜夙推歩于清台继颁宣于方郡志以定言行以出令拜赐札以玺书祗膺周诰奉万年之神厯允协夏正上体求端敢忘承式发春献嵗诞临行政之堂举正履端昭示在躬之厯凡叨宠锡悉被恩荣【中谢】伏以凤鸟呈祥定分至启闭之蓂荚纪瑞辨作讹成易之方起消息而正闰余分辰野而歩躔次五者来备各以序万物之生得其宜盖惟保乾道之和乃能致帝者之用恭惟皇帝陛下绍隆景命光宅丕图调玉烛而和四时在璇玑而齐七政连环合璧仰无杪忽之差转扇飞灰俯有桴鼓之应肆颁告朔爰及守臣敢不防禀圣谟率循彛宪焉知天道昔甞预于讨论不违农时今第严于遵奉
　　代皇子辞官表
　　仙源袭庆曽防横草之劳睿检防荣遽被苴茅之宠輙输危悃仰冐隆威伏念臣姿实滞防质非岐嶷本支锡羡当诜诜揖揖之辰徳齿甚防媿穆穆皇皇之美方上烦于顾复冀少廸于颛防敢图敷号之扬廷特相奥区而焘社秩均揆路寄重帅旄惟茂勲明徳之可居岂弱植防龄之敢冐伏望皇帝陛下俯矜愚欵追寝賛书名器至公特正君臣之分悃诚获诉益隆父子之恩
　　代皇子再辞官表
　　循墙恳避既沥于愚衷赐履防荣未回于涣号仰防覆露輙再冐陈伏念臣托体天支承顔帝扆银潢分润日承鞠育之恩金辂啓封敢意褒扬之宠顾未亲于保傅已视秩于公师相南土以建旄保东方而受社并畴多赋并衍真租皆非分义之所安敢罄恳诚而再渎伏望皇帝陛下至明旁烛大度兼容俯矜髫龀之姿特寝丝纶之命朝廷之上庶絶于叨逾父子之间何容于伪慢
　　代皇子谢授官表
　　程奏上干冀回于成命恩言狎至终閟于俞音祗受宠灵第防荣灼【中谢】窃以胜衣佩印存汉室之旧章晬日锡封实本朝之故事敢图庸昧亦玷褒扬伏念臣质异徇齐年方稚孺属椒聊之繁衍聮棣蕚以辉华顾子职之未供荷王灵之先及建节旄而赐履按舆地以建邦命服九章粲威仪于上宰元戎十乗峻节制于帅垣曽是孱防并叨宠奨此盖伏遇皇帝陛下尧亲九族舜辟四聪念生子之在初虽多男而授职誓永坚于忠孝庶上答于生成
　　代谢赐名表
　　趣令安位已被恩纶谕使更名更纡亲札宸廷驭幸闾府増华【中谢】窃惟名以制义者礼之经言惟作命者上之宠惟叔虞季友之类父命有稽而唐武蒋义之伦君赐为重臣逢时独幸奠食乆浮敢图贱名更出睿意怜其许国之志使坚戴后之诚问于申繻不犯废山之戒比之程昱更超加日之荣此盖伏遇皇帝陛下虽圣弗居以慈为寳肆推曲泽以贲余年三月而名虽动已孤之感千载之遇更懐难报之思
　　代嗣濮王谢升等表
　　祗受寳符永佑基图之固载颁睿渥曲惇族属之私凡预庥涵交深呼舞【中谢】窃惟濮王之支裔皆为英祖之懿亲论小宗则势实绵聮视正统则稍为踈逖因礼有等衰之辨故法从降杀之文戚单者既罢赐名行卑者遂无縻爵生息寖广贫富不均韪圣度之独观裁宸章而亲定谓自义率祖虽或贵于断恩然立爱惟亲固无嫌于广孝爰因熈事丕变旧章官以行而迭升爵因名而更制情文俱尽恩义两隆磐石相维更益庙祧之重纶言下逮永为戚邸之光此盖伏遇皇帝陛下圣徳尽伦王功防隠体尧仁而惇九族绍舜孝以协重华肆令葛藟之生共仰蓼萧之泽愿深图于报称当共誓于糜捐
　　代谢宣诏再入翰林表
　　禁林清切登用词臣家巷光华喧传诏使仰膺申命实载隆恩【中谢】窃以冠内朝供奉之班代中扆训词之任粤自前世号为要津资东里润色之材处北门献纳之寄扉开铜式地秘金銮乐府立成乃有谪仙之誉嘉谟叅决因存内相之名矧在圣时勃兴文治睿藻独髙于夐古诸臣莫望于清光云汉为章独昭回于万物风霆敷号将鼓舞于四夷宜得名儒以当内制而臣衰迟无用窽啓弗灵问学乆踈矧乆废而将落文词甚陋又已试而罔功何期过采于虚名复使陞华于故职预拥经于帷幄叅酌史于青编是皆剧荣并兹虚授此盖伏遇皇帝陛下宏规逺抚聪听旁周图回万化以更新収揽众材而求旧殊私所逮恳避弗俞奋发词章虽莫追于作者激昻忠义当不媿于古人
　　代谢不允乞外表
　　忱辞冐进冀乞其身恩防俯颁俾安厥位叨荣未已席宠更慙【中谢】伏念臣独荷圣知再司邦计本图尺寸上报丘山衰疹所婴筋骸知马力之竭剧职寖废智谋同鼠技之穷惧速大呵上孤殊奨爰即威顔之座具输肝膈之诚为圣人氓丐就祠庭之佚避贤者路冀辞省户之华不悟眷留中加慰抚此盖伏遇皇帝陛下防观万化原省众材察其吁天本非择地特加因任使勉后图大哉一札之言永期尊阁蕞尔百身之殒曷称恩私
　　代辞官表
　　旌所指肇辟遐疆纶綍载颁例増崇秩敢縁私分进冐隆威【中谢】窃以遹求厥宁蹻蹻圣神之造冞入其阻桓桓仁义之师饬偏校以鹰扬系名王而蚁伏铺敦积石奄有临洮初无遗镞之烦坐致舞干之格旷古未賔之地悉入版图穷荒始附之民交通鞮译仰繄睿断用厎肤公如臣谫才荷国重寄曽乏幄中之画少禆阃外之竒乃縁防勲亦叨序爵矧预闻于政事已屡玷于恩华傥无止足畏避之心必有亢满颠跻之虑伏望皇帝陛下监观本末恵顾始终怜其深惧于髙明察其非渉于伪慢断从公论追寝命书位必劳升盛世固无以虚授利因义胜愚衷亦幸于少安
　　代谢授官表
　　兴师奋伐吉语遽闻防爵畴功恩言滥至恳辞弗获祗受若惊【中谢】窃惟洮阳之奥区实为陇右之故壤地形控阨天聚富繁早纡先帝之经营尚习狂童之矫据神机黙运圣武嗣兴询谋将才指授庙算不淹浃日坐取列城彊弩何难于射痈震霆不及于掩耳游魂假息望旂皷以惊奔泥首归诚袭冠裳而欵附震叠三河之外铺敦青海之隅用夏变夷皆繄睿畧因人成事岂有防劳敢图近弼之颁恩亦使才而居宠此盖伏遇皇帝陛下英威服逺盛徳容愚土宇版章中外禔福谓义已加于不齿故赏宁僭于罔功特示睿慈俾霑优渥昆夷駾矣忻闻正域于四方元首明哉敢献无疆之万夀
　　代谢朝参减拜表
　　便蕃曲泽屡沐矜怜疲曳防躯特从优假礼稍寛于擎跽心深负于凌兢【中谢】伏念臣生值休明坐尸华显奠食乆浮于真馆防荣更畀于戎旃雅无横草之功少图称効徒有负薪之疾上轸眷懐乃知极辨之朝盖有常尊之分敢意惓惓之厚施特镌仆仆之多仪此盖伏遇皇帝陛下徳冐臣邻庥防戚属谓礼虽宜于下拜而恩或出于非常因屈威顔俾苏衰薾马力将竭已逃颠踣之虞鼠技既穷尚誓糜捐之报
　　代谢敕设表
　　内苑賛书叨防宣召太官宿设更沐示慈荷防便蕃省躬殒越【中谢】伏念臣初非愽综缪辱详延修饰讨论何补圣谟之懿饮食燕乐遽防台馈之颁此盖伏遇皇帝陛下优异词臣恢张国体因其涖职之始训以稽古之荣臣得尽心逺继鹿苹之盛物无失性更同鱼藻之和徒媿属餍莫知上报
　　代兖州谢上表
　　潞子名邦方膺守寄鲁侯旧壤误沐诏除已税道涂敬颁条约【中谢】伏念臣羇危少与谨朴自将渉猎简编粗识诚身之趣平均法令稍知布政之经徒欲少亢于衰门讵肯求通于曲路防如鼹防方自足于饮河势若穷猿固未遑于择木握兰省户剖竹藩方自视数竒皆非始望矧岱宗之重镇存阙里之故家支邑民淳狴牢罕系属城盗息桴鼓稀鸣岂伊衰迟曽是畀付兹盖伏遇皇帝陛下建五皇极奉三无私宣化承流虽博求于夀俊匿瑕藏疾亦兼采于愚蒙臣敢不推广上仁循縁旧俗布中和而乐职戒烦苦之伤恩尚有毫厘仰纾宵旰
　　代沂州谢上表
　　泛扫真祠方自安于禄隠改临乐土忽误玷于除书仰冐大恩退慙小邑【中谢】伏念臣江湖冷族庠序鲰生遭时博延与士彚进擢佐水衡之重曽靡荒功再将使节之严廑无乏事遽陞华于兰省获欵对于枫宸横草无劳自媿含香之选负薪有疾因求襆被之行萧散再朞优游三径敢图纪録复被使令矧所领州昔甞试吏虽嵗月惊于云迈而父老喜其复来此盖伏遇皇帝陛下施实徳以厚生图康功而遹骏敷求良吏分列逺邦因误听闻遂叨识擢臣敢不布朝廷寛大之泽谨恵文纎悉之科誓勉后图庶逃幽黜
　　代谢赐御书千字表
　　辞荣弗获烦一札之恩纶示眷有加锡千文之草圣昭回在望冗末増华【中谢】伏念臣乆玷近严荐膺寄属当制礼作乐之运窃幸预荣方崇儒重道之辰独防加恵温言慰藉曲泽分颁仰惟奎画之文实出神机之妙卧笔逺嗤于秃兎正书何取于怒猊肆笔而成非由水墨之积习为章于上宜有神物之防持不悟蔀居忽叨珍赐此盖伏遇皇帝陛下睿文冠古独智穷神道积于厥躬不忘典学天纵之将圣又极多能因防翰于燕闲特防恩于禁近写之金石永图尊阁之藏燕及云来共侈眷怜之宠
　　代谢对衣金带马表
　　腰束九环并荷笥衣之宠圉颁四牡仍加鞗革之华感剧曳娄荣生罄控【中谢】伏念臣少罹陻阨自守覊单服止裘轻暖敢睎于狐貉乗惟下驷权竒絶望于龙騋不悟遭逢荐膺锡予此盖伏遇皇帝陛下缉熈政治寤寐隽良恩示解衣俾励素丝之节意存市骏宠颁赤汗之珍粲粲陈庭駉駉在廐于其视职出以防荣鹈翼不濡俱积叨尘之媿蚁封可试庶无颠沛之伤
　　代髙丽王谢赐太平御覧表
　　悃诚上诉恳求秘府之文恩渥继颁曲徇殊隣之请始终展诵俛仰兢荣【中谢】窃以太宗皇帝自诚而明惟睿作圣即古而克永世逊志而敏厥修徃行前言已并包于圣学博闻强识更兼利于儒林肆命词臣广裒事类囊括千经之蕴网罗百氏之言公孙数万之诡辞披图可见虞初九百之小説开巻尽知甞资睿覧于西清益萃灵辉于东壁讨论至当炳若丹青而不渝伦类相从焕乎朱紫之有别论纂实繄于鸿博流传尚隔于要荒臣僻处小邦粗惇末伎在汉则伊秩甞闻于入学于唐则吐蕃亦见于旧经輙援旧比以上干果奉睿恩而赐许丛沓简编之富光华象纬之传岂伊龙阁之珍藏乃作鸡林之秘寳兹盖伏遇皇帝陛下深慈恤隠夷量包荒以孝奉先故诞布前朝之美以仁柔逺故曲从异域之求念臣甞献于逸书怜臣夙朝于北宇申锡皇文之千巻俾参旧约之八条肆是误恩猥沾遐裔臣敢不敬铭厚赐详绎羣言流播三韩共仰文明之化分传五族俾知赉予之私










　　钦定四库全书
　　丹阳集巻三　　　　　宋　葛胜仲　撰
　　书
　　上扬州蹇尚书书
　　某南州细人材智下无所取虽服读儒衣书而器能无一加人者今大名守林公不知其不肖而称之于朝俾得预试校官盖弃其蕞尔之官守挈之而西川陆走二千里留公车者凢三见朔月也因是得曳裾卿相之门而侧闻圣天子初政矣方将封殖中外瓌俊耆杰环布列位使输智力共图康功故未及御殿而尺一搜贤急于星火韩公自定徃黄公自亳徃蒋公自庆徃其余諌垣词掖学省藏室之臣粲然一新皆自外寄召也尚书忠义耿耿议论刚正勲阀暴着上方愿见窃谓宜如曹相国促治装行即召矣某也寄住淮海幸望履下过不自料请间可乎语曰貌言华也至言实也又曰狂夫言而智者择焉又曰君子善谋小人善意窃意主上见尚书劳问之外必访以天下大计施设所宜先者傥跽而进曰神宗皇帝创立宪令大功数十天下归仁先皇帝骏恵绍复不敢失坠天下称孝今惟取两朝成宪而踵之国是定矣呜呼言脱于口而利被海县功施社稷忠与望说争衡名与天壤相弊也某之心天下之心也某之言天下之言也某所望于尚书亦天下所望也尚书毋谓某位卑言髙狂斐僣越而诛之崧髙峻极加以一尘虽未云益岂有损乎尚书独不见晋伯宗汉龚遂事乎晋伯宗乗传过绛辟传曰梁山震传人曰山有朽壤而震何怪焉及见晋侯果问具以传人语对晋侯大説龚遂自渤海召王生曰即上问何以治渤海必曰此圣人之功非老臣之力帝曰安得长者之言哉遂即曰乃掾史教臣夫伯宗非不及传人也王生非贤于龚遂也然二子披心析肝而信之师用其言动寤万乗者言中于实防于时而纳之有素故也拳拳之诚实在于此若夫饰猥蔓之辞籧篨戚施以事容媚非惟某所不能想亦尚书饫闻而厌听矣干冐尊重无任战越之至
　　上兖州太守书
　　某闻濯金浣锦取鱼盐则贵有求贱之势培山益海资尘露则大有纳小之理商君佐秦气焰可炙而赵良以苦言药之狄梁公峻节雅望为唐名卿而元行冲愿备药笼中物夫踈贱之士骋辞开説以干大吏未必无一得之虑此两士者足以观矣愿赐须防之间宿留言何知无毫厘毗助万一耶甞观昔善宰郡者布政处事趋时循俗而弛张无一定之论故力寡功倍而民歌舞之崔郾治虢不笞一人及涖鄂则诛罚一不贷其説以谓陜土瘠民劳吾抚循不暇鄂土沃民剽非威不能治也栁仲郢尹京兆政称严明人莫敢犯及镇河南则以寛恵其説以谓辇毂之下先弹压郡县之治本恵养也若二子语政庶乎不谬通方之训矣閤下以名士典郡所至有异等之効涂歌邑诵袭满人耳果何以得此声赵魏之间哉岂非能观察风俗随宜制变故邪且閤下以赵之俗剽悍而嗜冦魁桀而侮法赭衣满道桴皷相闻故痛以法绳之铢两之奸不舍强梁褫气不敢迹境閤下之至上党适嵗荐饥殍者塞涂于是推行荒政已责缓刑俾豪右振廪而千里皆果腹焉惟知缓急先后之方故寛猛异施而两郡各治及乎诏书明扬改付东鲁车辙未至而闾里之士偷度臆计以为是必致隆于学校矣今旌麾所临之地即古泰山鲁二郡也宣精在上奎娄为文宿画野在下洙泗为儒乡阙里之堂矍相之圃故基遗址歴歴在目故其俗守经学其人多秀令号称礼义儒学之国凡防命而抚封者率以文教先焉亦犹赵之当用猛潞之当用寛也今视事弥数月矣条教既修威令既立雕瘵者苏矣防扈者戢矣下至金谷米盐簿领期防仓猝冗末无不垂省独郡学未有半辞及焉今斋堂倾圮芜棘不除生师栖栖有陈蔡絶粮之色閤下亦有意乎傥如朱慱所谓俟尧舜出而陈説之则无如之何矣昔鲁僖公旂色銮声亲临泮水之上饮先生君子以酒而顺彼长道故淮夷徐宅莫不来同此前事之验也抑又闻论事而不逺嫌者宋人有劝其邻伐不祥之木从而请薪之类也荐言而不俟信者妇始入门而戒其仆无笞服之类也某待罪教职望履幕之日浅而遽贡狂直疑若自为道地上之则失于不待信次之则病于不逺嫌惟寛明君子谅之而已
　　荅李集正书
　　某愚不肖经学行谊不能超絶等类谬恩推择使授业鲁郡惧不振职私懔懔也单车始至人士见迎者百数独足下奋然宠以书辞猥见褒假且望仆以尊顾眄剪拂之重仆虽不敏敢不因来示所称述而广之以晓左右者之听昔项槖七嵗为孔子师颍川荀淑髙自标待于名士少推许一日见黄叔度于汝南逆旅中竦然异之谓曰子吾之师表也王戎之于阮歩兵祢衡之于孔北海少皆二十嵗而相与为欢友河内之游平原之荐着事者以为美称也葢师取四术友求三益年龄后先正自不校足下引韩退之之辞曰生乎吾后闻道也先乎吾吾从而师之意谓仆年虽尚弱而宜居师表之位顾仆何足当之徒以黾勉禄仕有不得已者昔韦中立见栁子厚于南州欲北靣就弟子列子厚逡廵逊却不受至退之则不然作进学解以诲诸生又为师説以授李氏子抗顔为师不顾怪骂夫二子以文艺卓越固为一世宗仰顾或抗或逊矛盾如此何哉退之任教职子厚居散地故也仆虽闇滞而代匮黉宇茍有铢髪裨补固不敢以犬马齿少为解矣试以一事塞雅意足下属词虽工而许与不自爱恐论议士它日不以标鍳相许也商周灏噩之文章卓然杰出于千百嵗之上圣人不生斯文未易再覩今以牵彊酬应之文轻见比拟不太诬乎至论宏辞舍刘栁而独推陆贽裴度甚善是欲以名义公阀见勉也三复叹息谨受教矣
　　上监职书
　　某甞闻何武行部先即学宫延见诸生试其诵论课以得失已乃入传舍问垦田见二千石其恢尚儒雅有如此者又闻竒章公始随计京师声望未白韩退之欲与延誉因携皇甫持正阚亡而过之大书其门曰某日愈湜同谒由是僧孺之名籍籍动等軰其成就后进有如此者每渉传记究观逹人胜士所为魁然防俗逺甚未甞不置巻遐想以为旷数百年未易再睹诚不自意亲于其身而见之恭惟閤下以聪明之才位部刺史崇儒防士之声嘈嘈乎列郡私固已藏诸胷中矣今兹车辙马足始至鲁郊戴褷垂缨之士方且引脰拭目以观所为然而金谷未问也簿领未核也囚系未虑也牒诉未阅也道从传呼先临泮水之上防舆跻阶欵谒庙堂要笏沃酹槃躃磬折退即学庭延见胄子雍容垂接与白屋亢礼悼稍食之觳薄叹室庐之頽陋慨然有意赒而新之兹非何武之用心欤某受性方拙既不能激昻奋迅以为身谋又不能喔咿干没以追时好韦编棐几自守穷约閤下乃欲夘而翼之屈二天之尊礼一介之贱使行路指目曰是虽无似然钜公甞一聘矣吴坂之鸣安知无三倍之价兹非昌黎之好事欤矧自近世逹官大吏类以刀笔期防为急至于教化本原往往浸不屑意视校学之庭则曰此虚器也顾师儒之职则曰此左局也轻蔑菲薄以儒为戯彼又乌知三纲五常所系而荐绅大夫所从出乎独閤下逺覧深识留情艺文施设缓急轻重与世异趣瞆者警焉洙泗儒风将配畴曩而于乐泮水之颂不得専美于前日矣吾道頼以掖持后来因之竞劝岂特某与逢掖诸生受赐而已哉爵跃蹈舞实为天下贺也私布腹心惟閤下察之
　　谢曽运使书
　　某至愚极陋不敢自齿于搢绅诸公过听谬使斆学鲁郡视职满嵗而经以疑质者无训发之功文以瑕求者无诋呵之效大惧瘝旷以羞儒林惟是缮完室庐营度稍食窃窃然为诸生庇身糊口之计姑欲杜众毁而塞吏议如是而已间者使车按临始获肩随掾吏趍走幕下幸防不以常辈知遇妄以胥宇继粟为请退念位卑而劘上交浅而求奢不揣其本而惟末是图三者皆宜得诛絶之罪心口黙计不寒自栗敢图厚德阔畧不问又从而听许之意无犹豫之疑文无勘诘之扰一日而赒三十万观听者惊焉方县官经用窘急之秋领使事营辑嵗计笼络利源毫厘纎屑稍可纾目前有司之急者无不取也酤龙断与夫州邑之赋少阙常额则奉职之吏望风伺指忧虞惴栗之不暇今独无功而受厚赐自非大人君子留情风教进诱后学讵肯瘠彼肥此耶洙泗乡校有几废复兴之渐圆冠侈袂腾颊颂誉皆曰上之德我者如是不激昂奋励则为匪人鲁道庶乎兴矣功利之博与三十万之费轻重小大为如何哉若夫区区嗜学之心不为忧米盐乱因得卒业又不至失职而去此义恩及于一已而非敢私谢者也抑又闻士伸于知已尚敢以一事浼听仙源县学赐田嵗租具在而田无所归甚有可并之理阁下盛名雅望朝廷方取信诚能书盈尺之纸转以上闻不伤公私不戾文法其势宜必得此邦受赐又非特三十万而已也峩峩大石深刻颂美者不在他门而作为声诗者亦且不胜听矣偶进记为谢又因以请惟执事实图之
　　上白祭酒书
　　某闻江左辞格变永明体抉防倡始实自隠侯辩平头上尾之差示切响浮声之奥慷慨著论以谓灵均以来此秘未覩故后来人士争宗仰之或击节赏带坻之句或援笔拟回文之铭于时有文章冠冕述作楷模之谚凛凛乎儒流盟主矣宜其自髙待遇特慎许可然而鍳奬后辈惟恐一士名誉不由已立也故见王筠则曰自诸贤零落玩好殆尽不意疲暮复遇盛徳一见朱异则曰天下惟有文义碁书卿皆取去何独不亷一见江革兄弟则曰御二龙于长涂骋逸骥于千里一见范岫则曰范公该博胡广无以加也一见孔休源则虚已引接位之朝贵之上而与之商畧文致观顾欢秀才防则曰过江未有此作观何思澄庐山诗则曰已所不逮观刘勰文心雕龙爱其文理毎陈诸几席观刘显上朝诗称其藻防至冩诸斋壁虽刘之遴乳童曹景宗盭夫而片语寸长未甞靳齿牙余论也乃若谈地理而询崔慰祖议礼器而质刘士深宁以身受遗忘之讥而乐为二子延誉又其用心恳到者也其深闭固拒不少假借者特钟嵘一人将嵘果无可称録耶或嗜好酸醎人各异也虽然隠侯身为佐命功臣位处端右多士荣槁出其舌端而冺黙寒蝉无所援引则虽有题品人物之长亦徒虚美而已故史家犹以无所荐逹少之恭惟閤下以名士识防为朝廷巨公学期于见圣而不肯诵记传注文贵于明道而不肯寻治声韵度越隠侯百等矣承平恢儒逢掖竞劝懐图挟术者云防学省而诏书属以司成之任又非艰难时祭酒比也窃谓山林畎亩穷阎隘巷鱼盐板筑弋猎负贩与夫冗僚末位一艺可録而声迹沉下未彻当涂之听者皆閤下责也昔诸葛孔明髙卧南阳王景畧习隠邺都未有以瘉人非徐庶徐统出力而逰扬之则亦秉耒之下农鬻畚之贱伎尔张茂先赋鹪鹩宋广平赋梅花托意引类以自表见阮嗣宗苏味道一见而器之故隠然名重于世卒为望人闾巷士欲自致于青云之上非得先进钜人羽翼而雌黄之无以致也伏惟水镜者动心焉若乃箴邪説之膏肓振前言之木铎使元丰成均之政令煟然勃兴此自閤下所优为方将延脰擿耳而观听其效不复云云干冐崇重无任悚悸之至
　　回施仲亷秀才书
　　某啓盛暑特烦顾宠且书文编见教廹于行役未暇周览已观经史首篇贯穿典籍辩正谬误皆众儒所未到非鸿博好古之士孰能为之甞鼎一脔知天下之味则二十篇之书皆名笔也唯中间论春秋赵穿弑其君吾子谓丘明移之赵盾遂罹丧明之报若尔则穿果自弑而盾不知也宣子虽传载其美非一然此则不容不知髙贵乡公之弑论者不肯以恶归成济而归贾充又不肯归贾充而归典午故有但见其上之语由此言之南董立史法以戒万世而孔子因之所以诛首恶也似不可轻议其它论易二典皆可以感发后学钦叹不已序引宜得显者以取重于世而仆非其人也既不敢承命并书复纳幸亮之
　　上前宰相书
　　某七品冗吏抵罪窜逐得邑嵓壑间自安贫贱之分忽忽校吏考不敢数以竿牍尘记室退念幸防相公不以常辈知遇曩虽得罪于朝廷未得罪于名义今迹丹书低簮把板为折腰吏相公岂以屯戹遽移眄接之恩哉因饰固陋之辞叙悃诚自通愿垂须防之听使毕其説某窃在昔名节之士操守素定事至物来以其素定者处之不计祸福利害而叛其所学也轻于蹈患害而重于随时改度喔咿俯仰故能风节嶤然与霜日争光伏读旧史竦然慕之曩者误沐过听得备官使贵戚有沮挠教灋者抗章绳之近习有猥见辟置者洁身去之此皆分义之常而相公广坐谭赏此其意岂以碌碌凡流见望哉提挽不已遂得厠列文昌显曹常欲激昻奋防稍自效见以报恩奨而未有路防相公暂解钧轴遂邪説丛兴中执法建议纷更上及僖祖殿室表里影响合为一辞某非不知脂韦享厚福婞直贾竒旤独念名教至重期待甚深不当选软瘝厥官因援引古义谓不当罢奉常诸僚是之继为奏议以上风宪不容相次斥逐直注丑地某得邑黟歙有汤镬最沸之称投身于兵戈杀越之乡鬭智于牒诉纷纭之地心疲神竭与九死为邻而处之甘如饴蜜者趍定也意相公未烛首末故详布腹心此言朝闻夕填沟壑无复遗恨防惟相公光辅圣政八年勲名徳泽旁照华裔极天下金石竹帛不足铭功而颂美防士数千百人寘之显列山陬水濵惟恐鍳采未至可谓无负于人士矣今兹恳谢机政頥神燕处薄海内外黄童白叟犹知歌狼防九罭之诗引领以望而况门下士哉虽然名士之用舍世运系之非人力也孔子曰天之未丧斯文也匡人其如予何孟子曰天欲平治天下当今之世舍我其谁哉伏冀珍练眠食为天下自重
　　答王斋长书
　　某才智学问无足筭録又方窜逐于朝宜人士摈而弗顾吾子独恵然见存抵以书幅且引李白不愿万户侯愿识韩荆州之语何嗜好趍尚与俗背也韩朝宗行事虽史篇漏逸而白推以为人物之权衡且踵门求见资以收名定价其非碌碌凡士审矣顾仆何足以拟之然有以知吾子好学求益之意深也昔之名儒钜公闻某所有贤士则汲汲求见未必不甚于士之求之故皇甫规喜见王符则曰徒见二千石不如一逢掖桓大司马喜习凿齿则曰三十年读儒书不如一诣习主簿以吾子齿壮气鋭敏于文词稍自奋激则潜夫之篇魏晋之论不难及也此政鄙心所愿交况逃空谷而喜足音之时乎承暂留县学仆以职事当日夕继见承音防之日未艾也深窃自幸因叙以为谢
　　答李解元书
　　某自入境防人士以书见及者十数遣辞立意褒与过甚皆非仆所敢当至吾子书辞比拟大非其类周公孔子大圣人也如仆軰未免为乡人岂可同年共世而语哉礼曰拟人必于其伦昔栁子厚牧栁州有杜温甫者以书为贽亦有周孔之説子厚皇遽逊避至累数百言夫子厚虽有附丽匪人之过然文章妙一世学问亦不碌碌且犹云尔况仆軰又逺子厚数千丈乎虽佩厚意然不敢领纳吾子文辞婉缛固自瘉人惟太不慎品藻此亦夏璜之微瑕也因载书为谢并以相晓
　　与程嘉量秀才书
　　数辱见临猥示造述昨日复拜雅贶开编疾读如逰玉圃于蓝田之郊如闻咸池于洞庭之野耳惊目方咨美之不暇廼有师资之説何防挹过乎栁子厚于韦中立犹逊避不敢当况吾子学识加中立数等而仆望子厚万里乎虽然语有之矣学所入者浅体所安者深闲习礼容不如式瞻仪度讽诵遗言不若亲承音防又曰望之俨然乃不言之益与田苏逰防其鄙心则夫求当世望士与之周旋乃吾子之善学苐仆非其人尔必欲规磨则书辞论子厚似太过子厚节操视退之虽父子然文章兄弟也子厚不敢以师表自处退之独抗顔为人师既作师説以着传道解惑之益又为进学解以诲诸生非其不同意者退之分教四门舘则授业乃其职子厚方锢散地不呶呶召閙取怒尔古贤胜人处事自有次第吾子以为何如披读有暇时过县斋以既所欲言者
　　与制置发运书
　　初春气和恭惟神相忠嘉台万福某碌碌郡寄实部封日托大庇宁不知徳伏奉谘目委以经制羡缗均籴二万斛具悉雅意施行则粟出于万室违命则罪集于一身某岂不知自谋实以弊邑乃水国蛙黾之与同处东南嵗漕百五十万斛而吴兴独无半菽之输则土地不产米明矣去嵗虽仅得下熟而暴风为孽于垂实之时収数不能什六比郡荐饥舟楫运致者尾相衔也今在市之米殆可粒数而中下户己无钟釡之积矣朝廷方复转运之旧邑当输米四万余斛日夜鞭笞科督殆将如额而民已病矣今米价正踊一斗将三百余傥以百钱籴一斗何止倍蓰之偿则必有流徙饥殍之困所以累承公不敢从命又况执事元奏请止于平江常秀三郡均籴初无吴兴之文则是执事已知吴兴非产米之地矣今乃欲移嘉禾所赋于不腆邑瘠此以肥彼未烛所以也就使旋防朝防比防下恐亦已过时难输矣伏望台照恵顾此方特寝前命岂惟某受赐实数千万户戴不赀之徳谨専介布腹心干冐使威无任皇恐待罪之至
　　答顔教授书
　　衰羸不堪当世用尚得窃吏二千石之禄以糊其口私意吴兴人士渊薮必有卓荦气义之士握笔牍日相规磨使不干于罪戾而到官弥月閴然未有闻也忽得来示详复累千言析理叙事汪洋昭晰若五湖东倾不见涯涘固深服左右之工于文矣不知仆之不肖使有所建明以苏民之急又窃服左右处心积虑之依于仁也昔王生甞以言警龚遂而任延亦以礼感龙丘仆无似何以得此所条预买诚中时病近嵗县官经用不足给直每后时又胥史赇私公行更复轻重上下其手使齐民重困矫革之急诚当如奉漏瓮而沃焦釡然所陈四亦尚有可论者愿他日更仆议之得暇时过郡斋不宣
　　与胡学士书
　　甘露僧至奉四月五日示问具审长夏向暑寓居僧防种学味道菽水孝养文履佳福乖隔十有一年中间家国之变可骇可痛可忧可唁众多如髪皆防详叙笔势澜翻既喜词藻之日新交情郑重又谙眷与之不替幸甚幸甚所寄刻漏铭典雅似陆佐公而法似刘寛碑普贤像记竒崛似栁子厚而安养三賛以辞逹意似玉局老人乆矣不见斯作也虽自知岨峿疲暮之人穷口谈誉不能増公铢髪之重顾夙嗜在此政自不能不击节赏味尔百围之木干霄蔽日必饱霜雪之摧抑风雨之震凌然后能回万牛而中大厦古来贤圣类因流离窜逐劳筋苦志空乏拂乱然后能以名徳垂世而传后退之贬阳山投身于蛇虺蛊毒之地画字于鸟言夷面之人后谪揭阳冐海气蒸雾之毒有鳄鱼飓风之忧可谓困穷矣终为一代名臣太史迁南逰江淮上防稽窥九疑泛沅湘北渉汶泗讲业齐鲁困阨鄱薛过梁郑而归登穹山峻谷之崭絶目大川激流之奔注以佐其豪防之气而著书五十二万余言遂为史家之冠吾友顷者苍梧之迁逾年始防恩徃返万里川陆艰险无不歴嵓壑瑰玮无不观前二説殆两得之岂造物者有意降大任欤况复一二巨公轩轾而爼豆之公义既伸旧爵旋复而一蹙青云指日可俟则前梦不足道也某晚涂薄祐第二子昨縁锁防预荐因逗留拱州与其姊及姊夫俱为金人所掠至今不知存亡初闻实不赖生日逺日忘偶留残息屏居江垒防科调不堪命避地吴兴依薄业以糊口今四年矣所居号寳谿连甍一大聚落日须租办而十里有菁山隠庵林谷竒胜时以烟艇徃来又里中屋庐虽屡遭灰烬而书籍偶无恙近者辇至数簏颇有遮眼之具长子立方系官云间欲归未遂一一荐闻恐公念见及也往尝以韵语叙懐寄澶渊不识见之否所令作普贤賛固愿以笔舌结华蔵之縁况事迹殊异如此敢不在念续当驰寄也公学识文词逈出侪辈岂乆闲者行用矣千万保衞以须




　　钦定四库全书
　　丹阳集巻四　　　　　宋　葛胜仲　撰
　　啓
　　谢试宏词及三经义入等啓
　　享弊帚以千金诚乖自见取鈆刀于一割大竦众闻感藏情涂媿溢眉宇窃以唐室致详于取士词科尤盛于得人陆贽以建议而济兴元之功李绛以忠谟而辅元和之治杜遵素削权于诸镇裴中立服叛于两河巍峩勲庸辉映简牍乃若梦得夸毗于显仕宗元附丽于要臣科选虽优操行何取先帝懋亷能之众诏书复词藻之科文治猬兴卿材辈出大明继照众畯鼎来推择至公劝奨尤厚自非文列班扬之伯仲六籍探竒学通游夏之渊源三冬擅富服匿识单于之器实沉穷大夏之神则何以上副旁求允膺妙简如某者防稡小伎褦襶顽姿风流莫簉于淹中恢博顾慙于稷下未识晏楹之竒字逈殊汲冢之多闻糟粕习传岂免轮人之议虫鱼缀缉坐贻伧父之讥迫就养于亲庭勉争雄于籍懐鈆学省每玷上游充赋王畿屡尘第等茂恩解褐荣路彯缨读书未逮于五千补掾聊同于百六栖栖奥渫踽踽喧嚣平亭日困于丹书商寖踈于黄巻聊吟招隠屡作抵疑耻为南郭之吹竽每望西山而拄颊静言计议勉自激昂汨没而抗尘则殆昧乗时进修而应令则未为枉已文战更思于借一疲兵自贾于当千髦士云翔贵游波委敏防争先于倚马华菁各擅于雕龙岂期晚生首玷清举矧是三经之选亦収一日之长丹桂腾芳已冐鲁山之一第青钱中选敢图阳峤之入科揣分无堪归恩有自此盖伏遇某官丕扬贤业光辅圣时务长育于人材不遗防于防贱黍力吹于寒谷芑过采于中乡遂致材获阶寸进骏称千里由吴坂之提撕珍擅二都本华隂之拂拭某敢不退量侥冐更务就将不专事于辞华益惇修于器业黄香学浅方求未见之书任昉恩深行献感知之赋
　　兖州教授谢到任啓
　　横经之选猥及愚蒙负防之流众为指议僶俛就职凌兢戴恩惟熈宁元圣之嗣兴起建邺真儒而光辅辟邪説于去圣悠逺之后昭防言于举世黯闇之中慱延师座于东州乐育儒生于北面乔野之俗寖成文雅记诵之习变为讨论矧兹洙泗之濵上直奎娄之次泮宫芹藻多可荐之英才阙里歌有相承之圣化广徳心者尚余多士立公门者何止一人宜得名流出领教法而某兰陵族冷勾漏绪防性滞少通学僻自信翼九万虽妄意于逺图鸡跖数千每自慙于浅植侵寻仕路干没名玷一第于仪曹粗承家学擢两科于政府滥厠英游夤縁君相之恩冐昧师儒之选术非博习贵异大知自愧拙艰之有余犹喜斆学之相长郑生东矣无着録之门人有子避之多献嘲之弟子尚祈善贷得至终更
　　与提学殿院啓
　　人材至难能长育则下皆乐矣治具有要善藩饰则人必亲之盖敦厐忠厚之俗待崇养然后寖兴虽温良粹美之材非作成亦将胥竭逖观周室大辟经黉谓就贤体逺未足化民故尊君亲上然后兴学道徳之妙则崇之以四术四教技能之末则示之以六艺六仪狱讼者于此而献囚恢武功者反归而告馘闾胥州长谁非劝率之人家塾党庠兹谓弦歌之地自俊士而升造士由小成而至大成故贤能之书献于乡大夫成均之法掌以大司乐曰觵曰挞小则为偷墯之惩或寄或移大则示竒衺之耻文风郁郁功化巍巍车书由是大同风俗于焉丕变古治既逺儒林益衰蔽小智之自私胶大惑之易枉放言自若诐行无慙学非根道而譊譊各有所宗辞不传经而諓諓自以为是岂昔人旷絶而难继盖后世教养之无方汉有隆师之意而不能正踳驳于专门唐有训儒之名而不能救奔趋于覔举虽执经者有期门羽林之士而来学者或且渠伊秩之酋徒为美观何闗王化俗乆安于卤莽运始厎于亨嘉当熈宁元圣之勃兴惟建邺真儒而光辅革千载循防之作一时新美之材恶雕虫害道而罢绌于辞章病邪説诬民而颁行于义训列经以五分舍惟三遐不作人绍王公之伊濯肆于时夏烝髦士以攸宜然书考之法方试于贤闗賔兴之令未行于乡吏盖欲徐徐而善俗庶防寖寖以移风道之将行势若有待洪惟上圣嗣抚下民遹求厥宁仰继承于先志不遐有佐期广育于英才首诏国南肇营郊学东穷出日西浃流沙南连岭峤之邦北极幽都之逺地虽僻陋人不鄙夷大开精舍而堂序翚飞众建经师而人材麕至日讲月试时考嵗升廪食之厚则缀费于户部右曹劝率之优则第名于仪曹南院新书始下宿学交趋尚虞崇养之云初或致奉行之不称矧惟剧道尤借通材因烦部刺史之尊兼综外诸侯之学恭惟某官心源昭彻气宇粹纯智识深湛则古之谋人操尚髙明则今之君子爰从书局峻陟宪防凛然白简之威名髙掩青箱之前誉自下劘上以公灭私暂劳疏附之贤屈领将明之寄自典司于教法益简注于渊衷乆隆嵓石之瞻即有锋车之召
　　贺郓帅岑待制啓
　　膺承明命厘保大邦政任旧人聮九阍而防福戎有良翰合一道以归仁恭惟某官命世望隆觉民任重言无枝叶夙献替于朝纲学有渊源克賛裨于国论正容悟物直道事人回翔中外而将明敷纳皆其所长出入险夷而敦朴靖共未甞少桡阶縁初政识擢从班龙已升云蛇辅果闻于得所鱼方纵壑鸿毛更迅于乗风谅惟旧学之甘盘即正具瞻于师尹伏念某愚无敏识拙谢清涂粗坚嗜学之心获预拥经之选道山清切谁啓发于篇章泮水敞闲免沉迷于簿领系官有守望履无阶
　　贺兖守祝刑部啓
　　奉诏十行分符千里凡依庇赖共集欢欣窃以未丧斯文洙泗有圣人之化大啓尔宇防为叔父之封矧在祥符尝迂清跸落成琳馆光昭受祖之休登祀岱宗诞啓格天之业在今尤为雄镇择守必付重人恭惟某官雅望济时孤忠许国遇事奋敢为之气祥刑推钦卹之仁凛凛清规夙着破邪之论优优美化乆传乐职之诗爰从潞子之邦改涖鲁侯之国吏民慕徳日期抗隼之来僚属钦风预喜左鱼之出伏念某谬悠单见委凡材由仁义行期斆学半凤凰翔千仞分隔华途鹪鹩巢一枝自安拙宦侧闻命牧窃喜事贤倒屣以迎固非敢冀敛版而进庶或有期
　　与运使啓四首
　　督司行部观揽辔之严履幕趋风甫遂披云之愿猥防折节稍赐俛眉曹事罔功一皆寛贷学徒艰食上轸哀矜仰玷照临之私实逾分愿之素凝严在亷按少劳懋惟福履之膍来防寝兴之适恭惟某官清识难尚大雅不羣智畧凑上前言语妙天下美由世济位以才升辍省户之名郎领计防之肤使贮储邦用陈陈相因荐防时才武武不絶属部望风而乡往墨官投劾以去归岂伊经济之贤乆屈将明之寄行选于众详延弼后之忠使暨乃僚丕显佐王之业
　　澄清剧部久闻公子之名临按陋邦始识荆州之靣屈使华之贵重访胄席之敞闲精庐頽废而兴考室之谋廪食觳薄而动倾囷之意扪心无报镂骨有铭恭惟某官道直以方性刚而塞儒雅足以饰吏文章足以瑞朝端遇圣知肃将王命同何武之行部先即学官笑朱博之显名不喜儒吏传闻四逺慕仰一词至于校嵗计于低昻丰匮之间鍳人伦于亷墨智瘝之际顾虽余事绰有成功出裕邦储已富陈陈之积入陪国论即谐赫赫之瞻
　　外防居部乆钦握节之威黉舍系官未遂披云之便辱在辉庇尤切震惶恭惟某官人品髙华天资彊济问学该富而守之以约材猷挺防而持之以谦输忠自结于主知抗议力排于邦论陈寔未用公卿媿于先登左雄所言防阁以为故事宜居端右恊賛经纶然利器惟盘根而后知况良马于平路无以别暂烦智畧出緫赋舆咄嗟谈笑而仰给遽充移徙迁而调发俄集已裕九年之计即膺三节之趋
　　仰髙希骥乆约结于情涂入隩登龙未披瞻于神宇澄清使指托付吏师幸兹庇存施及冗末恭惟某官识资国是材助邦臧富学识则该综乎九流一百三家擅政誉则并包乎四善二十七最暂违卿月出领使星倾殚心计之劳补葺利源之入挽粟斡货居之便流钱知轻重之平官最升闻主知弥厚视厯案上行分优渥之恩覆名瓯中伫见登庸之兆
　　谢郏教授啓
　　摛华试席命教泮宫识防方初升腾岂晚恭惟某官材推秀頴学洞本源杰句凌云逺过杜陵之三赋霏辞折角何止韦贤之一经果防第于明庭复中科于省户敢图驾见更抵袖书用重要轻弗悟眷存之重以多问寡徒钦谦挹之先
　　谢宫使保和啓
　　分符南土防绩効之登闻序职西清荷宠光之狎至辞不获命媿无以容伏念某才不适时学未闻道戆不能以烛古今之理拙不足以周事物之机技断断以无他但知平进老冉冉其将至实负初心分甘弃日于簿书敢期寓直于谟训此盖伏遇某官明恢公听仁务曲成致兹坏蛰之幽亦预阳春之泽誓当黾俛上报恩勤
　　谢除舘职啓
　　芝检诞颁猥倚襃迁之宠兰防入直获从英隽之逰退揣冥顽仰慙推择窃以登延册府号第一官防绎秘文非具员吏歴观前日率付可人为名流待用之途亦华姓起家之选故凡青钱学士不媿赤衣诸贤或由少讫老而手不置书或自甲至丁而巻能谈事或聚七千帙而考练或课五十纸而校求衒瓌竒者旬日而了秘阁奥篇自标置者三年而隔同舍共语图形东观蔚为经术之宗奏赋南郊焕若辞华之美以岑文本之材而始愿止此如张伯绪之望而固求不迁矧昭代之恢儒幸圣皇之崇学显帝尧文章而饰万物体周王夀考而烝众材槐市交兴蓬山尤重肇新寳宇申揭云章老人出授于神书童子不忧于朋字荀録虞志拥籖带之纷纭任笔沈诗萃绅緌而商畧间犹讹谬特重校讐言豕渡河者三实资是正书马并尾而五更在研穷岂容素飱以累清议伏念某人门具下年位并轻虽问学勉企于前修而声望不髙于时辈规规求志踽踽固穷偶屡窃于词科因数移于宦牒主青衿之学校乆困虀盐对黄巻之圣贤益勤鈆椠俄婴艰棘深自屏藏摧伤甫逮于丧除収召俾承于官乏预清台之较厯佐戚邸之司宗坐縻饩粮毫无功阀何言此假稍躐稠人秋熭简编觉芸香之消蠧夜窥坟籍惊藜杖之分光顾惟乆衰多难之姿岂图偶得傥来之幸此盖伏遇某官朝廷元老学者宗师以献可替否賛时雍以激浊扬清昭人望显致抡材之助仰禆序爵之公谓牛鼎烹鸡用器固难于适称然蚁封试马歴乆始见于非常当求未见之书更辅多闻之友措诸事业庶能酬覆载之仁作为文词或可颂泰平之盛
　　谢监职荐县令应诏啓
　　按谱治民曽微政绩飞章荐士误沐恩华自惊流落之余有此遭逢之幸伏念某所学甚陋其愚不移宁甘三绌之穷羞为两堕之计量材揣分固宜奔趋州县之尘劳论事献谋岂足陪辅朝廷之末议故从贬斥但自省循惟海宁夙号喧嚣在江表独称繁剧处公绰于薛邑时谓非优责虞诩于朝歌人皆相吊念受禄固难择事而抵罪不可逃刑徒知夙夜在公不觉日月逾迈俗粗安其朴拙嵗适防于丰穣民无推不去之謡士有念相闻之喜敢期过听特借重言岂惟荣耀于观瞻实亦激昂于衰懦束带而轻五斗较徳甚慙失船而得一壶戴恩惟倍此盖伏遇某官位部刺史名世伟人以收卹淹滞为敛材之谋以防举公忠为报国之实取同为验宜后而先廼如冗末之流亦在奨知之数益当黾勉冀逭谴诃虽絶望于亨嘉庶不孤于眷遇
　　贺中书舍人啓
　　防恩黼座进职纶闱除目四传舆情交喜窃以充朝廷文章之任固为儒者之至荣代天子谟训之言尤极士林之髙选非縁素望曷称明扬恭惟某官忠结上知材膺世用词华温丽追还三代之余问学粹纯洞逹六经之奥辍东胶之胄席领西掖之命书兼侍讲帷仍分省事掌中抽草已光侍从之聮腹上生松行听弼丞之命
　　贺耿左丞啓
　　光被宸辉进陪国论人惟求旧允资攀附之贤政贵有常行廸泰和之治华夏咸喜天人同符恭惟某官气禀天和时推人杰备忠孝之令徳兼文武之全才智谋天下之蓍文藻人中之星斗乆负经纶之蕴荐膺清切之除方睿神渊黙以居潜頼耆明始终之庀职朱邸着讲论之益青宫徧调防之官逮九五之时升擢二八以自辅俾司枢筦实本兵权属强敌之长驱拥全师而深入人心恟惧神器震揺建兹多垒之还尽出万全之防料敌制胜有嘉右府之枢机经体賛元遂进中台之纲辖惟兹旧学光辅初元谅辰告于逺猷以日下于膏泽愈峻具瞻之望行膺爰立之求伏念某渉世阔踈谋身拙直顷滥尸于礼寺亦叨预于宫僚寅縁亲依仰窥千虑幸防奨与实积三年兹闻涣号之颁深激懦之庆四蛇入宂欣已附升云之龙六鹢退飞无阶同贺厦之燕
　　上左丞啓
　　被眷中宸陞荣左辖钦闻诞告允副具瞻窃以经体賛元实頼翼扶之助继猷述事方当祗遹之时厥基永孚于休惟后非贤不乂果闻耆杰入副登庸恭惟某官恪恭粹和庄重明敏学究真儒之蕴文髙哲匠之华窥行已之始终古人是尚考立朝之本末天下共知自光賛于朝纲益允谐于人望同寅协防而修政事逺抚长驾而熈事功民言惟嘉国是以定逮兹时举蕃有恩言入告谋猷已见君陈之顺后丕视功载行闻姬旦之齐工
　　答何状元啓
　　冠名英俊之躔陞华图籍之府仲舒之为举首启发道真子政之校中经夙昭人望朝廷得士寰海趋风恭惟某官学奥离伦材髙周用元元本本博穷载籍之传济济洋洋蚤预賔兴之列果縁健笔力取殊科上兴见晚之嗟人以覩先为快名惊学子笔藁至于欲烧文播都城纸价几于骤贵敢图谦谢亦附冗僚退揆菲材固难当于益美仰窥佳藻亦窃幸于珍藏
　　回王状元啓
　　胪传上第首冠羣英下明诏于九天恩先桂籍収大名于一日光映儒林凡在见闻孰不庆羡恭惟某官宏材耸壑英气凌云卓尔异人时推于间出伟然大器不俟于晚成以妙龄秀发之姿奉髙谊讲闻之对诸老谁先于贾傅天子亲擢于平津喜黉舎之有人掩名塲而得隽展逸足而华涂方践升大猷而逺业难量某久共虀盐更窥珠玉知洋洋于流水偶賛文衡引皓皓于明星实由圣鉴拥长牋而肯顾溢陋巷以生光
　　回第一人董状元啓
　　唱第中宸冠名上甲虽事从故典推龙首以居先而恩出清并桂林而擢秀恭惟某官文知体要学有渊源望乆重于乡闾声特髙于屋屡泣荆州之璞知者其谁独腾丰劔之光终然莫掩遡春官而累上霑皇泽以兼收有孤黄巻之心耻试红尘之吏气不衰于再鼓人忽惊于一鸣冕旒凝乙夜之观轩陛首春雷之震对贤良而举首遂继家风起徒步而封侯更看晚节某顷因乏使忝预攸司设网于河偶值灵龟之入窥斑以管讵穷文豹之奇方喜得于真才忽过蒙于盛礼【云云】
　　荅盛学士啓
　　占桂籍之上防得兰台之旧物士歆稽古之力朝有得贤之荣恭惟某官学茂大知器非近用处贵防而独惇素尚在蚤嵗而已擅隽名混举子以登塲中有司之异等禁庭唱第名复甲于英髦宸笔评文语特嘉于警防遂膺温诏擢校秘文问倚相祈招之诗素钦博古读杜牧阿房之赋窃幸知贤敢图过谦猥形私谢岂特借重言以华衰品盖将敦髙谊以激媮风
　　荅郑学士啓
　　延登内阁典校中经儒馆増辉士流交庆恭惟某官识探圣域文播贤闗自期国华不甘门调仕而优则学首登附试之科儒以道得民旋预说经之选谈易无疑于九事着録何止于千人辍刺举于南州擢刋讐于东观得时则驾方逺歩于亨涂饮人以和乃过形于谦谢佳笔但知藏弆厚意不敢当防
　　贺韩学士啓
　　被眷枫宸跻华芸省朝庆得人之盛士歆稽古之荣窃以挟册校文实重图书之府养材待用是为英隽之躔凢职于其间盖选贤而后授恭惟某官器识俱懋望实两髙学有渊源博宗九品之奥文无骫骳追还三代之醇预蕝礼于曲防复雠书于内阁凤将子而惟九岂媿前修豕渡河而曰三实资鸿笔媿未遑于叙庆顾先辱于縢缄佩感至深袭藏为好
　　贺黄学士啓
　　被眷中宸跻荣内阁儒馆庆得人之盛士流歆稽古之荣窃以昭代右文辟三舘而聚书籍上皇吁俊差九等以宠儒臣中朝方复试选之科册府必用俊髦之士恭惟某官岂具贠吏实不覊材早以隽名蔚有栋梁之器中縁鲠议颇妨涂辙之升道既乆而日章理亦穷而斯变登龙尾之道已数近于清光复鴈门之踦谅即跻于要路
　　荅武学李博士子奇啓
　　曳裾见临削牍为贺翔凤凰于千仞岂测雄飞享鶢鶋以九韶徒深视恭惟某官器凝方重学造精防収科若摘颔髭吐论如霏木屑文词合处曹子建何足道哉时命鼎来谢安石恐不免耳岂伊右学能滞亨涂敢图谦防猥见标榜过情之誉虽非凉薄之敢当防友之文当永珍藏以为好
　　与运使啓二首
　　将命计防着揽辔澄清之望尸官讲肆有髙山景慕之诚未晋接于顔辞幸依栖于名徳恭惟某官性天夙悟才地素优论器范则当从古人求较词章则应是我辈语事毎试而皆可政无徃而不宜早献直于霜台屡对扬于云幄忠规直节邦朋震慴以相惊崇论谠言国是雍容而自定暂枉将明之寄少分忧顾之勤原隰光华已上闻于功最威顔咫尺行入侍于清闲
　　坐曹无补深虞直指之严行部载临获展上交之礼自惟冗散方托庇存遽尔暌离已深敦慕恭惟某官声名籍甚器范自然轩轩雅操之独持衎衎公才之屡试方在责实循名之际凛然赴功趋事之能省户司金名特髙于诸彦使防握节威自慑于属城从容计相之经营笼斡县官之调度行选于众详延博硕之贤使复于王展尽经纶之业
　　谢江隂曹县尉袭啓
　　言旋故乡方有人琴俱亡之恨敢图都骑示以金石相宣之文仰惟学省之俊英早挹天墀之右第仕而优则学不忘探讨之勤因不失其亲更切规磨之助逺贻华轴来贲郊庐自慙受粟之支离岂称畵眉于浑沌徒欲借此言以増重敢不珍其贶而袭藏







　　钦定四库全书
　　丹阳集巻五　　　　　宋　葛胜仲　撰
　　啓
　　复修撰谢两府啓
　　殊廷汜扫幸簉迹于臞仙秘殿防荣或厠名于墨客稍从抆拭曲荷生成伏念某者奋自覊单进防简擢逶迤持禄深戒鄙夫之事君肮脏狥公妄期君子之谋道一昨超登侍从进长胶庠虽无成徳逹财之功粗有畏法遵绳之志钦惟寄属每自激昂杜请托则深咈于人情多建明则显违于时论虽学子粗安其朴拙而憸人潜议于中伤孤根易揺小器先溢青蝇交集白简厚诬凡可排根而倾挤无不诞谩而崇饰彼正异放麑之恵固优为掇蜂之防上頼照临止投闲左莠言甚巧类成叶于三年幽愤莫申将降霜于五月惟神听之难罔而天道之好还旋闻邦诬莫逃圣鍳畀虎豺而不食御魑魅以逺行四门穆清百揆时叙惟兹枉桡屡乞辨明敢期旷荡之恩稍加丽正之职此盖伏遇某官心存体国道广济时恵顾穷人起伊尹纳沟之念磨礲治具肩傅説作砺之诚致脱丹书渐还清贯傥未填于沟壑誓仰报于陶镕
　　汝州到任谢两府啓
　　起于宫祠付之民社自顾散儒之陋谬当良吏之求亦既抚封莫知报徳窃以鲁山沃壤汝水名邦宻拱两都新被节旄之渥旁连四辅旧称屏翰之雄当承流宰牧之权必赴功肤敏之士而某生姿迟钝渉世阔踈途如阮籍之穷性有汲黯之戅学初为已妄期造道以逢原仕则慕君敢替当官而狥义顾多取于公器复显忤于要权致爼豆楚者几稀而鱼肉渉者甚众骇机一发溢恶交兴惟鋭进之邦朋方上揺于国是从而下石易若吹毛独頼睿明烛知诬罔虽褫职辇毂之下独赋禄湖海之濵方齐得丧于环中而置恩怨于度外以退缩为安身之计以静黙为进徳之阶敢觊矜怜稍加收用此盖伏遇某官膺天大任佐时有为积累治功若农夫之望嵗铨量人品如匠者之度材袁安不忍于锢人傅说但期于廸后肆令衰懦复与简求某敢不防患周身指覆车而自戒牧民涖政忧制锦之或伤
　　贺赵镇抚啓
　　周尊师帅之职实搃全师唐分藩镇之权旁提支郡于惟盛旦复举旧章敷求忠亮之贤付畀土疆之重恭惟某官材资杰出智畧挺生早被眷于宸廷屡出持于使节顷当艰险备罄忠嘉谅惟制检之荣即有斋坛之拜
　　贺运使刘龙图啓
　　祗奉恩辉宠除漕寄凢依庇頼交集懽愉恭惟某官学贯儒流望髙时论以尽言不讳而挹巍第以忠愬无隠而光諌垣跻峻职于西清扈慈闱于南土预元戎之婉画曲尽訏谟领将漕之提封更荣申命行闻召节入冠从班某猥以散材获居属郡钦闻光渥第极归依
　　贺运使郎中学士啓
　　祗膺诏防荣緫督司先声所传公议咸喜恭惟某官宏材挺特雅量粹夷学有渊源绰着淹通之誉言无枝叶裁成体要之文輙自望郎出当肤使谅未闻于暖席已宠拜于持荷藐自孤踪获栖大庇顾章绂之所系瞻履幕以末繇日俟按临禀承约束
　　与运使啓
　　仕途太戅合归湖海之濵朝论兼容尚叨狱市之寄幸兹昩陋托在庇存恭惟某官敦厚而疎通粹和而端亮跻荣防府知博贯于丘坟将命计防复登闻于课最赋舆不扰金谷如流谅惟注意之深即庆非常之宠某祗膺宸检改佩守符惟断断之无他寔惓惓而慕义顷栖大防固已荷于包荒今托提封行复欣于承教
　　贺胡发运啓
　　祗膺宸检就陟使权统九路之输将当列城之刺举凡依庇頼交集懽欣恭惟某官忠有古人之风学为王者之事宪府夙推于忠鲠中防作振于维纲益隆黼扆之知外领绣衣之寄逮兹推择愈着光华调发邦储暂倚成于心计超迁内务行亟拜于除书
　　贺提刑启
　　祗膺温诏出緫祥刑凡预庇庥共深欣抃恭惟某官望髙朝论忠简上知入践要繁夙预月卿之宠出当忧顾屡膺星使之权伫闻賛书峻陟华贯某误纡郡绂适迩使麾不惟仰托于眷存实幸欵承于教警
　　答秀州知府曽学士啓
　　祗奉明纶改临重镇幸依邻庇遽辱书辞恭惟某官徳宇粹温词华秀拔世济其美绍器业于相门官修其方敷教条于郡寄抚对云始结课已优方聮册府之清班行正禁途之誉命祝颂至切称述奚殚
　　贺金陵曽修撰孝蕴啓
　　吴都重镇位居藩伯之荣书殿华资职号儒林之贵时维隽喆仰副眷懐恭惟某官清时羽仪群辟冠冕智仁勇以兼劭徳爵齿之皆尊虽遭时屡歴于险夷而挺志弗渝于忠荩入居朝廷则蓍庶事出临方靣则衡尺众材表此百城暂倚兵钤之重闲于两社即登宰路之华伏念某受知素深去徳滋逺中縁艰棘乆自屏藏寖冐甄陞遽罹贬逐夤縁幸防再依庇頼之仁险阻艰难尤切归投之素属官常之有守望履幕以无阶
　　贺王修撰啓
　　祗奉恩辉荣陞论譔有识交庆不谋同辞恭以某官学探道原望髙时论事每试而皆可政无往而不宜顷膺一札之书出领三城之寄虽藩宣所頼因任既以累年然绩用登闻襃进殆无虚月行被追锋之召就颁挈槖之除某代匮陋邦依寳邻之千万防惇雅契枉华翰者再三感媿之深叙陈罔既
　　回河阳王待制啓
　　被命十行陞华两禁民遂借留之愿朝有因任之公凡预游从交深欣抃恭惟某官天资敏锐徳宇粹温理穷性命之端事烛古今之表英辞振玉逸气凌云郄桂一枝卓尔儒林之秀和松千丈挺然大厦之资自结圣知出当方面河水东泊鄙邻国之白圭长桥卧波小平津之杜预报功崇徳果防持槖之荣尊主庇民行拜秉钧之召某备贠邻境托芘卿云方修庆之未遑遽腾牋之先辱具为感戢难既叙陈
　　贺冬啓二首
　　一阳袭管气滋缇室之和五物书云瑞见防之应惟时贤喆繁拥休祥恭惟某官材擅儒林望髙朝论富金籝之奥学挹珠网之巍科大邑试材鸾暂栖于枳棘清班防士凤将集于梧桐顺履天元茂膺帝祉
　　清台课厯逢七政之同躔黄祲占年见五云之纪瑞惟时贤喆繁拥休祥恭惟某官性天髙明才地敏给敷政无施而不可涖官所至而有闻大邑庇身暂倚拨烦之重嘉猷告后即摅经逺之谋兹顺履于天元谅茂膺于帝祉
　　答周舍人贺冬啓
　　律回葭管登台爰纪于祥云星次斗躔推防载迎于长日方一阳之来复宜百福之类升恭惟某官文秀时髦学优圣域簮法冠于乌府侍香案于螭坳致美善于亲暂屈藩维之寄告谋猷于后行膺梦卜之求谅经刚长之辰即有诏除之渥
　　谢王奉议【以寜】啓
　　宠以书辞申之文巻言温布帛虽退恧于过情字挟风霜实仰钦于众制闻暴公子固乆见元徳秀乃初频阻倾盖之欢深恨扬舲之遽顾防缛礼加恵陈人大鼎烹鸡逺器尚淹于小用明珠弹雀珍文弗悮于轻投揣分何堪扪心知感
　　答卓奉议啓
　　载膺宸检获绾郡章约结无竒独倾心于名士嗜好殆絶尚抵掌于髙文辱示书辞获窥学植屈廷臣之严重同邑子之进趋方何逊刘孝绰则多少俱工比鲍昭谢灵运则迟速皆美恐为品藻之累但深藏弆之荣
　　答张省干啓
　　枉道见存陈诗为贶峥嵘髙论惊所飬之益深璀璨大篇知见礼之加重豫章何必七年而见威凤盖由一羽而知矧在上庠屡以仲舒为举首获交诸父又熟阿戎之清谈契阔流离寤寐倾渴三年于此矣固多脱頴之流一言以蔽之罕见无邪之美仰惟此赐宜在珍藏
　　答孙宣教啓二首
　　诵汝坟之章少有干荣之意废蓼莪之什晚兴弗洎之悲比窃食于真祠偶藏身于偏垒实先人之旧治有元祐之政声悼嵗月之不留怆音容之如在敢谓某官曲敦髙谊追记曩防特纪述于雅言以发扬于潜徳赋五君之咏献不待于讳辰诵百汰之金问何劳于曲室感荷之至敷叙奚殚
　　谈经败绩获寄迹于小邦闻善若惊犹倾心于诸彦敢谓某官曲敦雅好过采虚名忘固陋而宠以书辞慰孤寂而示之文轴见许询之逺致自尔伏膺赏沈约之寄音敢忘击节岂特珍藏于书簏固将共托于词林佩服至深敷陈罔既
　　答曹宣教啓
　　校艺奏名防恩赐第事光举首荣动朝端恭惟某官为君子儒知古人体学深穷于圣域文独歩于贤闗千丈乔松知有栋梁之用五枝仙桂实为门阀之光某夙赏髙文欣闻誉命敢图谦眷亦损书辞虽钦造述之工恐累防谈之实一第溷子耳聊为进士之阶集贤有人哉行庆选抡之宠
　　答张学铭啓
　　何武先即学宫始之传舍朱博不喜儒吏深恶议曹既操术之不同宜治道之相逺比縁休吏稍欲崇儒意虽粗勤礼实不腆敢期髙谊载以雅文施挟求奢每自慙于寒乞要轻用重亦恐累于品题敢戢至深叙陈罔既
　　除显谟阁待制谢两府启
　　白简骤攻乆投冗散丹书一洗复玷髙华恩与为新徳何以报伏念某文质无所厎材能不及中防初载之博延繇常途而躐进冐庠序师儒之长参言语侍从之流峣峣固人道之难全碌碌实鄙心之不肯防衔窭数知非容穴之谋蜩决榆枋不羡图南之便果罹谤铄旋辱辨明起于置散之真祠付以承流之乐土图回百绪黾俛二年朝廷不忆一州虽慙前咎民庶借留满嵗粗有公言属积厉于衰门遽纒哀于伯氏念藐诸孤方頼同爨故蕞尔邑未可轻归不悟衷言俾跻迩列既沗辅郡二千石之印绶又直文考十九载之图书静推所防端有攸自此盖伏遇某官股肱元圣屏翰万邦以佑贤辅徳为经济之谋以遵制扬功为寅亮之实用仁心而引类动义槩以防淹賛翊事机独提纲而顿领吹嘘时彦讵防本而塞源乃因肆之恩上广隆寛之施西厢寓直虽叨序爵之荣东阁撇裾尚恨趋风之逺
　　贺太宰啓
　　光膺涣号册拜冢司周公之觏绣裳爰是皇于四国仲山之补衮职盖以事于一人夷夏共瞻宗祊防福窃以盛世以置辅为重志士以得时为难抱经纶之业者或困迹于草莱都廊庙之位者或贻羞于竹帛由才位龃龉而难合故勲业寂寥而无闻天将福于斯民世特生于良弼恭惟某官斯文木铎王国元学贯天人而博穷载籍以来辞该象数而尽屈能言之类英声茂实夙推先觉之贤峻节忠规笃守后凋之操自预闻于大政益眷注于渊衷遵制扬功中辖着弥缝之助奉公履正东台存绳纠之功果符梦卜之求遂冠钧衡之峻賛又新之政已寅亮于天工开众正之门共行熈于帝载伏念某小器窘用孤根易揺乆困风波幸托帡幪之芘未填沟壑悉归播植之公
　　湖州到任谢两府启
　　出刺周南曽防优最改临吴防更勉后图祗荷生成伏深荣惧伏念某简编糟粕之学塲屋骩骳之文用此跻荣可名侥幸推移从禄类众狙之赋三选软畏人慕灵之藏六乐就外服以毕余年昨分一面之符未报三年之政虽免旷瘝之责遽纒伉俪之哀未能击缶以忘情亟欲卜冈而就窆恳求近地稍便私门荷大臣之用心付小麾而如志惟吴兴之乐土萃江左之名贤抒峯存三癸之名岘岭标五花之胜白苹洲上着骚客之风流紫花瀬邉有茶山之燕赏敢图推择误及庸虚此盖伏遇某官惇厚恵和忠清直亮丕扬可大之业辅成不防之基敛袵庙堂致藜藿之不采提衡品类直桃李以无言某敢不祗诵徳音勉睎循吏庶防一得仰报万分
　　答海门知县啓
　　逺贻书防复枉诗文辞华髙歩于上京才义不慙于小雅舌耕滋乆瞻奥学于胷中腹藁便成涌佳言于笔下虽云出众顾轻示人诵读爽然政恐文巻之尽流传逺甚居然纸价之髙仰竿牍之甚勤识歌之多暇虽菁华之悦目揆凉薄以頳顔不敢当防但知感戢
　　答王知县啓
　　百谪交至暂整单装两怒既消复还旧治老守有防成之幸邑子遂依仁之公窃以恺悌抚循昔称良吏掊克媮快今号轶材既务守官固当罹咎虽粟邑换尹赏职益以卑而内史爱倪寛殿更为最果縁公议特勉后图愿益专于所闻以卒相于予治
　　邓州到任谢执政啓
　　愚诚上逹恳求避于亲嫌朝论兼容特改除于郡寄抚封云始揣分知荣伏念某才不足于治剧济繁学不足以钩深索隠早縁识擢尝获在前晚以愚憃乆从外补留滞周南之境奔趋吴防之郊嵗琯七周未始侥求于内举国门三过其谁肯致于里言每处顺以安时姑深根而宁极惟兹巨屛素号乐郊敢图生成举是寄属此盖伏遇某官功弼乃后道觉此民扩伊尹纳沟之仁懋傅説济川之业弛张因革跻国势于安常小大浮沉器人材而式序肆令孤拙获此便安韦状员推岂敢责成于参佐召父杜母庶防追继于循良
　　邓州谢范左丞啓
　　祗膺宸检谬当方伯连帅之权趣引郡章获继钜徳元勲之后荷恩实重揣分増荣伏念某文不軰于时流学仅传于家法幸縁亲擢稍躐常涂方幅员徧庠序之时五冐师儒之等暨朝廷兴礼乐之际三居绵蕝之官虽事功无毫髪之防而议论有金石之固岂宜乗隙遂尔易心中縁背驰乆困外补萧望之各从所好晋荀息不食其言嵗籥七更讵肯侥求于内举国门三过何阶入觐于中宸惟兹大邦夙号乐土猥当出刺深媿食浮伐柯在前既仰承于旧政隣辉不逺又获借于余光恭惟某官天庭寳臣海内词伯险夷否泰在峻节以不渝进退行藏视古人而无愧方庙堂之阙位伫涣号以扬庭独専国柄之崇仰賛时雍之防重惟浮贱过荷奨知近縁假道以登门幸获望尘而侍坐加笾豆之践仍许造于后堂窥云汉之章遂徧观于崇宇虽大贤折节以下士而小已揣分以难酬感幸之深敷宣莫罄
　　与范左丞【致虚】啓
　　丝纶示眷藁块夺情将正位于钧衡姑承流于屏翰萦懐所击控避莫从恭惟某官学洞古今忠存社稷早登文陛服在諌垣仰昭正父之功力奋争臣之节賛裨绍述一言可以兴邦摈斥朋邪三进盖甞及霤乆持从橐擢预政机方亮采以奋庸忽衔哀而去位上方侧席民亦具瞻与其失防契之忠毋宁夺曽闵之孝果闻大涣趣使遄归谅惟朝事之初即播弼谐之命某属拘营职莫遂望尘輙陈竿牍之仪少伸寰海之庆
　　再与范左丞啓
　　确守礼经盖欲表仪当世曲从诚请是为体貌大臣郁四海之具瞻笃三年之通制有识交颂不谋同辞恭惟某官气禀天和学优王佐谠议早扶于国是忠规屡詟于邦朋爰録勲庸遂参机政王臣蹇蹇方尽瘁以输忠棘人栾栾遽衔哀而去位祗膺夺服聊免造朝仁者安仁固不忘于子职孝乎惟孝深上动于天聪岂惟君子之光实使懦夫有立
　　上执政啓
　　经邦硕辅阻窥数仞之墙刺郡冗僚屡枉五云之字瞻风莫遂结念増劳恭惟某官识逺而非小知器博而宜大用幽经奥牒尽究生民以来大册髙文坐屈能言之类独縁儒效自结圣知涖经事而知其宜临大节而不可夺补衮正上公之枋赐履昭元戎之权示大壮于端闱实资制作颁上化于阳舘更頼燮调不违咫尺之顔如倚左右之手爰从枚卜起付钧衡秘殿聨荣入告嘉谋于后鼎司爰立日下膏泽于民谅在迩辰更膺正拜伏念某方依覆露夙荷奨知怅滞迹于西州阻曵裾于东阁永言瞻颂难喻端倪
　　贺提举监丞启
　　祗奉帝纶显持使节先声所至公议咸归恭惟某官学穷古圣人之原材出见大夫之右顷膺推择入践要繁惟摘山煮海之权实富国彊兵之利变通成法内则掌于冢司提按列城外则诿之部使暂烦直指即庆遄归某坎余年依栖大庇日竚轺车之至庻谐履幕之瞻
　　贺湖州秦守啓
　　对扬便殿具输献纳之忠擢领辅藩优畀承宣之寄先声逺播公议咸归恭惟某官材冠士林望髙时论学识九流之广文追三代之醇夙推廊庙之姿乆屈云霄之歩果膺防举峻履髙华宠之禁严论撰之资付之山水清幽之地自副车而陟守实耸州县之荣观以介弟而继兄更作衣冠之盛事谅未遑于暖席已夙驾于追锋某潦倒材踈陆沉嵗乆亦安身于林壑获托庇于帡幪侧闻凤诏之颁日伫隼旟之至其为欣望莫罄叙陈
　　贺宇文寳文时中知湖州啓
　　西清寓职总内阁之图书南土专城作行朝之屏翰命出九重之邃欢腾千里之遥恭惟某官直谅而多闻宏毅而任重量吞千顷腹贮五车词章特擅于家声伯仲并登于政府召还蜀道初畀乗轺改命吴兴复膺剖竹光生四水荣动五亭黄蘗山前续江淹之文采白苹洲畔继栁恽之风流谅惟开府之初即有追锋之召某乆縁固陋坐窃安闲虽陶令已归于田园而庞公不入于城府徒托二天之庇阻修一刺之恭
　　贺陈大资【与义】知湖州啓
　　以心膂臣而暂辞机政以股肱郡而来布教条旌纛再临山河増重恭惟某官式是百辟媚兹一人文辞独行于中朝器业蔼闻于早嵗繇北扉之清近擢东府之賛襄天赋之才盖天下士而非特国士人究其实乃社稷臣而何止功臣初违咫尺之顔如失左右之手昔之往矣留千里之袴襦今也来兹被三公之衮绣行闻召节登拜冢司
　　贺汪少卿【思温】知湖州啓
　　防命拜州差辰开府股肱帝室润分九里之河父母侯邦庇扩二天之覆恭以某官望髙朝匠学冠时髦文体要以精深器恢宏而凝劭入居九列当牒诉浩繁之司出领一麾得山水清逺之地承流伊始颂徳攸同某乡庐顷遭鬰攸之灾浮家暂寓穷僻之壤退惟困踬辱在帡幪陶令已归田园但知退听庞公不入城府尚阻进趋
　　谢蒋县丞【汝功】啓
　　伏防某官拨簿领之沉迷喜亲戚之謦欬逺迂都骑来顾衡门宠以长牋既遂盍簮之愿示之众制更谐击节之观仰惟乡曲之英蚤擅文章之誉三年学而至于谷已极淹该一巻书而立之师更求博约惟他时之所到岂小智之易量感佩之诚敷陈罔既
　　贺中书侍郎啓
　　祗膺中诏入侍西台翊赞万几克懋格天之业践更二府共歆稽古之荣涣号诞扬敷天咸喜恭惟某官徳尊一代智杰万人众推为王佐之材自任以天下之重体道则六通四辟而咸在应事则千转万变而不穷早被简知亟跻华显洎居常伯适在版曹以邦用封靡为近忧以民力凋耗为深患间縁造膝之对力陈逆耳之言不患失于在前宁输忠而补外属嗣皇访落之始当强邻俶扰之初罙入都城日有举烽之警环观诸将谁为戡难之人旁采师虞显畴嘉绩起公于师帅之任付公以宥宻之司旋降芝函改临凤沼光辅惟新之政大开至正之门载纉武功以销未形之患诞敷文徳増筑太平之基式副具瞻行膺爰立伏念某多仇少与数免稀迁迹滞南冠莫遂望尘之幸魂飞东阁徒深颂徳之诚
　　贺范留守【致虗】啓
　　爰择刚辰已开留府陵寝増重嵩洛有光凡预庇存交深欣抃恭惟某官经邦硕辅命世真儒以尧舜孝弟为尊主之谋以稷契忠嘉为奋身之术早跻大用莅经事而知其宜自励匪躬临大节而不可夺特辍燮调之任一苏众大之区暂此居留着赤舄几几之望行闻入相赋緑竹猗猗之诗
　　贺平江知府胡舍人啓
　　奉选劳之新渥跻次对之旧班屏翰有光朝廷増重恭惟某官英豪间气道徳名儒学穷六籍之醇文起八代之陋讨论润色崖因珠而不枯险阻艰难草以风而知劲顾惟剧郡既讫外庸龙已升云乃眷攀鳞之旧鱼方纵壑更逢激水之寛谅在遄归即膺巨用浇瓜为恵坐令一境之安采菲不遗更荷五云之及
　　贺吴少宰啓
　　显膺纶綍册拜钧衡一言兴邦独定公于社稷百官承式亟冠位于疑丞天人具孚华夏咸喜恭惟某官膺天大任为世真儒早以异材徧跻膴仕紫防司制众钦华国之文青纳言自许经邦之防谋猷屡告权近不容乆安均逸之居益养具瞻之望继锋车之峻召陟玉堂之近班凛然松栢之后凋卓尔蓍之前识临大节而不可夺可谓稷契之忠遭变事而知其宜賛成舜禹之事俄宼氛之俶扰致神器之震揺诸老生语如寒蝉见大夫窜若狡兎天祐国歩公辅政机智畧如神而从容于仓猝之时言辞如涌而啓发于睿神之听力排出狩之议坐成坚守之功不移宗彛再造王室宋昌之迎代邸谋协天心谢安之击淮淝威破冦胆爰膺帝制进秉国成大开众正之门力賛惟新之政斥壬佞防举滞淹形孝爱之风念宸付托之重谨号令之出绳祖武艰难之初太平之期指日可俟某覉单之迹扑拙自将欣闻大号之扬倍激懦衷之庆
　　又贺少宰啓
　　光膺典册进拜钧衡君陈之入告谋猷乆隆帝眷周公之丕视功载遂总国成纶綍诞扬朝野交庆窃以坐庙堂而谋王体秉机柚而亮天功上则燮和于隂阳外则镇抚于华夏用人得失系国重轻故当光明盛大之时必有魁伟俊杰之辅假羽翼而横絶彊精神而折冲恭惟某官本朝宗工斯民先觉有经天纬地之文而济以淹该之学有尊主彊国之术而持以肃括之诚方抡材三舍之初即冠名羣俊之上纸价骤贵众共服于文鸣帝席屡前上特惊于见晚粤从词禁擢预政机遵制飏工上继承于先烈料敌制胜尽开拓于故疆果符审象之求亟付賛元之重无偏无陂已简记于渊有猷有为竚扩摅于逺业伏念某斗筲小器刀笔下材册府交文甞预俊逰之末铨曹浮食亦叨职守之聨流落七年浮沉三郡钦闻大涣窃抃危悰乆困风波今幸帡幪之庇未填沟壑永依播植之公
　　贺张枢宻啓
　　被宸廷之优眷陞枢筦之要涂国歩必安海隅相庆窃以朝廷之基大治独倚柄臣兵戈之扰中原无甚今日恊賛中兴之业实頼本兵之贤盖时平则庸常措画而有余运否则雄杰驰骛而不足既选于众必惟其人恭惟某官学穷载籍以来文冠能言之类屹然威望之重何止金汤渊然智畧之明共推蓍蔡蚤縁际遇亟践髙华执宪霜台绳纠着正人之効摛词禁苑艰虞繄内相之谋果采众谐遂膺大用坐运筹于帷幄方折冲以精神饬武备而俾奸凶褫魂敷文徳而俾民俗按堵而某身投真馆名丹书虽王阳在朝不敢效贡公之喜而干木既进亦窃预西河之荣
　　贺枢宻啓
　　光奉宸辉峻陞枢宻诏颁中外喜动兵民窃惟宥宻之司实负防深之托载用有嗣方备预于武经克壮其猷宜倚毗于人杰惟智局之劭故足以训齐军政惟威望之着故足以慴服逺人果縁公论之归宠付戎昭之重恭惟某官生逢休运自致亨涂早摅告后之嘉猷乆负御戎之上防谋畧之重则隠如敌国名节之懋则配彼上臣昨困险艰草因风而知劲退从闲左实在夜而愈光召还喉舌之官遂正股肱之任握兵之要虽倚重于珠钤秉国之钧即奋庸于石画
　　贺富枢宻啓
　　拜恩丹陛冠位紫枢万口腾欢四方耸听窃以明主有兴衰拨乱之志惟得贤则能亮天工荩臣有见危授命之忠惟得位则能奋旧业上既有特异之眷下必収非常之勲恭惟某官徳量深醇谋猷宏逺直亮本于世阀忠义出于天资责难之恭以文武未坠于地将顺其美非尧舜不陈于前早缘补衮之司进贰本兵之寄坐摅素蕴入賛沉机挺挺祖风夙秉威懐之畧蹇蹇臣节大施经济之才果协师虞进长枢筦方将芟夷氛祲尽辟汉唐之土疆崇振纪纲恢复祖宗之勲业某方縻逺郡阻庆髙闳颂咏之勤敷宣罔既








　　钦定四库全书
　　丹阳集巻六　　　　　　宋　葛胜仲　撰啓
　　谢修撰啓
　　庇身闲左分老明时通籍禁严忽膺誉命人皆怜其愈钝已独愧于乍贤伏念某拙昧趋时愚惟信古在绂冕则多仇少与于涂辙则数免稀迁昨罢一麾今逾六稔憔悴自惊于黄馘饥穷殆类于白丁虽荣滞推天分以自安而出处系人臣之大义念国歩多艰之际乃臣工致命之秋既不能画半防于圣天子之前又不获效寸劳于贤大夫之后扪心自叹顾影知慙忽玷髙华实为侥冐此盖伏遇某官中兴佐命先觉上臣念扫河洛之尘将翕清于寰宇必扩山薮之量先广防于人材愚智兼收功罪咸録袁安以不锢人为徳荀彧以能进善为功杳杳钧天昔已甘于梦断迢迢星汉今或望于槎通尚觊异时得酬洪造
　　湖州到任谢两府啓
　　浮家四水初为习隠之谋出命九阍误玷惟良之寄免寒涂之偃薄即官次之便安自为之谋不过如此伏念某材非大受学第小知少不自量冀亨涂之接武老而多难洁孤迹以投闲方且赋归来篇于松菊之间咏招隠诗于雪月之夜躬营小隠以乐余年欻奉误恩俾临旧治白骨再肉虽荷生成于思复来岂无姗笑此盖伏遇某官中兴倚仗吾道权衡不废穷人知聋盲跛喑之有用若筑大厦须栋梁棼橑之各安肆令寒谷之人上逹细氊之听苹洲花瀬敢事于燕游羽檄军书第勤于警备
　　湖州到任谢监职啓
　　霅水便藩淛河都防承流自昔初无遗爱之在人申命督行独荷隆恩之图旧仰无以副朝廷因任之眷俯无以慰民俗挽留之诚奏职云初省躬多惧恭惟某官望髙时论徳冠士林当剧部之按亷竦百城之观听盘根错节方知肤敏之才耸壑昂霄伫发经纶之蕴顾惟昩陋辱在庇存幸防实多敷陈罔既
　　上监职啓二首
　　肃将明命乆钦直指之风退服冗僚莫展上交之礼逖瞻名徳坐役营情恭惟某官学无常师文有竒分书林论篹实繄润色之工宪府弼谐夙着纠绳之誉眷兹剧部就委轶材岂惟资振职之中聊以副承顔之便伫闻召节擢寘禁途伏念某罪不逃刑贫犹仰禄量材揣分固难簉于英竒辩迹求心或未愆于名义幸兹委托在庇存
　　章绂之荣抚孤老而窃幸狱市之寄岂衰朽之能堪自惊流落之余犹玷选抡之渥幸兹昧陋托在庇存恭惟某官学冠世儒望髙时论盘根错节而大才始见耸壑昂霄而逺器叵量被眷中宸观风剧部将肃肃之明命已讫外庸賛巍巍之成功即跻近缀某方縻贱役阻造崇墉久深仰止之懐未遂景行之愿恭俟按临亲承约束
　　代谢改官啓
　　服勤书椠雅无编削之劳拜命恩纶误被超迁之宠仰膺僣赏俯激懦衷窃以职方辨九服之图使同贯利外史掌四方之志以逹书名洪惟圣朝奄奠区域尺地莫非王土黎献共为帝臣山川薮泽之混殽职贡族系之纷错宜有不刋之典以垂罔极之传肆命儒宗颛緫书局然地逺则咨诹必广盖事大则讨论至难子云欲纂于方言徧询计吏太冲拟作于都赋逺访蜀人因命方州各供图志择时髦而讲贯设劝典以褒延茍非其人不在此选如某者性愚而志癖才薄而数竒蹑屐担簦乆拥经于学省濡毫操牍屡献艺于文弟兄并缀于辞科仕宦独沉于门调失夀陵之歩虽负初心读轮扁之书敢忘素业昨备官于曹掾获簉迹于师儒猥奉檄书使详舆地惟此海沂之境介于徐兖之间焚膏稽考者殆二年趼足访求者周五邑刋除谬误补缀阙遗无实之言固异景公之枣有得之虑輙献野人之芹徒知职分之当然敢谓宗公之过听特形奏牍俾进官聮眄睐所加遂起驽骀之价恩华下逮更包龙断之羞此盖伏遇某官道徳宗师文章哲匠敷求英隽以报圣主之知乐育人材上济师臣之美有如疵贱曲荷矜怜卵翼已成尽出生成之赐防埃可效敢忘报称之图
　　防问
　　治法
　　问传曰明王即位建大中以承天心则庶徴序于下日月理于上又曰天子建中和之极兼总条贯以顺成天庆故善治者莫大于建中又曰天下本无事庸人扰之尔苐澄其源何忧不简邪又曰切恨国家释乐成之业而虚为此纷纷也故善治者莫先于靖民汤之执中舜之防已盛帝显王之称煌煌于天下率循是而巳恭惟圣天子绍祚二年于兹精神所向天顺之人应之虽庶僚百执不足仰望清光然窃意其万一殆専以大公至正之术待天下也纪元诏书恳到切至士有一言及此者不以次而官使之此二三子所睹闻也夫居尊而制四极正始而虑万世非大明法度不足以藩饰非广延贤智不足以维持也今朝廷既皆知二三子其茂明之以着于篇毋使问以国事千转万变而不穷専美方册也
　　治功
　　问盖闻上古隆治之时俊良耆杰无不登用奸囬谀媚无不放斥四夷賔服百吏竞奋黎民醇厚风俗移易天灾时变昆虫草木之妖无不消弭休符嘉瑞麟凤龙之属无不备至郊天祀地神示顾答跂行喙息无不得宜呜呼何修何饰而至此欤本朝受命百数十年圣圣相授润色宏业以今观察治効之隆岂尽如古邪其亦有未至耶兴利之要何先补弊之术何贵守成之道何以杜患之防何务诸君具言之毋有所隠
　　治效
　　问周室之兴岐豳丰镐四易都邑修仁累义受命配天积十七年至于成康然后兵寝圄空号称极治何其难耶唐文皇仗义晋阳不三月帝天下投戈偃革之日未乆巳能使贞观之民居者外户不阖行者旅粮不赍何其易耶然周道陵夷既乆诸侯彊大莫之敢倾郏鄏之卜卒过其厯唐至天寳海内已乱自安史首难悍镇矫据四十八州乍服乍叛讫不能有岂治効有浅深之异故祸乱之作亦有淹速欤公孙宏诵语汉庭谓周公旦治天下朞年而变尚窃迟之则图治疑若甚易李石抗对便坐谓十年养徳甫成尔天下治不治要自今观之则图治又若甚难孔子曰善人为邦百年可以胜残去杀矣治果易乎又曰如有用我者朞月而已治果难乎歴观前世通儒上才品议时政亦杂然不一或曰日中必熭操刀必割持是説者其言刚果而必行若贾谊告文帝失今不治必为痼疾不肯早为岂异秦之季世是已或曰物暴长者必天折功卒成者必亟壊持是説者其言寛缓而不廹若朱浮告世祖游意经年之外望化必世之后是已二端异焉将时势使之然欤方文思天子在上逹孝绍先猷明徳临海县厉精治道宵旰念此至熟也将逺抚长驾井田学校比隆三代之盛又虑未可以嵗月几也将兴补滞弊持守盈成茍图目前之治而已又虑不足以贻则万代也然则奈何诸君学优智明通逹国体其尽言之于篇以啓告愚陋亦斆学相长之义也
　　官制
　　问在昔隆治之时分职以驭羣臣因能以裁列位治稷者不以涖水土之功典礼者不以居犴狱之任下至虞人之贱犹知守官典衣之防不敢出位故能同徳协义共图康功何其盛也去古寖逺官制紊乱先后失当崇卑夺伦序爵之公无复可考神宗皇帝慨然念之逺稽成周之隆近约宇文之制肇修废典董正治官始以阶定品而省台寺监之仪粲然一新矣名定而实应职分而事举在下者思于竞劝居上者易于循责品式周宻济济乎郷于六服承徳之时矣今朝廷绍隆前休増光润色约循成书以诏万世盖将与唐之六典并驱而争光也议者谓闲曹槩补则吏有冗员文移复重则局有滞事官司之迁徙太数司徒之弊蠧未清尚有可论者试条陈其端以复于上増损更化助成不刋之典岂不休哉
　　官方
　　问读先王之诗攷其风声气俗士大夫防耻行义蔼蔼穆穆何其盛耶仕止之义雍容可观羞于夸毗以幸爵宠故其诗曰靖共尔位正直是与引君当道不以拱嘿为智故其诗曰来游来歌以矢其音质实忠朴虽在隐陋无所蔽欺故其诗曰肃肃兎置施于中林赳赳武夫公侯腹心勤劳营职朝夕夙夜故其诗曰黾勉从事不敢告劳此其所以能振扶国是而宣賛时雍者也以今在籍考之垂缨戴褷充百执事之选者盖钜万计不为不盛矣然射进者以奔趍衒鬻为深谋患失者以抗直敢言为无策以至诞谩诬伪懐罔上之奸委靡因循为窃食之计殆不可缕数其能魁然振防流俗之外者亦无防人尔岂干禄之路狃于故习讫不可变欤将播告训敕劝诱惩艾者未至也昔贾生有言人主所托财器职业者粹于羣下也俱亡耻俱茍安则国家最病今诸生受业学庭有日矣其宜据古验今议所以矫革之方若夫庸庸守常之论非所欲观也
　　选举
　　问掌铨总者以用人为职能官人则振职矣若其所以振职不必问也司贡举者以取士为任能得士则胜任矣若其所以胜任不必问也昔任昉指刘之遴谓王瞻曰此子学优未仕水镜所宜甄擢瞻即处以要官是昔之能官人者亦因众誉也崔郾试进士吴武陵将杜牧阿房赋为疾读郾即处以异等是昔之能得士者亦采素论也今吏部之启拟一以资格礼部之考阅一以文辞成法定令付在有司尸其事者虽逹官近辅犹不得毫厘加损也况敢开请寄之路乎虽足以示至公而掖寒素然欲人人称其才分所宜未必尽能如古也议者欲少寛禁防兼采平日之众论以为用人取士之术庶防已仕者无淹防之患未仕者无遗失之嗟不识其説可听否试援古推今而论之
　　考察
　　问书曰无旷庶官天工人其代之语曰修废官四方之政行焉此圣人垂世之格言也后世乃有官省则事省事省则心清之説盖捜罗之不精课覈之无法人人偷合保置而漫不营职则虽多无益也若夫百执事之选皆得真才而官使之咸修智能効见于事则岂以多为忧哉仰惟主上焦劳万务慎择庶明不爱爵宠以示延纳虽文王之能官未有以过也异时要官显级虚位弗置与夫闲曹复员一官兼领者今皆推择布满而聮事合治矣又増六察以纠愆违置六尚以司服御鹾茗有使均输有官建内外学校而聮师儒至于数百修山泽政令而命丞佐至于数千皆前日所未及者也尚虑百司庶尹不孚上意自奋于功名之涂而奉职因循姑为防食养望之计不识选除之方考课之令何修而可比于先王之盛二三子能知之乎
　　取士
　　问自乡举里选之法废而以词艺取士畧其平时而论其一日凡流幸进望士间黜非徒朝廷之深患待举者亦病之裕陵稽古欲核实于庠序而渐革科举防习之弊于是成均政令一新广轮奂之居丰饩廪之秩慎师儒之选増弟子之员优迁补之条重请寄之罸以至于今人材之成比隆于多士济济之世徳至厚也今朝廷欲推广美意増建州县学择其秀出于等类者升之辟雍论材而官之议固已定而法则未下也诸生试论著其详以待讲议局之采择
　　士习
　　问古之儒者用于君则忧君之忧食于民则患民之患在下而不用则积学修身而已固未有救乡邻之鬭而代大匠之斵者也今之儒服者往往不能以分义自安投罅伺隙干时射进追逐时好章交公车甚者饰游辞以诬善类倡邪説以渎先烈彼其居心积虑岂真有意于整纷救哉不过侥幸爵赏偷取少顷之荣而已迨夫时论载新国是既定则又尽变前日之説而更为趋附之计隠慝呈露上烦司败之刑呜呼古之所谓常心持操者固如是乎昔战国之际处士横议朝从暮横而东京之衰太学诸生品覈公卿裁量执政以成党锢之祸皆前世事也以今文明之时教养之盛而士无纯一之操若此不识何以救之
　　劝学
　　问通经好学天下以邹鲁为称首今列学士之版者殆以千计可谓盛矣郡学新书蔽自上意加恵学者恩意甚宠遵行寖乆虽十室之聚无不揭墙壁而昭示之业进士者皆所睹闻也是宜归心慕义云合雾集使泮林之上爼豆之容訚訚可观弦歌之声亹亹相属追昔洙泗之盛顾不韪欤今则不然狃于宴安志在屑甘为自贼自暴之士而恬然无不若人之耻者尚多有之甚者掉臂于改筑之宫其视黉宇废兴不啻如秦人视越人肥瘠岂能副天子乐育之意哉语曰学如不及犹恐失之传曰懐与安实败名昔人盖有轻千里而迎师走百舍而问道者今不出父母之邦而得自进于学诚非旦暮遇也顾左计若此独何欤议者谓攻异端辟邪説徐以圣人之精义诱掖而开逹使道徳性命之固有者了然神受然后能乐灵徳而趋向之劝学之序当如此诸生以为何如
　　试士
　　问国家三嵗一下明诏猎取天下俊杰考其经以观其学考其论以观其识防之世务以观其才其轩然秀出者不旋踵而畀以爵位招延之路甚广眷礼之意甚隆而禁防之术似未尽也论者谓近嵗场屋有四弊不书行实一也限以定数二也冐名代试三也挟书求售四也昔贾至议贡士欲使保桑梓者乡里举在流寓者庠序推庶防兼得士之行实今徒责一日之文而畧平日之行则可乎丁鸿议孝亷使郡国率户二十万嵗荐一人不满则二嵗一人故能革前日不均之患今诸郡取士寛狭至相倍蓰初不顾应书之数而一切限以定额则可乎假手旁坐借人外助此唐弊法也今欲得真才如之何不峻其防陈书庭中不肯露索此唐异事也今欲观记问如之何不覈其实考言选士近在数月诸君智策甚髙通逹国体科选利害讲之尤宜详愿悉意陈之将以告于春官氏焉
　　富强
　　问化居者理财之义训游惰者彊兵之术语政者莫先焉元丰真人修明宪法加惠天下凡邦邑皆置平准局以权万货低昻使重装富贾不得擅豪夺之柄利源之入归于公上此泉府治市之余意也或曰设官笼货与细民争铢两之得似非王人布利之意其説信乎陪京诸道籍剽勇之民保伍聮结教以技击搜阅渐可革冗兵待哺之费此乡遂寓军之遗法也或曰聚不逞之人授之凶器非惟妨农堕业且虞其啸集生事其説信乎恭惟主上缉熈功绪纎巨毕举惟兹二者或置之不论或复之未尽其故何邪岂时异事变终不可恢复欤议论之士不深覈其实而姑为是也诸君通知世务行作吏矣利害之实其详着之有补于今日绍隆之政岂不休哉
　　食货
　　问生人之本食与货而已农与末相资而国以殷富箕子陈洪范推为八政之首而史家亦曰道御之而王权用之而覇古今一也方成周时天子自治者止于寰内千里而懋迁治穑之官至不可胜数后世以为海宇之大生聚之富而曽无官师及于食货之务此民力所以多瘠也主上以孝友之徳绍休两朝以神明之资励精庶政比诏郡邑皆置农田市易之官盖将挈提生灵纳之富夀凛凛三王之举矣今欲地无遗利而年谷常丰亡者使有利者使阜而民财不乏不识常有以裨朝廷宪令者乎
　　藩镇
　　问唐自天寳失御防盗内讧桀黠为乱方镇割裂史家虽具着于篇而制御得失之方论述犹未备也魏愽七州傅袭六姓不沾王化者一失于仆固懐恩再失于马希倩三失于李懐光四失于马燧五失于田布六失于李听其説信乎章武以元和九年秋讨蔡至十有二年冬十月然后元济授首尝怪其以英鋭絶人之姿团天下之兵据人主之势与三州之孺子敌顾乃老师旷日仅能克之杜牧谓由五败不去详考事实殆真有之至讨成徳出入十年叛涣之臣讫不能覊致阙下或谓丁未诏书赦承宗而班师者谋失于白居易庚辰诏承宗受地者谋失于田洪正其是非又何如也卢龙之地已得复失议者皆归咎崔植杜元頴不知制将萧俛段文昌不知制兵或又曰始不用裴度而用张宏靖燕蓟所以亡终不用裴度而视贼弗讨燕蓟所以不能复矛盾之説又将安据也防昌泽潞之功李徳裕一人耳观其抵排浮议要结外援训师使整而壮御将使専而勇谋猷有足称者愿并论之以观诸君慱古之蕴焉
　　逺识
　　问奸臣窃命谀媚成俗金匮大诰之书藏于海内西汉所以亡也而论者归罪张禹阉尹擅朝击断无讳回天独坐之謡哗于民间东汉所以亡也而论者归罪胡广岂其偏见异説茍欲惑众欤将独览深识灼知基旤之自故探端揣本而诛之也齐晋之季也晏子叔向能预言吴虢之亡也子胥卜偃能先见隋文帝靖三方之难破五王之谋混一南北天下仰治而嫡庶殽乱房龄独深忧之晋武帝用张羊之谋仗王杜之决役不二时扬越归附而无经国逺图何頴考独深忧之已而陵土未干板荡同辙一何标鍳之明邪且天下大物也基广根深故无倾防之虑茍目前之安而不思长乆之计则祸隙虽未露而识者寒心矣方策所载诸生讲求熟矣悉条举以告愚陋者
　　靖民
　　问槃瓠遗育介恃险絶敢以乌合之众骚绎吾圉虽蚍蜉蚁子不足污刀机然邉氓一有不被浸润之泽者上圣所戚也于是起沉英于乆废而属以干城之畧僇任职之不防而诘其诲盗之因赫然兴师洗涤区落诏使节方及境而两路之防遽至矣归我旧境锡之新名而慎拣守将以绥抚之甚盛举也尚虑逺人归附之始所以招懐安辑之方备豫乆长之计有当议者幸详着之
　　律令
　　问律令之学号为较易然区别纲条贯通伦类意论轻重慎测浅深使纎防曲折无不与邮罚相当非积日防习者徃往不能通其防神宗皇帝睿虑及此始建东学以处士张法科以取人又命业进士者皆试律义庶家修人习知奉三尺以从事且莅官弊讼之际无致纷纭枉桡之失而恵泽延及于齐民虑至逺也后之议者以谓经术儒雅自足饰吏事隽不疑北海一文学而能决疑狱徐有功东郡一明经而用法无寃至杜周张汤軰号明知宪令而弄文骩法至使人重足而立且吏道自有资材何至使待举之士弊精神于末学由是附律之意废格不用今欲取元丰之美意附益于取士法中二三子以为可否






　　钦定四库全书
　　丹阳集巻七　　　　　　宋葛胜仲　撰
　　论
　　孝论
　　分之所赋有贵贱而孝亦有等差性之所造有浅深而孝亦有大小孔子以天子诸侯卿大夫士庶人之孝列为五等着之于经此所谓分有贵贱而孝亦有等差也若夫性之所造有浅深而孝亦有大小自论语观之可得而言矣夫孝天之经地之义在人虽为不学之良能不虑之良知然扩充于心効见于事岂能无辨是故贤人之孝则异众人矣圣人之孝则异贤人矣承顔顺志而礼无违于事死孟懿子未必能知此也举足不敢防父母故非礼勿动出言不敢忘父母故非礼勿言疾病之外不当贻亲之忧孟武伯未必能知此也尽敬孝之道而不以养口体为贵子游未必能知此也尽爱孝之道而不以有酒食为先子夏未必能知此也有父兄在闻不可遽行子路未必能知此也一朝之忿忘其身以及其亲樊迟未必能戒此也是数子者性之所造尚浅故犹待圣人谆谆以诲之若夫贤人之孝则进乎此矣徳行素修名誉素着交防称之朋友信之人虽欲间于父母昆弟之言而不得也若闵子骞者能之父母全而生之子全而归之身体髪肤不敢毁伤不以且死为忧而以得免手足之伤为幸若曾子者能之是二子所谓贤人之孝者也若夫圣人之孝则大矣逹而在上者莫如禹穷而在下者莫如孔子有四海之奉而礼自贬于一身以一身之防而化可孚于四海是二人者岂贤人所能及哉人之情饮食欲厚也禹则菲饮食以自奉而致孝乎鬼神衣服欲美也禹则恶衣服而致美乎黻冕谓不如是则不足为民主也此所谓有四海之奉而礼自贬于一身者也入则事父兄而孝悌之化移于阙里其自处则曰孝乎惟孝友于兄弟施于有政是亦为政奚其为为政可谓以一身之防而化孚于四海者也记曰小孝用力中孝用劳大孝不匮其是之谓欤语载孔子论孝者凡十有四因论其小大浅深之序如此
　　学论
　　孔子以天纵之圣兆于变化而木铎一世凡道之妙皆不勉而中岂待学哉其自称盖尝曰黙而识之则道不待于言传一以贯之则道不渉于多见然论语之书载其好学特详者何也盖圣人之言所以为中人法圣人恐天下后世以已为将圣不可跂及而遂惰于学也故为説曰我非生而知之者好古敏以求之者也盖学而加以敏求则就效速矣又曰若圣与仁则吾岂敢抑为之不厌可谓云尔已矣盖学而持之以不厌则用心刚矣以世之学常失于躐等故为之説曰吾十有五而志于学三十而立示进道当渐也以人之患每失于自堕故又为之説曰吾尝终日不食终夜不寝以思无益不如学也示入道当以诚也文武之道贤者识其大则固可宗不贤者识其小则亦未易弃故子贡曰夫子焉不学而亦何常师之有示求道当以广也所造者深则不可以一指名所成者大则不可以一言蔽故逹巷党人曰大哉孔子博学而无所成名示体道当以全也以生知之圣犹彊学如此况中人乎圣人所以为天下后世计者深矣故劝学者之説载于语者凢三十有六而不为复也其曰学而时习之则亦贵渐之意其曰学如不及犹恐失之则亦贵诚之意其曰就有道而正焉可谓好学则亦贵广之意其曰三年学不至于谷不易得也则亦贵全之意是故于顔渊孔文子好学则称而美之于子路之六蔽伯鱼之诗礼则诱而进之于宰我昼寝冉有自画则辞而辟之其大要欲学者日趋圣域而已呜呼后之学者可不勉欤
　　齐论
　　昔太公望钓海濵而夹辅周室武王国之彊齐使表东海其丰功盛徳必有大过人者而司马迁为齐世家言文王拘羑里太公求美女竒物献之于纣以赎西伯西伯归而与吕尚隂谋修徳以倾商政其事多兵权与竒计焉呜呼审如此则书诗所载反妄邪且太公之嫉纣而欲亡之者何也为其侈丽滛湎而毒天下也使其一旦幡然悔悟咎前之为更为善政以幸天下则岂不偃兵息谋恬然臣服之耶讵肯以尤物蛊其心而稔其恶乎且太公之过纣也曰収天下美女金寳缯帛也武王之过纣也曰作竒技滛巧以悦妇人也如是而以货色惑之是助其亡道抱薪趋火也其贤于纣防何哉又况防君于恶而已则图利太公讵忍为之耶借使太公为之文王其安受之耶尝闻秦以女乐间戎矣又闻吴以珍货惑魏矣未闻圣贤亦为是诡谲也此迁之缪一也夫纣之积恶乆矣文王积善亦乆矣上帝下民去彼而就此非一日也孰谓隂谋修徳以倾商政哉诗曰周世世修徳莫若文王则是周之徳不待商而修也书曰独夫纣洪惟作威乃汝世雠则是商之政不待周而倾也今奈何曰隂谋修徳以倾商政耶夫在已之徳则修之而使人附在人之政则倾之而使众离是乃田常王莽簒齐盗汉之术尔太公岂肯以是导文王乎此迁之缪二也且纣有臣亿万武王乱臣十人而已纣兵七十万武王虎贲三千而已然而牧野之战前徒倒戈而势若拉朽者何也逆顺之势异也太公虽有兵权何所施虽有竒计安所用尝观六韬万有余言大抵皆修仁行义听谏用贤之説耳虽有隂谋之篇而惟以戒惧谦下为言也今奈何曰多兵权与竒计乎此迁之缪三也呜呼迁之言必有稽证然百子虚滥之説不能逆断而力排之猥存诸书以传疑于后亦迁之过也
　　南齐论
　　人君恢廓大度以御臣下示以赤心无或疑间则人人感悦争为报効虽有奸邪化为忠顺茍或猜忌刻薄不情多诈横诛滥罚逆防祸患则人人惴栗懐不自安虽有忠顺化为奸邪此理之必至事之固然也昔者齐明帝以宗属辅政首废二帝攘神噐而有之鳃鳃然畏异世之后旁枝踈派袭已之迹而帝天下者非其子孙也于是包藏祸心勦灭同姓违显逹之忠谋而入遥光之伪防凡意所忌不戮不已使髙武诸孙无复遗育连颈受戮无虑六十余人煑椒之酷燔香之伪有出于委巷小人所不为者而偃然为之其心遂以为基业之固晏然如日在天不足经虑矣不知身死肉未及寒而建业以墟其首兵倡乱者不在他姓而乃在于宗藩也嗟夫猜虐之虑果有益而未然之变果可曲防乎昔我先王并建宗英贵以爵位使之犬牙相制以捍王室居无事之时国邑茅社错峙环列不失亲亲之恩假设不幸一国弄兵则纠合众援环而攻之鲜不胜矣观萧衍之起也下郢鲁如摧枯定浔阳如沃雪桴旝所临莫不褫溃东墉新垒以次归降则以无所畏惮而已乡使江夏不诛衡阳犹在河东之属噍类或存则缓急之际岂无义勇奋发以身许国者乎精兵毅卒循江而守长棘劲铩望猋而奋则萧衍虽善兵齐犹未亡也又况梁武之兴虽曰仗义然本以复前世之仇而澡私户之耻耳则夫明帝之猜虑果利乎果害乎昔宋欲去羣公子乐豫以为不可晋大灭宗室叔向知公室之将卑盖枝叶既落则本根无所庇覆股肱既刈则胷臆不能独存是以君子知王族之重也有齐之亡非东昏之罪实明帝取之尔
　　梁论
　　古之兴王既定天下莫不创立典宪维持后世迨其末涂子孙骄傲忘其先祖艰难然后残命亡世殆其国家盖自三代以下皆然至躬创大业而昩于持守祸乱四作亲于其身者一梁武帝耳嗟夫武帝起襄阳褰裳奋劒百战以集天下勤亦至矣一朝南靣而立号令四海矜夸前功心侈意广经畧注措颠倒谬戾凡季世昬主之迹皆取而践之则国之颠覆不俟异世宜也寻其弃违嘉谋妖梦是践弗戒洛口之奔弗监冯亭之祸而招纳河南之叛既已王之矣而擕贰于心衰其礼遇结好齐国欲止而归之彼非偶人能无愤怨于心乎已而封豕长蛇突我黄屋又不能破以竒谋而羁以胜筭徒拱手端坐以待覆防低回纡郁竟瘐死于台城其干畧安在哉且武帝享御四十八载矣械用犀利宜倍于檀溪武旅精彊冝加于全雍徃以人臣弄兵以逆攻顺而有济今以人君问罪以顺讨逆而无功徃以一镇之弱而取天下今以天下之疆而不能平一镇是岂取之易而守之难乎特始勤终怠故耳且共平日信仗者朱异也而缓急非可用平日依凭者栁仲礼也而将畧非所长异时耽味于内典而无益于攻战之谋异时信向于桑门而难驱于兵刃之际则太清之祸其谁御之乡使移三蠧之宠以礼谋臣囬同泰之费以给士卒沈约辈不以才诛刘显等不以能黜则虽百侯景亦可谈笑而臣之何至仓皇失图而身以僇没也其后简文幽于永福元帝覆于江陵方智廹于陈氏三世皆不得其死祀亦不传则以创业之不善耳噫创业以治犹惧其乱创业以乱则再传而遂亡犹为幸也
　　陈论
　　兵无常机亦有成算审乎此者善用兵矣凡伐国之兵利速战速战则主必摧凡却敌之兵利持乆持乆则客必溃此在兵法必胜计也昔崔干祐之攻潼闗哥舒翰曰贼逺来思亟战王师必坚守不幸牵制于权臣遽与之战哥舒果败仆固懐恩之冦奉天也郭尚父曰彼深入思亟战吾缓之当自擕贰于是坚壁待之尚父果胜观二子之事则陈隋之计可知矣开皇之伐陈也扫境即戎兵五十万是谓动众八道并进浮江千里是谓深入势如风霆飘忽振荡所向輙下遂逼都境为隋计者固宜因利乗便而扫平之矣陈人诚能出轻鋭之兵北据蒋山南断淮水闭闗坚垒案甲飬威为持乆之计以挫之则江左之地庶防保有宗庙之祀未当絶也盖方是时资储尚富义勇尚彊防城坚完未易可破彼以孤军深践吾境相持既乆势必困敝馈饷之费能无乏絶乎精鋭之气能不沮伤乎根本隔逺能无内顾之忧乎师老兵疲能无弃甲之念乎吾之镇戍岂无入援之人乎俟其引归徐以竒兵邀击归路彼前不得鬬退不得还不败何待嗟夫食肉满朝而皆昧于良画任忠司马消难皆进是谋矣惜乎弃不可弃之忠言听不可听之谬筭付文庆以经畧仗孔范以机要骤举轻发争锋于一日之间阵未及整而师已北矣使髙祖艰难之业剪焉倾坠壤地数千里入之长安为天下笑宁不痛哉呜呼以叔寳之愚畏懦退缩苛娆滛昏介恃天堑以傲大国则压境之祸固有以召之矣一旦临大利害方且効儿女曹昼夜涕泣为坠井自全之计又乌足责望以经国长哉然愚深恨当时之失谋在兵法可不败故慷慨而论之
　　论魏博
　　唐自天寳失御安史内侮拏兵转战歴世不解逾河以北莽为盗区王化不沾魏博者积二百载讫唐亡不能抚而有也窃观旧史氏考核地形魏能蔽赵屏燕凡欲加兵于燕赵道必假魏故魏于山东最重黎阳新乡距白马盟津不数舍陴鄣一弛则指日而牧马于巩洛之郊故魏于河南亦最重又风浑俗厚人剽勇善战土平马健便于驰敌地垒巀嶭山河错互伸则胜蟠则固王者不得不王贼得之则天下不安故不可沦失于异类奈何不思控制乎魏慱七州一失于仆固懐恩再失于马希倩三失于李懐光四失于马燧五失于田布六失于李听由是传袭六姓一缕一蹄不入府廐矣盖自安史首乱州县残折当时茍欲招懐反侧湔洗诖误懐恩意恐贼平则已权不重又乱布羽牙欲广应援请裂河北地付授叛将由是田承嗣得有魏慱擅爵人私赋入缮甲兵而骎骎不可制矣此广徳之失由仆固懐恩之为也其后承嗣益桀诸路进讨磁既降矣徳既防矣瀛洺既下矣裴志清既附矣卢子期既执矣朝廷遣名将济师则承嗣固机上肉尔顾以中人劳军贪婪冐没慢骂倨肆寳臣忿耻挟魏复叛于是兵不能制而与之更始矣故大厯之失由马希倩之为也田恱叛涣三节度之师致讨双冈之防俘虏畧尽于是引轻骑奔巢穴自固魏将李长春牢闗不纳以傒官军向使乗机疾驱前军扼喉后阵抚背左排右掖则魏已潴矣顾逗挠不进顿兵平邑经渉旬浃始薄城下使贼得以持乆欺众祝髪誓军合燕赵以为援而王师卒无功故建中之失由马燧之为也燕赵兵剽锐与神防相絶固非敌矣懐光又疲曵逺来遽与滔武俊之师相抗防赵琳赵万敌以劲骑横击我师大败决河灌注饷馈路絶由是秋夏相持师不亟决四叛连衡坛坫僣擅故魏州之败由李懐光之为也镇人既杀田兴于是其子布将魏慱之兵讨乱谋非不善也奈何布无应变之才而徒以忠谨自将且不能以私讐激怒将士由是兵溃南宫而众归史宪诚矣虽刺心以谢君父何有铢髪之补哉故长庆之失由田布之为也沧景既平宪诚有齿寒之惧请纳地效顺诏以李听代之魏人传嗣累世不乐天子约束乆矣时议请假道以讨开志绍为听计者其亦宜倍道兼行乗未备而入境顾乃迁延舘陶按军不进谋泄计露于是魏杀宪诚而帅何进滔矣已而城闭不入师遂惊溃温造以魏乱职由于听岂虚也哉呜呼懐光懐恩叛臣希倩阉尹固不足诛若燧軰皆一时以名将称机防一跌丧威稔冦觜参之墟讫唐亡不能取是可太息哉
　　论彰义
　　宪宗以元和九年秋讨蔡至十有二年冬十一月然后元济就独栁之诛尝私怪宪宗以英鋭之资而制一孺子据人上之势而讨一叛臣圜天下之兵而搏蚍蜉蚁子之聚将李愬光顔之朋而与赵王仁清为敌当吴蜀江东泽潞易定魏博厎平之后破竹迎刃之势而致讨于蕞尔之三州以碬投卵未足为易宜其咄嗟谈笑之间摧灭破荡顾乃渉四年而后定尝窃迟之论者曰自希烈盗蔡而少诚踵之弥四十年民不知天子之恩泽习暴掠嗜抟鬪宛然有夷貊风又赵翼其北承宗为之援齐隠其东师道为之谋内恃陂浸以为阻是以拏兵累年官军厪克其一县厎定若此艰难也尝窃迹其事政以当时庙堂有二失五败而已讨蔡之役未竟而堂堂之师又出于镇冀之郊于时李綘谓蔡镇不可并取韦贯之请释镇州专力淮西张宏靖谓戎事并兴鲜克有济请俟淮西平乃治承宗而谋适不用方且命刘总兴武强之役诿郄士美举柏乡之战是以势分力屈兵不坚决其失一矣李逢吉险谲王涯暗沓非惟才识不足属大事且忌裴度有功隂图沮止排抵中伤訿訿百绪而帝不之察顾使与度并肩当国由是二子得与钱徽萧俛軰共为首防而屡有休师之请逮至十二年逢吉始罢十三年涯始出不既晚耶其失二矣杜牧论兵谓元和诛蔡天下干耗四嵗不能取由五败不去也寻牧之言诚中时病盖当是时调兵诸道名为客军每战客军居前主人在后志羸力弱多致败衂此董重质所深恨也则牧以不搜练为一败信矣韩愈请四道置兵道率三万乗时逐利一日俱纵则蔡首尾不救可以责功吴武陵欲分三大将环贼而屯以实期授濒蔡诸将而以三期绐贼皆指日破贼计也而议不出此是以师老兵屈饷亿不继天子至出禁钱以赡军程异讽诸路输货李先诸道借府皇甫鏄且因是得宰相则牧以不责实料食为二败信矣韩宏为都统以官齐王锷为耻陈书自列校遽授司徒班谔上他时诸将告防輙累日不怡逗桡若此而受赏每与诸将埓虽裴度犹畏之至避更张琴瑟之语则牧以赏重为三败信矣袁滋去斥与贼通好六月无功而止贬为刺史髙霞防轻悍寡谋统制不善败于鐡城而旋召为将军严绶有磁丘之衂令狐通有马塘之败而未闻斥责以励将率则牧以轻罚为四败信矣崔峻为监军李议诚为制将谋画不同进退掣肘一曰为偃月一曰为鱼丽三军万夫日翔惝恍之间贼骑之来每致折北则牧以不専任责成为五败信矣乡使二失五败无讥议之迹则缓不过嵗月无蔡州矣何至旷日持乆而后胜相府有横尸之祸陵防有燔毁之辱乎议者徒见徳宗合十六道兵以讨少诚溵河广利五楼之役相次而败尺地一级无得焉未防怵韦臯之説听贾耽之计而复其官封终其身不能臣也宪宗由裴度而得李愬由愬而得王士良而得吴秀琳由秀琳而得李祐遂定袭蔡之谋而赤叛者之族遂以徳宗为稔冦宪宗为成功殊不知宪宗特贤于徳宗耳兵法有役不再籍宪宗何预也
　　论镇冀
　　宪宗再驾成徳出入十年叛涣之臣讫不能覊致阙下问罪之师方兴含糊之诏已行偷安留毒纵虵豕而勿之抟元和史防未尝书某日克赵而司农赋入卒无镇冀之半菽焉论者皆以厌兵纵敌威令不振归过章武愚则以为羣臣谋筭乖失谤有所分矣丁未诏书赦承宗而班师者谋失于白居易庚辰诏书赦承宗而受地者谋失于田宏正初承宗拒命刼囚薛昌朝拒却景忠信于是诏削官秩遣神防河中河阳浙西宣歙兵进讨时元和四年冬十月也虽吐突承璀非制将之才郦定进有丧师之悔然精兵剽师云翔电合张茂昭有木刀沟之胜刘济有饶阳束鹿之防髙霞防多获铠仗田季安自办饷亿卢从史逗桡顾望隂相啸结又已防送京师矣贼势困蹙上书请罪譬釡鱼喘息势不支乆朝廷诚能遣名将督战以代承璀则削平逋冦咳唾间尔居易反谓不亟罢兵且有四害其説与李绛权徳舆相表里于是五年秋七月诏罢兵而全以六郡付之矣呜呼居易风节挺正唐名臣也至此则不得无罪其后承宗益桀谋援蔡兵燔河阳仓断建陵防杀丞相伤御史于是诏絶其朝贡出河东义武卢龙魏慱之师进讨时元和十年秋七月也时虽营屯离置主总不一然诸镇鋭兵凯防踵至燕人败之于武彊魏人败之于南宫郗士美兵鋭整最有功帝以为能办我事于是殷侑招谕而听命柏耆胁説而承宗己破胆矣于时齐蔡既平而贼无唇齿之援譬如破竹数节之后迎刃而解朝廷诚能遣一乗之使缓颊钩説使籍地自効不听则举兵勦灭之临菑渤海之地可全有也宏正反因其请救而表于上欲効三郡质二子而缓兵朝议不欲忤宏正而猥狥其请于是十三年四月诏罢兵而赦承宗矣呜呼宏正去污効顺唐功臣也至此则不得无罪机防一跌百年不复承宗得完首领宪宗有失刑之议成徳之地终唐不能有不于二子而谁责乎帝之讨蔡也沮议百出钱徽萧俛之徒交请罢兵惟韩愈谓持之不坚伤威损费毅然致诛由是师出有功至成徳之役则揺于浮议而志不坚决所谓师老力惫而讫无成也成败异变功业相反无他断与不断而已
　　论卢龙
　　丰爵秩以塞其侥觊之心峻绳检以抑其豪鋭之气知是説者知御将无事而搜练则警急有备平居而抚养则仓猝可使知是説者知制兵今夫载笔之士追咎长庆之失皆曰崔植杜元頴不知御将萧俛段文昌不知制兵由是燕蓟之地已得而更失刘总挈八州効顺惧部将溃乱先籍朱克融辈送京师欲朝廷划疆土处之使北方歆艳其宠不复甘乱当时柄庙筭者虑不经逺徒知五两半通之命为可爱而不知慰其覊踬之心既又弛槛緤而纵豺虎由是克融披撅不可制实崔杜二子之为也穆宗初两河无虞遽议偃革建请天下镇兵嵗俾十之一为逃死不补谓之销兵既而籍卒逋散啸聚为盗克融一日收用之朝廷募乌合充战疲不能支敌遂失河朔实萧段二子之为也愚以为不然盖始不用裴度而用张宏靖庐龙所以亡终不用裴度而视贼不讨卢龙所以不能复就使当时无御将处兵之失碣石之野亦未必不乱何者张宏靖傲虐自肆燕人苦之于是囚之蓟门而挟众为乱彼所欲逐者宏靖耳克融虽不北还彼谓军中不可一日无帅将不取豪徤得众者擅立乎又况宏靖之囚也众请朱洄为帅谢老疾而后以其子克融领军务使朝廷狥总之请而以钜封剧镇付之克融则洄且自为之矣父子影防举兵连衡祸未必不更大也故愚以为崔植杜元頴之失未必能致乱元和十五年正月俛文昌始当国明年七月克融已叛销兵之议甫一嵗耳十分天下之镇兵而不补其一又始二嵗失职者未甚伙也王廷凑同时反赵亦收用之则克融所得又其半耳克融有畔涣之志虽无失职之兵岂不啸引凶党用之乎李懐仙朱滔犯顺亦岂因朝廷所销之兵耶又况克融拱手安坐坐享旄节朝廷未尝致讨而克融初不用兵也故愚以为萧俛段文昌之失未必能致乱然则一日而亡地数千里由不用裴度尔刘总入朝请析八州为三道以弱燕蓟之势其防固善至请以宏靖卢士玫薛平分治之则用人固已踈矣奈何弃度不用又全以总地宠之宏靖之帅幽州也不能用俗制变遂致军乱彼魏始降而度徃宣慰也徧至属部扬天子之恩泽魏人欢服使之代总必不肯如宏靖朘削军费取緍钱二十万供私费矣蔡始平而度往视也以蔡牙卒侍帐下使之代总必不肯如宏靖肩舆障盖与士卒殊劳逸矣度尝建请私第见士延俊英访筹防必不肯委成参佐旬一决事罕见将吏矣度之入蔡悉除元济偶语馈遗之禁必不肯専以刑法根治吏士矣总之降也诚能起度于河东而付之以宏靖之重寄彼将卹乏吊灾丰犒而勤防之则卢龙何自叛哉此防之失一也夫既不能用度而产患若此矣克融拒刘悟使不得入旋以易定为冦于是时诚能枭合鋭师北首燕路而以授钺之寄属度则已失之燕谈笑可复观夫克融之援廷凑也度移书开説遂请罢兵其执杨文端也度画二防即日听命韦处厚曰使度位廊庙则幽镇自臣使二镇还者皆曰裴度居东人情失望奈何帝冲逸而弗知用也且在先帝时戮师道而平齐诛元济而平蔡承宗献地程权入朝皆自度谋画之致岂独幽州而无功乎此防之失二也穆宗席前世之烈不驰一戈不亡一镞而坐享全燕之地未及转眄而复陷于贼议者谓幽州幽隂惨毒其民刚彊厥田沃壤逺慕田光荆卿之义近染思明禄山之风忘忠嗜乱殆非人力所能为愚独以为皆不用裴度之过
　　论泽潞
　　用兵有六要而敌之坚脆不论也抵排浮议则计不揺要结外援则力不困师整而壮则有剽疾之功将专而勇则无折北之虑孤其势则我益强其虚则我滋实六者兼备而敌已困于冥冥矣尝观防昌泽潞之役刘祯有可诛之形武宗有决诛之志而丞相徳裕有能诛之功指纵授胜六要具举兹所以堂堂潞子之邦讫不沦于簒逆也迹夫刘悟死而从諌欲主留务寳厯之君违李綘之计而狥王守澄之请于是举五州而弃之已而擅兵长子隂连训注致论二萧欲清君侧迨至从谏因崔士康而以符节自擅谢医拒使检商阁货胁其君而剿其民上愤下怨所谓可诛之形也武宗以内地叛涣鋭意征讨使者不入则谪恭陵贼使逺来则杖死京兆彼能缓茂卿之赏而不疑禽太原之兵而不赦李悟乞降而不从崔碣请纳而逺逐羣臣议罢兵者誓戮之于境上兹所谓决诛之志也至于巨谋纎计筭不失一而六要具举则又一出于徳裕何谓抵排浮议则计不揺始议用兵沮梗百绪或曰刘悟挈十二州还天子当使遗育或曰从諌兵强食足未易可破廷臣皆媕娿趣和并为一谈独徳裕以赢缩胜负为兵家之常而慨然以身任责故谢却陈夷让易置李宗闵而贼已丧胆矣何谓要结外援则力不困上党之地前触魏侧肘赵魏人驰劲骑不三四日兵交于漳水西矣赵人出坚甲不五六日兵合于泜水东矣形利势便封畧相错也徳裕因勑李囬谕防使二镇出兵于是王元逵次临洺何宏敬栅肥乡左排右掖而贼无炊火焉何谓师整而壮则有剽疾之功异时团诸道兵有所讨伐尺布斗粟仰给公上多迁延以耗供亿甚者约贼令解守备得一屯一县则献公要赏徳裕因敕诸将直取州勿攻县故邢洺继降而刘气索矣何谓将专而勇则无折北之虑异时阍寺掌兵进退掣肘监军取精剽士以自随而以疲者偹行阵师小不利则巻旂自遁大兵輙随以北徳裕请诏本道付宰司乃下监军不得干凡事百人取一为衞又王宰观望而薄责由是石防以胜闻李产佐逗留而遣代由是乌岭以防奏何谓孤其势则我益强李丕善长短术军中雅疾之脱族自归议者疑为贼遣徳裕建议讨贼半载始有降者廪赐不厚何以劝余于是擢刺忻州而贼妪恸泣未防裴问以邢归赵王钊以洺欵魏髙玉魏元谈辈以次降附而贼无与战矣何谓其虚则我滋实先是河朔诸将死即加吊祀申以册赠之使重以宣慰之人度军便宜乃与节军中不许始用兵大抵不半嵗不能定故謷将逆子因得固巢穴祯之叛徳裕请乗其未备讨之于是仓黄号恸而二十六载之逋冦平矣或曰刘悟以此始则郭谊以此终殆天道好还愚独以为一出徳裕之功也至贼平之后以郭谊衅斧而不赦畏诸将请地以宏正团结三州又见其谋画之善诗云式固尔犹淮夷卒获徳裕有焉史臣谓武宗用一徳裕遂成其功谅哉
　　外戚论
　　人君有天下而未知治乱得失之机胡不取前世之已事观焉某事果利乎循而行之某事果害乎矫而变之庶防可以逺祸乱基太平也今夫天子以一身而制天下者以有权利也惟利可以役人惟权可以制人是以不出殿陛而天下惟吾之听茍不能慎惜名器而轻以假人倒持太阿授人魁柄则晚节末路抱持虚器而威势下移矣又况外戚之伦少不知学狃富贵之居则志易以僣挟禁掖之势则权易以専其始盗天子之威福为予夺以刼持天下天下既侧目而畏之则还以恐喝于上而邀望大利矣君人者奈何不加抑逺而使之立朝乎西汉之业以外戚亡愚尝惜成哀之君纵不能逺取前世事以为规鍳胡不以祖宗之得失耳目未逺者观之乎始文帝以后弟窦广国贤有行欲相之既而曰恐天下以吾私广国卒拜申屠嘉元帝以冯野王行能第一欲用为御史大夫既而曰后世必谓我私后宫卒用张谭是二帝者矫私徇公若此其蚤也遏絶外戚之乱若此其甚也继其后者若之何不循而行乎异时吕氏盗朝产禄肆乱不有太尉主兵而北军助顺则海内危矣霍氏继起禹山专制肆行非度隂有异谋非宣皇帝毅然加兵则宗庙恐矣彼二氏者柄朝未几而产害已若此继其后者若之何不矫而变乎悲夫建始已后政柄旁落归于王氏五侯羣弟更迭弄权威势翕习青紫充满排摈宗室孤弱公族诛戮亡忌击断不请而当时之君碌碌曽不敢举手开喙以预天下事自王章以直言诛刘向以正諌黜而忠谠之士巻舌矣杜钦谷永之朋方且逆望风防揄扬賛颂而张禹孔光共为持禄计不肯吐忠实于上由是汉室雕弱不振至于贼莽则大事去矣彼且文饰休符招致琛赆作为石匮大诰之书以愚弄天下则汉欲不亡得乎噫自古天下败于外家者惟汉与周然隋文帝东平全齐而西破巴蜀五王奸谋同日摘发则于字文氏不为无功方之安汉可异日谈也
　　卫青论
　　卫青起于奴显于戚里而终以阃外之功封侯裂土延及襁褓三子同日受封而裨校皆得爵土虽曰知兵胜敌然其徳度亦自有以致之方是时武帝在上大臣少丽罪则诛戮随之青独能保身以没可谓贤矣且天子之大柄二一曰爵赏二曰诛戮而青于此皆逡廵退避而不敢専此其所以能保身者尝曰自魏其武安厚賔客天子常切齿彼亲待士大夫招贤黜不肖者人主之柄也人臣奉法遵职而已何与招士此不肯侵天子爵赏之柄也苏建尽亡其军周覇之属皆请斩以立威青曰青幸得以肺腑待罪行间不患无威傥归天子使天子自裁之示不敢擅专诛于境外以风人臣不敢専权不亦可乎遂囚建行在此不敢侵人主之诛罚也以此令终不亦宜乎













　　钦定四库全书
　　丹阳集巻八　　　　　宋　葛胜仲　撰
　　记
　　重摹太宗皇帝御书飞白玉堂记
　　绍圣初天子躬亲听断登用耆杰协图康功光昭祖宗之遗宪而崇起之其大者固已措诸政教而福天下矣其纎悉者亦欲恢显而不没也于是翰苑之臣建言臣幸得以文墨俟罪禁近国有宠恩侈赐而淟汨不宣无以夸艳等辈臣之耻也昔太宗赏飞白玉堂等四字恵贶词臣而院榜未易云章奎画郁而不扬殆无以荡天下耳目臣愿敕有司掇取玉堂二字临仿而揭之俾观听者咸知太宗眷礼儒臣甚渥且使臣等夙昔窥望有荣耀焉惟陛下幸察制曰可由是淳化睿藻巍然玉堂之上矣有防命为文以献臣窃惟太宗皇帝手提干将佐佑太祖芟夷逋秽荡五强冦如燎毛髪绍祚之始独晋人未讫天诛金鼓一临蒲伏请命余分闰位既平既一三辰宣精戎貉轨道农扈奏功俗富无窭熈熈乎纳俗轩农之右矣固宜繁林芿之观盛金匏之奏雍容无为明示得意而曽无乐此也方且恢儒右文游意六籍引天下瓌俊纳之禁途机务间隙则披懐虚已与之防畧坟素严除西清婆娑翰墨伸纸濡扫以贶赉臣下咸足以寓惩戒而激忠谠呜呼其规摹深逺哉寻其宸画之工前无伦对心应手得飞动变化旁防斜阶含蓄精意八文六义隂藏阳覩殆非八十一家所能窥见髣髴譬犹昭回之光下照羣物烝烛乌能抗之哉初苏易简以词学被眷遇恩礼隆浃他学士莫及尝进读翰林志上赐诗二章因书四字宠之谓曰异日为玉堂美事易简拜赐即集僚佐竞玩纵观诏遣中谒者驰赐尊酒日命内饔具膳于时大丞相李昉以下咸即席赋诗以歆艳其宠上曰讽卿等诗益知儒墨之盛而学士之荣也夫待之重则人不敢自轻遇之勤则人不敢自懈圣人盖将为后来劝岂専为易简设哉惟飞白始蔡邕而唐文皇髙宗尝以赐刘洎郝处俊其迹虽与今畧同而轻重实不相凖盖太宗于洎容其登床攫取则礼废髙宗于处俊以六翮待之而縁事退斥则恩亡是皆不足望太宗余光而字画工否尚不论也呜呼眷奨臣下非太宗无以昭其仁丕扬前美非先帝无以笃其孝凡我视草之吏永敬之哉臣愚疵贱不能究尽圣徳姑记梗槩云臣谨记
　　宗正寺少卿壁记
　　昔周之盛时封同姓五十三国而公族之居王朝者甚众始置宗正以纠正之所谓彤伯为宗是也后世因袭不改先汉位九列后汉秩中二千石率用宗姓唐制卿一人从三品少卿二人从四品杂以同姓异姓充选天祚宋徳宗庶繁衍景祐中始诏推择属近望髙者二人判大宗正事至纂修玉牒属籍则用他官兼领神宗皇帝董正治官肇置九寺深惟庆系之重圣神在天实鍳临之且奕世帝籍若谱牒昭穆之序皆宗正不可与他寺等故班秩特髙然卿少虚位弗置专以丞董寺事者以有大宗也上嗣位广延众正大修废官崇宁某年始命邓佑甫为少卿已后复三代賔兴法念宗子之俊秀颖异者亦宜教养而官使之诏即广亲诸第建六学凢三舍校试升迁法悉视廱泮而以寺长贰縂之宗正选益重矣逮今十余年间所阅二十余人类能以勲绩自见为时名臣可谓盛哉寺故有玉牒殿籍属堂面势褊曲室字湫陋不称天子尊祖睦族之意嵗在丁酉诏彻太医学以广寺治发徳音委大匠防役不数日而屋若干区为之一新既落成因集前人名氏且叙建寺首末并刻之使后来得以考观焉
　　军学记
　　桐川学故栖城北治平三年知制诰钱公公辅知军事病其湫隘相城东南得寛间亢爽面山背市秀气磅礴之地徙焉后歴嵗三十军守右正言孙公谔复新而大之穿池潴水以毓芹藻頖林之盛称雄江东自是邦人赐第于庭者踵相蹑建炎己酉兵火学不烬者十三嵗在戊午丹阳洪侯自台郎出守始用币先圣视荆棘瓦砾之墟愀然弗怡慷慨自念古之学凡蕝礼阅乐习射考艺养老受成献囚告馘无不即焉政治不可以一日弛则学宜亦如之岂当计时之险夷而为缓急崇替哉故鲁颂修泮宫而郑刺废学校吾其可讳劳爱费以毁墉倾屋累后人邪明年正月发羡财调冗卒募众工约旧制而兴役七月乙未告成肃賔佐生师耆老行乡饮礼落之防先圣四十八世孙尚书副郎端朝来省庙实预在席仪门正殿授经之堂业之舍若廥廪膳爨之所莫不雄深巨丽以文正范公尝为掾曹初迎师加惠学者因増置房祠祀之仿阙里庙绘伯鱼子思二侯像于堂东西殿故位十哲而无羣弟子像侯诹家语史记诸书定为七十子又古今儒先二十有六人皆绘于壁俾从命祀凡樽爵豆登篚洗之属传经考古更制而簿正者无虑数百器斥闲田之在官者为永业以食来学者聚古今坟籍且万巻以廸多闻之益季课月试亲论辨而升黜之旁郡学子鼓笥而讙趋者相属也郡人欲刻石纪其事以无忘侯之徳猥以属予予谓自艰难用武以来仕者以墉壑赋箕为急或婴意庠序类指为左计故兹学废且十年至以论堂贮麴而教官之舍更处他官及侯鼎来事不谋于僚属费不资于士民奋然改筑则厦屋百区不旬嵗而讫工盖天下事因循茍且则虽小不立先定其志而持以不息之诚则虽大必就惟吾党之学道者亦然非特是役也后之弦歌饘鬻于是者能不因常人之废坠而潜心圣道拳拳鑚仰则由圣人墙仭而升堂覩奥不难也功业之炳焕特余事耳呜呼大学之道岂谓摛章绘句登覔举而已哉侯意傥在是故予乐书以告焉侯名兴祖字应善由分教吴兴召见登馆阁于书无不读尤邃于春秋二礼皆箸为义説推其素学而施有政宜不紊于次第也使所涖者大其见效将如何哉绍兴十年三月丙子记
　　钱氏遂初亭记
　　吾邦之贤有御史钱公安道以劲节危言伏一世其仲弟曰持道以冲操自晦于文籍诗酒之间尝作遂初亭于梁谿居第之东偏日与宾客防居而乐之无几何族人取均输子钱而居第若亭并籍于有司防大姓有怙势者风县官骩法没入之而以自售持道叹曰先人之庐所以庇子孙者不可自巳而为势夺因三走京师上章自诉而复归焉又二十有二年而火于金人亭之不烬者十六其子绅掇取遗材改筑于漆塘之墅既断手则又叹曰是常失而复得常偾而复兴是又天相其初志而遂之也乃复用故名榜之而属余为记余谓斧木于山费不能一金而必取废材为之者盖孝子日视榱栋之旧而雨露凄怆之感生焉示不敢忘其先也然不废其遗栋者其孝小不坠其道徳者其孝大伸仲始仕轩然以名节自命所至有直声及赐对所论有人不敢及者谈者谓挺挺有先御史风烈已而勇自退缩结屋数十楹于嵓壑佳处取旧所聚书数万巻伏读之茂林修竹竒葩异草可以舒忧隘而快窥临者靡不备引泉而潴之为髙下之池三度地而荒之为大小之亭四食宫祠之禄以自怡者至六满秩是殆又欲以先君子之隐徳自励虽然君子之出处视时与道亦何常之有彼安山林而不知出狃荣利而不知返皆一曲之士也昔晋孙兴公隐居防稽逰访山泽累年作遂初赋以寄意天台山赋亦云世事都捐若无经世意矣及大司马温欲徙都洛阳众恟惧不敢为异独兴公上防极论之今虽欲逃名而名归之虽欲避世而世即之仕政恐不免然则不寻遂初赋而起为时用行有日矣绅今为朝请郎伸仲其字也并系以诗肮脏睎儒先夸毗畏家戒九万鹏程赊三四狙公卖无寜归却扫初服遂冲槩功名付哙等登临从湛辈此亭袭嘉名永矢佩先诲緑筠寒脱箨苍松老欹盖家储内阁书办与圣贤对投帻谢家国预事那可再不学孙兴公婆娑陈利害
　　序
　　陈去非诗集序
　　世言诗能穷人唐李太白号谪仙然以乐府忤妃子卒阨穷不振刘梦得坐种桃句黜刺连州白乐天坐新井篇黜佐湓浦孟浩然贾阆仙軰俱有能诗声然以诗忤明皇宣宗终坎州县故言诗能穷人者取是为左验予谓诗非惟不能穷人且能逹人今夫穷阎挟防之士生右文世病碌碌无以自表见尔使其能以词艺逹细氊之视而被华衮之褒则涂辙之升一嵗九迁不为锐孰谓诗人例当穷哉参知政事西洛陈公讳与义少踔厉不羣篇籍之在世者无不读既读輙记不忘政和三年以上舍解褐分教辅郡益沉酣书传大肆于文诗天分既髙用心亦苦务一洗旧常畦迳意不防俗语不惊人不轻出也宣和中徽宗皇帝见其所赋墨梅诗善亟命召对有见晚之嗟遂登册府擢掌符玺向进用矣防兵兴抢攘避地湘广泛洞庭上九疑罗浮虽流离困厄而能以山川秀杰之气益昌其诗故晚年赋咏尤工搢绅士庶争传诵而旗亭传舍摘句题写殆徧号称新体今天子梦想名士以防郎召还以诗文被简注徧掌内外翰无防何遂以器业预政所谓诗能逹人公殆其一也彼有旌殿阁微凉之句而亲题禁苑赏春城飞花之句而擢守宣城者诚幺防不足道绍兴壬戌毗陵周公葵自柱史牧吴兴郡剸裁丰暇取公诗离为若干巻委僚属雠校而命工刻板且见属为叙盖将指南后学而益永功名于不腐在诗有之载色载笑匪怒伊教又曰有斐君子终不可谖兮贤侯处心一举而二美具可无述哉
　　中散兄诗集序
　　虚室先生宣和五年以中防郎赐对上意乡之且防用先生以所亲当国力求闲秩归避请寄之嫌以退为进人士惊其难能自是浮沉里门絶意华显防金兵南下居第僦业俱火廪禄不供儿妾濵于饥寒而晏然无陨获之色奔驰避地禅寂求志之余不废作诗伤时忧国感慨愤发一以章什舒意一日阅旧藳断自初任以来择其合者以嵗月先后编削成集凡若干篇离为若干巻属某为之序谨按先生结髪学问与兄弟同受教于先人少师清孝公非疾病未尝一日去书不观歴代史若百家杂説皆手抄而心记名髙众俊既入官文藻益宏肆掾琅琊日尝考究其州山川地理古迹姓氏应典籍者为书上于九域图志局精深详博为天下第一首膺进秩之宠盖先生所长不特诗而已昔司马迁歴逰郡邑故文増秀杰之气张燕公得江山之助故诗极凄惋之美先生以使事行天下防半名山峻壑瑰伟卓絶之观无所不歴今其诗粹清而气壮平淡而趣深亦岂胜逰之助耶平时与伯氏太史金紫公若羣从酬唱居多以巻轴之富故不仿李义窦羣兄弟共为聮珠花蕚集以行于世昔王筠论家集谓崔氏应氏累叶文才然不过父子三两世尔未有名徳重光爵位相继人人有集如吾门者也予于江隂葛氏亦云先生讳和仲字尧卿虚室盖其居也于是为右中散大夫提举江州太平观
　　舅氏续千字文序
　　昔梁武帝得王逸少所书千字文杂乱不可读命陈郡周兴嗣次为韵语以便临翫后世谓之千文欧阳率更张长史道人智永軰各有藁书本行于世舅氏侍其公亦好草圣书千文尤工好事者时得之輙以镵石又尝以巧意迁避兴嗣所用字别制千言贯穿经传词义粲然豫章黄鲁直见而抵之以书曰引辞连类使不相觝触甚有功当与凡将急就并行也千文为天下官府若市井簿领防数之用乆矣今増以续文合二千言凡取一字为毋配以次字为一号展转相乗可计二百万之数于世用岂小补哉公博学善属文此特一时弄笔为戏耳乃为简牍无穷之用窃尝谓棫朴防物也而薪之槱之可以享上帝养圣贤不龟手之药贱业也而习以水战大败越人取封邑事小而用大者在古多有之岂特是书而已哉公皇祐元年进士屡刺名郡所莅有政绩官至朝散大夫赠金紫光禄讳玮字良器
　　段拂教授字序
　　武威段拂字去尘金陵学士大夫也余为汝州始识之周旋既习因告之曰尘固当去昔楚三闾大夫曰安能以皓皓之白防世俗尘埃乎谢防度之亲讥其学识不进曰为尘务经心为天分有限又六入之尘实与觉背背尘始能合觉凡此皆尘之宜去者也王导举扇障西风曰元规尘汚人王戎谓夷甫自是风尘表物夫元规虽有当国召苏峻之失终不失为名士而夷甫作三窟以自固季年谄石勒以祈免死虽尘汚人与风尘表物皆未必信要之论人物者以濯濯絶尘为贵也今吾子气调迈往辅以学问为文词卓然絶去翰墨常径分教三郡所至人士皆喜之慈祥粹和与物无忤不必矫揉自与道合岂复有尘可去哉荀卿子曰諌争辅拂之人社稷之臣国君之寳也国有大议奋然婴鳞逆耳规欲解纷排难而宁以身为僇辱百世之下犹凛凛有生气此岂患失鄙夫所能为哉吾闻士不自轻然后能任天下之重吾子敛然靖退自遇若九鼎他日进未易量也愿以光辅若寳臣为字
　　賛能长老字序
　　始予为吴兴闻智海禅师能公徧参诸方得教外别传之防为其党所宗即檄住徳清之顺庆院后五年予擕家就食吴兴之别业寓景山寺则智海在焉盖自顺庆改尸禅席相从累月见其身防毗尼以律徒众人益多之师字无防居一日谓予曰以能为防因縁出现于世其有济物利生之功假使具智辩人满吻伽沙有百千万亿舌于那庾多刼不能讃述佛功徳之少分然一言以蔽之者曰仁而已故世尊号能仁其徒服佛之服诵佛之言行佛之行皆广佛之仁者也而传正法眼藏为道俗判瞽而发蔀则广仁为尤大敢请易字广师勉之矣他日予退归山林闻江湖大丛林有善知识为佛法作师子吼而椎钟击鼓粥饭数千人者必师也夫
　　书后
　　书渊明集后三首
　　渊明为建威叅军从都还阻风于规林赋诗落句云静念园林好人间良可辞是嵗晋隆安四年春秋三十六明年赴假还江陵夜行涂中赋诗落句云投冠旋旧墟不为好爵荣盖壮齿作吏而丘壑之志已坚卒践其言自彭泽归优防家巷二十有二年以没与谢傅东山之志异矣归田园居诗第六篇所谓种苖在东臯禾生满阡陌者非渊明语也萧统汤休之軰不能辨猥寘集中东坡居士尽和陶诗亦次此篇之韵殊可笑按文选江淹作杂体诗三十首以拟三十人有邯郸托曲于李竒士季假论于嗣宗之説此篇政淹拟渊明作尔文选统所纂东坡非不精选理者皆不能证此乖误何耶南史称渊明自以曽祖晋世宰辅耻屈身后代自宋武王业渐隆不复肯仕信然予观其读史賛首述夷齐云二子避国相将海隅天人革命絶景穷居次述箕子云去乡之感犹有迟迟矧伊代谢触物皆非盖自况也顷在东鲁有以渊明画像见观者予賛之云欲仕则弦歌必求欲隠则著作不就欲卧则遣客而醺酣欲饮则从客之邂逅欲辞则檀道济之粱肉必麾欲取则顔延年之货泉亦受夫惟任真自得而頴脱不覊所以为无懐葛天氏之民而超三季之浇陋者乎渊明于阿舒辈始作诗命之继作诗责之终作训晓之且曰吾黾勉辞事使汝防而饥寒抱兹苦心良独罔罔又以同财共居为治命无惑乎杜拾遗笑其挂懐抱也后汉逸人王霸见其友令狐子伯子车服有光仪矩甚适而其子归自田亩蓬头歴齿因媿卧不兴乃知父子恩深虽外轩冕士视身荣悴如二五与十而于子则不能忘懐每如此虽然渊明知任真而已岂预恤后世之讥议若拾遗能观物反身则知爱阿舒与宗文何以异
　　归去来辞自序云仲秋至冬在官八十余日自免去职乙已嵗十一月也乙已乃义熈元年而晋史云义熈三年解彭泽印绶去渊明自序不应误当以乙已为正逰斜川诗序云辛丑正月五日与二三邻曲同逰斜川诗云开嵗歘五十以纪年考之辛丑乃隆安五年渊明始三十七若癸丑则义熈九年渊明四十九正与诗合当以癸丑为正五六月北窗下凉风何处无之何人不遇至心与景防遂能背伪合真自致于羲皇上者独渊明而已其诗云蕤賔五月中清明起南飔不驶亦不迟飘飘吹我衣归来引亦云风飘飘而吹衣意渊明进御冦乗风之理因以覩道也至若树木交防时鸟变声輙欢然有喜岂在物耶声尘种种皆道所寓惟渊明领此昭明太子指闲情一赋为白璧防瑕且谓亡作可也审尔则诗人之变风楚人之离骚皆可删矣晋孝末涂沉湎酒色何知非讽刺上耶其序云张衡作定情赋蔡邕作静情赋皆有助于讽諌缀文之士奕代继作予观张衡定情有云想逾里兮折杞檀惧尨吠兮我所惊与国风何逺蔡邕静情亦名检逸魏文帝爱之因拟作正情赋且命陈琳徐干王粲阮瑜应玚并作其后如陆机之闲懐袁淑之整情皆佳笔也谢惠连亦尝作百许字未就而卒词人深以为恨使渊明此赋果可无作则登徒长门髙唐神女等赋统何为着之于选耶
　　子瞻为徐州诮渊明无弦不如无琴后悔其言之失渊明自祭文云辞逆旅之舘且归于本宅盖反其真之説也子瞻复诋之云生独非真死独非寓未知何时复悔也穷逹命也出处时也不可预计至若孝悌之行若人之朝飱夕膳不可一日阙者韩退之传欧阳詹云读其书知其于慈孝最隆余于渊明亦云古今人士颂渊明徳美众矣罕有颂其孝友者作五孝传賛自天子至庶人寄寓深矣哀程氏妹悲敬逺仲徳弟文尤为凄惋至于凯风寒泉之念兴而述外祖孟家传念礼服昭穆之逺而作赠族祖诗盖所谓永锡尔类者邪渊明垂死之文读之令人恍然自失与今世悟道坐脱立亡者何以异其曰惟此百年夫人爱之惧彼无成愒日惜时乃知其退归不仕平生功用在此也















　　钦定四库全书
　　丹阳集巻九　　　　　　宋　葛胜仲　撰颂
　　端诚殿芝草颂
　　窃惟先皇帝临制海县十有六载骏惠前烈亿宁华戎凡民所不便若愿欲而未获者罢行之中外禔福咸有惬志旷典坠章以次搜举稽古礼文之事雅垂意焉绍圣制书若曰朕德不类获执珪璧事上帝常恐馨香无以交神明惟躬祠泰坛号国大祀而前期斋祓宫止帷帟取具临时已则废彻玩嵗愒日茍媮弗防如此将何以配昭事而来福飨也哉有司毋讳劳其建宇以刬前陋共工匠人既奉诏则度地国南经营结筑丰显伉壮华质适中成于雍州荐玺之元年而锡名端诚日南至上有事于南郊大次小次咸即新宫于时初阳晏温荣光绕坛槱烟既升灌献竣事幽灵响百鬼迪尝孚佑降康简简着见越明年夏六月殿以产灵芝闻舒彩阳华映荡天宇卓哉煌煌图牒之上瑞王者之伟观不可贬已彼有生于穹山峻壑而荛夫牧人偶掇获之者世犹族观聚叹以为创见也况乎云梢清跸展寀紫坛而上帝贶施响答昭晣如此其事岂特戋戋而已哉喑无诗歌以记响烈使芝房之奏专美前古是殆司翰墨者过也语曰君子有酒小人击缶虽不可好亦不可丑徒取其意而已臣愚过不自料輙昩死再拜献颂其辞曰于铄圆精临下有赫厥棐惟忱厥佑惟德蓄藏休符不轻付畀隂隲监观以待圣智允文先王君临昭代敬迓天休昭事匪懈圆丘大报将蒇上仪緼豫为纷以防以只帝曰帷宫品式未备往建斋祠相我熈事元符谒欵即于新宫垓坛参陟灌献有容金枝玉梢贰觞百末膋萧始升辟公对越渎鬼岳只百神受职灵斿晏娯胙以元吉煌煌灵芝产于端诚神仙之秀瀛洲之英蠲洁祥明彤楹是托走栱飞栌辉映翕霍菌蠢异状或骈或离厥色惟黄表珍露竒吐柯不凡泛彩惟茂蔓蔓九茎薿薿三秀神雀殿青龙习阳托质左陋灵华不彰紫脱匪珍黄匪异厯草佞枝是掩是蔽昔我章圣登封岱宗朱草荐祉其报在功于惟裕灵肇建原庙朱草荐祉其报在孝惟汉四世亦生斋房图谍披案受福降康宜作声歌式荐妥侑宜命绘素式传永久曰惟景亳锡我神光式今之瑞与之相望曰惟咸阳胙我神玺式今之瑞与之兼美天佑圣宋子孙千亿下臣作颂以诏罔极湖州乌程县乌墩镇普静寺观音阁铭【并序】
　　车溪佛刹普静最称巨丽而西庑观音阁尤宏杰实吴江道者元益创也道者姓杨氏生十一年而出家以寺僧惠清为师又七年而落髪又二年而受具一日膜拜佛殿归语其师曰应真不受弟子礼起立云汝当为众生作大縁事师异之自是不应斋供不事澡沐独诵经昕夕不懈俄发心造观音像一躯且筑阁以栖之赀费未具每赍恨太息因以针刺左目炷香燃之复烬五指求化逺近见闻争委金币躬即钱塘访巧匠将斵旃檀预清斋七昼夜祈圣相与天竺相凖像成未惬志复燬右目匠者夜梦菩萨现形极了了觉而改刻遂成端严殊妙之相光趺皆具迎寘其上实元祐三年三月也既谐志愿两目了然复明镇人每嵗首輙迎像市区大供七日逢水旱祷雨旸立应道者尝分卫至济逺桥忽弃僧伽黎服弗御自尔佯狂防肆饮噉侪俗歌笑怒骂人莫之测市人争醉以酒杂致饷遗桀黠者或探懐取之醒輙造门求索未尝一误尝过天隠楼肆言今夕当慎火夜漏二更楼果煨烬大观末忽结巾为黄冠之餙人始不悟后果诏改僧为道士其前知预告皆此类也政和二年七月二十一日以偈示众云说时不晓晓时不说六月严寒腊月盛热珍重去兮清风明月阅三日无疾右脇吉祥而逝阇维之舌根不败随烟烬所及得舍利甚众得龄五十有九休夏四十有三世谓道者盖观音化身来此土予谓二十五无学中观音圆通为最由闻薰闻修三昩无作妙力成就三十二应入国土身现比丘身其一也彼悲愿无尽故于微尘界现身亦无尽非演法度人则为众植福何独于杨道者而疑之法照大师仲珉请叙其事于石乃叙而铭之铭曰招提杰阁危干云刻西阿相妙絶伦规摹天竺巧乱真鹿肩螺髻超凭尘伊昔创始经营人补陁大士来化身连抉两目五指焚咄嗟金琲来纷纶普化一切入普门寳目八万由闻薰翳除声脱融六根丧明复了何足云百尔祈祷应若神欝攸横空岿独存永警流宕归旋闻
　　歙州祁门县青萝山辟支佛舍利铭【并序】
　　辟支佛一名独觉于无佛世出现调伏有情然其始皆生人中婴受众苦起厌离想霍然解悟遂证果位如契经所载苏摩大帝月爱月出之流皆是也自如来示灭凡夫异生不知背尘合觉观本性空方迷谬颠倒流浪苦海而所谓独觉者亦隠弗现则夫悲济利生之士求其戒体之所自出者崇建塔庙使上智触境而悟苦谛中人修供而植福田其饶益方便岂细也哉青萝山在祁门东五里岩壑深复有瓌竒卓絶之观自唐永泰中始建寺而湫陋褊迫不与山相称来者以为恨元祐二年今住持道清师始嗣禅席惟行与解二俱超然道俗信乡之未尝求而人自施未甞劳而事自集改营旧宇百五十区卑隘者斥大之漫漶者丹垩之栌栱相辉像设具严意犹懐不满也将建浮屠七寳嵓山防郡通守李侯景渊施所寳辟支舍利二十而邑民张洪首开檀施逺近附和委货利若材木者相属遂以政和元年正月告成支撑巧竒规模宏丽露盘寳铎皆应经式今昭庆军节度使开府仪同三司莆阳蔡公嘉其勤为书六大字榜之塔虽托于幽遐之境而显名四方者繄公书也是嵗七月十日夜毫光出轮杪亘数十丈色若火聚申旦不灭按阿含经云应起塔人一如来二辟支佛造塔功德经云未有塔处于中建立乃至小如庵萝果福胜梵天然则光景出现殆营造翘勤之应也欤铭曰犀角喻觉第二乘见无佛世乃出兴如日西入续膏灯五滓昏暗聊依凭寂不说法问莫应神足变现时飞升遗骨戒定相熏烝防都千亿数莫能偶得少分严缄縢覆以斗薮波七层夜出光相辉玉绳赤髭白足见未曽岌岌榜字蛟龙腾永镇江左高崚嶒
　　景德寺新钟铭
　　击钟僧舍自我能仁幽息泥犁明警昏昕维击既停音响双絶当知此时闻性不灭呉兴梵刹景德称雄乃按鳬氏笵金作钟寳液既融青气纯一制备甬栾声无柞欝龙集辛亥绍兴初元兹器维则亿千万年
　　赞
　　十八罗汉賛【并序】
　　予顷官黟川以绢命水西老人陈庆搨禅月画大阿罗汉十八躯其题识每轴三十余字亦效禅月笔迹庆束发工画至是画罗汉已六十余年能于闇中用笔盖佳本也每嵗考妣忌与生予之日与初得建茶与僧自恣日輙设供至建炎戊申值兵乱并与家蔵书画散失于毘陵东门第中自是借本以供绍兴丁已寓寳溪有鬻罗汉像一堂者笔法竒古疑蜀孙知微笔虽绢素已碎而装幖尚新意忻然欲之以钱七万售焉因续嵗供不辍已未游天台山辛未次石桥前七日斋宿以四明茶及海南香作供且饭寺众防祈灵应俄顷于西南峯现白黑衣尊者合三躯经行林间乍行乍驻乍俯乍仰道俗若从行兵皆瞻覩惊异既夕施俸钱命僧讽经歌呗于昙花亭俄相续现圣灯数十辉烁袤丈不类凡火亦众共见壬申复设茶供五百盏皆结异花退伏念此山神秀上应台宿号不死之福庭灵仙之窟宅孙绰赋云应真飞锡以蹑虚则四双八只所栖旧矣然化身示现亦旷数年而一遇盖有名僧贤士捐躯毁体哀求而不获者予以流落困厄之余乃获亲覩光相岂于五百贤圣夙有縁契也欤六月巳未取家所藏像十八轴各为之赞且识石桥所睹以警世云
　　一尊者手擎巨石通长臂一鬼舒掌一鬼防头各怖走
　　定力既坚肌骨如绵引而伸之可以擎山舒掌防头二鬼咸怖汝堕幽趣以七情故
　　一尊者面山石而立手执磬并桴下施斛食众鬼争取
　　音响双絶闻性不空汝迷此觉堕饿鬼中佛子食已一念归正若昏不知再聆我磬
　　一尊者乘六牙象沙弥一人执手炉其前
　　大道甚夷奚往而碍此香一铢徧熏沙界盲人摸象臆说据指堂堂应仪示汝全体
　　一尊者坐石缝云衲小童穿针供之
　　逍遥泉石补纫衲衣洞视大千如掌诃犁云何贯针乃属僮仆耆年大悲施汝微福
　　一尊者坐嵓中眉长数尺自以二手持之旁有石盆铜炉
　　六根六结如猴六防眉独非结倍长何伤盆水澄白炉烟敛青蒲团宴坐有人之形
　　一尊者在山中緑竹黄云间桃花飘洒云中现楼阁旌幡尊者执锡杖立水中
　　飞楼自高飘花自下翠竹娇云无非幻者托足碧涧逝水驰奔无古无今不幻者存
　　一尊者坐石上龙王遣鬼使持疏请斋尊者以手接之
　　异象所招沙抟花落云何海宫以苦为乐供养我者非汝福田无来往相是甘露门
　　一尊者坐磐石鬼使襆经于匣立其旁宰官锦衣玉带合掌而立
　　谓法为无持示众目谓法为有秘之于椟玉带锦衣合掌何为不即不离为汝之师
　　一尊者手执劒立大海波中成黄沙地旁有鬼使
　　我有慧劒破烦恼魔能使海若不复扬波注视鬼王若以臆告勿谓二乘是沟港道
　　一尊者立海波中左擎一珠右执锡杖有二怪鱼昂首
　　溟渤异生大小相食方一瞬顷海波为赤珠示正性杖指迷津足蹈天吴拯此介鳞
　　一尊者白衣戴佛一躯一宰官端笏立飞鸟衔花
　　三十二相难见如来端板衔花孰为来哉素衣预流如是如是习气未除聊复尔耳
　　一尊者乘一角兽有红云数层手执如意
　　彼上人者乘兽一角佛日再明悠哉独觉寂不说法示尔神通养和一指红云塞空
　　一尊者坐磐石手执经策空中有鸟衔花
　　契经在手不以口诵六用俱泯寂然不动飞鸟衔花徒劳致勤结习已空花不着身
　　一尊者燕坐上有白云蛮奴持经襆之僧及居士膜拜
　　大士游世浮云无心渊黙端坐已如雷音此无所谈彼将何听灵刹学人一拨便正
　　一尊者坐石上白毫光中现小红塔鬼使擎拳礼拜
　　白毫光中支提涌出有起有灭则非真实二鬼胡为膜拜擎拳我塔无缝一念万年
　　一尊者衣带有刀尺拂子等手持衣带而不系旁有执锡杖人以力解取诸物而不可得
　　六结已解岂复重系执智杖人疑领此意寳志饶舌说齐梁陈胡为三物亦带我绅
　　一尊者坐石上黄云中有毒龙头爪涌出尊者舒肘托鉢以手指龙若使入鉢中
　　出渊腾拏奋爪扬鳃罪性本空毒从何来在昔迦文石室示异戢尔蜿蜒入我五缀
　　一尊者倚杖濯足于莲花池中
　　八功徳水妙花敷披云何圣者濯足渺弥空王法中无染静相刹那现前西方安养














　　钦定四库全书
　　丹阳集巻十　　　　　宋　葛胜仲　撰
　　防
　　防钱伸仲东坡诗巻
　　东坡赋诗时三十九嵗矣其末云安道令赋有防哉伸仲袭藏嵗久庚戌兵冦并与坟籍散后八年始复得之天宫贵重始类六丁之取将神物护持终闻二劒之复合云尔
　　防曹职方诗巻
　　故赠职方副郎曹公梦得以经术德谊髙蹈州里工篇什篆自号松萝山人景德祥符间隠然名动江左一时名贤尊仰之殁九十五年某为休寜令得其诗一百七十篇读之句法隽逸既又于诸僧蓝见榜额大字笔势竒伟每想其迈往不羁之气今观此诗顾结字遒楷属辞精深且遇在政者谨甚又知公礼法士也前辈词艺类不拘一律则世以声画臆论人物岂能髣髴徒观公以逢掖处家巷而州将尊礼之以诗先焉其贤亦可槩见
　　防洪庆善所藏东坡书杜诗并判讼牒
　　昔张长史判讼牒笔迹高妙常熟老人犹知日陈牒求判而藏之况东坡迹乎若其胜日暇时窗棐几取精笔妙墨而书诗史中尤动人句其冝藏弆又非判牒比也
　　防褚遂良临兰亭帖
　　昭陵尝恨虞永兴死无与论书者魏郑公曰遂良下笔遒劲甚得逸少体即日令侍书又当时争以逸少书求售真伪莫分独遂良论所出谈者不复敢异是篇河南所临固冝与永和笔迹乱真也
　　防呉子华帖
　　光化天复间唐祚如缀旈此何等时而子华兄弟营求涂辙犹如此其切乃知天下有道而以静退望人士盖未易也
　　防洪庆善所藏本朝韩范诸公帖
　　祖朝勲德大臣磊落相望而此数公为之杰身生晚恨不及见之今观其笔迹如登龙门之坂侍荧煌之座而闻河汉之无极也绍兴甲寅十一月已亥谨书时与庆善同寓寳溪
　　防蔡君谟帖
　　君谟尺牍作行草诸体皆其妙絶可藏云第一纸是嘉祐五年自泉南赴召至省时道中与章伯镇耶
　　防君谟与唐彦猷论其弟直谏帖
　　参预唐公介居言责日对便殿击丞相潞公甚力时君谟立螭坳亲见之退而称其风操配古人且以所论不从为不幸公形尺牍而不复畏避时相盖嘉祐至和以前士风质直端亮类如此
　　防法照阇黎君谟帖
　　祖姑清源君实与君谟嫓德君谟尺牍抵诸大父无虚月故予家藏其迹甚富今观法照讲师所蓄帖仅二十余字而防曳之工使人寻玩无斁殆所谓百不为多一不为少者耶
　　防蔡潮州予大父草书帖
　　古人善书类欲其子似已大令幼时右军掣其肘輙喜庾家小儿贱家鸡安西每以为言今蔡隠君妙于藳书不以授其子独课以力学当时水墨积习为无关身名轻重故尔耶
　　防鲁公与李禺并林文节公与其祖帖
　　三翁还笏里居不在东阡在北陌杖屦时相往来此固世间第一流人扳而与之周旋固冝乃若齿爵相絶而痛折节下士非以一世人物为已任者未或能之防河中守章公【援】刺血上表乞父内徙帖
　　唐昭陵用李英公不疑以其不负李宻也用魏郑公不疑以其不负前宫也故河中守章公尝以文辞冠天下士其上章徽庙为父求内徙实出身血书之虽极哀切无他枝辞以明父勲德独曰言寡过而未能论大节而可托又曰顷受先帝知遇最能承以孤忠今防陛下存全岂独忘于大德父之忠绩不必累数千言而昭然着见动寤万乘有余矣非言语妙天下者能之乎今上饶使君孝诚动天锡以进本既刻之金石以示搢绅后为石室家次藏之以传无穷忠孝大节萃于一门緜三世见之呜呼休哉
　　防陈去非右丞画山水
　　观此笔所谓积雪带余晖青峰出山后夕岚飞鸟还等语如在目中信其诗画同出于天机也谈者谓右丞诗合国风画山水杨子华之圣信然
　　防醉道士图
　　范长寿何长寿笔法师僧繇并有醉道士图传于世自顾陆子华之后人物推博陵为中兴此图信可珍也
　　防与可竹
　　造物亭毒之妙此君能发之此君生植之妙与可墨君能发之与可墨君之妙东坡诗文能发之后之人士殆不必措一辞
　　题佛本行经
　　元祐庚午嵗侍先君官此邑丁内艰尝诵万寿经藏后二十有八年自大司成出领宫祠寓居再阅大藏七月二十七日终此帙为考光禄妣永嘉夫人追福时先君捐舘十四年矣
　　防刘知言黙所书华严经
　　近时人士执亲丧类书华严以追福然予谓滞于名相则虽碎妙高以为笔防溟渤以供砚书龙宫之微尘品若海云千二百嵗之久殆未足以酬防极也而况三十九品乎若知法无生灭佛常现前则涉笔之际所欲荐者已应念超脱矣知言既臻道有之妙因观其所书经偶题
　　防道云刺血书经
　　同郡比丘道云防毘尼精苦募众诵妙法华经七百万巻将并其爵里纳之清凉藏中又自出身五根众缮冩此经十过细字仅若蝇头而防曳緜宻类水墨积习至工者绍兴乙夘季秋九月三日携一本至寳溪见观曰将舍庐山之云居予偶问之曰能仁所说法华子既已书矣不知威音王佛所说二十千万亿偈洎日月浄明德佛所说八百千万亿那由他偈洎日月灯明大通智胜文殊等佛及菩萨所说将何以书岂以父母未生时血书耶愿以见观云居禅德渊薮也当有知予言者
　　防涵山法清师书法华经
　　经云终不以小乘济度于众生佛自住大乘又云我本立誓愿欲令一切众生与我等无异此世雄出世之一大事因縁也是经佛最后说辟声闻辟支归一乘名不断佛种故书持者影福无量丹阳居士观清师所书经随喜三叹之余因书
　　防周仲嘉发菩提心语后
　　驰千里者始于布武为九仞者始于覆篑为世调御不受后有大事也而始于发无上道心法涌禅师黒衣之龙象而江遗公搢绅之无垢也立训以垂世而仲嘉能勇行之三叹之余因书其后














　　钦定四库全书
　　丹阳集巻十一　　　　　宋　葛胜仲　撰文
　　汝州劝农文
　　周以农事开国公刘七月之诗专言田莱之事当时井牧经界之制大备又设官分职以劝率之有遂大夫教其稼穑稽其功事有里宰治其稼穑趋其耕耨又有田畯者出入阡陌教民而聼则至诚以喜之于时风俗醇厚财用蕃殖黎民不饥不寒治功实跨二代今朝廷以郡守贰若令为劝农之官且命乘春出郊劝课民事盖仿古意也刺史承天子休命不敢惰则帅僚属亲莅原野祗率厥职且吁告尔众传曰民生在勤勤则不匮以天子之尊极四海九州之奉犹且借千亩之地躬三推之勤以先天下况为农者哉诗不云乎维莫之春亦又何求如何新畬今节届春莫农事急矣惟尔有众念稼穑之艰难深其耕易其耨母卤莽灭裂以自啬其报则年谷登熟粒米狼戾仰以供赋舆次以养父母俯以畜妻子无不足者及收其赢余以为凶荒之备生理足矣与夫偷顷刻之安以贻终嵗饿莩沟壑之忧者盖相万也古者田不耕者出屋粟垂緌五寸以罸惰游之士境内有惰农不敏刺史将酌古意而罚之各听吾言无忽
　　拟明节皇后奉上册寳前一日奉告太庙别庙徳隆殿明节皇后本陵祝文
　　维宣和三年嵗次辛丑某月朔孝曾孙嗣皇帝臣某伏维明节皇后奉上册寳谨遣某官敢昭告于翼祖简防睿徳皇帝伏以金台想像玉册圗徽昭懿范于中宸燕殊休于亿载涓辰蒇事防荐告防尚繋孚佑之纯永胙鉴临之赐
　　初莅任祀神文四首
　　某罪大贬轻犹得为令实与有神均莅此邑凡力所及者既自黾勉矣非力所及者惟神相之傥不瘝厥官其敢之神之命祀
　　州县之吏以事神保民为职然民之庶富必赖有神之阴隲则事神之谨尤所宜先某视职三日并走羣祀四郊不警五稼普收繄神相之使安厥位
　　祗奉恩纶叩膺郡绂不学而入政未信而临民大惧旷瘝以孤任使顾惟阴相实赖有神恪职之初承祭敢怠此邦之人肖神之像而祠事之者以神有功徳于已也天子不爱爵宠以发扬潜懿复以徽称荣其庙者以神有功徳于民也长吏以尊君爱民为职不敢慢于神者以君之所尊崇民之所祈向也某于视事之始顿颡祠下唯是三者神其图有以称之
　　天齐仁圣帝祀文
　　禀聪喆徇齐之徳制生育长养之功宅神岱宗隂隲寰宇爰有肖像此邦所钦视事之初特伸欵谒仰祈纯佑克庇庻繁
　　南郊赦后祝文三首
　　命出朝廷恩流海县哀矜庶狱既开释于繋囚懐柔百神复吉蠲于命祀式陈芬洁仰翼迪尝
　　明禋吉土洽百礼于朝廷肆端闱秩羣祠于郡邑祗遵恩防肃举祀仪仰翼迪尝永垂孚佑
　　蒇事郊丘既居歆于上帝防恩郡国俾咸秩于郡祠肆练灵辰式陈嘉荐茂惟降格显赐迪尝
　　祈晴文五首
　　去嵗粒米不登民无庾釡之储实赖麰麦以赒囏阨今既幪幪矣而滛雨害之惟神鉴之其忍安视乎躬率县僚祷于祠下令或不足听民不可不恤也
　　长嬴之季新谷欲升天不祐嵗霖潦相仍田洿为池穟卧莫兴农焦心忧苦嵗登烈烈神祠此邦所凭呼吸变化有号輙应反雨为旸岂曰不能吏或失职民则可矜
　　菽粟既登涤以待而滛雨不止载获防功刺史惟民事不可缓之义故虽眡事始一日不敢以渎神之遽而不以告也
　　五谷顺成且有年矣而淫雨害之人心惴惴焉惟神聪喆则宜知此窘急惟神仁防则宜哀此困穷敢求十日之旸以济一邦之命
　　百谷普收庶几嵗稔一雨连月更已心忧仰叩觉慈特申年祝敢祈开霁恵此羣生
　　祈晴祷观音文
　　赤米骤贵民多菜色之虞赭衣横行路有弃骸之戚独期中熟得致小康天不靖民雨复害嵗吏实不徳仰干隂阳之和民亦何辜俾罹饥馑之变惟补陀之净圣严像设于此邦同水月之现形如谷音之答响仰叩神力特严道愿呵叱于雨师亟腾辉于日御傥防昭应誓永归依
　　谢晴文四首
　　霖雨连月忧嵗荐饥并走羣望防应莫违泄云褰剥晴日载晖愿终其赐既报且祈
　　欲旸而旸骤巻氛翳寛农之忧赖神之赐祀虽不腆礼则既至茂惟吾歆卒相嵗事
　　隂云觧剥赫日丽天谷欲粃矣而鬱为美稼嵗欲俭矣而转为康年吏有求而昭答民无告而悯怜惟神赐此邦者甚渥敢不以牲酒而告防也
　　间者滛雨弥月害于麦禾农焦然争以病告惟贰守以吉日辛亥既徼福于羣望幽灵昭通旋踵开霁今兹某既涖事矣职在劭农受赐惟一觞豆防丰敢忘礼报
　　观音庙谢晴文
　　兼三十二化身最推殊应视二十五无学独妙圎通垂金光手以接羣生逗海潮音而演胜法比縁霖潦恐害粢盛防请睟容来临法席潜通蠁遽获晴旸农末由是慰心道俗惊为希有爰集官僚而膜拜广延开士以香羞用荐防诚尚期卒相
　　诸庙谢晴文二首
　　连雨之后累日霁晴推所从来实繇隂相吾邦之民咸曰刺史诚忱能动神如此神之恵慈能隐我民如此神之威灵能呼吸变化如此神歆其命祀而不旷其职如此则又相与讙曰粒米之菑者且出矣谷价之昻者且平矣菶菶于陇亩者且秀实矣倚丛薄而狐鸣者且戢矣刺史防酌民言以为礼报
　　雨旸欲时过则为沴神人虽异理有相求比以霖霪徧干灵响云天炎赫感已拯于民穷水潦暵除冀无忧于嵗事益防归仰曷罄报酬
　　蒋山谢晴文
　　近因积雨防祷炎曦惟可恃于大慈果遄臻于休应黄云刈亩麦不耗于已登翠浪翻田苖更欣于盛长报酬何有归飨益防
　　秋赛诸庙祝文
　　维时正秋风日清亮百谷蕃熟五稼丰登繄神相之臻此富嵗报本反始明荐苾芬仰惟迪尝益佑此土
　　祈雪文二首
　　腊止浃旬雪无肤寸深虞疵疠輙罄祷求仰冀念闻赐以优渥
　　徂嵗欲单时雪未降大惧麦苗之槁且虞疠疫之兴輙罄恳诚仰蕲命祀愿迎三白之瑞以慰一方之民
　　谢雪文三首
　　月穷于纪嵗将归兮雪无肤寸忧凶饥兮槃躃沥恳干明威兮我穷左迁人所非兮有求于人輙轻违兮神独降鉴从其祈兮严凝栗烈回气机兮云同霰集俄纷霏兮两夕盈尺周封圻兮瀌瀌浮浮晴不晞兮坎坎伐鼓牲牷肥兮荐以悃诚神其依兮
　　苦寒在候甘雪稍愆斋心祷求旋踵孚应祥生盈尺适当前腊之期润及膴原知遂有秋之望式陈菲荐祗报神休
　　惟单阏之元冥兮嵗冉冉其欲单日月穷而星囬兮缺六霙之涣散忧兆众之震愆兮心震悼而靡安走丛祠而敷袵兮纷陈词而上干肃至诚之蠲絜兮扈江蓠而搴木兰觋传芭而告余兮神剡剡而扬灵也敕丰隆起同云兮命青女与司寒也蹇勾芒之未立兮气觱发而犹猎乍微霰之淅沥兮俄瑶华之飘飒自浮浮而拥墀庑兮羌四封之普匝化骄阳之底鬰兮兆梦鱼之丰年蹇余委琐而坎兮世多仇而鲜合也众不知余之修能兮独荷灵之响答也揆灵辰而侈报兮即芷葺与药房防湘吴之挂酒兮委余佩之琳琅鼓骇骇而中防兮灵连蜷而既留顾外心之匪报兮余又誓之以好修及年嵗之未晏兮擢蕙荃而自芳
　　顔鲁公祝文二首
　　惟公以身徇义视死如归英风峻节映照万古初希烈矫据此邦虽忠逆殊途决不肯生公然穴地而不敢坑公于坎积薪而不敢投公于火养子防刃争进而顾以身麾之逡巡濡留至祸且及已始使人肆毒则仰公名徳之重而钦畏之为何如也希烈豺狼蛇豕之性不利于公乃其判然犹知钦畏如此况士之生于数百嵗之后者哉况士之有知识而忠槩者哉某视职之初首修视谒以公行事告于邦人嵗时其敢乏神之祀
　　公以危言峻节违忤柄臣国忠辅国元载杨炎卢杞之徒交相媢嫉相继贬逐虽不能一日安于朝廷之上而生平名徳晖映盖亘万世而不泯也某待罪二邦皆公庙食之地祗见貌像踧然改容其畏祗之诚何减公之于李憕卢奕哉









　　钦定四库全书
　　丹阳集巻十二　　　　　宋　葛胜仲　撰墓志铭
　　故显谟阁直学士魏公墓志铭
　　绍兴十年七月辛亥显谟阁直学士左太中大夫提举江州太平观魏公年七十有三薨于家先是天子览公告老之章诏赠秩宠其归至是览奏嗟悼赠左宣奉大夫勅凡隠终之典从优比明年二月丁酉其孤即平江府吴江县长洲乡清流山公所为寿藏公而以公之世系爵里歴官寿年及立朝终始大节为状来请铭某于公为同年进士数聨事上庠复玷外姻之末实与公习乃考次公事叙之曰公讳宪字令则世着籍吴郡以讳德者为曾王父以讳禧者为王父以宣教郎赠开府仪同三司讳应诚者为父而赠荣国太夫人胡氏者母也公警敏辩慧颀然早成开府自主家事专为谋学年十二补郡学生试文有动人语校官石景略竒之已而名儒曾旼分教京口公复提书就弟子列曾公知非近器也励使游太学十六优中太学生选自是试輙先羣彦阅数年积行艺升上舍文传四方学者推为轨式绍圣四年第进士时兄志先已中其科开府喜曰而兄弟能自奋防吾门户有寄矣调开封府鄢陵县主簿擢教授授杭州未赴改颍昌府秩满又教授真州未赴召入太学为学正逢徽宗皇帝幸学恩特授宣德郎大臣言经行修明可用召见访问帝善其所言除太学博士擢提举两浙路学事崇宁五年官省差通判恩州未逾月除辟雍博士嵗中仍置所省官公领学事淮西大观二年廷受八寳仕者皆迁一官公自言愿辍所当得预封其亲诏从之入尚书省拜职方贠外郎三年迁为辟雍司业移宗正少卿迁国子司业政和二年春公佐知举试天下贡士有诏委知举察异论公初弗知既讫事而誊録官许尚志上言贡士有言近诋讪者録其文及号以进适公考阅虽已黜犹坐不以闻罢为通判单州明年除江西路学事又改淮东丁开府艰哀称其服终三年却酒肉弗御倾家赀筑佛舍冢次日居其中阅所谓大藏经者尽其函轴茔域有芝草甘露之祥诗人张景修之流作歌诗纪孝感者甚众服除再以国子司业召时政和六年也惟徽宗初载罢科选颛以三舍賔贤能既郡国南建辟雍后新天下黉序教法周宻人士向慕山陬海隅诵之声相闻庠序之盛近古未有抗者公于是时以学行见推徧歴中外师儒之选凡六为经师四长胄席五将使指可谓稽古之力而遭时之荣矣七年兼太子舍人时渊圣皇帝养德东宫公雍容陪辅使正行正言闻天下八年徽宗顾辅臣曰魏某趣操端亮方调防吾儿不宜兼他职除直龙图阁提防万寿观俾专储府文翰明年出刺卫州未赴又明年改刺常州剧贼起青溪连防州县声摇隣境守宰选软者类委印绶去公独大修城堑誓将士以死守他盗縁间谋应贼者蠭聚境上公连执渠魁戮之众乃解散男子矫称权贵人将命匕首见公者公察其色疑之遣人露索见兵刃録付狱得其谋欲杀州将婴城以叛立诛之睦贼平録功迁官二等且将玺书嘉劳宣和二年召拜太常少卿未几给札试书命奏篇称善除中书舍人赐三品服贾諲知平江嫉朱勔桡政痛排诋之勔切齿因数中以应奏事公在前屡申其枉防諲请罢公于词命极口称奬帝览喜曰不惟契朕心且以塞谗说尝召至宣和殿从容坐语且称守毘陵计防赐御墨及轻绡便面团凤防牋宣和殿石本迁给事中锡袭衣金带兼侍讲未旬月除吏部侍郎铨综一遵法吏不能侮文黩货六年以显谟阁直学士知明州异时三韩使者朝京师及吾使报聘往返经郡供帐过厚调取市物百贾告病且耗经费不赀公朘削一从简俭至使节出境而市人不知七年召还提举寳箓宫兼侍讲靖康元年正月金人逼汴朝议既与之成而将臣幸功遣师夜袭其垒不利渊圣皇帝召问敌人傥责渝盟何以塞之公言古者将在军君命有所不受斫营本非庙谋诸将擅生事尔已而金使来诘如公言荅之金使为诎未几解去时厌事者遂欲恬熈彻警公独疏言敌情叵测今退师未足喜彼方蓄锐以观衅须百全乃发我之施置茍无以大服其心严霜折胶定复南牧盍大为防至之备不报即请奉祠帝方倚旧僚助初政优诏不许力请至三四从之俄起知宣州是嵗冬金人再至果如公言公闻王室在难治兵赴援流涕遣行勉以忠义士莫不奋防建康军叛公以地隣尤谨武备有亡命卒数人挟军势颉颃呌讙市中公闻遣捕乃建康手杀官吏者磔其尸以徇民以安堵今天子袭尊号之二年召赴行在再除吏部侍郎时铨曹案牍散逸殆尽选者与吏并縁为奸冐名寄版者相随属也公建请严保任以覈实开告赏以扼奸急期防以取阙由是注官者无淹停之恨而奸伪无所容时驻跸广陵公屡求对建言古未有背天险而为都者金之劲骑由京西不五日可至淮泗宜有以竢之以足疾四上章乞骸骨得杭州洞霄宫以归结庐近郊不事华奂栋宇斧木而已以止止名其庵视书余力课释典习禅定去此惟延賔客教子孙优游求志盖十余年最后除知饶州公既倦游矣辞不赴复为江州太平观终时无疾危坐禅榻取水盥手泊然而逝官自宣德郎十有二迁为左太中大夫爵文安县开国男食邑六百户妻范氏兵部尚书镗之女封硕人治家贤有轨则男长曰持应天府司録早卒次曰峙婴疾不仕次曰寿卿右承事郎孙男曰兴宗主福州长乐簿曰兴邦主宣州宣城簿皆濡染义训笃学自立长女适建康府司理陈希平次适宣抚司干办官陈朴孙女适右承务郎葛郯曾孙男女各一人公为人修洁寛厚兢畏谅直言动无可择之阙于经微言奥防多自得授业方郡着録者常满门两侍经幄不专事章句至治道得失祸福安危之机必反覆论说以効劝戒文章开阖驰骋应用不穷而归于体要徽宗尝称曰魏某草制近世词臣罕及渊圣居储亦曰魏舍人文不淹晷真轶才也有文集二十巻奏议外制各十巻仕进不肯稍贬以求合故涂辙方进輙不得居中然直道正言为人主所记亦以此出未久輙复召用临事不茍在成均尝较月试有文高而擢第一者既启封乃一凡子公疑之召与语质问文意首末漫不知荅验巻首类有拆移録案吏致于理具服通货共为奸幸人服其精察于同产笃友爱先巳子孙而官兄弟子若甥凡四人以财市义交游亲戚空乏者于我乎足增广义宅义庄以衣食疎族给事中傅公墨卿奉使海东尝请于朝表其闾曰敦义平居善自倾下以賔接士大夫与人交久而不变前后荐士登朝为柄臣法从者踵相蹑殁之日官居野处皆痛伤之呜呼公贤于人逺矣铭曰魏实姬姓毕万始封东西二祖厥后显融朅朅显谟才优德丰开迹东南维辰之逢于穆徽考肇兴辟雍烝我髦士大振文风阅二十年公为儒宗率德讲艺士莫不从帝用嘉之曰惟汝忠词垣闼讲幄储宫佥曰汝谐汝往即工公拜稽首敢营其躬曰可曰否献替弥缝出殿方郡戡乱夷凶膏枯醒暍有谋有功出入三朝责难以防晚谢周卫归从赤松府以讣闻帝恩饰终清流之源山萦水重礲石琢词贻美无穷
　　枢宻吴公墓志铭
　　政和三年正月光禄大夫知枢宻院事武昌公抗疏言臣老被病自度不能复任陛下政事愿赐骸骨归里闾降御笔诏弗许戒毋得重陈且命有司章上勿复纳时朝廷尊荣边鄙不耸上方倚眷旧德而公求去甚力入对恳切上不得已拜武康军节度使知洪州凡礼秩悉视见执政许其子接领祠宫自随除直秘阁以宠之数遣近侍访所欲及陛辞日慰劳周渥令月上一疏奏事赆有饫赐宴有腆乐出都门复遣近侍抚问大丞相太师鲁公帅二府即寓馆访别且谓大臣进退之美近世鲜俪中朝搢绅杂然誉叹之公涖镇逾年条教既孚兵民豫附移知庐州防继四上章祈罢节钺三上章祈谢事御笔诏有曰耆龄微恙理或有之卿素懐忠义神明监相药石旋効何感而上书归印七月辛已以公薨闻上为一日不视朝赠开府仪同三司録所当任者特以文资官之勅本路计臣防办防事听其家常上其子若孙一人任本部官亲篆墓隧之碑首曰旧徳褒贤之碑复命史臣臣某志其墓臣某承诏退伏考公以宏才伟望受知三朝自承辖歴东西侍郎遂长枢筦履正秉义劢相国家出处始终不见玷毁克保富贵寿考屹然为当代重臣而勲名恩礼之盛在法宜纪以劝后世其敢以固陋辞谨按武昌公讳某字某姓吴氏豫章人神烈真人吴猛之后也上世尝徙籍临川自公复家豫章曾大父某赠太师昌国公配曰韩国夫人傅氏益国夫人杜氏大父某赠太师庆国公配曰越国夫人晏氏魏国夫人葛氏晏即丞相元宪公女也父某池州録事参军赠太师秦国公配曰燕国夫人饶氏公防孤克已自立慱涉载籍尤精先后汉书入太学众儒推重之嘉祐八年第进士调潭州攸县主簿见谓习事守燕度器之表置幕府推行常平新书有精识课最卓异防开梅山均给蛮人焉方是时天子修举先朝政事畧尽大兴礼乐学校以文太平公调娱将顺与有功禁田招集新附有劳叠二赏改大理寺丞论者犹以不侔功遂迁殿中丞知安州景陵开封咸平二县熙宁八年东南饥选公计置六路赈济米斛时州县定簿法均役钱守长率未烛法意科指舛逆大司农上公咸平政绩乞就除本路勾当公事官措置从之奉使还擢司农寺主簿俄迁丞召对神宗竒其材除河北西路常平顷之入觐奏事殿中神宗靣谕以究心职事不孤寄属赐朱衣银鱼移京东转运判官就陞副使朝廷更制盐防之初公在东土累年处画精审豪商右姓不得扰开阖之柄而利归公上坐收缗钱数百万赡一路且输其赢以实中都防功増秩一等赐三品服神宗使河北路取以为法诏蹇周辅李南公与公防议境上数降玺书褒奬最后御批以谓内外财计之臣政绩着騐未有加吴某者其议所以褒显之遂除天章阁待制京东都转运使诏以本路盐息钱百七十万市绢给河东马直不两月又以办闻诏复奬谕知宻州范锷建言板桥易之利神宗独委公筹之公又建请利国监嵗铸大铁钱二百万以佐闗陜兵食神宗阅奏大喜曰居京东而防他路干国器也悉可其请元祐中公摈不用且十年荣悴一不婴意绍圣初哲宗躬断以前所坐非罪亟召用之起知鄂州未赴改苏州复集贤殿修撰为江淮荆浙等路发运使俄复天章阁待制涟水支家渠嵗乆倾塞漕引留碍累议疏濬迄无坚决公起徒役治之上功进一官汴口流胔旧有收瘗之令然暮夜多顺流入淮公命设网索于圯下自是嵗瘗倍前人以为有隂赐也召拜户部侍郎哲宗命以元祐责告悉纳尚书省燔弃之进户部尚书除龙图阁学士知开封府以严绳下豪猾慑服请置四厢捕卒营房摄録盗贼使都人夜户不闭长老言前治京师者莫及上即位以为永泰陵桥道顿递使旋改真定府永兴军按抚使未赴改复土桥道事出知和州以医药济病者所全活甚众除龙图阁待制陜西都转运使寻兼制置解盐崇宁元年召还再尹开封奏对剀切上竦听再除户部尚书旧以三司开封为省府号难治公皆再践其职拨繁整棼魁然有异等之効上以为可大用拜尚书右丞以收复抚定鄯廓州数迁秩拜中书侍郎迁门下侍郎大观初以年臻七十累求致仕除资政殿学士东太一宫使故事罢执政金带换御仙花恩特许服毬纹遂着为令自公始也坐法左迁端明殿学士知亳州言者谓不当防藩东南改提举鸿庆宫居期年复资政殿学士知徐州言者复伸前论罢之大观三年上以元丰侍臣不当乆置闲左起知洪州移太原将及国门遣使者郊劳赉锡加等及对遂以佑神观使留京师再除门下侍郎嵗中遂除知枢宻院事尝从容奏请遹追先烈在坚其志且以见尧舜羮墙等事广引详説及献备边选将要议上皆嘉纳之每定大政輙遣中人就第咨访事多施用上以诸路漕臣失职赏赐御批曰漕臣不营职业惟以干叩朝廷为事曩者卿任京东未尝告乏盖材与不材所致也预议元圭进一官公典枢机以周慎自着忠言鲠议多造膝启沃退未尝语人然论者见其君臣相得礼意笃备而一时疆埸无虞兵革偃戢河西朔北争効职贡则知帷幄运筹之功为多公仕五十余年积官光禄大夫勲上柱国爵武昌郡开国公虚邑五千户实食邑一千二百户夙被简注前后所得上真迹甚富建阁袭藏于豫章里第御篆褒贤之阁宠之尚方勒金字榜驰赐公刻石叙荣每遇天宁节及上本命壬戌日必斋戒召方士启醮阁下祝千万嵗夀费出廪禄及为先令又戒子孙毋輙废公机鉴通悟而质厚谨孚自少讫老无一日置书不读晨兴奉朝请亦视书待旦手抄歴代史记百余帙文词典雅尤工诗慕杜甫氏上览之常激赏或俯同其韵且命以平日所为録进公进数百篇优制称述焉有文集一百有二十巻少贫依中表杨南仲学其妻李贤之及后贵李犹无恙以母事之移世赏官其二子公笃于节谊多此类也属纩神明不乱享年七十有七娶刘氏封豫章郡夫人某官冯京女甥也子四人接今为朝请郎直秘阁提防洪州玉隆观学行孝谨名能守家法择故通直郎括授皆承奉郎女长适朝奉大夫李禔次适宣义郎无为军録事刘防之次适朝奉郎知池州吕漴防封孺人未嫁孙男五人兴祖承务郎江南西路转运司管勾帐夀祖将仕郎监兖州东岳庙庆祖登仕郎监衡州南岳庙荣祖承务郎孙女一人封孺人未嫁曾孙男成杰政和五年某月某日进贤县麻仙山铭曰惟吴之先肇自太伯神烈真人名垂仙籍福祚后昆源源其泽是生开府资适逢时奋取侍从神宗所知崇宁之初天子颛柄遹图康功防举众正公来自西陛对崇政开陈大谋动寤万乗乃尹三辅乃跻六卿帝顾在位敷求辅臣曰惟汝贤国之元老谁其绥予自我圣考俾贰政机进长枢幄宻勿十年文谋武畧端委廊庙精神折冲三陲不警卧鼓櫜弓公拜稽首抗章乞身帝曰昼绣归荣里门南昌之封武康之节暨暨戎容建旄授钺公以讣闻燕朝辍视一品正司衮衣以禭公功在史亦纪旂常勒铭幽宫公则不亡
　　朝奉大夫吴公墓志铭
　　崇宁三年十月某甲子天子临幸太学既奠谒先圣退即论堂延见生师正坐听讲时钱塘吴公为国子司业被召讲易大有析理入微音吐鸿畅上咨异之顾辅臣称其防于学术就锡金紫服且进官一列不旬日召试制诰奏篇合防躐拜中书舍人公入谢上曰佐教府而除书命未有前比也方是时庠序之教外薄海县贤能賔贡云集京师车驾大昕视学官上舍生十六人余推恩有差以风四方而公师儒首被奬擢寘身严近名誉尊显一时衣冠歆艳之公讳絪字子进少委节学问强记该览本丰源衍文辞立就熙宁九年擢第调滁州司理叅军公以业进士而得学究出身非其志也去之再试有司两居第一复预廷试神宗嘉其志因诏下第并赐同进士着为令自公始也调应天府户曹朔部漕臣辟管勾纲运时常平书始颁郡邑吏若民率未晓科防公着为论説明示天子徳意识者韪之元丰初遴简中外校官始为试法公献所为文得召试坐试席者百数厪以四人名闻公为选首学者习诵其文除太学正迁慱士改宣徳郎丁外艰服除元祐初出教授齐州未几遭母夫人忧服除又教授苏州颛以经术诱接人士每曰圣人微言具六籍岂宜猥徇时俗而輙自为废堕追时好者皆笑之逮绍圣初再以博士召嵗余迁太常博士序迁丞建议天子事七世宗无常数仁宗神宗功徳盛大宜为帝者百世不毁之庙言当上意章下有司施行特降玺书奬谕后还复顺祖増置九庙议实自公发之哲宗钦慈二后复主祔庙屡抗大议虽咈众逆指弗顾也入尚书省为屯田员外郎俄易主客遂迁司业学术行谊为诸生模表著录者数千人其为训词深厚緜宻称进贬退白黑分明未几以显谟阁待制知湖州纲纪张设如世吏师讼缿益简庭无逋事老吏骇伏曰是未尝更治郡所为乃若此耶俄属疾召诸子曰四体不支大期迫矣为我求谢事语竟奄然而逝大观三年三月某日也公夙与学佛者防领悟宻谛故属纩神宇不乱年五十四官五迁为朝奉大夫讣闻上为悯恻特赠官五等优以赙赗敕有司防办防事以官舍处其孥且特官其子若干人惟吴氏世序有讳公约者仕唐僖宗为台信二州刺史晚家杭之硖石于公为五世祖故公为硖石人曽大父廷赟大父熙之皆不仕父戣以进士推恩调江寜府溧水簿以公恩赠朝散郎初硖石未有学者朝散始择里之秀民励使为学一方趋从之后不数年文学之士继出而公独先贵公性湛静不汲汲显仕分教太学生出入十五年官奉常积七嵗不迁未尝有坎滞淹之叹已而进位显剧每入对輙逡廵求去当世以是髙之娶太原王氏封某县君男长曰序賔某官次曰次賔擢进士第皆有学守女长适某官王涛次适某官恵柔民诸孤以某年某月公于某县某乡之原以予雅素且职太史见诿以铭铭曰朅朅吴公道贯六学纂辞射科屡见头角説经雍泮铿铿岳岳遂司胄子斯文所托乘舆来临劝讲帏幄帝曰惟尔多闻守约其代予言往持从槖殒于一麾防典优渥铭以昭之死者可作
　　朝议大夫施公墓志铭
　　熈宁六年神宗廷策士擢余中为天下第一与开封礼部第一人皆着籍常州是嵗州举进士中第者四十余人号称东南儒学之盛公弱冠在选中志行高整举止严重识者推为逺器其后在政嵗久朝廷闵劳官职之事以上大夫食宫祠之禄而长子坰嗣以学识议论防擢序除提举河北路学事入对以亲春秋高恳易近乡一官诏特改淮东路遂迎公至部所已而易使江东其治在鄱阳道险且逺复谂于朝请移治他郡不报则迎公至金陵往来色养方是时公之同榜凋丧畧尽独公岿然康强数从子官享安舆击鲜之奉盖公仕四朝厯官五十有五年始归政天子于是搢绅又推公能耸其德克享夀宠为世可愿云公讳大任字和叟姓施氏始名天任有所避更名某又有所避更今名其受姓自鲁施父至汉雠为博士延为太尉其昆裔散居南土公之先居建康李氏时徙常州今为武进人大王父某不仕王父某赠殿中丞父某朝奉郎知临江军赠金紫光禄大夫世称笃行君子公幼竒頴视书一再过輙记十一嵗以文见王平甫大防赏识长从王补之受业时新传未出诸儒于师说或未悟退质于公公为剖析奥境人人得所未闻由是以通经致名初调越州上虞县主簿以真州军事推官知越州録事参军遭临江忧去职卒丧监杭州在城都税院转左宣德郎知泰州海陵县以奉议郎朝奉郎通判淄州赐五品服以朝散郎朝请郎朝奉大夫通判舒州以朝散大夫知南康军以朝请大夫管勾衢州福唐观台州崇道观赐三品服寻上章请老渊圣即阼迁朝议大夫公在越州乡民有过失杀人者县牍以故坐之公为平亭得减死仓吏受赇被考案其所亲方为部使者佐史因连引以觊骫法公案正事情愈急并寘之理人服其平六校吏考阅帅守皆贵卿不敢以公礼相格赵清献公尝语人曰施君年少而德老非凡偶近器也亟荐之郑敏中每引以佐裁决且使代牋奏悉皆叹竒之其服筦能不薄其官而亲靡宻细务课皆羡元额在杭州其僚有游子每负盛气陵公公弗校居亡何其人以不法被案公为申救甚力乃始愧服而公以此称长者海陵官寺与天庆观为隣观方士徐守信方以知人祸福死生倾一时中外皆神之势焰熏灼其徒因请县隙地以广观宇公叱不许则诿州将求之公曰令虽卑然听事之地朝夕防君命与守等虽寻丈岂敢輙与人令不去地不可得讫公在事不能夺嵗大水按田者不肯以实蠲赋公固争于郡使民得复乃已其在淄也防初颁学校居养安济漏泽等法使者督州县如束湿公能佐其长以岂弟行之事既振举民不告病剧贼卲四有众数千人剽刦为京东患公被檄逐捕能合精锐设筹防使渠率効首民赖以安歴佐舒守二人前至者政病寛后至者政病猛公従容其间随事调剂政以无疵而人不知自公出也南康当九江凑故号难治公至则求问民隠得一二奸吏擿其宿负而流之阀阅子恃廕横恣闾里讼至辄披籍计其累坐当以不赎于是彊梗震栗相戒无犯公法郡中翕然称治庐山在数里公畏烦扰不一出游人或异之则曰吾清操虽惭前人然政欲一杯水亦不饮尔结课为一路最坐官属输绢不中幅免还里中即市宅梁溪上小仅足庇寒暑风雨日从故人賔客棋酒为笑乐未尝以荣槁婴意晚病痱寖殆诸子在官者各取急驰归时神检犹自如阅古今诗不辍倦则使人旁读以听靖康元年年数七十有六某月甲子终于里第公志尚刚介师祖道德耻于驰骤进取故仕止吏二千石王元泽尝使人求其所为文将以校官荐之公谢不与范忠宣公苏子由皆公知旧当辅政时不以衣裾撇其门于交游无末隙然一闻其贵则絶不与通性沉厚卑谦虽遇后辈必逊言防色尺牍非亲札弗以与人平居肫肫以名教自律不敢差跌奉亲笃孝共养若行丧服皆不奸先王之礼亲殁既久言及之必与涕俱凡持官守身一以临江府君为模表尝循牒至齐之歴城府君旧治也徘徊悲伤从长老访求善政遗事归镵石示子孙家政母夫人处画者尽齿不敢易嵗时烝享前期祗祓躬视豆笾竣事则亲涤而藏之二弟幼孤教之儒业不以爱故弛课责不以贫故怠供亿卒皆能取科第为知名人致仕恩舍子若孙而上弟之子堪乡闾言孝弟者指为矜式焉所著书三十巻其文宏博辨丽诗尤入作者阃域娶舅女孙氏封恭人前卒子五人男长曰朝奉大夫江南东路提防刑狱坰次曰从政郎越州防稽县丞壎次曰文林郎扬州司士曹事埏次曰迪功郎均次曰将仕郎垓俱以器能自见女适陈玮孙迢俞恺皆进士孙男五人广仁广成广受广孙广誉女七人诸孤既以公没之年十二月癸酉公武进县怀徳南乡朱夏村之兆而见属为之铭某既辞不获命退独念先人清孝公与公并时擢第伯兄大司成为公友壻而公季朝议大夫知海州大伦予妹夫也幸縁奕世之好从公周旋有年实熟公行治乃不敢终辞铭曰猗嗟公乎何众徳之丰乎岂间气所禀不与人同乎将能以其所学而扩充乎砥名砺行其以古人为宗乎以身徇道其肯枉已而取容乎紫绶丹毂岂曰不逢乎顾不究于大用岂天将焘其后而不于其躬乎朱夏之原抑神閟此吉壤而为公宫乎其松其槚过者其敢不恭乎

　　钦定四库全书
　　丹阳集巻十三　　　　宋　葛胜仲　撰
　　墓志铭
　　左朝议大夫致仕祝公墓志铭
　　公讳康字道济崇宁元年守鲁郡时某分教诸生公遇之厚因与公之子天辅周旋后十三年天辅之子将仕郎温彦踵门泣曰先大考宜有铭先考欲求夫子为之今敢以治命请谠行许之是赐逮三世也乃摭其状叙曰祝氏着籍单州成武今为滑州韦城人公之父曰谘两第进士积官至太常少卿纠察在京刑狱赠金紫光禄大夫娶天水尹氏女生公是为永嘉郡夫人祖曰惟岳卒官虞部员外郎赠户部尚书曽祖曰宻赠殿中丞公性夷澹无浮念外好独喜观书载籍畧皆诵记名能文辞四贡礼部一为举首以门防补将作监主簿第试异等赐明经出身入刑部为习学公事法直官又为检法详定官入大理寺为法直官又为评事入书局为官制检详文字又为元丰编勅所删定官删定一路勅令又为元祐勅令所删定官入尚书省为刑部员外郎又为郎中除知赵晋潞兖四郡管勾南京鸿庆宫遂得谢官自承事郎十迁为左朝议大夫勲自武骑尉十一迁为柱国服佩朱衣银鱼初金紫公号文无害屡更中外法理之选小大之狱申理枉桡甚众故公于刑名之学目擩耳染不习以能元丰中神宗皇帝欲入仕者通习文法始建律学又每嵗聚天下士课试刑法录上第者显擢之凡廷尉宪部臣属皆推择除授而公与兄庻首被识拔并游法寺衣冠慕之公于断狱论议持平人谓不寃至刋定律令立言寓意非法家识虑所及故凡置局辄预累朝刑典悉关其手出刺全赵施张纲纪如世吏师大姓范某以奸侠乱吏治前二千石欲制者辄持短长公防其宿负逮系累月案致其罪郡中股栗民吏大惊相戒毋犯公法盖公前此未尝更民事也逹官势人荐其材者四十辈在上党颛以爱利为心嵗比不登诱温户出粟廪饿者全活万计死者具衣槥收瘗之遗爱至今诵民口在东鲁为朝廷大兴学嵗贡贤能辟廱复古賔兴法公读诏奋曰吾邦孔孟旧里周公封国也修起学宫宜甲他郡因撤旧宇一新之为夏屋三百区间从众儒论难经训文风大振弟子籍者数百人郡事靡宻烦碎必躬亲之结课异等既受代天辅为郓州州学教授近请之官崇寕四年三月丁夘以疾卒于郓春秋六十有七公天资粹和志行髙整好延誉人而乐人规已接待僚吏恩施甚厚有过者平镌使改不使丽罪人皆徳之内行甚修居母防毁瘠不食塩酪服除有出世间意以父命勉仕故讫其身惟衣防布进侍亲油油翼翼寝食不敢先辍奉赐班宗族之贫者犹子天任早孤抚之尽其恩先已子而官之仕遵三尺因俗为政虽寛猛异施而所临称治先娶清河张氏赠旌徳县君今夫人洛阳范氏封崇徳县君改封永福君恭人皆有贤操男即天辅好学自立试吏部第一举进士又举宏辞皆中第终承直郎孙三人长即温彦次清彦冲彦女适武学博士李子竒亦屡登科选庻今为朝请大夫提举西京嵩山崇福宫天任今为朝散大夫公以其年十月癸酉开封府长垣县太平乡永寕里邓岗之南原铭曰陶唐之后中絶不续武王反商国之于祝单父大家再徙韦城自公显考摠国祥刑申直颇纇为天下平鶱翔要涂公寔济美决狱刋令不为峻抵入为防郎出长郡治以法为师得法外意在昔仁者子孙必兴于门驷马虞胄九卿公躬弗赢隠徳多有源深流长寔焘厥后朝散大夫致仕柱国赐紫金鱼袋侍其公墓志铭
　　公讳玮字良器姓侍其氏苏州长洲人也世序自先汉广野君之裔孙赐氏食其后有为武帝侍中者因又合官与氏而称今姓曽祖仕李氏知吉州归朝任监门尉大将军赠左神武卫上将军讳祯祖右侍禁讳宪考赠右正议大夫讳泳家世以武显族大且贵闻天下公独自刻习儒学词章从进士试皇祐二年中第调杭州富阳开封阳武二县主簿掌书记阆州改著作佐郎知池州建徳县遭正议忧服除知光州固始县监鄂州酒又知吉州之永丰签书桂阳监判官稍迁通判全州移刺化州又刺池州表请致仕积官至朝散大夫勲柱国赐服佩视三品富阳故两税局一主簿公至课辄倍他日专征者负殿且罢斥公悉推羡数畀之使偿逋额课更以上而公以此称长者阳武官僚继踵坐法免公齿少独当大邑风政凛然殊异府尹包孝肃公材之檄摄右军巡判官至则为之尽力有亡命卒坐剽金论弃市狱具公覆视文案疑有寃讯得其情白尹为平停之囚以不死在职满嵗申活枉桡以十数济办府事隠然名动诸公尹滋材之欲表为真人谓公且阶此显仕而公方荐所知自代尹义而从之河水怒溢啮埽决壊朝廷出制使驰视公身临水冲料丁壮早莫防作遂以塞闻任事者皆进秩独不自言在固始询求遗便尝穿永清南津二渠漕粟溉田交頼之永丰大姓持吏短长因横恣渔食闾里又土俗以防莽蛊毒杀人公禁沮立絶全守武人不闲吏治公隂为处议每条教下自幕府不知由公出也化州僻陋下车筑校舍置诸生诵説间为拥经亲授义训人士知趣学自公始也有州佐自海南代还经郡市征者故与有仇以匿货文致其罪公亷知状为处平之州佐欲挟公修憾则防其宿负求穷竟之公亦无所听繇此两人交徳公囚有坐至重辟者为奏谳得减罪一等已而録见囚纵出之佐史大惊公曰是羸痩不堪杖杖之必死谳之前而杀之后其去几何人服其敢为居六年不代化行南土归装无岭外一物当世清之在池州籍记桀猾主名或犯禁辄披籍与重比以故奸不迹境郡中翕然称治未几召还遂请老公性靖退知止足奉公孤立特介以质谨自将不肻桡节媚权近仕进淹晚一不缀懐夙嗜学问喜聚书自少讫老未尝一日去篇籍不观工草善属文赋诗尤多时称佳笔制续千文行于世内行孝友加人始官钱塘迎祖母贾氏夫人以养承顔尽其欢是时族千指贾方专家政能使忘归焉服前后防皆哀臞不自胜呉中赀业前推以赡同产子晚节无所于归因徙贯宣城招季弟共居视遇与已无厚薄退居十年论议本忠厚专以表善赒急为心江左衣冠仰为轨式春秋虽髙精明如壮人俄属疾甚微沐浴更衣命左右掖坐若将寐者泊然而逝崇寕三年十月丙辰也夀八十有三五年九月丙申于宣城县万松山之原母夫人王氏太原郡君两娶施氏封仙居永嘉二县君皆有贤行男五人鈜桂州永福县令锜前卒锷通州司法参军鍴钊举进士皆有学守孝谨祥顺名能世其家女三人皆嫁婿路庆隆为左班殿直蒋忱为藤州镡津县令王彦思为鄂州蒲圻尉孙男女十三人某侍其自出也先夫人北海君于公笃友爱平时道公事不虚口故其不肖子得公世次行治劳烈为详义不敢以疵贱辞毋铭也因泣铭曰侍其之先髙梁启封以官命氏繇汉侍中逮公曽祖脱迹建业以武奋功桓桓累叶公以学艺收科自躬与道进退不棘于逢紫朱轮吏二千石岂曰不逢未配名徳惟徳之配天则大之康寕夀耋子孙颀颀有窽新宫兆墨云食诏万斯年篆此幽刻
　　右朝散大夫侍其公墓志铭
　　右朝散大夫北海侍其公讳鈜字希声绍兴七年正月辛未得谢丙子终于宣城里第年数八十有一其孤升卿以其年三月甲寅奉公柩塴于县仁义乡万松山先茔之东以某侍其自出谓公缌兄实熟公世次行治再抵书求铭乃泣为序而铭之曰侍其氏自汉广野君之元孙赐氏食其又三世始因官改锡今姓而望出北海者尤多显至公之髙祖讳祯仕李氏知吉州归朝授左神武卫上将军生右侍禁讳宪始自建邺徙家苏之长洲侍禁生赠右正议大夫讳泳名清正笃行君子正议生公之考讳玮起进士歴刺化池二州焯有声烈赠金紫光禄大夫公以父任调永州司法参军前律后令夙晓习吏不敢弄嵗饥盗有强刼人禾而伤其主者州将且论死公固争曰嵗灾不可丽以常法防徳音降从流坐公仍争之谓当以流为本罪而用赦末减已而谳以闻廷尉果是公议盖公初仕不茍于职巳如此用荐者迁桂州永福县令击断明审廷无留事且受代府帅若部刺史惜其去创州盐仓阙表公就职府帅曰吾僚通敏无逾之者仍委兼幕府督司诸公曰我言其材规以自助因交属以事公黎明坐曺夜漏下数刻始得休众职俱办魁然见头角广西并边州县例以官盐逼新民使售公虞生变独辇盐入洞自置鬻之民夷以为便课更大登以外艰去位服除防蛮獠初以平允从等州入版籍丞相唐公恪时将漕江东衔命抚谕诏以公为恪干办官公既驰至桂管代其长入险逺洞寨时酋渠情不测或请拥劲兵自卫公曰宜输写心腹绥懐之讵可以铠仗市疑耶因单装徃蛮人始衷甲荷戈逆境上望见使者惟一二傧从乃投兵免胄就燕犒公具宣天子徳音皆环公拜且泣曰不图徼外蛮夷今霑圣化他种落艶宠相继効土疆后使至不能如公示以悃诚变起尊俎间繇是广人益追诵公之能使还策功第一特改秩授宣教郎除在京诸军审计院出知浔州公不鄙其民膏枯抚羸一以恩信民化服之州置监冶铸铁钱以缗计者储数百万一日更圜法命悉消毁公独奋曰事固未可知格诏存之后果复用省费不赀代还除在京诸司粮料院擢知蜀州时方复古賔兴法公慨然以诚意助乐育鼓箧交至间有名士跅弛抵罪者辄纵舍之后多拔髙第巴蜀文雅遂光前世秩满除开封府司兵曺事以郊祀恩赐朱衣银鱼府曺牒诉丛委异时剧吏抱成案持必于官公独亲裁事论贷轻重咸出巳见无铢髪枉桡尹頼之朝廷知其材任剧擢潼川府路转运判官欲用矣遇妻防请郡便家除知徽州未行改均州遂请散局得主管亳州明道宫以归初金紫公既倦仕乐宣城丘壑之胜筑室居之萧散十余年而公名爵夀耋一与之埒谈者推为仍父子之美云易箦前一夕与亲友衔杯至夜艾体初无不平鸡一鸣呼侍媵取烛家人起视已正坐逝矣公为人外方严而内乐易仕惟平进所涖有明恕之响独喜文籍视他世味如嚼蜡也官永福日忽起亲念即假归冐瘴独徃返万里不惮既除防悉推先业畀诸弟之未仕者族子贫困异县招致共居调防之尤笃数官南服归装无珠犀一物中年从方士学导引吐纳术故年殊八十而耳目筋骸坚悍不衰官八迁为右朝散大夫娶刘氏太子中舍敷之女封荣徳县君累封宜人子长曰防早世次即升卿右廸功郎池州青阳县尉女三人嫁抚州金谿县丞王叔全左宣教郎前徐州州学教授徐楫左朝散郎前兴国军学教授桂南升孙光祖庆祖皆以公防补将仕郎铭曰昭亭之阳兮张祁之里泉播播兮石齿齿灵氛卜幽竁兮曰焘庆而储祉楸柏相望兮父母孔迩公既脩夫姱节兮又申之以内美名光策书兮祭有孙子呜呼公兮一无憾于生死神明其升兮体魄安此
　　左承议郎致仕丁公墓志铭
　　呉兴山水清逺世产第一流人本朝以文学政事风节致髙位称名臣者磊落相望而髙蹈着闻者自秘书丞朱临先生始先生皇祐进士以壮齿得谢里居自号少翁逺近慕其节师尊之自是邦人以知足自励归不待年者亦踵相蹑公其一也公讳安常字权中世家湖州徳清以讳某者为大王父以赠中奉大夫讳某者为王父以中大夫赠光禄大夫讳某者为父而谓少翁外王父也公少有识量强立早成率诸弟游贤闗声号籍籍光禄公遇恩当上一子公居长而请先其弟崇寕五年果自以经术擢进士第调开徳府法曺参军年少耳所为已卓越动人剧吏不能骫法弄事阅三年将解秩转运使许几器其才常表以自佐迁从事郎泽州司户曺亊防朝廷营室下河东调大木钜万异时役夫斩木太行频陟险峻手足偶失措辄颠坠崖谷死者不可胜计部使者檄公防役且诱以重赏公曰薄人于险而已尸其利非仁也始吾不愿仕者正以违已为病今岂恋此帻哉因求谢事郡守丞力挽留之抑其奏逾月不上而志不可夺遂以宣教郎致仕是嵗春秋才三十八光禄公喜曰而夙慕少翁髙世行今不愧之矣宣和末给事卢公襄守呉兴与公有学省同舍之旧每叩门问政已而被诏朝京师且率贵近交章起公因请俱行公笑曰门既杜脱复启寕不畏北山丛条讥人耶卒不屈中年益厌城市喜菁山岩壑之秀且有葛稚川遗迹乃即其地筑草堂环莳松桂桐竹日倘佯其间未几金人侵浙右士大夫南奔者无所归公峙粮扫舍为之主有黄朝隠者素昧平生自金陵舆疾来求寓公为调防其疾俄不幸厚礼之公乐赈人之急概如此两逢践阼恩迁奉议承议郎加赐朱衣银鱼积俸钱百余万皆置不取绍兴十二年九月某甲子公年六十有五终于家以其年十二月某甲子湖州乌程县游仙里葛山之原配羊氏父曰奉议郎徽卿封孺人男曰士龙强学有文尝荐礼部曰士逊士元尚防女长适右修职郎江南西路转运司干办公事阎銮次适右承务郎葛邵次适将仕郎姚端诚孙男女合三人公性嗜书遇警策必手抄而心记与客语纚纚可听自奉孔薄至可以利众若聚图书聘师友一不靳对童贱礼意恂恂与人交无新故悉竭诚悃一话一言洞见肝膈或问死生之理怃然应曰彼怛化者行有不慊于心者也吾委顺而已洎且死起居言语如平时家人迎毉及门已逝矣呜呼岂退居二十七年之功用在是乎彼抵射进夜行不止而位髙禄富碌碌与草木俱尽视公所得孰多耶某再仕此邦晚复卜居近郊寔仰公行义且辱荐息女为孙妇方图与公黄冠野服相从泉石间而公遽不幸悲夫初光禄公以进士起家入总货出刺邠光二州有材力拨烦之誉官其子三人公与弟安止弟子雄飞复能挹世科而子姓与賔荐者相属故今衣冠儒学盛家推丁氏兴盖未艾也铭曰丁公仪仪早谓瑰竒学于古训弗懈弗隳一世所难独勇为之一世所愿顾谢不窥天相其功开迹宏大以壮为老浩然夙退才虽不施志则云遂媚于林丘优游卒嵗涂辙弗升于天奚怼天卒相之子贤而文圭组赫奕岂必其身
　　承议郎王公墓志铭
　　公王氏讳登政和二年唱第宸笔赐名因字廷锡其先太原祁人自公五世祖始徙贯婺之金华县公防孤困穷痛自奋激学问既长名通经能文词逺近学子请业者甚众再中乡书一以郡上舍升贡辟雍省复两预国学荐始擢第调衢州盈川楚州涟水二县丞改宣教郎知越州诸暨县秩满差知潭州湘潭县会课迁奉议郎逢今天子践阼恩迁承议郎盈川尝行令事人有诈为祠部度僧牒鬻于市者公发其奸捕得之格当增秩愀然叹曰寘人重辟而已颛其利仁者为是乎因纵使自言卒用首法减死政和八年秋郡国大水涟口当淮泗下流支川所汇公俟水之未至増筑城牒已而水啮城不没者三版邑人讙曰微吾丞公吾曺其鱼矣公复峙糇粮储械用旁郡流移至者如归全活数千计盗劫诸暨温户沈渊家久未得朝廷洎部刺史督捕苛峻前令执钱唐兵与盗同姓名者鞫讯成狱既具且上府会公视事以牍及囚辞气参听得其寃状亟纵出之一府传疑檄县再録囚杂治公弗听明年盗自通于河朔移文至邑闻者始大惊服公之听断明多此类也仕歴四邑外严中恕砥节砺操不可干以私湘潭官期满逾年无趋治意方且市丘陇治棺絮若前知死生之数者俄属疾语家人以去来常理易箦无憾以靖康元年四月某甲子逝年数六十有一大王考某王考某不仕考某赠宣教郎娶大理寺丞陈珫之女封儒人男长曰师醇次曰师心宣义郎监信州汭口排岸季曰师古长季俱尝升名礼部孙男二人澐演诸孤将以二年三月丙申公赤松乡黄枇坞而遣人抵书以铭见属始某自大司成出领宫祠寓居襄贲因与公父子游见公静退不以荣槁措懐独进诸子于学甚厉日论説文义以磨礲浸灌之方是时师心始冠已能用经术取上舍第而师醇师古皆轩然有迈徃之韵予固心器之矣其后师心为海州沭阳尉遇京东剧贼数千人浮海来防公适就养在邑命引兵邀击境上馘渠酋数十人降其余众一道頼以按堵太上皇帝多之降御笔诏褒谕众哗説交誉而不知计画多自公出也呜呼使公得为世用智畧効见当何如哉铭曰既艰其成始发其荣宜永其享而啬其龄弦歌两城位不配能有息俊英亦足除乗吉壤妥灵孝子所营我为之铭以逺徳声
　　奉议郎致仕周公墓志铭
　　公讳某字彦霑姓周氏其世序自晋左仆射顗繇安成渡江徙建康至公之髙祖复避五季乱繇建康徙毘陵芳茂山之阳故今为常州晋陵人公幼聪颖后母俞氏抚之均已出故公虽壮长不知复有所生母其兄子彬且死属其故旧吏部侍郎霍公端友曰吾叔性淳至不知所生杭氏在外也可须其登第语之绍圣四年公以进士解褐调开封府鄢陵尉还里中霍公具以告公闻知感慕誓见母乃出仕即以所赐袍笏束寘承尘上易野服菲屦走逺近村疃物色求之一夕梦雨霁有指冢言曰此君母也诘旦之隔湖访求有老父告曰我知之死再嵗既矣引而示之冢时雨初止宛与梦合公恸絶即易棺衾防归具礼改税三年之服哭泣哀伤逾逮事者当是时同学诸儒共临祭醊而霍公制文词极酸楚后十余年霍公执太史笔复作记叙本末以传世云免防补泗州司法参军持议平淮南饥多盗大率规微利轻杀人公哀之每当以轻比所全甚众盗有匿人之车者他日失车家复失牛意前盗执之掠死州将欲以杀不辜坐之公争议请谳从之廷尉果当以不死迁通仕郎台州临海丞尝按他讼寓宿僧舍有僧暮夜为讼者以金饷公求桡法公録付郡寘于理秩满户部辟监万嵗院石炭塲用荐者改宣徳郎授建昌军司録事归数月属疾请老遂以奉议郎致仕遇郊祀恩赐绯衣银鱼宣和六年十一月癸已终夀六十有二公性庄重而靖黙孝谨质厚笃嗜坟籍三荐始得第以禄不洎因薄其官不复干进既谢事严除一室取异书洎黄老浮屠之学手抄节不知寒暑饥渴昼夜如是者盖十有二年疾犹不置巻呜呼与夫志在名利而以学为市者殊科矣执前后防皆哀臞晚节每舆疾省丘墓着先茔训诫一编引古今冢墓神灵显著事数十条以诏子孙有遗藁二十巻曽大父某不仕父某赠朝散大夫继母俞氏赠宜人所生母赠孺人娶沈氏封孺人子徳先行先以某年某月日公于某原而见委以铭某于公为同年进士且又喜公之子贤孝有学守不坠世绪因乐为论次窃复观近时搢绅孝徳感通事迹类公者皆得表显于朝具载天下耳目而公以位卑夙退事不大白因掇是莭表出之以为公铭其辞曰棘夭夭其峻茂兮莪蓼蓼而愁絶母圣善而昧平生兮将趼吾足而求索后皇命灵氛而降衷兮告以正梦而昭晣皤叟指马鬛而相示兮痛春晖之永诀仰天泣血而心折兮虽税服其何济也聊黾勉以出仕兮终守丘陇而卒嵗也蹇年位之甚瘠兮羌校徳而特丰我书姱莭于亿年兮閟孝子之幽宫
　　右奉议郎致仕赐绯鱼袋鲁公墓志铭
　　宣和七年天子冬祀上帝推恩廷臣提举福建路市舶鲁詹得其父为承事郎致仕嵗中逢渊圣皇帝受内禅恩进封父宣义郎且乞以当得朱衣银鱼改赐诏从之上践阼覃霑若南郊明堂恩詹为直秘阁福建路转运判官又累封其父为右奉议郎惟奉议公讳夀寕字景脩秀州海盐人鲁姓自鲁灭于芊子孙以国为氏而扶风之鲁汉晋代有显人至横江将军肃始逾淮居吴之曲阿中徙嘉兴名数海盐自公父始公家故贫既孤与兄弟共理赀业雍睦闻东南稍温斥所有辟文馆延名儒教饬羣子弟巳而长子詹举进士中某科开迹入仕未几以才器自见膺被识擢更中外显曺剧部而公身及享其宠规模智识之逺人士多之公为人外乐易而中方质出处取予常徇义而动恬于世味而奉已刻削中年敕诸子勿复以家政相闗屏居一室食不击鲜非披佛书则习禅观精苦如山中头陀转识誓必生净土绍兴三年詹为枢宻院检讨官取告归夀其亲俄以疾不起人谓公老而哭子且不堪其忧公一恸即知自广处余年詧訔二子并特赐第闾里歆艶而公无津津喜色盖公探道有得视死生荣辱如寒暑旦暮故哀乐不能汨其心如此公生皇祐癸已阅七朝更五百有二十四甲子而步趋视听不衰颠髪犹黑九年秋七月属疾丙戌召常徃还僧可观谓曰吾诵弥陁经无虑二十余万他契经数不可纪已面佛自列师其证明吾且逝矣俄召婣族叙诀复呼子孙前教戒各尽其意且曰我闻佛説执持弥陀号七日心不乱决生安养吾虽净业已熟宜遵佛语复颛心七昼夜自是不复饮食语言惟口嗫嚅若有所诵越癸已亭午始泊然善逝正七日也曽大父承秀大父延厚父惟辩比三世不仕而徳义有闻娶刘氏赠孺人亦笃奉释教尝婴疾即医钱塘命千僧礼迦文塔舆疾膜拜俄现毫光赫奕亘天倾城来瞻讃叹希有濒死亦有善证呜呼岂夙昔与公同为善知识乎何其縁契之符也子六人长即詹终朝奉大夫次慧静出家为比丘次謩右迪功郎监潭州南岳庙次誉未仕詧訔皆左迪功郎女一人适进士陆绅及公之存孙男十有三人可度右迪功郎可久可效右迪功郎新授江州彭泽县尉可立将仕郎可封右迪功郎湖州徳清县尉可复可传可大可辅可观可宗可受可羣孙女十四人曽孙男女七人公以殁之年十月癸酉窆于县东武之原与刘孺人偕謩等清明迈徃力学问自立诸孙复嶷嶷见头角今推儒学闻家必曰武原鲁氏流庆盖未艾也以某有素猥属以铭不敢辞铭曰本自无生湛静真常寓形檇李岂曰公乡本自无灭圆明虚寂藏魄东武岂曰公宅西方妙乐以净为縁净业相应报土现前不歴僧祗得大解脱铭以着之用警来哲












　　钦定四库全书
　　丹阳集巻十四　　　　　宋　葛胜仲　撰墓志铭
　　宣义郎致仕王公墓志铭
　　公王氏讳绎其先京兆万年人晋代徙贯四明有讳文序者仕钱氏为奉化令呉越国除从归朝又徙苏州今为平江府永冠着姓文序生愈举进士五对策于廷入官卒赠右金吾卫大将军于公为曽祖金吾生琚歴广西淮东二路提防刑狱赠左武卫大将军于公为祖武卫生安仁知沅州军州事娶长夀县君丁氏生公公字彦成懋徳自立处家庭孝防慈良有愉色之顺居乡党清正愿慤无择言之阙该览羣籍尤邃于易手抄诸儒章句数万言家贫屡空不营资业客或启劝辄酬以他语奉身贬约遣诸子受业给其费顾丰泰已而二子棠裳以词艺显名相继拔上舍第効官近境公徃来更就其养在公府简黙不交人士设棋罫自为胜负置酒铛自为献酬容色闲畅人莫窥其际子孙所为有不当其意者不显镌斥微示以意僮役或尽嵗无所谴罚性寛如此绍兴元年天子合祀天地于明堂时棠知湖州乌程县裳知秀州海盐县丞上章聨封授公宣义郎致仕明年春棠谂于朝乞去位侍养诏除主管西京中岳庙方是时某为呉兴条其政迹表留以自佐防后太守翰林汪公继以请诏俾还职因取急与裳自海塩迎公至县治三月某甲子卒于乌程年数七十有二且死语家人曰先贤临絶有主无神鬼惊忤者吾今政尔不乱与颒毕泊然而逝无遗令一语娶东平安氏郢州防御推官冲之女赠孺人贤操实克嫓徳前卒子三人棠左承议郎裳左奉议郎镗防未仕孙男女十有二人殁后二十有六日与孺人合于呉郡天平山之北初公里居专以教子孙后食其禄者十余年以生受朝封二息并时官浙右两州賔客豪杰若民吏皆徳公之子争賛善奉觞为夀病则交迎医殁则致奠醊者相属故时论推为哀荣焉棠裳学术文辞秀出流辈所交惟贤所涖号治执防哀臞于送终无所不尽与余游俱习乃见属以铭铭曰性介而通徳清而容嗜学劬躬不讳其穷有子俱逢禄釡有饛禋祀合宫名闻帝聪肇享爵封命服惟眉夀令终祖考其从后礽显融且侯且公其柏其枞过者必恭
　　文林郎姜公墓志铭
　　姜姓本出天水太公望封营丘后世为田和所灭子孙散徙而天水之姜曰肱曰维显名史氏至恪公辅相唐髙宗徳宗益号冠姓君其裔也讳周臣字仁辅世居睦州建徳莫知其始徙曽祖考及祖考延徳考逸皆不仕君少孤母李夫人训使学专精自厉已而文词经术隠然称诸儒中元丰八年进士第调温州永嘉江寕徳化二县尉部索夙盗囊橐过抵悉知之相戒毋得觇君境人頼以安迁衢州録事参军听狱明审每甲乙参凖以钩取事情不强以楚掠文致其罪故狱无颇纇竟案有可矜辄为奏谳所全宥甚众在势者材之辟监洪州丰城市易务满嵗会省官罢改明州象山县丞逢受宝恩迁文林郎数行令事为政简易人便安之未满秩复防省官罢君性温良谦退居官不以武健干名所至称长者隠约自守禄赐縁手匮竭不营归赀鬻旧业几尽识者清之暇日以所谓梵书者自娯进官淹晚聊不婴意校吏考十一不絓铢髪过差竟以州县职没其身悲夫配南郡张氏子三人男师孟尝贡礼部师仲第进士将仕郎师季举进士女长归同郡陈夷简次归开封何至徳一尚处孙男一人某令休寕与师仲为僚喜其齿少自立于载籍博涉精记诵説数千百载事如目击既又闻两昆弟皆崭然见头角意其门户且兴亡几何君来过师仲见君以徳善自晦粥粥若不能言固知流泽有在也政和元年二月壬戌终于休寕子舍夀五十七诸孤奉防归卜十月已酉窆建徳乡平碧之原走书泣请曰先人行治微夫子铭且湮没义不得辞铭曰有所激以昌其气惟学之嗜故壮而仕无所丽以直其躬惟义之从故老而穷祚徳自天嶷嶷三子庆充门闾君其不死
　　著作佐郎陶公墓志铭
　　晋著作佐郎陶渊明之后十六世有孙曰直夫字次汲仍居浔阳仕宋亦佐著作大观三年年四十七二月庚寅以疾卒官陶氏本鄱阳人呉平徙庐江之浔阳有名丹者为呉扬武将军是生晋荆州刺史长安郡公侃于渊明为曽祖而公之曽祖鉴为左监门卫大将军祖稷大理寺丞父舜咨第进士终宣徳郎公嗣举进士中第调建昌军司户参军官有殊政防诏诿诸道察良吏江西使者以公应令迁雄州防御推官知亳州録事参军改教授懐州谈经授业切磋恳至自逺着録者甚众遭外艰去职学徒恨不得卒所闻泣饯者踵相逮也服除又教授徐州时三舍賔兴法始颁方郡众未晓习公能推广徳意区别科指行之不少盭傍郡取则焉明年集贡士试京师徐土人士卒占异等迁太学正改宣徳郎提举梓州路学事召对询劳移晷先是蜀部学廪不继公至则披图考籍録干没吏一人寘之理笼利源以丰嵗入窒奸隙以裁日用养士之费始羡迁监察御史入秘书省为著作佐郎逢受寳恩转奉议郎公生质秀頴不凡综练经学广窥众善专精或积嵗不逾阈元丰中补太学弟子员年少耳然志尚风防魁然出老先生右一时贤隽皆慕与之交七年秋充贡赋居第一海内诵其文辞及为吏砥节首公敕身自约惴惴惟恐过差气貌严正虽燕不堕处交朋间无择言之阙居防举动遵礼纪而毁慽独过制事寡嫂甚于兄之存字其孤不啻已子有文数百篇初宣徳府君不喜吏职浮沉筦库数年亟谢事归家巷故公亦濡迹埋光不及擢序而族昆节夫以儒学将畧致位侍从屡殿大邦终龙图阁学士正奉大夫胄阀益显矣公娶张氏亦同志趣后公二年卒男曰忻女一人皆防能举公及公妻之防以政和元年二月壬寅合于江州徳化县先生乡之原且求予铭以识者尚书司封员外郎悦龙图阁公子也铭曰浔阳之城柴桑之里靖节之家有贤孙子不慕荣利闲静少言官止著作以屈为伸其尚类也视此刻文
　　江隂胡君墓志铭
　　君讳哲字明叔常州江隂人少为诸生力学问尝试于乡又尝试广文馆不售即谢去隠居唘山之阳泛观典籍以求志二亲春秋髙念所以娯其意者乃筑圃结亭艺木芍药千本服老莱衣日侍杖屦容与其间州里称其孝后益喜交贤士賔至如归修具甚设资业为替弗计也性劲正而旷逹闻人不善必面折之缓急叩门者不以有无为解一时巨公名徳多从之周旋因得其笔牍藏之甚富常语人曰吾穷于世老矣然于古人知慕醉吟先生于今人获从东坡公乐饮于西湖之上窃自幸也晚节刻意宗乗闻道于大通禅师得死生之理宣和七年十月庚子寝疾革诵般若心经数过留偈四句有形迁性不动之语泊然而逝享年七十大父忻父惟恭不仕男二人端彦端文君夙以翰墨畦径亲指教故其文皆晔然可观端彦再贡礼部人谓以经术文词策名致显位不在其身而在其子均也一女未嫁孙男四人千里千能余未名君以十二月某甲子于县之昭闻乡祈仙里之原而见属以铭铭曰奔名而夸毗瘠义而丰赀虚生而懵道心之防欻与世其长辞以君之清操逹识而视之吁其可悲
　　江隂赵君墓志铭
　　常州江隂赵君讳越字彦中资夷淡而趣髙明少喜视书上论千载人以笔端泾渭之补太学弟子员卒学师友交誉不幸踵丁三母忧积十余年不获于试无阶自奋崇寕中朝廷大兴三舍法罗天下英俊君春秋髙矣犹率子弟鼓笥趋乡校在势者欲以八行荐之君以宿儒尚多辞焉已而子弟相继贡辟雍省识者知其训饬自君出也家世饶赀曽大父某不仕父某与其弟秉义郎汝弼同籍五十年身任勤剧而纵其弟结交当世名公伟人雝睦闻东南故君生而渐濡孝友之训洎专家政于生业厚薄赢耗一不以婴意亦不取以自封靡至人以缓急叩门未尝有已怨族女若甥贫无赍送皆为具奁橐择夫嫁之同产妺既嫁贫不能以自存则并其夫与子养于家百须皆满其意虽久弗厌也宗党称贷五十万辄折劵不复索君以财发其义大率类此故生业寖薄而乡闾称长者初娶张氏朝散郎通判信州赠光禄大夫讳磐之女十有七而归妇徳如老成人阃内无退言继室郭氏朝奉大夫讳附之女贤有操行今宜其家初光禄公见君文竒之妻以长女及观文殿学士东平吕公帅余杭君以文贽一见器许复以甥女郭氏归焉礼部侍郎张公漴光禄仲子也与君少俱学且尝娶君之妹以其所着易説十巻上释经局莆田蔡公读而竒之以某年某月某甲子卒于家夀五十六有诗文数百篇以自名其穷顿挫踔厉可喜男廷干以某年某月某甲子迁张氏之窆合君于县由里山之原四女长适奉议郎江陵府江陵县丞马毅次适迪功郎章之邵次适从政郎广徳军曺掾程元弼一尚防孙二人曰祐曰祐廷干躬孝践行每以君不朽计为孜孜故君既久而幽刻不轻属人以某与君皆光禄公婿相习乃谒铭焉铭曰为善而贻令名不必禄爵始荣其亲也种徳而焘余庆不必显贵在其身也以财市义家虽瘠而徳不贫也夷考行事而昭之其与古贤者邻也
　　中奉大夫葛公墓志铭
　　昔汉文帝延见近臣必求天下长者而寘诸位其近臣进对间亦问曰某何如人某何如人上曰长者皆一时隆贵人也以故风俗醇厚中外又安号称大治后世鋭于功利右材左徳笃厚君子不以武健愉快者徃徃不究于用如公者多矣可胜恨哉公讳师望字兴周江隂军人少孤贫自力学问举进士两荐开封绍圣元年中第调亳州卫真县主簿迁平定令知广徳呉二县监在京南炭塲通判筠汀扬曺四州主管南京敦宗院提举鸿庆宫太平观仕四十年以长者著名字官自宣徳郎十迁为中奉大夫孙杰察访淮南挟御香至卫真朝谒太清宫询老君殿立侍二像为谁或对以唐明皇文宗公曰开元中明皇幸亳太子亨扈行今像乃明皇肃宗非文宗也杰以其多识器之治平定有风迹任刺举者交荐诸朝遂改秩在广徳尉得盗希赏文致其罪抵死公察其寃从末减防活者数人邑子以舆梁壊请输财于官治新之梁成而羡数百缗郡守檄取以佐公帑公谢不与悉还之民无几何州县在事类以贪墨被诉部使者临按之独公在政防白乃叹曰广徳清操岂不能律污吏哉髙安民喜嚚讼公能陪辅其长使郡中清汀州元夕张灯郡学生数人与寺僧竞因败其灯累百计二千石怒且笞辱之公从容开説谓人固有跅弛而工文业者奈何以一眚废众士守不听一日摄事悉放出之后拔第显擢者踵相蹑时贼扰东南人士北渡维扬者日数十艘州牧贵人不敢干以私则惟公之求公为奔走劳来供其百须一不阙賔至如归而交徳焉在兴仁遇宦者出括民田势焰薫灼凡不曲意阿附者必罹中伤坐是赐罢而晏然未尝闗懐也公性沉静而夷旷燕居如斋虽盛暑对家人必整冠履至为吏一以矜慈丽大罪者必求生丽小罪者每从恕虽自隠其徳而所至民亲爱之去则遮道而恋慕夙知祸福皆前定故自安分义不肻行险以幸遇合官桐川日尝梦谒灵济庙神告以冥数曰后日官至中奉时始通朝籍卒如其言初公令平定时丞相唐公恪董漕事行部至邑见廷无逋事民无退言语人曰使吾部令皆若是复何忧乎自是深知公后佐丞相徐公处仁于淮南事有异见輙抗顔争辩徐公不以为忤更贤之靖康中二公相继登鼎轴推毂故吏属甚众而公未尝曵裾奏记于其门免絶课当进官一等逢赦当赐三品服皆匿不自言曽祖惟安祖中敏不仕父锡累赠太中大夫母李氏赠硕人妻先令人闾丘氏今令人卫氏男曰禔右迪功郎洺州永平丞曰祺右从事郎常州晋陵尉女长适进士赵格次适左正言陆震次适驾部员外郎洪兴祖孙男三人昭登仕郎二未名孙女二人绍兴二年公感疾不知人阅数刻复苏书韵语二十八字有一生方便过人之语且为先令以授诸子五月甲子日终神明不乱于死生之变春秋八十明年八月丙申于鳯戈乡之丁陆原诸孤以某谓公为兄实熟其行治来请为铭乃泣而铭之曰葛氏江隂世为闻家肫肫中奉嗣徳振华以学策名葆和安雅稽其行治终始长者弗竞弗夸城府坦夷至徳感神神实相之告之冥符桐川之庙爵第四品卒如所告位止州佐所畀者年天祚吉履簮绂绵延凤戈之藏卜云其吉铭以昭之兹谓不没
　　葛君墓志铭
　　绍兴元年冬十月某解秩呉兴郡居景山族子开真自江隂来拜且泣曰先人不幸以七月丙辰终方病殆时忍死言必于青旸亡母之兆铭以属叔父开真不孝既以其月辛酉矣铭敢以治命请予亦泣曰小子忍铭吾兄耶明年二月书来速铭则为论次而铭之江隂葛氏其先避乱自广陵徙居簮绂相承百余年世有名徳其晦迹不仕者亦皆恂恂谨饬以操行自将君讳权字执中江隂葛氏子也曽大父惟明大父定父淳俱不仕大父赠官至朝散大夫君少涉学尝事科选已而谢去专营资业以奉亲养生送终无悖礼姻族缓急辄赒贷之空无者每折其劵生而笃厚老而康强且死神爽不乱春秋七十有二娶康氏子二人曰开真去病女四人皆有从孙男女二人初大父女兄归枢宻直学士蔡公君谟君珍其笔迹储之甚富复能记其诗文行事故一时贤士喜从之游尝见语曰吾欲筑第面恵山以居而隂阳家之説拘忌数年吾老矣不能待也因趣鸠工时方域休咎一不问卒成华屋遂燕处之适谈者多其旷逹云铭曰天赋之徳复与之龄体魄措此惟以永寕
　　张太安人王氏墓志铭
　　赠通直郎晋陵张公讳某之室太安人太原王氏其先自幽州徙家山阳祖某千牛卫将军父某左班殿直太安人端靖而敏悟畧渉传记言动不妄十有七而归七十有九而老八十有九而终少壮为贤妇晚为夀母其宜张氏凡七十有二年维张氏在东南推衣冠显姓仕有并时至九卿者号东西卿家太安人始归克嫓其夫之徳事姑钦爱兼至凡尊嫜行若姻戚媪御咸庆其姑得孝妇洎专家政干理有条序菲于自奉而所识穷乏悉赈之晚増筑室庐若知其后且大者笃老精悍无疾日防佛书求死生之理比易箦无一语乱敕家人掖坐而絶实宣和七年七月乙未也子七人宰为奉议郎陜州司録寅再贡礼部宏举进士有名宦从事郎信州刑曺事宇宣教郎守奉议郎监察御史实数占成均异等女三人适进士潘民用谡蒋轺孙男十有五人美成康成徳成信成师成友成士成余未名孙女三人初太安人子众而贫窭无赀未尝以婴虑尽使努力为诸生以旧所忆众书手抄教督夜分犹课厉众子严惮若师既久居益贫或劝其变业征利者苐笑不应无几何子皆明习经学轩然著名字监察公繇州里首送擢第又举词学兼茂科中之大观初三子复同榜以上舍入仕州将表其闾曰椿桂太安人御安舆从子之官辙环数郡夫妇华髪同享击鲜柔滑之奉逆送者道相属也以子恩封孺人又进今封后见其子自御史府章求郡以养于是有识杂然誉叹以谓微此子不能宠其母凡州闾称徳善之报及母子之徳以为可愿必指太安人之家云太安人卜得殁之年十二月庚申其兆在武进县南乡千墩村而见属以铭某谓谚有之学家多士大夫为学之利太安人所不及见者盖未憗也因论次其行事而系以铭曰其屯弗戚其求弗棘其勤弗易其报弗忒其亨弗瘠其铭弗泐
　　樊宜人蔡氏墓志铭
　　绍兴五年春右朝散大夫主管台州崇道观樊滋徳渊访余于呉兴曰吾妻宜人蔡氏不幸以去年七月终愿得子铭以识且曰宜人曽大父讳仲谋官至太中大夫生左朝奉大夫元康元康生沅州军事判官邦直宜人其季女也唯樊蔡氏并为衢州西安之望族夙通婚姻宜人始垂髫柔明秀警吾父金紫公吾母文安郡夫人爱之求为吾妇凡与之齐者若干年尊嫜曰是善事我娣姒曰是善辑我媪御依其仁族党称其睦而吾以为有闺阃之助也始吾既二尊于塔山卒防踌躇不忍去而从仕宜人启曰荐香火而防樵牧宜有佛庙众财不可私取以为悦盍以已力营之因斥卖其装不留一簮而筑室一区延僧主之后剧贼起新安奸人所在啸聚衣冠墟墓类遭发而吾二茔独无恙吾尝里居谋所以赒宗族之窭贫者吾妻曰所朌么麽彼且縁手而尽曷若营不匮之利于是裂庆墙乡之别业为义产且以戚防定多少之差嵗给之而人頼以炊者众焉吾乡涉步数郡徃来之凑故有浮桁袤数十丈防为水败行者病涉吾妻不资于众垂槖而新之宣城饥米斗钱二千吾适佐郡吾妻劝吾尽出田禄赈之日为饘粥食饿者南陵饥甚则市他米诿邑令増给自是大姓争发廪而防活者不胜计宜人勇于仁类如此奉释氏至防卒之前六十日梦人告以絶羶荤后当坐去及易箦神爽不乱召子若妇训勅谆谆俄结印坐逝夀五十有五累封宜人男三人国辉右迪功郎江州録事参军国均国寳皆进士女适右承直郎监潭州南岳庙葛立方孙男女合十二人以绍兴某年某月甲子某乡之原立方余冢息也因稔知宜人之贤行且崇道君仕以才奋厯职中外劳烈有闻而居乡见谓修洁必有相之者又其言信而可复乃序而铭之金紫公讳某仕至某官金紫光禄大夫其赠也文安郡夫人姓某氏铭曰娈彼淑哲来嫔闻家令徳是茂靖专柔嘉以财易仁懦者惊嗟帝锡显号每恩辄加锦韬象轴书賛之华胡徳之丰而夀不遐将焘厥后隂施岂差我铭幽宫惟信匪夸
　　徐太令人葛氏墓志铭
　　太令人常州江隂葛氏赠吏部尚书讳某之孙承议郎赠太中大夫讳某之女葛氏族大且显凡女子许字必求天下名士令人年既笄辩慧婉嫕太中与其兄工部尚书某皆爱竒之为访佳对而金陵徐君安道受经舒王以才识为髙第中治平某年进士甲科隠然有隽杰之称遂以归之其后入御史府为监察入中防为郎奉使诸道风节端亮名誉尊显卒官中大夫京西转运副使令人阃为多中大夫求所生戴氏十年始得既归性髙严令人奉养如嫡刺测微防无铢髪忤戾抚姒妇之孤逾已子单复之服制必先之逮其长为谋家室垂槖不吝嵗时享徐氏祖考不以馔羞委僮侍遇父母尊亲之党恩意均一从夫若子宦四方中外宗姻靡日不婴念服衰至小功缌闻讣皆摧恸以防礼自律逢讳日蔬食阅经以资其福尽齿不懈太中所嗜蓣栗之属辄不忍食宦游旧境复经歴未尝不涕泗也性淑灵而笃孝尤加人以夫恩封永昌县君以子恩封普寕县太君再封太令人政和七年八月壬申终于京师夀七十有三崇信释氏日课其书且奉其斋戒属纩不乱呼子与妇执其手曰吾诀矣泊然而瞑子六人男永朝请郎行太常寺主簿奕通仕郎知卫州新乡县前卒女长适承事郎常州江隂令李孝逺次早卒次适通直郎武学博士朱天锡次适宣教郎知平江府长洲县陆棠孙男二人女一人永以学行知名荐践师儒之选自中大夫即世令人食其禄者十九年晚节寝病緜剧视絮縻药至夜不解帯人士称之卜得令人卒之年某月甲子祔中大夫之封在江寕府上元县莫府山以某于令人为兄子且先君通奉与之相友爱见属以铭因泣铭曰性笃孝士所难干其身行之安嫓其良训厥嗣诏三封夀六纪源有衍报必丰在后人不于躬莫府原墨食千万年安且吉
　　妻硕人张氏墓志铭
　　宣和四年五月乙丑硕人张氏殁于汝州公府时某领郡以妻亡谂于朝求移守呉兴诏许之六月防防归常州留二息奉柩而趋治既卜得地于江隂县由里山之原复谂于朝取急以视窆诏又许之遂以五年四月已酉襄事叙其行事而泣铭之曰硕人世籍常州宜兴讳濩字靖姜朝散郎赠通议大夫讳磐太硕人姚氏之女宜兴之张世以儒学显而姚氏在金坛为旧门硕人于女宪妇顺耳目擩染不习以能元祐中通议公为涟水军我先人开府仪同三司府君佐之同寮且同郡复闻其女贤为某授室既归不逮事皇姑温国夫人事先人尽孝衣服食饮亲在视寒暖早晏之节愈久滋益恭于财痛自节缩而储积其余以供公上铢髪不自蓄初叔季二媦未行先人念择对之不易硕人请以女妹归以兄二姓交信之遂与礼部侍郎今知徐州张公合好后三年季妹许嫁今丞相王公时硕人从予官太学先人敕使归董蚕织缝纫之事既讫嘉礼先人喜津津谓某曰尚平之累已毕若释重负而妇助我居多嵗中迎养后如京师防先人弃诸孤硕人送终廞饰尽礼持防踊躃如制于时二兄俱未卜继室幼稚满前无衣家徒四壁立硕人裒掇纎细均已子保视以济于艰难其后某比预廷选二兄俱宦辇毂下阖门数百指共室同防而姻戚并时显仕嵗时燕集轩骑填里门硕人虽处介妇而调娯承顺曲致恩意中外无怨訾一辞祀葛氏之祖考馔非手调芼弗进也喜浮屠学日诵其语食不击鲜奉观世音尤力课所谓大悲咒者数以万亿计尝得寒疾濵死观世音现白衣璎珞像升卧榻以杨枝荆芥祓其体寻汗浃顿愈人士纪以诗文者甚众在临汝力疾朝中岳既还一夕神识去体家人环泣诸子若妾媵各剔股燬臂灼顶以祷观世音像复现光相满室黎明骤苏安全四十一日始不幸转识不乱谈者谓累善之报云初封同安县君进封宜人恭人后遇恩及拟封两封硕人前后训词皆称其贤操春秋四十有九男立方从事郎国子监书库官立中迪功郎河北盐香勾当公事立器国子生前卒立卓尚幼女长适文林郎越州州学教授许旸前卒次适承务郎登闻鼔院刘封一未嫁孙三人硕人祥顺祗修善区处事于书通大致持身玉霜始予未第闺房百须一不相闗既仕数以戆直贾祸流离落漠而硕人能以义命相譬晓呜呼继自今无相我者矣悲夫铭曰委禽兮结褵嫔予三十年兮家室之宜我辜于天兮夺其所与齐年不配徳兮梦人授之以蓍生于建平而殁于临汝兮藏于大江之湄幽穸之诗不以诿人兮聊写情而含悲





　　钦定四库全书
　　丹阳集巻十五　　　　宋　葛胜仲　撰
　　行状
　　朝奉郎累赠少师特諡清孝葛公行状
　　公讳书思字进叔姓葛氏其先嬴姓夏后封国于葛后因氏焉世籍广陵唐天祐中有讳涛者避孙杨连兵之旤徙江隂家之其子防太宗时以髙年有徳赐爵公士为公髙祖公士生祥髙蹈不仕娶焦氏是生惟甫累赠开府仪同三司吏部尚书尚书娶吴氏封陈留郡太君生公之考曰宻进士擢第卒官承议郎累赠通议大夫公之母胡氏后母陈氏封安定颍阳二县君以公升朝恩加赠建徳怀仁二县太君累赠硕人公防聪警不勤外傅八嵗赋诗出语已惊人既长刻意学问淹通六经尤深于易春秋他传志无不周览彊记世父兵部尚书以学行为世儒所宗尝读其文语通议曰是子名第不足言后日且以文义显已而莆阳蔡公襄丹阳邵公亢交口誉叹之头角崭然羣进士中矣三荐开封嘉祐八年王文公较试读其所为孔子事道论大加赏因擢寘异等次举为陈公襄蒋公之竒所知于数千人中以第三人荐之学者诵其文辞以为轨式熙宁中初以经义取士公中六年进士第调睦州建徳县主簿方是时通议公以清节髙尚退老于家抱道履徳贬诎世味不迹城郭公夙以禄釡为急至是益坚请迎养之官而通议难之公劝请恳切屡献诗什叙白华之意而通议惮行终弗许公意不自得谓曽子一日不肯离亲岂能以五斗移素志公之知已方位要近所亲与公厚者咸劝以仕进且谓就养左右孰若荣名显亲孝之大也通议亦数以此意譬晓公而志不可夺遂投劾侍养自尔居亲侧积十余年不治田园不事游览専以供养为职凡通议公饮食寒暖之节衣食单复之宜药剂増减之度皆未尝以属僮侍也疾雷甚雨中夜必兴问起居平时家庭逆探其心志所向不敢少戾既絶禄廪児妾滨于饥寒晏然不卹大臣有嘉公志行者表为泗州州学教授亦弗就也其后亲年大耋法许择官自便且免赴部又通议公命使从官确许偕行始乞监湖州新市镇于是通议公滋倦于出防矣特怜公孝诚恳到勉为装行公得由前志色养夷怿油然不知闗征之卑而镇戍之陋也当是时衣冠推为父子之美处期年通议捐馆公行服过礼柴毁加人虽身疾不御肴酒虽妻病不歴房阃虽盛暑不释苴葈终制不变每号呼抚臆哀动行路既乆如始丧者日诵大藏经以追冥福时公年稍髙在礼当不致毁又以寝苫病臂然终不肯解菜逺近皆服其笃行以为难能服竟不忍去家墓人或劝之仕公不应又累年同升进士方谷为江隂令贻书勉之始出调开封府封丘县主簿数行令事政有恩恵县人徳之移和州防御推官知楚州涟水县丞县居淮海上游方置军垒号难治公能以政术佐其令县以大治在势者才之数诿公摄剧邑及平决旁郡滞讼皆以济办审克称濒海产盐嵗输他路不赀时任漕计者欲穿支家渠以纾盐艘泝淮之险及舟卒并縁为奸之患防同列首防持两端因公经画之公为廵视地势荒度土功具言经乆之利且条上其所以然主议者倚公为重渠成公私便之嵗潦视田能忤上官指悉蠲民租人以为赐也公恬于仕进不求荐达然一时牧守监司皆以公行纯孝素着繇尽子职而致沉滞故人人争欲出已门而荐牍交上秩满廷见改宣徳郎求闲局还里中遂监常州酒大吏为有私而属公骫正法者能力拒之虽逢怒弗顾也迁奉议郎徽庙即阼恩迁承议郎赐绯衣银鱼加武骑尉知婺州永康县不赴就差监秀州盐税务课羡当进秩耻不自言序迁朝奉郎被命即叹曰吾在事之日浅然官得加其亲赏得延其子冒国恩厚矣尚何求即解印绶请老公为人庄重寡欲澹于荣利游京师足不迹贵人门故仕卒无所遇合连枉筦库人为矜恻而公安恬无闷曰吾知当职而已虽小物必亲所居以安遇名轩自号虚子言遇无定遇而安有常安也居官智虑渊邃小心周慎性矜慈恻怛或尽嵗无所谴罚然至诚格物人不忍欺绐事以振举所至称长者去輙懐之为吏无铢发过差其见得尤亷计日受奉虽半菽不妄取公田嵗入多推以予民市物如将伤之每倍给其值清苦自刻不殖货利尤物玩好一无所惑遇人之急赒之不计有无没之日至橐无一金制衣以殓当世清之举错以义理自律不敢差跌于人无戚踈贵贱皆恂恂卑体下之燕居家庭无替堕之容与人尺牍虽薄遽字未尝輙草也平生不妄语乡人为不善者不畏法而畏公之知熙宁乙夘嵗大饥斗米数千钱人相食公发已廪以食饥人赖以全活者甚众公于外行无不至而孝友尤出于天资从古人中求殆无以抗十一嵗遭建徳忧衰毁如成人已知不茹荤矣事后母至孝能得其欢心通议没追慕白首不衰时物未祭不先食寒燠之变必在视家庙嵗时烝尝如见其享平居兢兢以其尝所告戒者自勉一言及之未尝不涕泗也伯兄书元长一嵗父事之恩意始卒无间言公官涟水时兄为舒州望江县令同淮南部使者及六路发运诸公有舍兄而荐公者輙移书逊避乞改荐兄不许则封还之人或笑其迂而公力行之其后公改秩而兄举者不应格公曰吾获寸进心无媿矣鞠三母之弟如一拊循视遇甚厚处叔季者自结发教诱至于成人诸壻择对引为已任卒皆得名士归之多显者孤甥嫠妹尽力周抚课诸子于学而不付以家事文辞义训皆自指教崇宁三年防子胜仲官学省闻公得谢取告迎侍公不得已至京师暇日多赋诗自适喜为巨篇强韵识者服其老而精彊当时顔色滋泽步履轻健记问审谛无异壮者不幸冬十一月二十九日终于城南里第属疾甚防神明不乱众毉更视不问方药顾告以死生常理瞑目无所系恋与诸子论説诗文雍容如常时亲书先令戒以薄泊然而逝夀七十有三公笃信释氏奉其戒律晨兴香火持诵不辍自壮讫老言行忠信不欺于心故转识甚异盖信力所薫也讣闻荐绅若州里知识皆痛悼之生平着文离十巻辞理精诣夸诞浮躁之语一不闗笔号安遇集三子累遇大礼及三经拟封累赠公官至少师赠正奉大夫训词有曰亷靖乐道悃愊无华养志就闲乆为亲而辞禄引年谢事乃有子以克家赠光禄大夫训词有曰髙行清修奥学通赡洁亷守义共推靖退之风恺悌宜民众赖寛平之政赠特进训词有曰葆醇履坦誉问素休钟徳之祥嗣有贤子踵侍从橐为时荩臣宣和六年本州官及进士钱诜等具列行实申常州乞备申朝廷依张举徐积例特加赐諡以劝为善知常州刘光以闻寻防赐諡清孝制曰君子笃于行已不繋穷通之殊朝廷乐于旌贤固无存殁之间恊稽羣议垂贲幽光故任朝奉郎赐绯鱼袋致仕赠少保葛某奥学承家髙节映世亷靖乐道人黙化于乡闾岂弟近民政自孚于郡邑顾惟天禀之异卓有古人之难辞荣禄以养亲逺追曽氏之义正衾而易箦何愧黔娄之清钟其余休克有贤子继跻从列咸以儒称邦典追荣已陟三孤之贵乡闾纪实愿垂一恵之称爰锡美名用褒潜徳松楸改色载承雨露之濡纶綍蔵家永作云来之劝缅惟灵识亦克顾歆可特赐諡清孝赠少师训词有曰经行自着蔼然君子之风政事甚明亦髙循吏之举不究于用以蓄厥休观上训褒称如此则公之徳可知矣娶侍其氏右正议大夫泳之女累赠秦国夫人温良贤孝实克嫓徳先公十四年卒公以崇宁五年十一月已亥县之青旸乡郭庄之原子四人次仲试大司成兼修国史郓王景王肃王府直讲防章赠正奉大夫累赠少保仪仲乡贡进士和仲右中奉大夫胜仲左正议大夫充显谟阁待制孙男十八立隆右承议郎通判镇江府立方右通直郎立悌左奉议郎宗正寺丞立中右迪功郎立教常州排岸立亷立象皆右丞事立经左朝奉郎直龙图阁立柔右从事郎立民通仕郎曽孙邢举进士郛郇皆登仕郎郯邰皆右承务郎郢登仕郎邻右承务郎郁防习进士邸将仕郎余尚防谨撰世次行实为一通上于太史谨状
　　太中大夫大司成葛公行状
　　宣和三年正月庚子大司成葛公寝疾革诏饬太医诊治越翌日燕紫宸殿上小语左右访安否以不禄闻上惊曰当是为庸医所误嗟悼乆之特赠正奉大夫赙卹加常数敕本属供费置官济办员外置州通判一员董之上其子若干人惟葛氏世序自晋雅川为散骑常侍居丹阳至公之六世祖自广陵徙贯江隂故今为常州江隂人公讳次仲字亚卿曽大父惟甫赠吏部尚书大父宻中庆歴进士第以承议郎得谢赠官至通议大夫父书思中熈宁进士第以朝奉郎得谢赠官今至开府仪同三司公父子以清徳纯孝显名虽仕不遇合遗泽余庆实焘厥后公与季弟举进士聮中调泰州海陵县尉移常州宜兴县丞未行除吉州州学教授遭父防服除为国信条例所检阅官进北道刋误志防当改秩并迁奉议郎逢受寳恩进北使泛例迁承议朝奉郎除太府寺丞迁朝散郎提举京西南路常平召见谈治道纚纚可听上品之谓曰使事不足以属卿行召用矣至部未阅月果拜度支员外郎逾年迁户部逢幸省恩迁朝请郎公佐邦计歴左右曹周知经用出入盈缩之数及常平开阖敛散之本蠧根穴悉窒之预修续免役书百余袠除辟廱司业是时朝廷尊荣中外无事上方乡儒术而诸皇子齿寖长英敏絶异之姿闻天下既以次行冠礼出就外傅妙简僚寀以调防之首以公兼嘉王侍讲授经资善堂未几建安文安二郡王出阁又兼讲官转朝奉大夫迁宗正少卿赐紫衣金鱼进宗藩庆系录仙源积庆图及预修玉牒转朝散朝请二大夫其后安康济阳广平三王及镇国公出閤皆以公为讲官于是并领七府训授矣政和八年春嘉王与天下贡士羣试集英文词学识翘然出寒俊右唱名第一公入谢胪传趣使前谕以教导有劳宜褒赏俄被批防特转行一官遂为朝议大夫上愈益欲诸王笃学问诏讲官毋得兼他职除公直龙圗阁提防东太一宫专讲事已而朝论谓不可妨公涂辙嵗中除中书舍人迁给事中直讲如初先是有防下中书后来皇子就学更不除他吏止以公兼领公意殊不敢当防嘉王进封郓建安文安开国景肃相继出居蕃衍宅因抗疏自列曰陛下过私小臣使待罪劝讲今三王既即外第而安康诸王尚宅中禁非惟臣学浅薄困于好问且相距逺穷日之力不能周愿专直蕃衍讲席其他分命贤俊且使臣逃尸禄之讥不胜大愿上不能已从之转中奉大夫同修国史陞翊善进哲宗寳训迁中大夫加食邑三百戸爵丹阳县男除大司成致仕迁太中大夫公侍王府阅七年説经无虑数十万言凡典籍所载嘉言善行日陈数千条捃摭殆尽至古人忠孝大节辄反覆言之间诵説诗文政事以资闻见之益诸王每质疑问事譔述辄就商防求防法书名画甚众府第章表并时亟索操笔立就各极其工宫中传诵之公每进对上未尝不称赞谕之善与辅臣语亦谓公靖共持重得学官体一日在前上从容曰郓王学甚进作大字尤佳乞就外第劄子乃亲制可取视之因誉公公顿首逊谢在王府三被锡服两推畀其弟驾幸蕃衍赉金帛甚腆诸王各屡挥翰宠之呜呼盛矣惟天祚神圣并生天材以侈神明之胄而公以孤臣防擢序居职累年出入禁闼徧游邸第谨孚周慎不挂过差遂结圣知入侍帷幄可谓儒者之荣遇矣庐陵多士弟子籍常三千人公分教当兴学之始以善诱着于人听暨董宗子六学及贰璧水皆以徳义师表人士每较试无不厌众心外制特不试而用在琐闼论事鲠亮凡出命未允若除授不谐众望皆封还之数相大礼若夏祭冬祀明堂耕籍受寳皆预执事至若廷试贡士奏告诸陵率皆在选中公操尚刚方议论慷慨常以输忠报国为心处家庭笃孝友执二亲之防毁瘠逾制日诵藏经雍穆羣弟无间言自开府即世今十七年不异防于经术泛滥疏达非疾病未尝一日去书不观晚节尤信内典日课般若洎属纩神爽不乱讣闻士大夫下至闾巷莫不痛惜之而诸王尤极叹悼各致赙送以将其意文章典雅清丽成一家言遗藳三十巻少喜为诗自晋宋以来骚人所赋靡不记诵尝为集句诗三巻盛行于时年五十九薨母侍其氏温国夫人妻先令人冨春孙氏今令人范阳卢氏皆有贤操子六人立隆国子监书库官立悌太常寺奉礼郎立亷承务郎立象通仕郎立防承事郎立民通仕郎女一人适宣教郎提举京东路盐香冯晋孙男女各一人诸孤卜某年月日塟公江隂县屠墓村之原敢乞铭以传不朽谨状
　　祭文
　　祭慕容尚书文
　　公素康彊畧无疾恙不期信宿遽以薨闻天子惊嗟曰防良辅东涂咨叹曰殒嘉賔凡百搢绅相与悼惜矧聨亲好防伤如何惟公妙龄连擢科第致位侍从越十五年名节光明论议宏伟具载史牒且诏无穷友悌孝慈古今所罕年不配徳咎将谁归财无偏藏家徒四壁藐孤孀妇一饱无期輤车启行痛贯心膂聊陈沃酹言不能文
　　祭刘尚书文
　　魂兮归来汨徂南土越五朞些忳惛而愁约魂一日而九升些怵惕不寐精抟抟而涣渫些殒命海浦不生反于土门些魂兮归来南荒巳乆留不可复止些下潦上雾炎海万里些厌火之民猛火出其口些蛇山鳄水王虺骞些魂兮归来无上天些一夫九首甘人而投之深渊些九阍杳深巫咸不可呌些魂兮归来无下此幽都些土伯九屈逐人駓駓些北酆三府寒灵不可入些魂兮归来入王畿些天恩洋普反禅栖些蕙宇药房乃故居些闾童社叟来妥安些魂兮归来反家庭些仲氏叔氏归黄英而主祭些绳绳三息徒跣泣血防全匶些家人稚孺昔糊口四方今合归于家些魂兮归来公既有此内美重之以修能些畦留夷与掲车杂申椒些虽鬰邑而侘傺终令名之不磨些人生一世若大梦些祸福寿夭皆幽运之所繋些箦中牖下均一死些魂兮归来跂足以俟些后皇神明掲天日些尺一属下昭厚诬些丹笔之籍寛三宥些行有雨露洗沉寃些魂兮归来歆此嘉防些菰粱鼎臑和致芳些楚酪吴酸恣所尝些公之仲妇我中女些大恩不报负公于幽明些繋官湖海阻循题而哀号些揽泪承睫聊寓哀以文些
　　祭刘颁政文
　　昔长此邦公来逆我道义周旋三改槐火惟政与文猥见许可时平讼清舒啸而坐五亭携觞四水泛舸去职七年家国俱祸及再临郡我往拜公公病卧阁华堂穹崇语及时事洟涕交胸众制见抵文犹不穷盗起事挐阔于游从十日不见遽罹鞠凶呜呼哀哉惟公妙年词藻英发文塲抡魁经黉俊杰书扳钟张才俪管葛谓当青冥阔步髙蹑晚涂防疐意殊不屑荐更州麾连持使节布政合宫著书省闼在公为穷在人为达晚祚一子天其乘除有孙绳绳且大公闾惟我固陋日困羽书食不遑暇阻送輤车遥致奠醊泣血涟如何以侑尊如玉生刍
　　祭王修撰文
　　三季以后士夫所养以显为是趋营扰攘以巧为得噂沓匆防防已山崖得止铢两朅朅我公介特肮脏志尚恬夷情涂坦荡二十余年州县疲鞅聊不婴意以道自广上官荐之始被识赏天府事丛擢佐其长防刃有余讼无枉召对在前帝方虚想曰汝有子天才英爽中诏内务是职是掌渊谋嘉谟予所寄仗能教之忠惟予汝奬卿大鸿胪汝谐汝往父子要津绅绂所仰万钟百年谓当安享遽兹不淑善人谁仿讣音上闻帝为怅惘赙之厚诏发内帑右文宻章有光泉壤孝子拜恩仆仆稽颡寒族通姻行实称丈輤车遵路载瞻遗像一觞寄哀文谂亲党
　　平江祭外祖父母墓文
　　某薄祐不天未弱冠失所恃嵗朔流迈凯风寒泉之感未尝輙忘也举桮棬而阻饮抚奁镜以兴悲况其所自出其敢忘哉仰惟二尊徳善在躬庆覃后裔是生仲舅为时名臣载诞淑女来嫔祢庙虽音容已邈而肸响如存某伏念生不及膺宅相之褒殁未能效立传之报逺诣幽宫式瞻松槚因陈薄醊仰觊迪尝
　　祭外舅张朝散文
　　元丰季年公墨諌纸摅忠论事慷慨竒伟可罢可行曰此曰彼逆鳞敢婴懦者兴起流离十霜以困自喜绍圣简求擢官大理迩臣飏言秩中御史帝曰汝俞召陞轩陛开陈纚纚朝纲国是帝用嘉之言倾其耳谓当施行径跻华仕如何南箕寖成哆侈佐郡饶阳进尺退咫天不憗遗乃终于此惟公少时趣尚洵美浮念杂好如弃尘滓沉涵羣经该总百氏隂阳星厯医卜方伎一物不知为身之耻蓄藏既多奋发无防间闗没身命也天只昔我弱龄从亲涟水公实竒之有誉无訿谓器万乘谓驹千里恩勤绸缪乃妻以子出入门墙且逾一纪不我鄙愚数载抚视孰谓半涂遽失凭恃公之介妇又寔女弟贽币未行已隔生死丹旐有翻言旋归止遣辞寄哀泣濡脯几尚想平生歆此嘉防
　　再祭外舅文
　　呜呼我公才非命值襟量宏逺如此而所享止于中寿器业浩博如此而所涖止于半刺位稍进矣而或困于左迁上欲用矣而中辍于浮议盖事之不如意者常十之七八而学之稍得施者无百之三四岂志大者终落落以难合而才髙者亦峣峣而多忌不然何为进方寸而退已尺前既防而后亦疐也耶虽然万有俱空百年如寄善取名者必图不腐之传能徼福者必计不赀之利公之名节方光于时论而子之仕进且都于显位以彼此而乘除殆短长之不异然而感今悼往不能不嘐嘐以长号者徒以扳聨于亲懿而已也呜呼昔合好于二姓逮濡畱于三嵗荷恩育之绸缪服胸懐之乐易悼従禄之﨑岖遽兴嗟于殄瘁防孥奠觞涕盈两眦仰惟平生庶其歆醉
　　祭张侍郎文
　　获従公游四十余年始研席之博约继亲好之聨绵仕自初筮而至禁従嵗自稚节而至华颠其间所更之世故盖未易以言宣进退荣悴之变夷险利害之端有离有合有悲有欢而终始之不渝者荷恩意之拳拳去年春公罢广鲁我罢浙川相逢于濉水之上俱止棹而言旋约归东阡与北陌欵防杖履于林泉岂期公遽卧于腹疾婴二竖而灾纒呜呼哀哉惟公挺学识之精博企道徳之高坚徧跻华贯为世名贤虽不究于大用而忠言峻节盖贻万世之传我巳具载于幽刻兹固得以畧言呜呼哀哉公妹归我已痛隔于黄泉我妹妻公乃遽夺其所天平生华屋孤幼满前悼幻境之变化于余心独何能无慨然迫逺日之告吉将就窆于新阡抚棺奠诀感涕流涟
　　祭亡兄司成文
　　我辜于天天不我防罚其元昆阖门百口有如水木防本塞源来谂迁陟书墨尚湿讣音在门变庆为吊心摧肝裂哀号呌阍忆赴临汝兄出郊寺数载抚循宁知三日从容宴笑永隔九原人琴俱亡风流顿尽兹尚忍言先公盛徳理宜有后烜赫衍繁兄实济美修仁行义所闻必尊靖共厥位不肯噂沓封党怀谖帝用嘉之擢防史牒琐闼词垣诜诜天才付以调防聼其讲论文陛进对三接奬词玉色康温谓当大用而踬中道孰究本元河通道达今启藁殡归驾輀轩追惟宦学我鞠我诲友爱特敦坐繋微禄小殓弗与初防弗奔负罪至重遣辞寄哀聊侑一樽
　　祭外姑夀安君文
　　呜呼夫人维三息女伯归而亡季夭于处仲居幽闺吊影踽踽夫人慈之特慎所与惟时长涟猥见比数不媒不乃以嫁许自初亲迎寓迹门庑濡留不归再涉寒暑靡爱不加靡诚不吐薫然恩私指不可偻携提弱孙逮其絶乳衣食京师不我告窭浚桥之居益见拊伛自尔携孥适吴徂鲁孰云契阔乃隔今古有酒盈觞尚其能举
　　祭亡嫂荣国太夫人卢氏文
　　范阳之卢珪组舄奕夫人妙龄为兄继室兄仕未显家徒四壁防穉满前食衣罔给人以为忧乃独弗戚抚循顾复鸤鸠均一爰逮中年兄仕显荣紫微书命朱邸授经嶷嶷众子簮笏满门入觐禁闼冠緌宠旌人以为泰乃独弗矜劢相夫子辑和宗姻爰暨于老益蕃戬谷疏封剧郡继荒大国男女嫁娶母道既毕文褓防孙斋薫是力人谓当寿乃遽号复中外惊悼人百何赎某等每见嫂氏如兄之存今其薨逝茹痛黯魂且卜灵日祔兄九原輤车逺临启山之园聊陈薄醊尚其来歆
　　祭施氏妹防人文
　　于穆令妹女宪睎兮兰芬玉洁秀阃闱兮世父偏念遴所归兮爰得卿杰贤足依兮几三十年鳯凰飞兮亦既宦达家益肥兮雍睦姻戚誉莫讥兮屡封于朝象服煇兮子皆簪笏环颀颀兮身荣可愿世亦希兮谓当益贵峻等威兮云何不吊殒病痱兮去年罢郡赋式微兮方谐燕笑事已非兮窆于新阡旒旐绯兮涕泣祖馈頥交挥兮








　　钦定四库全书
　　丹阳集巻十六　　　　　宋　葛胜仲　撰四言诗
　　嘲茶山
　　吴兴紫笋实产顾渚唐昔厎贡阚山芽吐隼出临虎岩亲驻邻邦刺史金匏相遇木堂前穿云浥露烹蒸包发及春未暮天子称珍分甘当路今则不然名毁势去金沙弗湘玉食弗御敷荣穷山牢落谁顾如女失宠空闺自嫮请以千金买长门赋
　　茶山解嘲
　　众万之生于世蹔寓一偾一兴孰知其故退黜奚戚进升奚慕岂以通塞顾改常度有如我翁昔尝掀翥戴纚垂缨去天尺五今屏山城亦皆时数左右佩劒畴可笑侮翁具退省前言大悮用与不用智力何预幸同此邦邂逅承晤结为金兰安此贫素
　　五言古诗
　　阅讼诉忽疲起卧少顷复视事
　　平明坐早衙投缿来相踵讼牍防雀暗吏行鳬鹜拥外台竦风棱檄至亟须捧以身为形役劾去顾未勇病骨痩栾栾衰发希种种
　　送邓宁民罢瑕丘簿
　　火云烧晴空大暑金石流行人口生烟千里无停辀胡为趣遵路僚好挽莫留自言为升斗往日辞亲游儿嬉膝前欢三载不可求所得较所失轻重真不侔于兹满秩归子职冀稍修微官亦何乐触事有庶尤米盐聒双耳簿领昏两眸畏首复畏尾人役不得休岂无读书暇顷刻但少偷幸此案上厯数日获到头白云已在眼喜色津津浮我亦厌羇官如苦南冠囚羡子有行色去若登昆丘更书纵未下投劾行当谋
　　次韵良器真意亭探韵【并序】
　　晋宋二史皆载陶渊明不肯束带见乡里小儿遂弃彭泽归意谓淡于荣利足名髙隠不知适所以訾之也古之逹人胜士语黙隠显如固有渊明襟量如止水澄之挠之未易清浊岂以把板屈腰婴意遽违初心哉以陶集考之程氏妺新居急于抚亲故在官才六旬遽归尔岂惟二史失辞杜拾遗王右丞辈固一臭味也然杜诗云渊明避俗翁未得为达道观其着诗集颇亦恨枯槁有子贤与愚何其挂懐抱王书云陶潜不肯见督邮弃官后贫乞食诗云扣门言辞拙是屡乞而多慙也一慙之不忍乃终身慙乎葢人我攻中之累也世人不知渊明类若此渊明何訾焉某自年来颇知景仰其素风到海宁筑亭于南溪之上取其杂诗句名以真意今显东良器诸公相率饮酒赋钜篇彊韵舂容豪逸配古名笔矣摸冩景物不复余蕴独恨不道渊明因次良器韵呈五君子书其后
　　我爱陶渊明脱頴深天机丛菊绕荒径五栁摇幽扉生逢夘金兴典午势已非著书但甲子嵗晚频歔欷仕宦聊复尔樽酒真焉依南畆犹种秫西山同采薇浩歌归去来熹微恨晨晖迷途徃莫諌今是庻可几蓄琴但取意不施弦与徽观其四八目贤喆在所希出处固有意夫岂轻行违谁云惮束带辞荣俄拂衣念彼同产人抚视因遄归平生共志趣但有一翟妃少陵罪责子颇谓达道非右丞鄙乞食更以人我讥乃知第一流尚此知音稀妙诗发天奥流转同衡玑自谓处人境喧无车马騑心与尘事逺地偏堪遁肥东篱秋色晚悠然望翠微真意不可辨佳气随鸟飞诗辞向千载凛凛犹光辉我生但睎骥望之有等威行懐斜川游坐想栗里矶九原不可作筑亭傍崔嵬独取诗句名櫩宇殊飞翚嵓谷有杳霭花卉无纷菲修篁寒逼人坐如霜雪飞诸公赏清致野服驰鞯鞿经丘复寻壑不惮歴崄﨑壶觞更命釂藻翰各一挥高谈破滞论妙处端解围食冷或屡暖哦诗宁忍饥褒假猥见及责善非所祈愿以靖节语佩之如弦韦
　　送曽守罢任赴阙四首
　　材大多不容论刚苦难受儒阅三朝伟冯今白首胷中有藏室设张动掣肘人言专城乐聊结新安绶独喜众毁言不及河东守三年四寳堂红梅倾白酒出处固有在儿辈浪奔走岂复恨典籖得州大如斗
　　老人聚扶杖儿啼使君前习知使君清一觞代一钱六城十万户焉依刺史天刑清艾作韠俗朴蒲为鞭赭衣入佗郡闗户得晏眠州乡大作社击壤歌康年左轓忽照路更借知无縁愿公治者广此恵周幅员
　　阳城拙催科贾谊困迁谪骑曹呼马曹罚满何止百一笑为阔畧坐免投此帻铃斋父党尊均礼不赐隔人疑典午公岂尝有此客连年三露章慰荐飞络绎自慙骨相屯顾使议见格途穷窘论报纸札谩摇擘
　　紫阳如佳人晻霭送征舳含愁入长眉尽敛故时緑语儿已在眼欢迎走僮仆旧社问枌榆新迳开松菊还家聊作客行色催辇毂同升纱笼人防士有丰禄防当出水镜一洗凡眼肉跻荣赤墀涂雁门诗可复
　　兖学叙旧呈子充
　　羲和无停轮年鬓日夜改惟有金兰心嵗晚依然在颇忆四门舘研席同诸生聫名理朱穆结驷留阳城缟纻初定交车裘容共敝骏马驰春风休沐章台市年少未涉道惟论屋文鼻息拂霄汉心期勇风云春闱鎻儒仙试席两心竞阆仙时乞灵孤懿肯移病喜君先得桂时我犹飘蓬鳯凰黄鹄叹振手国门东离羣十周星为僚一都防涵牛鼎烹鸡邑小非材配理县不用谱政如宻与蒲糗水代厨传木索闲庭除肯怜冰子穷夜冻午不粒绨袍累故人口腹烦安邑更迂长者辙来顾空宇中坐令羁官兴不复叹秋风
　　立秋日六兄将仕先入都赴铨试防饮东郊作诗送之
　　缺月耿疎林凉飚拂轻袵荒溪趣遵涂客子敢安枕自言赴铨府试判取防廪清时广招延选部杂流品门子萃金张文人富曹沈春秋两较试器业一精审探珠到渊洄求金自沙墋腾装分区区蓄志常懔懔家翁昔初仕恬退声借甚求闲絶外慕行义鄙中荏以兹乆淹蟠通籍才十稔飘然宦游倦遽以归休谂优恩得世禄纶告下绨锦兄材济世美圣读近天禀所长皆盖人无一可镌锓摛辞昔贤均説经余子噤临书蛇蚓结搊琴鱼鲔淰辛勤客虞庠藜藿就烹餁谓当妙穿杨百中羽皆饮如何遭刖频归步每踔踸兹行定焚舟已事空拾沈将期冠羣英喜剧不能寝
　　送友赴试钜野送之西门时方有外舅之戚极目无聊归不得卧作诗五首却寄以风云入壮懐为韵
　　三吴炊未熟祗命挈挈东鈆刀一何补粮食赋頖宫寥寥坐空庐寂寞如扬防引脰望南境不及马牛风何如广文饭终嵗与子同年顔吾老矣痴愚心尚童子虽齿髪少操行一老翁岂独友于厚政赖博我功儒各精诣衮衮倾谈丛欲知不常处乃在阿堵中
　　此子早树立抗志高浮云委蛇处州巷颇以隽秀闻挟书从我游追琢益自勤便便经与史用志初不分疑篇了咄嗟确论摧纷纭文辞近道要见者笔为焚差肩鲁诸儒蔼蔼扬清芬秋风济阳战足扫千人军只今呼贺酒伫子归防勲
　　寒斋篁竹间墙屋乆不葺旁穿及上漏雨过满床湿忍饥哦诗书亭午或未粒先生自不饱濡沫岂能及出门有纷奢囊空自羞澁世事不如意八九更论十问君胡不归肄业乃其急自言苦心志更觉聦明入谁能学仲卿夜抱牛衣泣说经已铿铿青紫真可拾
　　寥寥里选空龊龊士风丧狂澜欲东之泛滥不可障词自衒鬻相与计留放夸毗徒一名倾排至千状不知厉术业徒欲挤辈行黄生独往资风义古人抗悠悠衰俗中此士真可壮
　　江南一纸书沉忧割中懐嗟予足忧患生世苦不谐怱怱子行色适与逺讣偕破涕彊出祖尊酒不及排还归坐讲肄寒篠摇空斋推门误相従忽惊形影乖谁云阻一舍目断真天涯念子早自力清明播朋侪触热赴夷路跨马脚不鞋自言取乡送通显资其阶临别何以赠手板裁香楷
　　寄题长安谭损之遐观阁
　　乾坤一浩荡小智自窘拘低徊裈中虱龌龊辕下驹达人独矫首抗志在八区归来绕荒径所喜觉迷途时读穆满传乍观山海图林木浄交防所见与道俱谁能逺羇宦五斗一丈夫筑阁者谁子无乃柴桑徒
　　次韵张宏道劝释奠致斋
　　斋居屏尘务况复儒宫清木落必粪本祭菜敢不诚瑚簋见三代错落罗两楹骨冷破梦境虚窗坐黎明祠官趣盥颒珊然环佩声巍巍素王像视若四海营当时杏坛士与享彯华缨乐教属昭代弟子陈歌笙端如从陈蔡琴舞纷纵横元功流万祀德大徧诸生
　　次韵卢行之知原见赠
　　元丰诗礼将勲畧传万口长城国西陲寄托十年乆折棰笞黠游魂屡穷走羊公缓裘带李广静刁斗黑头已青云日昃笑击缶隂功与忠谏二俱宜有后绳绳丈夫子茂宰最称首不裁犹能裁应有既尽有丘坟三十车习复不置手尚友千载人岂论骨已朽芳兰秀深林嘉芑就菑畆宜为数旬客顾作三日妇行闻尺一来内阁延枚叟
　　次韵季明
　　我生任飘荡所向如虚舟谁能涉险难入此正急流行止两无累自遂逍遥游巉路岂不佳夙意非所留迎亲四门舘登道初麦秋政喜寝门近敢言征路悠山阳雨连月平陆不可求居将杂蛙黾渚不辨马牛淮湖共弥漫以为行者忧今朝好风色歌笑轻阳侯红鳞上圉圉可以供殽羞便呼拍浮船甘味苴两头坐待缺月挂玉斧亦可修酩酊聊自彊淹速非人谋数程次京国犹待半蓐収相从共蒲酒赖有嵇阮俦
　　再和示季明
　　劒不用置履柏非可为舟古来倜傥士渠肯甘凡流君材早迈往华问驰交游高文笔如扫隽辨舌不留白黒自了了皮里藏阳秋拥巻得渊防奋辞祛缪悠身虽不求人政自人所求恢恢有余刃所见无全牛亨衢恐不免位遇岂足忧初官三语掾审克裨藩侯退公丰暇裕问学日益羞行为孔独诵端以贾长头嗟余过立境没没谢蕴修广文一饭足其他非所谋胜境定时访良书亦可收但恐与君别无复往朋俦
　　诵金刚经满二藏偶作
　　我诵大智度非疾无日空铜炉海岸香亦复充浄供积数向洛义而实未尝诵凡诸有为法实如幻泡梦一字本不立况有千百颂不受一切法乃簉预流众于法有所得十八成不共妙理端防心筌蹄那复用
　　妙浄院
　　入门无行路十顷涨方塘借叶受微雨瑟瑟防沧浪石梁一何伟延袤百肘长临流两华屋东西蔚相望云堂始断手润蒸松桂香弛檐谐云卧何殊赞公房夜步庭除月心与空水凉世人侈居第规永庇蒸尝墓木未及拱破鬻何披猖何如施给园千载绵寳坊君防寺前村至今俞氏昌【原注唐俞氏舍宅为寺故云】
　　禅静寺
　　古寺邻曹崇怪石罗庭户竒礓漫难名欝林不知数集虚竦苍桂左纽真独步两诗照丹壁好在支与许【原注寺有毛令及维琳诗】却坐留芳轩松竹发佳趣山行未觉疲更问劳劳路
　　采芝庵明辨师求泉名以月光命之
　　方池洌寒泉湛湛缨可濯其源出阳崖其委则隂壑斋盂给晨炊茗椀共午酌道人习水观趺坐闲两屩性水了真空非以识心度浮幢诸刹海视身同不涸为名月光泉永配一宿觉
　　已丑次梅溪乐平寺兄子宗丞尝监镇即寺为廨卒官晚之东庄
　　兰陵华腴姓数不到吾族何堪从子贤变灭石火速早搴东堂桂宗寺副惇睦迎亲官就此半载欢水菽方开万里涂一蹶遽折轴我时局里居十起媿骨肉朅来访遗踪徙倚寒溪曲人与紫梅花二俱不可续忧端齐前山东庄写松竹
　　次去非韵简元忠使君
　　翻飞堕青防岩邑漫濡迹脱无贤已交乆矣去移疾兴州天下士竒节非碌碌魁然索价髙未肯轻沽玉居闲时过我端若右尹夕文词天分工沈诗更任笔蝉连语入微不觉聴更仆旧交半廊庙勲阀藏帝箓毋宁一麾出不屈数旬客五十始过二荣途尚努力才资况加人何止什与百是事姑置之秋日方在翼鲜鲜黄金花冷艳照墙屋郊原沐时雨枯槁苏霑足城南天息河流水有令德相擕共击汰泛此寒湜湜
　　九月二十四日陪少蕴左辖饮朱氏林亭以朱行中寄其弟诗为韵席上同赋
　　萧晨天宇澄云物扫氛霿寒飚振飞藿防防商声中官散无町畦出若孤云縦仰懐山中相隠居隣二仲驾言访精舍连日食指动午坐烹茶龙夜饮烧烛凤殷勤数防我省烦惭闵贡美哉澄空隄松竹鎻巗洞怪石初平留嘉树橐驼种山水有清音招隐诗可诵初如叩清角乍若听幽防窥临已不恶况乃陪营从清谈木霏屑圆机盘走汞清寒逼吟魄不起梨云梦半生了官事今假幸少空坐有第一流不饮宜自讼人生行乐耳急若奉漏瓮东山恐不免衮职行登用槎通天衢升茅茹诸贤共惟有数竒人辛苦仍耘葑
　　防左辖复次韵见寄复赋一首
　　四海吴兴公嗜学屏尘霿妙龄仪天朝献纳言必中轩轩云鹏升洋洋壑鱼纵内庭大手笔傅班真伯仲武库富所藏砥柱矻不动肮脏妨居中大观俄归鳯归来一丘壑弹冠谢王贡嶪峩悬霤山窈窕琦玕洞竒礓不待辇桐竹已前种神畀贾长头天扶孔独诵衡霍缩地来林深听幽哢轩池揽风月杖屦屏营从山赀自足了不待烧铅汞斯文未应丧审象俄入梦岩廊翊元化告猷无日空上游倚韬钤出听秣陵讼方将脍刘辟行酒赢万瓮急流自勇退惟深閟神用行藏亦何常此道圣贤共终为岩野霖且并苕溪葑
　　盆池放鱼呈曹文中
　　小鱼如针锋大鱼如栁叶舍之石斛中泼泼逝鳞鬛秋毫麸与籺腹果意各惬渺如在湖海不叹杯水狭笑之复自笑邑小大邦摄摇足已恐堕一动不敢輙廪人给五斗饘粥周儿妾虽然颇自适擕杖园日涉岂羡蝉冕窟迁擢等常猎漆园信知鱼非惟常梦蝶
　　辛夘次雾山大明院进士万廷老介来谒
　　石桥跨斯干路转得佛庙叩钟集黒衣迎我千指閙龙宫五十轴金碧烂相照空翠霑我襟冥蒙认堂奥无乃张公超五里方术妙邻居一逢掖作名屣为倒莫言山未深终当隠豹
　　寄友卿窄韵一首
　　昔子游鲁中飘然起幽栖翛翛一书簏长物无所携辛勤涉长道足趼靣目黧自言寡闻识走俗多沉迷今不勇自奋蹉将噬脐类渇欲石髄如蒙想金箆来簉胄子席求言学端倪嗟予浅闻道太仓之一稊松菊有荒径桃李无成蹊胡能使糓似每每頳顔低晨昏不予舍三嵗改摄提对案但苜蓿有黍多无鸡一笑为流啜甘若羊新刲秋霜八九月絺绤临风凄宁甘范叔寒不求故人绨夜窗经与史短檠照栖栖靡曼一不顾端如金日防嘉子甚年少老成同齿齯照庭真玉树饤座称佳棃为文颇挺防絶去翰墨畦声华出诸彦籍籍喧青齐遂收济北荐谓即辞蒿藜如何尚龃龉时命多乖暌方今天子圣隆学古与稽美化浃辽夏文星动娄奎郡邑各黉宇夏屋华榱题师儒自廷授望实多金闺大烹极鼎味岂复嗟盐齑月书季有考升舍兹其梯吾邦矧多士擅富浙水西文华灿星斗光彩腾虹霓似闻与二难同起公堂跻侃侃共辉映乳酪兼酥醍文高各扬迈质美皆悬黎生资固不凡器用况已犀先生力推引同志无倾挤亨涂可自致如车资軏輗明年抜寒俊一封下芝泥乡校伫賔贡防马登隋堤谈笑取通显岂直组与圭
　　张周韩侍御迁居北市示诗次韵
　　神羊厌峩冠铜虎出分土一区乆未卜薄遽归无所寓居得爽垲众口粗安堵委懐荣槁外长歌乐韶武自言倦霜台笔端有萧斧毋宁乞小愒松菊问衡宇未看武当山聊踏南梁鼓浮生皆寄耳莫作飘流苦要津况虚位掀腾在仰俯政恐尺一来均人隔绥抚
　　朱偃吹笛
　　李谟防梁州独孤生窃笑声既杂夷乐【原注龟兹】叠复误水调区区许云封女子称商肖天寳小部乐能使玉妃釂论竹取云梦不老不可少七月望一周生伐以此料韦郎衒名管半曲裂数窍风流渺无继是子差可教安得君山翁渔艇巴陵道擫捻三五声万籁发天妙清音彻四山猿鸟惊飞噭大管藏合拱直俟元君召
　　壬辰次灵峯山百福院
　　豺虎纵欝攸此寺神独赦楼台倚山腹碧瓦粲相射奔崖挿云霄缩地见衡华竹翠染僧裾泉声喧佛舍峰峦佳有余顾揖真不暇我欲陟山椒嶝崄未应怕摩娑旧圣石政恐嫌俗驾感慨明义师徘徊一悲咤
　　披云崖
　　深公出东都山色已清好流行沧江上快意时絶倒洗尽眼界尘招提迹如扫众挽来灵山世故亦相恼平生爱山心不厌更幽讨扪萝开细岑脱履借丰草聊烦坡陀石坐此突兀老是身端如云去住殊未保孤峯起孤烟晴湖漾晴昊宾主两忘言可为知者道
　　跋胡德辉【珵】诗巻
　　一官三语掾驱车大河北饭澁亦稀哦诗冩胸臆作者非难到已自入阃域邮筒逺相饷我岂今衡尺粗能擿陇云亦不误雌霓千里得行记了了所见歴士材有如此磊落固易识寄语直指公勿作寒蝉黙
　　德辉次旧韵见寄复和
　　防沟别清扬十稔限南北羁游多面交从谁吐心臆初筵羣玉府香誉蔼区域如何窽言加进寸輙退尺归来赋郊居邀客赏氷霓青云一蹙易斜飞要游歴水镜岂无人瑾瑜固易识君子有常道要不失语黙
　　题柘城懐古亭
　　陈本太姬封卒以夏姬乱君臣同宣滛父子并遘患直谏泄冶死诈忠巫臣窜郢兵讨少西昊墟且为县呜呼女戎祸陈祚仅如线余波及羊舌伯石实首难我行径株林懐古一兴叹流波似当时惟有城东涣
　　癸已次古浮山普慈寺
　　老人百念冷看山独不足未能防地肺聊复访天目路出古浮山木杪飞华屋松迷突兀殿云鎻窈窕谷髙阁藏复道朱栏穿屈曲羲和隠昆仑借此休驺仆小摘园中蔬充我属餍腹缅懐峩豸翁草庐亲卜筑意恃金匕药终亦戢一木不如学无生妙谛祖身毒
　　甲午次东天目山紫阳观梁武初置昭明太子勒碑纪当时恩奬之盛
　　萧公老寺主亦复知防真大同筑精舍招延羽衣賔园囿廓数里严更纷徼巡东宫奋鸿笔纪事传坚珉山基半吴境髙与帝所隣伟哉古石室空洞容千人当年许逺逰自此升玉宸至今雪山草灵苖杂荆榛幽池湛寒水亦说栖龙鳞灵物有变化谁能穷其神窥临拟仙去未信隔两尘
　　乙未次普信院与首座惟表谈道
　　蓐食起紫阳憩寺始亭午清幽释子居山影落窻户楼台互相临云石粲可覩隂崖溜清泉甘美过牛乳山僧立胜事争以筠筒股表公久游方妙谛明佛祖虽未众拆床已见屦满户相防环翠堂身觉度飞羽登临固已往况乃真吾土
　　余谪沙阳地僻家逺遇寒食如不知葢闽人亦不甚重其节也感而赋诗五首以杜子美无家对寒食五字为韵
　　往嵗遇寒食亲賔相与娱飘零客异土对之浑若无岂不念佳节寸心愁欲枯花间有好鸟劝我提胡卢一醉聊自适醉梦归东吴
　　异县遇寒食怅然懐我家千里遥相望各在天一涯佳节无与同冉冉悲年华鸣禽花底聒舞燕风中斜物情各自在羁束诚可嗟
　　天涯遇寒食嘉节无与对独酌一杯酒慷慨使心痗来者复可追既往那复悔翛然畎亩心敢忘犬马爱之推自欲隠去去何所怼
　　嘉节遇寒食春隂犹作寒闽人不知重浑作等闲防饧粥不复煮青枫谁与钻开窗延霁景脩竹正团栾翠眉双侍女对此一樽残
　　逐客已凄凉矧复值寒食花深日迟迟院静春寂寂雨余山吐青日落霞扫赤浙江渺何在三月无消息弃置勿复陈吾心乃如石













　　钦定四库全书
　　丹阳集巻十七　　　　宋　葛胜仲　撰
　　五言古诗
　　渉汝诗【并序】
　　汝河在临汝门外半里所余屡携客坐河桥上观水石搏激为雷霆汹涌之声然未泛舟也今嵗秋七月甲子连雨三月水暴涨数丈渺如湖海始招三舟携二子出泛以微热不敢率去非昆仲归作是诗
　　居官行两周出郭劣半里名称临汝守初未渉汝水今朝破巨浪万顷寄一苇源从天息山此地乃其委青嵩正北踊紫逻复西峙两岸千万峯落影照清泚下濑剧迅速舟轻如激矢周南滞留恨此假聊一洗怅无周旋人同载如郭李似闻汝隂湖扬尘清颍尾醉翁漾舟处无复碧染指嵗月供感概人事有迁徙兹水美洋洋正堪行乐耳
　　再和渉汝诗呈去非伯仲
　　清汝如荆溪不异我州里奔流相豗蹙敢谓衣帯水携宾泛漫汗画鹢延縁苇出城散腰脚朱墨逃纷委却望城中塔烟林隠孤峙何人貎清景墨笔可就泚幽寻要闗楗善饱未遗矢尘缨政堪濯凡髓亦可洗不须学东山韶顔载桃李顾当似白傅玉粒炊船尾脍缕斫鲜鳞遣客动食指风流得意事一官不愿徙脱有戚戚时晤言消之耳
　　送侄元延之官
　　浮游五岭南屐裙徧迁客宠以鼇冠诗独歩文章伯十年未得调浪有声华白来寜未死叔知费防马防相携泛清汝壶酒映山碧肯嗣陈留风一笑饮为剧清途子初延我老欲投劾出处政参辰此欢寜易得
　　俞居易【俟】兄弟并时为属邑长示其父所藏东坡送行诗用其韵防巻末
　　吾州两支邑伯季俱鸣琴清谈一倾倒亹亹正始音文室頼芝兰药笼资桂参猥示晏楹书什袭缄藏深好事识雅趣扬美知孝心跻荣荷门基行矣勳业寻
　　戊戌次福胜院
　　锦溪足墟落髙陆推繁华岂惟邑屋富政自山水佳幽清背人境千柱梵王家巍巍二子亭云表飞檐牙我生功名忤嵓壑为生涯山僧类祝田施薄求者奢乞书鸣刹疏无鹅惟泼茶一笑为渉笔勿笑蟠秋蛇
　　比作青萝山塔记并徐敏求墓铭皆防宏道为书作诗以谢
　　文苑无飞声碑板谬见赴结因时佞佛书美间谀墓从僚乞正书见许不嫌屡虞筋与柳骨浓纎皆合度浮海观鸿戯抉石逄猊怒吾文敢言絶骥尾蝇所附它年翰墨场不朽知有助
　　次长清寺
　　迎宾一红亭栋宇飞半岭松筠引幽步以渐入佳境隂风起涧壑凛冽噤蛙黾归云拥僧裓飞溜入茶鼎搘笻薰风阁玉溪两峯并中阙认牢山一防烟鬟整我来见所见赍恨在俄顷丘樊絶泥滓钟鼎值机穽老逐黒衣居此心真炯炯
　　至南阳却寄呉兴诸僚
　　震州推不去游食嵗月久尺一从天来换作秦头守迎新无竹马记旧已刍狗迂愚敢防前警发頼鞭后独坐百花堂还忆百花酒【原注南阳百花洲有百花堂而呉兴上醖谓之百花酒】
　　与襄阳太守张亚仲【顔防】泛汉江
　　春波涨酦醅緑净疑染黛神女昔江臯翫珠仍觧佩沙光射目明浪影揺风碎乐哉今日逰放溜舞滂湃华觞挹空阔叠鼓助击汰仰视白铜堤岑楼飞防绘游女凭危栏纷若五家队真想谢窘拘意有千里快逺岸指烟蓝飞流罗水硙尚想竞渡时千船唱何在
　　襄阳大悲院作
　　善财叩补陀大千一弹指我行无神足重趼二百里中年逄百罹所欠但一死稽首闻薰王觊以俗障洗鱼山彊讃述文汚梵书庋【原注予尝为观音讃文行于世】自怜迷本闻云何见大士觉与所觉空根脱不用耳圆融声度垣变现月映水臂目恒河沙如幻本一理以是见观音文殊亦如是
　　干明院作
　　我欲乞襄阳驱车岘山址文吊杜征南酒酹羊叔子披榛访二碑事辞俱俊伟髙贤千载后遗魄犹登此一官推不去事故违愿始不如造干明山名亦相似交流千斛乳未减汉江水遐眺真不恶悲伤未烛理湮没与垂名趋死皆一轨我与同逰人痛饮共择防生前一杯重恨山无石髓预忧名不传却笑邹从事
　　游岘山
　　山随宇宙结千古真苒苒登临足揽胜兹来余复忝山椒耸太华夷路谢跻险溶溶鸭头水緑净衣可染渔师网槎头尽以红鲜掩金刀鲙缕飞来佐华觞灔前修俱鬼録勲阀谩琬琰谷虚禽响答月皎烟华敛同登幸旷士形迹孰拘检长啸揖清流一洗邹湛谄
　　次韵叶梦得逰西余山
　　秋霖喜新霁褁饭山中逰遥指大夫桥闲泛野人舟追随得胜客雅趣同沧洲山路已清絶颢气况蓐収乱石蹲狠羊苍官耸髯虬古寺亦何有森森潇洒侯忘懐一笑粲更以大白浮翰林廊庙姿席珍韫天球如何问三径更复寻一丘升髙澁投足陟险回眸洞庭四万顷旁占铛脚州中有东西山千奴熟霜秋孤亭快写望欲去更少休莵裘便可卜何必依先畴徘徊共懐古徂嵗真如流封侯昔此地顾余乃诸刘一朝失茅土窘急须人周雍门曲池叹事徃将何求云木余参错烟嵓自深幽人生行乐耳慎勿曲如钩
　　栢悦堂宴集晚移望岳亭德升有诗复次韵
　　隂森美章园爽垲背尘陌纷纷辟疆家胜处此其伯登危覧幽竒寛敞荡喧窄层层緑隂暗中有孤花拆三品玩伏虎两部当鸣蝈主人延客眼清映壶觞碧茂宰工拨烦恢恢奏刀騞议郎兼语掾阖府畏局仇梅诸钜公燕笑欢一席蹇予但空餐营职无半防文墨彊抽身林池同息迹金火争伏见执热如焚炙颇愿百斛船浮浮两头拍岳云挿晴空移尊及未夕清飚起四座肃肃生羽翮人生不谋欢带眼计月瘠谁能较荣槁尾论干泽相从饮文字一笑百忧释歌呼到尔汝坐待霜月白归轩踏清影光谢纱笼赫
　　幽居夙兴
　　宴安毒于鸩嗜睡真成蛇揽衣待明发是味岂不佳天宇自澄穆羣嚣肃无哗喔吚鸡一鸣众星犹撒沙皂荚颒头目杨枝清齿牙炉中结愿香浄几对名花澄怀覩道秘浮念无由邪欠伸起三昧云锦升朝霞
　　防莫伯镕饷酒携即菁村元举山荘赏菊坐客皆称叹以诗二首谢
　　野饮政自乐何庸拘束交穷居阙醇防逼此嵗欲凋冷仙歘照坐开尝惊韵髙秋空映黄菊气澄扫防霄携之夀佳客岂讳十里劳供酿者谁子颇疑人姓焦三杯反淳朴一醆破欝陶酒材兼谱至我醉吟今朝
　　迷涂不自觉坐见六秩交霜髪凛无防况此日夜凋所寄在酒盏倾银不辞髙浇我磊块胷那复气干霄手开赤泥封不办呼孟劳乍纾愁膓囬亦沃渴肺焦君甚似江州媿我非姓陶为僚且亲串酌我非一朝
　　谢洛师蔡尹【靖】饷酒
　　叩门赤县尹来饷青州酒厎贡上天阍余沥到衰朽开尝正及卯醇防异失酉公不数瑶泉家还卑玉友我时苦无悰愁绪不论斗纷纷方寸乱飞絮起风栁呼儿共一尊盎盎纯气守岂惟诗胆大更觉魔军走寄谢魏阳元频望扫愁帚
　　和韵荅马用宏【毅】朝散
　　三呉汗漫逰弥月沐风雨归来骇贫舍忽有金刚杵岂惟心疾失顿觉头风愈句如氷壶清格类瓦棺古五言有奥境此段得笺诂吾衰久寂寂笑人忧邓禹自贬岂不能趋竞虞姗侮洞庭岩壑秀信美真吾土秋涛浮乾坤日月互吞吐中有七十山招提称踵武归命两足尊一洗俗谛苦但喜经翻贝那知檄驰羽钟鱼走诸刹袵席讵安处洞天隔尘寰仙境一二数毛公金丹成防宅已轻举空余朝斗坛遗址犹可覩法城有龙象今作西山主净瓶逗真机松枝代挥麈示我第一义金箆破昏瞽清逰懐清标所恨隔笑语茅庐新塈涂戸牖木仅斧剧谈伫公来相望十里许
　　用宏见和复和一首
　　荒鸡号将晨不改风及雨髙贤两投分定交从臼杵心期久弥坚胶漆比孰愈有初顾隙未卖友起中古五交有形状孝标能训诂邈哉弹冠契王阳知贡禹乗权献巧妍失时輙轻侮管鲍贫时交此道弃如土孟尝唾其面愤懑聊一吐翟公书其门薄夫常接武蹇予不知量防士偏寒苦见欺多校人覈实失子羽归来蓬蒿园吊影甘穷处知旧弃如遗那复见比数谁知荆州丞厚德能克举任安穷不去平仲久更覩诗文连慰藉词锋设宾主剡藤快展读如坐对谈麈惜哉华国文乃以观蒙瞽舂容写河汉寒窘笑三语才凡特爼豆德薄更藻斧玉巵实无当深恐累称许
　　海昌从中散兄防硖石东西山及讃山而别兄独防黄湾诸山寺宠寄三诗因追述前逰却寄
　　相从十日欢预恐别泪滴重谋访林壑庶复延晷刻好山尘一舍何惜蜡两屐东湖浸坤轴浩荡鹍鹏击方舟穏睡余帆已収硖石东山号紫防数殿耸金碧我祖链金膏井湫湛寒色飚轮已仙去千古留玉液当年善逝师福壤眼独识上方子亭髙俯睨众山脊空蒙云海寛想像人境隔夜投涵虚阁万籁森已寂软脚旋呼尊亦复两颧赤黎明登西山岌嶪动人魄华榜揭灵池审公存故迹髙堂坐白衣巍巍妙智力道傍两精舍聨歩徧防陟讃山特超峻四双旧飞锡緑猗环髙竿苍髯千尺呉越峯峦秀罗列在几席情赏未云厌六龙俄已昃转溪遂分袂恻怆不能食还家得诗筒妙语粲珠璧具载黄湾防恨不逐飞翼流光信驹隙薄宦只鸡肋他年倦招寻画图追旧歴
　　硖石寺闻系猪明不能食
　　夜闻刺豕声哀号欲趋死黎明肉入馔念之难启齿口腹我可賖性命彼所恃右军惋烹鹅东家嗅供雉
　　七月一日招道祖剧饮
　　长卿已倦防十年安泽国越鸟巢欲南鹧鸪飞懒北防予亦蹭蹬从子寄岑寂有酒时相邀欢饮终未剧今当大火流似闻姊丧释羽书静追呼乐禁通考击扫除北窻凉招速东床客暂勤车骑都来辍春秋癖白啖苦无赖红顔因暂惜畦蔬撷菘韭园果剥梨棘金虀荐子鹅银条脍鲫弓弯舞袖寛珠贯歌声激景升陋三雅淳于能一石拟取醉辖投慵持诗烛刻浮生百年幻且尽一朝适莫待佐稽山对案空相忆
　　诸人见和复次韵
　　渊明事独徃谋酒不谋国引壶自酌罢髙卧幽窻北孤松供盘桓五柳伴幽寂时赴中道邀未觉体小剧八旬弃县令忻若重负释安石登冶城清谈工剖击竹林事防燕百金费羣客丝竹聊写情副此桮铛癖嵗晚白鸡梦頽龄天不惜二士俱好饮世运属艰棘身今扫闲轩红蕖防鲂鲫逺挹环峯秀下临湍水激得酒且尽欢何人夀金石不如更烛夜漏淹晷刻醺酣便逃禅酩酊非阏适从教醉谬误黎明不能忆
　　次韵章壻道祖【倧】山居
　　我本丘壑人负乗輙致冦归来卧湖海梦断三接昼尚余忧国心帯眼日惊痩腾装居景山飘飘云出岫门无长者辙相见谁肯就吾甥相国孙款我裹粮糗禅闗有圣觧已语则无咎两庵同相攸卜隣殆天授登盘无槟榔客居必见宥富贵应自知不询唐举夀
　　病起二首
　　春风散顽隂我亦除积疴客居有园林得暇輙一过残梅雪尚积曲沼春已波傥或不近酒如此推迁何
　　人生身后名孰得还孰失岂若一杯酒聊复得永日如何杜陵老感难百忧集不饮孰忘忧饮多或生疾惟其疾之忧已矣两相直
　　立方和韵复和一首
　　属疾大废食始进一麦麻客至阙均礼呼儿办茶冷落乏胜事病苦将日加儿曹觧人意为泼闽岭芽山深生意足香味冠百嘉依稀仙掌露髣髴石桥花过盏谢新法失杯戒憎蛇甘我舌三寸浇我书五车余沥均学子少长各有差何须待鞠此段固已佳人生草头露迅晷堪惊嗟适意贫亦乐钟鼎来何賖今朝复何幸濯暑分流霞苏息问苍生欲泛牵牛槎
　　钱氏通惠泉
　　山翁彻骨清日饮一瓢水天公隠其穷殆将贻石髓先敕西神君一疏清泚初惊石罅出盈科来未已其潴为渊潭其滙则沼沚酌比九陇泉味参差是一瓯紫笋春牙颊留甘美余波共濯缨溅沫邀洗耳山中有异事喜甚屐折齿长安昊天观秦呉隔千里妄云脉络通道人真疎矣寄语賛黄公未应停水逓
　　谢兴之饷鱼肉二醤二首
　　贫厨不举火素拙没与干拾煤未为饥犹有食一箪拜嘉欣二醤顾尚阙晨餐快啗乱蒸肫那学武子奢瓶中乏储米请粟望子华佳醢得新味羞豆应当加
　　盎盎鹅儿酒风巵起微浪何以侑芳樽莼羮调得醤彘肩与鱼乙佳惠过台饷黄雀酿披绵江鲟斫玉板对之无留觞固已号佳馔持此配藜羮更增贫士赧
　　送同郡识上人逰圆觉问道慈受
　　道人独徃韵半生服行衣专门施氏易编脱屡絶韦文词粲藻火片语不救饥弃家学心法感叹悟昨非两年饱三白屏弃甘与肥南行访道师芒屩常轻飞侧闻长者寺塔庙俱巍巍堂堂第一代龙天共瞻依腾装来见语舍是将安归勉防叩防心花发清辉
　　东荘院
　　此君如佳士得一不为少如何弥岗峦十里青未了泉源湛山椒红亭藏缥缈奔流泻万丈穿林下萦绕居僧惜泉出少借作溪沼氷霜溅沫乱琴筑仙音杳水竹自莫逆独厌逋客扰我亦愿结交禅房寄深窈门前石盆潭奁镜澄不挠寺后仙人壁崚嶒挿云表卜防已经年此志幸不夭莵裘在何许清境吾将老
　　中秋无月与伸仲饮书斋书呈伸仲
　　我生不如意十事常七八穷巷属中秋乃有长者辙相逄急呼酒坐待盛满月那知天所閟不吐氷轮洁王孙神肤清与月真莫逆牛渚舫中人武昌楼上客千古明月句腹中无一阙我穷輙相累昏灯照愁絶窻蕉响踈雨杯负琉璃滑岂无仍圆夜又恐间何濶呼童歌呜呜一笑助耳热
　　送伸仲归漆塘以语及君臣际经书满腹中为韵十首
　　侨居始定交寄诚用缟纻命驾轻千里次亦推嵇吕衰俗日益偷此道弃如土如何五载间七返慰羇旅峥嵘聼崇论璀璨惊韵语江湖风浪髙媿子蛟龙苦
　　家贫困百须禄廪不时给接淅不渍糠孤斟但饮湿长者车辙至园蔬亲掇拾主礼不如意八九更论十牛心饷防稽猪肝售安邑兹事固么麽力亦不能及
　　聚书三万巻断自典与坟籯金固已多是家那得贫平生谢杂好童习至白纷幽经与怪牒一一储心君坐令説今古奋袖真如云何当过藏室手披至宵分时时咀熊胆辛苦以佐勤
　　君家髯御史百疏婴龙鳞死喜作忠鬼生甘为旅人髙节渠无继从子盖其伦危言对便坐肮脏不顾身重道轻禄仕无寜常隠沦它年青史上牵聨书直臣
　　潜山赋归来卜筑聊自憇岩壑发天藏桐竹如手蓺寒泉西神那复问水递割甘饷儿女伐木课童意行及趺坐宴然契真际诚从古人求三隠真可继
　　中年灯火读阅遍汗简青嵗晚得奥境领畧在六经肯薰班马馥要续丘轲灯只今未康济斯人尚郊坰乱后等蓬转风雨摧敝庐寄身菰城南诛茅缚幽居家山在何许清梦时一如南鸟毎懐越北马常嘶胡天狼今未落中原犹羽书归欤不即赋此心耿朝晡一防肯相容卜室终桑榆
　　失势水投石得时山压卵富贵亲眷稠贫贱交情断叔世浇薄中风谊如君罕生涯一舸风何门不堪款龙坂不着脚乃数访幽散语离大匆匆寸心常不满
　　皦皦常易汚容容毎多福为嫌狙赋三乃作龟藏六平生经纶手都在十围腹似闻纱笼人尽力欲推毂柬之今已老鹤头来要速
　　顷年官黄冈清俸縁手空饱暖到惸独吾寜守其穷朅来漆塘山防収横纵自言畏多累不复爱亩钟负郭鄙苏子沉舟似庞翁絶胜南阳人辛苦耕隆中遗后但清德有子人中龙
　　明日元举赴召见别用前韵送行
　　吾君急升平元凯登二八赤墀拥豪俊青云启涂辙岩居及川观号召无虗月徴君笔瑞世制行圭玉洁向来端神羊不畏龙麟逆峤南归兴动只作数旬客迹虽遁烟壑名常蔼云阙果膺尺一书赴陇催装发遂恐长乌府席与羣工絶眷言国歩艰敢惮泥涂滑牛刀剸繁剧鹏翅摩空濶相期扶中兴何止得官热
　　丁已逰大防寺有陈朝桧
　　古殿藻井髙榱桷穷壮丽黄金四佛榜煌煌曼卿字廷中桧异状封植天嘉嵗直干龟鹤年樛枝龙蛇势隂森歴九朝知阅防兴废石根青铜柯孤髙方得地应笑凡草木俛仰见癯瘁缅懐陈季年三阁事瓌异后庭唱未阕已作堕井计独此嵗寒姿与佛常阅世寄谢青牛宫勿轻大雄寺
　　赭山承庆报慈禅院刘希范资政坟寺张叅预为神道碑
　　故人具鸡黍相携登赭山松桂蔚囬舍上已烟霄干隂风起天籁误聼号惊湍新寺粲碧瓦突兀数十间君恩锡香火以报顾复艰亭亭无媿碑银钩墨初干蓼莪避顾孝汝坟起周盘罔极畴不念致此良独难彭城廊庙姿报国劔锋寒末途御魑魅鸢堕隔生还荣枯信反衍谁能保常安徘徊积庆堂老鼻一辛酸
　　戊午出长兴郭泛西溪至清果院
　　朱藤花堕影罨画因名溪林壑莽参错鹈鴂挟春啼刺船未云久眼明古招提入门赤泥亭石梁亦可跻佛殿制淳古凌空飞拱枅凄其念陈祖此境尝幽栖虾滩弄竿线龙卧聊蟠泥一朝风云防起舞随荒鸡兴王岂细事荒陵出金犀贤愚同一丘莫厌青鞋胝
　　戊午次呉山觧空院乃端师子道场是日上已呈法中禅老
　　寻幽勇鼓枻兹山初问津云烟落吾手若水清潾潾苍官旧千章类不赦斧斤以兹海藏涌突兀干苍旻独余三大夫欹盖皴龙鳞下阅徃来辈蜉蝣不知春迎宾上人者貎古意甚真岂惟嗣老端势到粲忍亲陟巘既幽絶飞谈复清新何庸浥寒波更祓元规尘
　　已未次广惠院
　　下若水沄沄佛寺古邑西开帆但五里不到将噬脐懐古展清眺崇阁聊攀跻法生有鼻祖乐此山与溪自言孙子贤兹地兴王基覇主受九锡二纪承梁齐空余阳乌阜石人卧荒蹊绿满天随家嵓花伴幽栖留传杞菊堂墨妙悬榱题秀色有他岭招寻更杖藜山林且放诞边城多鼓鼙
　　次呉粹老观我斋诗
　　立我谨外揵逐物戒内热樊然辨物我此意犹屑屑是身本虚空何者为六结虽慧念不起虽定照不灭无我与我所观亦于何设右臂弹已化左肘柳方蘖愿君进此道遗我自朗彻不见鲁东家意与我俱絶


　　钦定四库全书
　　丹阳集巻十八　　　　　宋　葛胜仲　撰七言古诗
　　同子充游尧祠见交代李行正诗追用李太白旧韵因亦次韵呈子充
　　俗物败人意作吏七不堪朅来东防遇欢友角立杰出推江南英材百链挥利刄夷量万顷澄寒潭弱龄文采照金殿荏苒立境衣犹蓝铜章来踏瑕丘鼓邑屋欢康无疾苦春风郊外正微酣笑指丛祠两骖舞猛抛簿领追芳哲不遣韶光浪湮灭戯看油碧声如雷桃已蒸霞柳飞雪超然危立俯河干抱城清泗鸣惊湍谪仙秀句但碑板无复真迹龙蛇蟠君不见聪明文思抚寰海四表上下腾光彩破椽欹折炉无烟豪气英风亦何在荒郊遗趾望中来遐想千古令人哀祖龙巡幸亦从臣徒向苍珉开豪华岂复灵光殿峻峗谁知季武台耿耿星河挂窻牖未跨归鞍犹捧手同门早嵗气横秋年大饥寒依秫酒俗儒醒醉尚不分金马玉麟名逺闻小县鸣烦卓令冷阁问字疲子云五斗不归俱委邂逅为僚天賛我金兰缟纻未足夸嵇吕命驾何其賖官寺相望无百歩泮林正对河阳花坐令荘舄忘吟越亦复无心恋魏阙蒲酒相从未有涯祭灶请邻才一月
　　记梦诗【并叙】
　　新定姜补之十一月二十日读书斋中疲极假寐梦与半山老人相遇于长干白下之间大相谭赏且授以巨砚曰余昔所用也旧史载此类事皆为文艺显名之兆因作记梦诗二首
　　頥堂昼卧清且闲了无尘霿来相闗俄然正梦半山老练裙葛帔泉石间抵掌称谭因饷砚防凹浮墨光如电自言繙经视草时落纸云烟皆倚办山頽梁壊空遗祠觉读其书寐见之勉令勲德复蔼蔼佳兆若此真非衰少瑜昔梦青镂笔江淹重锦完成匹明当辞艺骤惊人千里从今期一日
　　元丰功成身退闲钟山小筑掩松闗莘莘学子求卒业説经閙若阛门间木铎兹文繄笔砚紫绶垂腰眼嵓电似闻一日置心猿道德功名无不办配食孔庙时烝祠子生其后不识之文章津源已黙付名爵岂待顔髪衰向来李峤梦双笔至今辞藻无伦匹纳鉴唾口难细论谓言不信有如日
　　补之见和复次韵二首
　　僊曹无事身得闲午睡絶恶呼当闗榻施籧篨独展转梦觉不离周孔间官出砚州初乏砚过眼罗纹如过电半生用一即墨侯颇欲易之贫不办旧闻梦砚湘君祠乃今神异真类之秣陵真儒岂虚授文字之祥昌不衰擘牋亹亹称名笔正始微言欲俦匹终当辞藻瑞朝廷更请焚膏勤继日【原注蒋道支蓄鱼砚二十年怱失之见梦曰逰湘水为二妃所留后于湘君祠获焉出异苑】
　　逸骥未遇虚王闲盐车垂耳犹间闗梦中一眄逢伯乐遗以旧物戃恍间斧柯山神防珍砚采琢徃徃兴雷电欲求潜璞满书簏顾岂咄嗟便能办祷求苦用中牢祠何如假卧輙得之池塘句好有神助文字格力何因衰莫嗟筮仕困刀笔聘材行即肩羣匹速将妙语醉衰翁鸂防飞滩知不日【原注兴雷电祭以中牢皆出栁公权论砚】
　　从人求鳆鱼
　　海邦邾莒固多品此族称珍乃其伯沈泉湘瀹付饔宰姜桂煎调奉佳客视书已觉明病眼防酒偏能醒醉魄君看忧愤不眠人快啗取厌亦何择岂如吾曹饮文字舆台不复霑余沥昔官余杭饱下筯两载杯盘厌凡核朅来瑕丘问鲑莱樽爼徧索未云获愿从褚公弃千万免使刘郎鞭二百
　　刁马河上书事呈提举张圣用
　　稻人掌稼存周书荡以沟洫蓄以潴为田一夫顾尚尔有大于此其亡诸所以当时多善嵗黍稌髙下无莱污史公引漳变舄卤郑国注洛通廞淤寂寞井地已不复二子兴利犹居居常平新书出圣考嵗积羡入为留储毫厘不以给公上补助力役寛农夫意谓舍此欲富国不防縁木求渊鱼猗欤吾皇始即阼骏惠成宪追前摹民田利病特经意诏俾海县交修予刍言舆议满青匦论及刁马尤勤渠一劳暂费不足惮要使长利相乗除水衡衔命出防役使节适野同伻图劝勤警惰诏赏罚尺一径下随都俞择材分干自不乏犹如采芑从菑畬薨薨畚揷事疏凿坎坎钲鼓催勤劬伍符尺籍用兵法保受圑结从州闾施功堑中毎絶蚓得肉道上时衔乌河流广深事股引清波涨緑涵灵胥劝农使者旧京兆眉妩曾画闺房姝鲁邦都尉古循吏谋视韩许直庸奴经营土功费心画埤益王事成仙臞清明不归对花栁独冐埃壒驰轺车香名巍巍镂翠琰绩用蔼蔼飞皇都横流不灌旁郡万室按堵安田庐陪京沃壤袤千里旱干水溢从今无谁言酾渠百世利政在起役三旬余荒功经始自勿亟烦尔讫事歌骊驹役夫云翔指千万北返曹濮南青徐愿修厉禁比川泽张官督察称衡虞
　　谢人惠笋
　　箨龙初萌豹文防味阙盘飱心正慊二公好事为髠锄一日分甘香掩冉小靳全胜沈道防纵取何殊范元琰趣令庖宰事烧煑未怕旁人呵聚敛白醪赤米最相称紫蓼緑葵当少贬验长须知韩老嗜称寃却笑卢仝俭遥怜萌出盛家林岂不懐归畏官检愿君继饷走舆莫遣烟篁拂崖广
　　喜元举归
　　溪东作舍已盖茒溪西筑庵新立栋水云参错出十里妙寄方嗟无与共忽闻故交还五岭聊喜居隣依二仲台评早嵗冠神羊儒馆文华推白鳯诏除毎下輙避宠才术小试已惊众炎荒虽云去国逺皇华要是为时用故为懐归逐我軰露章求免疲防送自言峤南官不恶峻峯危嶝频飞鞚挽葛屡上罗浮颠披云亦到朱明洞看山却忆家林好夜夜幽栖来旅梦而今归隠寄天放却忆修途真定痛猿鹤相向为家禽松菊未荒怜手种碧鲜脱箨髙绕屋白堕敷醪香出瓮从今莫厌数招寻持鳌共费宫祠俸
　　试建溪新茶次元述韵
　　舶舟初出建溪春红牋品题苞蒻叶低昻轻重如美人等衰铢较知难躐格髙玉雪莹膓品下膏油浮面颊太丘胷中有泾渭包裹携来充博帖稍发下驷已惊眼香味髙竒光炜不肯花前杀风景凭花为谢穿花蝶更看正紫小方珪价比连城真称惬病渴人洗烦滞好睡兼旬便愁摄异时风流贵公子喜悦藏珍令口嗫莫辞七椀搅枯肠有酒沽君夜烧蜡
　　次韵去非谢前教授饷泽州瓦砚
　　锡花蒸成一坏土聨坳即墨元光舞飞鸳余韵照文房吕翁心机同刻楮髙平沃壤真土膏砚与龙尾为朋曹刚柔得中不坯甈共推妙手能甄陶郎官小様知名久何须对面供十手讲郎尚有千载人要此编摩论臧否请加什袭传后昆阿买不独书八分纱帷昼静棐几滑克肖鼻祖能缀文
　　次韵去非题紫逻洞
　　一麾谬作东诸侯邂逅两玉陪遨逰引泉叠山作竹洞持以奉客充淹留防防清流出潭底辟疆万个那胜此竒礓文六照幽亭雅称幼舆岩石里人所应无君尽无哦诗拥巻穷晨晡指物程形直题署便欲相称诗董狐云水相从乐复乐汝阳太守自宾幕不用飞章乞防稽耸秀交流看岩壑
　　次韵去非梅花
　　造化小儿心恋嫪偏向氷花施巧妙冷禁霜帯晓寒飘清宜月缀防云照已与鸣鸠传酒信更乞防蜂供蜜料交情万里寄春色度曲五更吹怨调半树临溪抵死香一枝倚竹嫣然笑寒姿疎影太幽独静女贫姝真窈窕世言嘉卉出灵山我疑异种来圆峤肯挑俗子炫秾丽只约骚人伴吟啸少陵牵兴催衰白广平被恼囬刚峭径须相过夀此花市逺无肴只藜藋
　　次韵去非留别
　　余子碌碌不足数太丘晚出吾所许淹盘此境未金马邂逅相逢慰铜虎与超宗语不知寒从季逺防那觉暑祥琴臯月歘戒行征马谯门聊出祖平生种学与绩文自信扶珪兼缀组分无桃叶把歌扇只有松枝当谈麈行装未办纒头帛衣食何施择木羽从来文豹深隠雾此去老蛟真得雨长卿蜀肆初涤噐伯鸾呉庑曾舂杵青云直上不作难那复笑人忧邓禹
　　喜宗丞侄病愈
　　向来闻汝拙将理五日寝瘵未药喜医良未遇肱三折爱切徒劳夜十起欣闻安泰风愈檄莫叹清癯肉消髀径须营度还诗债要看笔端翻峡水【原注侄有围字韵诗未和】
　　奉同李倅安上赋崔白沐猴杏花
　　空山无人春风骄扑扑晴杏开香苞嵓深谷峻无与赏攀枝腾踏帷飞猱大梁崔白旧所见绢素落手因挥毫巧为红艶狼籍势扑蔌幡洒归蓬蒿王孙惜花有深意预忧雨横兼风豪故来跳触看零乱妙思临写形无逃贵人锦囊旧藏贮文闱传玩丛英髦东平儒仙首留咏诗价与画相争髙直云何用辨真假径须对此呼香醪谁知真花却时暂不如丹粉还坚牢
　　髙君贽【公】兼数职奔走疲甚以诗劳苦之
　　晓鼓逢逢天未白呼火摄衣干典客青衫手板阶石前磬折擎拳若无骨还将束矢聼情伪更向丝分枉直糟浆逆鼻走兵厨播糠眯目司平籴翩翩轻轝行若飞濯濯单纨汗如涤趋局何曾过八塼端居未暇移百甓归家徃徃犬迎吠得肉时时鸟攫食长材要自万鹏程初筮聊淹一鸡肋径须黾勉弹其冠未用低佪尤此帻左冯旧事今复继敏手州人惊霹雳
　　邑尉姜补之【师仲】枉诗甚宠率尔酬和
　　去年诏鎻春官闱桓桓文阵如熊罴激昻辞章争自售猎取豪俊防无遗五更榜帖乱人鬼九衢姓字犇轮蹄维时谬从宗伯后喜子入彀名髙垂枫宸胪传预供奉杏苑开宴常追随那知岩邑大如斗邂逅聨事同劳疲民顽奊诟号难治心怯畏缩将安施幸蒙干畧整纷冗间以文义相娯嬉忘形未肯遽尔汝执礼乃或论生师固知风味去人逺九牛何止争毫厘平生最喜我軰士角巾野服同委蛇尔来亭午已休吏五百弥月闲鞭笞城南桐竹富萧瑟城北溪涨清沦漪颇愿吾僚哀老子遨逰使得时伸眉
　　送许师德
　　访我金溪船系柳一杯醑我真天酒【原注酒名露华】腾装欲赴清油幕才得伸眉俄振手家声文采照东南洛师呉郡乃所监羔纁继辟不容避聊脱黄防穿征衫元戎噐业光鼎轴百万貔貅为部曲仰分忧顾新登坛慎柬英僚佐推毂平生韬略摅一朝伫看烽静无氛妖将军三箭天山定千羣塞马嘶风骄
　　少川兄贫悴甚见属求寓舘未遇好事者聊作诗以寄因以速之
　　我兄弱龄推了了手不停披今发缟人中滞论能立判笔下陈言皆力扫多如鸡跖叹积学大似牛腰看属藁败絮自拥不言寒书床坐穴那知老逆旅无人识马周除舍何当馆孙寳水波未合急相过漱醪聊缓忧心
　　寄题呉江王文孺【份】解元臞庵
　　臞庵散人筑隠居自称山泽之臞儒邀风贮月有亭观以道自广何其臞三江雪浪鱼龙窟千古浮天仍浴日乍呑涯涘归醉胸时巻波澜入吟笔天储此景非寒窘经营杰观规相凖万株苍石云斸根十顷红蕖波照影异时璧沼揺毛锥同门太半通金闺一班一级何足道赋归有此知为谁境清恍与尘寰隔髣髴天随旧行迹闻道朱黄近笔定有丛书增笠泽
　　次韵庆善九日
　　舍南自灌五亩园满种黄花待亲识明朝酒熟当夀君巻白不许余涓滴湖海浮家作寓公醉醒幸与骚人同一座尽倾尘表物不须举扇障西风
　　再和庆善
　　但将诗酒乐重阳呫嗫深嫌程不识已呼明月倒芳樽更浥沧波供砚滴多闻素仰百六公飘零邂逅笑语同明当数助击鲜品鼻头出火耳生风
　　送庆善之江隂
　　南州地气真火维午暑势若遭蒸炊风亭水榭不救暍如何泛役冲炎曦四年遵路俱六月叩门急义非君谁小蓬暑行分不免著书暂巻春秋帷借船屡枉逸少字质钱敢以班史辞一麾尚与数人共西江得水知何时况复外事继婴扰主孟频歌烹伏雌天其或者降大任必先空乏其储赀老人索居寓泽国蛙黾同处时迎毉麦麴芎防两未効政须健论扶衰疲君今舍我那遽反落寞何用伸吾眉大恐尺一亟招选径从儳道趋天墀
　　嘲渊明代答【按原本此首前有嘲渊明一首今编入七絶】
　　君不见七百石了麴蘖事二千石充雀防耗浇肠果腹固有余糟丘米山何足道不如酒尽仍从酒家觅瓶中粟空聊乞食
　　依韵和子有教授侄寄雪诗
　　空中纷霏谁剪水夜半天窻明蜡纸天将竒寳借词客使酒驱诗难但已红炉活火然松明闲施博局呼明琼区中无此清絶境疑是缩地来蓬瀛从来闻説三呉道飘瞥郊原看最好且愿留为不夜城挥戈却日还穹昊讲郎才韵今可人闻客欲至顔津津急扫堦庭施木屑防马去作陶家宾
　　卫卿弟和诗佳甚复和一首
　　俗人雪句如翻水陈言堪吊剡藤纸子诗清如扇上讃使我三叹不能已妍姿与雪争轻明白战不道飞瑶琼西神山畔芙蓉水好招烟艇浮澄瀛千岩不必山隂道何处轻飘看不好百觚判断速呼客莫待睍消还畀昊天储此景娯闲人贮瓶泼茗甘流津茅檐从此便归隠不待人呼祁孔宾
　　卫卿弟赋诗见贻和荅一首时有从军之兴
　　我如老屋人多阅肮脏如君真可悦长涂未骋驹伏辕窘歩无堪鲋依辙诸贤衮衮位华显独子栖栖困岩穴何妨虎子聊一探况是龙泉未虞缺前时羮稀客告去尔日瓶空粮又絶不縁闵已赋牢愁独为伤时拭清血燕颔食肉骨素竒龙额封侯计非拙勉旃矍铄出据鞍収巻毛锥从此决
　　次韵郑维心逰西余山
　　云巘瓌竒甲震州不须幽境更旁捜从来知是通侯国此段方从胜客逰闰嵗春迟空水树雨时溪涨失沙洲吾衰久矣欲何适更为前山一上楼顾余峯好鏁云烟入寺窥临信所传衣袒右肩从衲子屐除前齿陟山巅一杯相属真宜釂四者难并偶幸全亭号弄云谁作记紫枢当日笔如椽
　　明月峡
　　李庇山记皮陆诗纪述茶事真歴歴枕流亭北池七里万仭揷天双石壁悬崖倒挂天银河武敏尚存西楚迹昔贤招寻多好事例以姓字刋岩石青琼緑髓茶始生报春鸟鸣山昼寂茶民研膏柏黒粘香焙凿山深二尺急程苞贡御帘开宫娥进水倾寒碧只今玉食嵗不供旧事独有山英识覉人水厄不厌数耿耿不寐防通昔他日重来覔旧题应叹流年如矢激
　　工部兄新治小阁垒土为火炉戯作劝召客
　　简许开尊杀青竹爼有肥羜簋饛粟招呼未听洗醆声故复吟哦小诗促能使将军赏不贫请召宗姓仍及身拥炉便是入窟室于粲洒扫情无文我今愁如居广栁万斛量之应更有内典暂辍算海沙羣经尤慵开户牖政欲酣畅融心神村郊鱼鸟皆来亲不忧坐上无武子羣从一一天麒麟
　　大父通议无恙日开轩燕处有桐孤峙因名琴轩初不措琴尝作记叙意而偶失藁本故今家集不载比者兴之侄阅故书得之见贶喜而成咏呈六兄工部兼简弟侄
　　峄阳竒轩髙参天对以华屋名琴轩轩中寄傲隠君子方瞳鹤髪臞儒仙闲中黙契丝桐理不待徽弦出宫徴栁恽笔捶佐属文渊明手抚聊寄意一篇叙此藏巾箱歘尔六丁下取将世无安世谁黙识才异束晳孰补亡神物防持今复出数纸蛟虵亲手泽敢辞援笔补遗编谩致区区贻厥力
　　诸人各见和复和一首
　　我祖还笏归乐天不羡戴冕兼乗轩扫门笑傲寄元趣一龛相对惟金仙辞藻翩翩能析理字字清竒中商徴响泉韵磬初不施见色闻声自真意从来家学传青箱禄侈万石今方将此篇不愁暂飞去天相斯文终不亡孙曾秀杰今层出余庆仰承君子泽莫言临絶似获麟请看笔头扛鼎力
　　沈必先殿院【与求】用防字韵赋诗见赠谨依韵和时居盛林
　　菁山遽用檀公防水村来作浮家客五年霄汉隔音尘此假相逄喜折屐荒陂难覔钴鉧潭胷中丘壑有人杰乌台坐逼痴牀南见事风生勇成癖逆耳争先贡皂囊造膝仍频对宣室只今道梗淹荒村汲直未肯侪公孙时平已见墨食尺一行催觐文石
　　蒙维心示谢必先尚书饷笔佳什时维心方刋正三国史輙依韵攀和
　　谷口之孙材刄铦如针处囊立见尖平生苦心在坟索入月犹未髙骑蟾若嫌夀史六十五论次未必三长兼与时讳恶难偻指为米溢美堪掀髯浪言张华为辍笔至今诋者口不箝因持众制事编削管城虽老聊复拈明明褒讥淆泾渭欲向素王师谨严已删卧龙无将畧过实仍刋诸葛瞻【原注陈夀与二人有隙故称亮无将畧瞻名过其实】东阳尚书助述作束頴分饷出寳奁自言宸廷夙霑赐今以归奉余不潜【原注维心自号余不山潜】鸡距鹿毛青镂管品制一一形标籖昔冠神羊书白简痛击奸佞如针砭并与书法奉君子大书特书不可淹悬知南董奋直笔首于三马诛奸憸
　　次韵王得之方池父子翫月
　　先生夜不眠爱月真痴絶呼儿饮文字桃黍聊一雪清光入酒堕胷次照见万巻非渉躐商容颢气寒彻骨况是氷轮圆不缺中宵影倒万顷池上下金盘两澄彻广寒灵媛多飞琼烟凝露暧収羣声渔冷跳波闻静岸鹊惊绕树当前楹辞直道山来膝上郎君吟兴纷纵横诗成父子定知已门有佳儿真寜馨不须灵液玻璃盌一梦瑶台亦非逺
　　杨泰初权县丞数寄示诗文作诗纪谢
　　闗西家世东都相褫褐十年今始壮一官栖栖百僚底众制翘翘万夫上忆昔曲台尸列卿谬厠春闱慙哲匠英俊下沉势欲防文章横流期少障榜中上第溷元结堂下一言惊叔向频蒙古锦倒清篇更枉长须问无恙详观叹赏欲投笔退恧麄疏堪覆醤吾衰文意已蹉跎鳯阁当求舍人様【原注谓亳守曽叔夏】
　　程良噐嘉量解元许为写照作诗求之
　　虎头千古丹青杰谁言黠中有痴絶手挥五弦真胜诣颊染三毫更超越自言四体或妍顾与妙处无相闗炯炯双瞳防圆碧笔下顿觉神明还程郎言语妙天下画复通灵能变化扫除俗骨画如诗摹写天机诗似画竹斋溪屿数相从似蒙儃儃窥尘容诋呵众史露拙迹疑有心画藏胷中寒乡防目麞头子葛帔练裙谢紫防舆政自丘壑人试为写传嵓石里
　　次韵范昌龄【大有】庆新居
　　我家在澄江浦泛宅来依白苹渚客居十载席为门上盖茅茨下榛楚迩来作舍倒归赀聊为儿曹庇寒暑千嵓万壑相妩媚似以身尝为地主楼外烟霞邀吐句堂中坟史供稽古嵗晚居身可否间簮裳束阁饶安闲深媿词人相爼豆鹤书应不媿钟山
　　先君忌饭僧悟空兴之侄有诗和韵
　　君不见毗耶居士人天英化佛亿万文室盈清晨香积一盂食厌足一切法力又不见手捉麈尾生公庐説经妙蕴几无余岂惟缁素日防面粉碎虚空雨花片我生归命海潮音况复劬劳讳日临三孤遗像涕沾臆建斋达观趋禅阈悟空谁是悟真空门前灌木吟悲风
　　赠星洲僧了然
　　禅林古有一宿觉讲席尝闻一徧照凡马十驾及骏骨况子秀頴顔齿少星洲岩壑锁烟云千柱浮空觉王庙似闻焠掌作书滛乍或横肱防心要明牕净几学叅二涂一得可前料香浮牛首礼圆光呗似鱼山胜长啸闻熏大士岂忘言机锋嘿賛潮音妙
　　和陈简斋韵
　　马鞭虽长不及腹山林朝市两角逐华堂谁挂元吉麞坐使朱门变林谷龙章鳯姿自有种山野头颅未为辱长沙写真得天趣下眎冯尹皆奴仆君不见青州刘幡得异草能遣死麕骨再肉又不见广平射麕变浮屠因罢校猎投金镞两幅陵陂槲叶香俦侣共乐春草长昻头妥尾无所畏窘拘知胜触藩羊【原注元吉善画麞尤精槲叶】
　　依韵和兴之侄
　　一真那有黒白业佛槖枉用为书箧人人反照自图成説甚一花开五叶了无结习便超脱因有罣碍生怖慑山鬼窟中求活计闗欲透知何刼匝天遍地自心源若觧承当真要防树林水鸟皆法音露柱幡竿光炜世上盲聋喑哑人试问道师作麽接
　　寄题伸仲芳美亭
　　渔舟一出桃源路烟鎻云埋迷旧处那知九龙有仙村漫山灼灼花无数人言却老是此花只今已似刘晨家防风披拂飞红雨杲日照耀蒸红霞似闻花间新结宇醉吟多是神仙侣更求人面相映红我欲叩门求雪黍圆复师将防四明用道祖韵作诗赠行
　　禅宗不减宿一觉文性还同照一徧哑羊岂是一流人漆瞳烂烂岩中电机縁未遇閟金提云水光中挂衲衣定囬时起橐駞坐秀句一吐胷中竒过我郡斋那听去衮衮谈侵日暮西风吹面作新凉腾装欲指鄞江路一庵钱料山幽深欲抛印绶聊招寻倦防归来问无恙东第飘然正角巾
　　招道祖签判尝暑酎辱示佳篇纪事輙依韵奉和且约再氷酿云
　　君不见兵火连年扰江汉一介荩臣无断断列城守将遁或降那得捐躯顔与叚鏖兵喋血八年间西失平夏北折兰犇军知是何鸡狗坐想飞将张与闗草莽臣谋未云获且复浇愁倾大白平时徒有扇障尘一笑未辨须纒帛相邀聊共圣贤中但愁烛防鸱夷空沉酣不畏轻出舌惊惧悬知不入胷午夜醉归闻踏月林影滩声助清絶糟兵好向水村营壑谷正为吾曹设儒生嗜酒多有之髙阳酩酊无所缺莫言酌我慎无多休弹贺若唱囬波腾腾相送入无何
　　二十五日道祖沧浪亭落成召防
　　东园延袤不论亩树梓成行俱楚楚方池弥漫涨涟漪藕花清酣娇欲语临流新筑沧浪亭斧斤断手邀落成苏家风月旧无价千金买得亭和名穹庐饮马呉江水长洲万井红烟起齐云楼观委寒灰那有相家歌舞地稽山别乗今豪英肯将胜事頽家声青氊旧物今在眼髣髴北牖仍东荣把盏聊为主人夀乱离已往空搔首请看前日閙巫毉岂有闲情举樽酒朝来大火落南躔已觉病骨苏凉天剰橙虀斫鲈鲙全家醉倒秋风前
　　流杯
　　美哉洋洋曲流水碧可染衣清彻底我倾山资结茅舍两载经营端为此春风上已一月前小试禊事来水边胡床醉坐畧少长羽觞轻泛随洄防道人防戒无酒欲笑挹清波作醽醁崖蜜相和代引满自言过免三十六随縁戯剧亦何嫌胜逰从来支许兼久知世味如嚼蜡未应贪着中边甜
　　次韵道祖大水
　　君不见緑槐防夏揺千门移秧遍野缲盈盆天公忽作弥月雨忧嵗上勤黄屋尊我家茒庐劣容膝随水倾摧非瑞室街衢生鱼堪佐饔檐霤垂龙欲穿石仰天又见兴油云干雨误防波连村马牛不辩固其理鼃黾同处何容论休叹栖苴接飞翼林端防见宾红日木饥水毁傥时运救灾行看恩洋溢
　　同道祖及子舍游茶山归因成
　　寒窻送曙鸡一鸣寻山蓐食天初晴水口溪穷为停棹歩携东坦仍添丁虎头岩髙山色好竹舆遥睇眼为青花瀬蒙蒙胜紫气防花拂袵闻芳馨岌峩悬臼与天接脚力欲趂飞猱轻此邦佳处徧寻陟夫差所顾独未经兹逰野服穿不借自胜五马仍双旌忆昔贞元守修贡木堂庑辉山扃两邦歌舞竞姝丽谷雨不许遨头醒只今金沙杂榛莽空照华髪垂星星近涧喧豗泉防防逺峯娇腻云英英山僧意勤苞紫笋倾盖一笑无平生息黥补劓有甘寝梦觉起作逰山行
　　新池水涸股引于前溪辱道祖来观
　　吾庐新筑薰风堂其下方池手亲掘畚揷初无邻里相垠隅那有波澜濶旱涸俄惊拆兆灌输未免飜龙骨街南大浸巻滔滔巷北小渠来汨汨胶杯忽觉水痕涨抱瓮免嗟人力竭已怜红芰浃枯荄更喜頳鳞救濡沫幽居胜事快先睹上客髙轩为轻出蛟龙好在且泥蟠他年岂复池中物
　　初得庵基于青山用立方韵请道祖同赋
　　身闲那赠绕朝防来作菁山数旬客结庵痛谢九流宾轻重嫌人分履屐才通箭道菖蒲潭防舆政合居山岩鬭健更须升絶顶接天巨浸浮东南从来不办王济癖石磴骑危甘脚歴欲将土木化荆榛坐叹清风来入室练裙葛帔居山村共怪膏粱相国孙祝鸡为邻言不食自此相从煑白石
　　道祖见和复赋一首
　　人言不饮第一防况我携贫来作客破衣任笑频见肘断鞋不办时新屐公材公望非丁潭世人谁许瞻岩岩豺狼满道生理窄立锥方卜南山南十年丘壑防成癖澄懐坐想真歴歴难希蒋诩开三径且学陈蕃事一室时危花栁自村村未害含饴仍弄孙淡饭且安禅悦食储钱更买竒礓石
　　大暑新居纳凉和小子韵
　　至后金柔伏日三旱气焚宣势如惔火井涌沸烟生岚鹤遗老素未谙我居濒泽深眈眈修廊飞庑贤僧庵薰然好风来自南如甘露门开瞿昙如客懐氷吐清谈有亭自雨临深潭不假凉草生毵毵天日炎赫反所贪我穷储无石与甔枵然饥腹空婪酣后皇矜怜百不堪免使熟烂聊包涵王城衮衮穿朝衫跨马挥汗流朱蓝独逃靡盬侍鱼泔坐享逸乐扪心惭
　　用立方韵二首
　　山村艰食宇昼合斋鉢相呼坐僧榻今朝痩羊忽入馔云是馂余彻膢腊年大才疎合退休尚玷恩华只自羞赏延亹亹来踵武命服童孙尚覉午
　　仕宦由来须遇合未遇杜门寜穴榻尊无泛蚁浪经春突有悬貆偶乗腊郡印还官得小休桑枢席门何足羞幽居不羡裴掌武绿野堂前桥号午
　　立方辟小阁附火兴之侄作诗劝防客次韵
　　吾儿学师老懐严持月六八闗斋新来五辛不入口坐使妻叹生不谐自言丈室净名量惟期禅侣来存访栗里岂独尊常空亦乏秦声乱舂相朝来天雨瑶花霏句如连璧来交辉鹿柈茶果亦易具不尔恐致膏肓讥幻界政应频燕喜酒尽为谋当更起趋庭为尔复缓颊一杯既空难但巳






　　钦定四库全书
　　丹阳集巻十九　　　　宋　葛胜仲　撰
　　五言律诗
　　次韵大人待次呉陵邑五首
　　待次呉陵邑身修道日章兰陔留古郡花县得隣乡未即抟扶上端嫌代斵伤萧闲文墨外乐趣问濠梁待次呉陵邑优哉阅嵗年鳯池疏海角鶠阁竦城颠莳药时分颖栽花自溉泉新篇谈笑就寄自鲁邦傅待次呉陵邑行趋宝婺邦防茏连越岫澄澈泳桐江八咏风生座双林月映窓胜防知不晚官履欲飞双待次呉陵邑常安揭小轩祗从支遁隠不问景纯言顔巷居多乐陶庐似少喧朝歌屈虞诩清切未殊恩待次呉陵邑鹂黄报早春红归花蕾浅青到栁梢新穷约那趋俗虗縁自葆真荣枯多反衍坐笑党频频
　　和送张元方南京掾
　　下位沉英俊青编乐自多官曹依緑水词笔注黄河初日嗟贪防今年未饮鹅陪京资禄养何计免奔波
　　题横林馆
　　治剧知非称投闲得退栖聊从诗酒汚顿免簿书迷幻界荣枯小真乗宠辱齐横林孤馆静辰发踏荒鸡
　　题须江驿
　　寓馆飘风雨髙文耀日星【原注驿有贾黯碑】闲身闗歴覧左宦在零丁不见雌雄行【原注事见子厚诗】空存长短亭襄阳知渐近岘首映寒坰
　　次韵李子京宋城道中诗三首
　　沙冈牛酒市岸指前程断梗随鸥逺残霞与鹜平【原注一云雨脚因风断涛头薄暮平】村声喧坱莽林影倒澄瀛俗物难遮眼支离病骨轻
　　通涂了无畏清世足章程击壤民风乐持衡国势平米盐丰道路桴鼓静寰瀛佳气葱葱近心随过鸟轻积累三冬学淹通万古程孤髙呉子札该洽蜀君平曹事今司李官封近接瀛公侯阶有渐五斗未容轻
　　寄题海防晚实轩
　　素节清霜重金苞照座隅根深容四老品贵入三都骚客真宜友侯封未易奴旧时书两庙感亊涕沾濡【原注元丰中先祖先人各尝赋其诗壁间嵗久不存今住持宗定来索亲笔授之】
　　登搀云亭和工部兄韵
　　危亭耸山巅萦纡一径穿林深将蔽日涛怒欲浮天江北迷堤树淮南起饷烟结庵容寄傲从此息攀縁次韵和庆善逰圆觉寺归四首时仆亦方自径山归
　　青鞋访云水僧馔饫茭蒲落拓人谁识迂愚世所无鷃鹏从物化牛马任人呼世事何须问诸公在禁途歩屧寻幽子谈孰造微离羣虽念独选胜遂忘归世路从争席年华逼授衣平生付双手抚送鸿飞招提行问道末学倦编蒲不际方为际应无令尽无归来聊自赋隠去谢人呼宦路分夷险平生谁识途黄花兼露重白鸟帯烟防云伴渊明出风随曾防归经丘携芰制视膳辍兰衣景物供清兴诗髙直欲飞
　　夜归不寐
　　流莺惊节物乐事二毛前山简不堪醉渊明方欲眠谈余愁似茧坐久腹如蝉日出重防衍残花有杜鹃【原注谓之映山红】
　　次韵庆善九日
　　二九依辰至追欢付麴生竹根拚醉卧菊蘂正牵情杜曲酬佳节陶翁爱此名吹花更吹防相值得豪英
　　庆善再和复和
　　异县逄佳节羇愁太痩生黄花真觧事白首缓伤情十日尚堪醉一杯犹有名眼前多胜士何必洛中英
　　幽居二首
　　幽居无俗韵胜事特闗心研度疲三豕床敷戯一禽覆舟棊自戒中圣酒时斟萧洒侯来访前緑透林名胜音尘隔懐贤自渴饥千岩耸秀处一榻独悬时盛夏衣裳懒深林枕簟宜招邀何以待数巻谪仙诗
　　即事二首
　　四月麦已熟清寒久不禁林深来蜀魄屋破絶燕禽幽屛儿仍出贫居病更侵萧然北下趺坐独求心巷转柔桑陌门依緑栁桥因人嫌碌碌防俗自超超嫩碧半篙涨残红一眼飘卑栖有防分斥鷃得逍遥
　　试墨
　　为适闲中趣晴试墨卿磨研轻有晕条畅细无声紫玉浮云净寒烟防漆明鸟鸣春昼寂一笑万縁轻防雨小饮客至阍人辞以出令追路已不及偶作
　　昨日持三白今朝解八支聊为犀首饮尽笑虎头痴冠履从来懒杯铛且自持是中多乐趣勿遣外人知
　　题庵壁
　　葛翁携葛姓小愒葛桥边葛泉出萝葛一自潺湲咫尺葛山观金丹问葛仙耳孙忝葛行隠葛山巅
　　龙井
　　古甃澄浅涓涓似有源蒸云骤防宇吹雨忽翻盆泉伏微如蠋泥蟠肆任蚖崭然头角见坐禠叶公防
　　龙堂
　　一室飞山腹蜿蜒像设精班传五色贵食辨百花名睡颔应难探云鳞讵可婴从祈得甘泽栖壁有碑铭
　　观山谒蒋叔明【静】赵邻叔【汝翼】二坟
　　寒食观山道佳城隔垅分赵公今不武蒋老去修文歌薤犹前日栽松已揷云生平各投分絮酒荐蒿焄
　　昭懐皇后挽歌词二首
　　天作元符合哀荣极始终陵陪永泰近礼视孝章隆匰主跻新庙廞衣贲下宫栢城连献愍萧瑟夜台风寂寞崇恩殿飚轮去弗还尊名千古外显册两朝间座冷金釭暖香消玉釡闲神逰返姑射脱屣谢尘寰
　　李楚老尚书挽歌词三首
　　席宠三台后疏恩八座荣朝廷真大蔡边鄙更长城戾社符刀梦王墀识履声隂功归壤子衮衮出名卿东里推人杰西清列从班袴襦康二蜀裘帯靖三闗赤白囊无警朱丹毂遂还登龙门旧贵奕叶道家山得谢恩重起追荣爵更崇龙蛇新嵗忌鹓鹭旧行空图象人懐惠尊名帝念功遭时淹陈寔大耋偶相同
　　方待制挽词二首
　　闼枢机地储闱羽翼人蕝仪容典备校厯闰余亲云路箕乗説泉台岳返申荀龙行济美交旧独伤神佳城酾酒奠长夜殒星知今代儒林传诸方德政碑朝廷躬蹇蹇丘壑自怡怡安得研几士推穷妙万蓍
　　莫子宪中奉挽歌词三首
　　嗜学唯何甚飞声实久如郎星频省户卿月转周庐桂奠房祠酒芸残册府书音容千古外坟槚閟南徐材资合黄阁噐业偃朱轓教府依模范枢庭验讨论成梁繄杜预障水幸王尊二纪朋僚旧追懐恸寝门令子承家学诸儒拥后尘无双问江夏第一擢平津宣谕传黄甲褒称对紫宸公师有追贲行庆密章新致政朝奉亲家丁公【安常】挽歌词二首
　　节概松千丈声华桂一枝牵丝始防宦解组遽安时人美抛官早身嫌了事迟反真聊示病曾不谒巫毉贯籍明光殿頥神通德门庆源来化鹤髙隠谢惊猿冕绂承前范箕裘付后昆论婚情义重祖载独伤魂
　　胡诚甫朝散挽歌辞
　　学擅尃门防年跻赐几尊降崧钟秀气逰岱返英魂宰树黄岩拱房祠赤绂昬宻章行胙国有子大公门
　　凌丞事挽词二首
　　铨材今秀孝较德古沉已悟桃花理犹繙贝叶经妙观存述造隂德有平停今夜稽山道天沉处士星紫诰恩华重青纶命服荣无香然玉釡有子胜金籝禅觧超尊宿乡评服老成棘人深孺慕捧土作佳城
　　许处士挽词二首
　　塲籍声华茂家庭志意修光隂归翰墨噐业谩林丘学府空鸡蹠贤书误鹤头门基多克荷衮衮出公侯濉阳忠烈后泊水老成人庠校推模表州闾训睦婣决疑辞郭璞营急似陈遵碑字深无媿銮坡得从臣
　　鲁国太夫人杨氏挽歌词四首
　　教子青云上持身白业中挟医来相第赐襚出宸鸾诰前恩在鱼轩旧辙空东方妙喜国断取作幽宫未肖甘泉像先疏曲阜封春秋绵六纪甘毳极千钟逺日朝廷趣容车郡国供呉人交恻楚相杵夜停舂鳣堂推胄贵蝉冕嫓夫荣玉釡香无验金辉馆已迎鹊梁占胙土龟墨报佳城今代谁词伯刋碑逺德声子贵今台辅才髙古荩臣与民开夀域为国斡洪钧防友伤陶髪迎师忆孟邻栾栾亲负土肠断冢边麟
　　五言长律
　　学正郭勉夫示诗次韵荅之
　　有道家声逺沉机足干时松生非培塿檀伐待沦漪虎脊卑凡乗蛾眉疾众姬一鸣惊伍举千里噐王珪德令温温著名香蔼蔼驰披荘问同异执礼判嫌疑操尙倾涓子才华进客儿适齐非鼓瑟逃楚笑吹箎艺苑髙三絶书庠肃五仪涌泉推敏思翻水播英辞计吏趋兰省诸生偃璧池行殊师也过论鄙释之卑黙识扳安世多方劣惠施风标寒似玉机警利如锥髙翥千龄鹤前知五总龟碎金珍谢傅余锦梦丘迟谬学邯郸歩工施浑沌眉文科将赫奕荣路即威夷噐业今为重功勲士所期他年青竹上凛凛看名垂
　　勉夫示诗鸣其穷甚哀因次韵答之极其贫悴之态而卒勉之以科举庶广其意也
　　落落超余子干时命未当摧伤窘文阵拓落尚书庠賨货无山积毛羣欠谷量蜗庐寒不展龙具夜何长牍谩三千富年侵四十彊有车乗下泽无梦入髙唐藜糗甘珍荐桑枢自峻堂书佣跧净院舂赁寄修廊异鬼时相笑隣家许借光低佪涸辙鲋进退触藩羊原宪贫非病荣期乐处常财雄劣程郑赀钜笑秦杨甫里田多潦浔阳径就荒白驹嗟逸豫黄鸟怨遗忘薪乏支离束钱空赵壹囊晨飡烦乞米夜读待然糠词艺闻精敏名声已激扬登荣将赫奕处困暂徊徨志气宜轩翥文辞忌怨伤逐贫髙赋就丰廪换龟膓
　　中秋和韵
　　凉夜清商半层空素月初腾清来洞戸委照入空庐银海亭亭上金波煜煜舒纎阿今夕御少昊昔年墟魄射澄澜倒光涵脱叶疎阶生乍足庭桂落堪锄东鄙人摛藻西园客燕胥未髙尤潋灔当午更踟躇气挟金飚爽光从玉宇摅鉴圆疑傍架轮正若依舆影挂千林上明同万里余云开无防缀火退觉虚徐滉漾呑星彩晶荧遡日车惊枝翻异鹊减脑谢防鱼田净琼初种窻明雪未除胡牀情恋嫪小舫兴勤渠珠盛辉兹水潮髙壮尾闾倾寒涤肝胃扬彩媚衣裾郡古休敲榜官闲置简书万家兴釂鼓恺乐旐维
　　次韵逄叔喜雪
　　始见穿帘隙俄惊照屋山春容先苑树夜色误城闗砧积疑铺练盆消若盗环酒醇懐泛蚁诗敏过求鹇滉漾迷珠泽便娟掩玉顔人饥毡共咽马冻荐难悭势急因空乱形移任地班舞深争巧黠啭细弄幽闲淮右提师入山隂访友还江湖禽影断弦木未须弯
　　次韵李倅安上喜雪
　　兎苑佳宾集龙山上瑞臻微飘方自弄乱洒忽无垠剪水层空堕装春病枿新缤翻投隙巧歴乱防衣匀急每随风阵髙将拥日轮阶闲铺六出檐重压千钧片落梅初谢毬飘栁未颦赏清疑不夜惊晚误司晨朔漠寒沙起湘呉美酎陈地荒包委木朽盖轮囷舴艋寻幽客蜗牛卧冷人稍晴芳意动散防共寻春
　　再和
　　皑皑盈尺瑞及此腊前臻滉漾连三暮萦盈徧九垠青腰隂巧露白帝羽仪新坤轴埋藏厚天潢泻落匀瑶林变园榭缟帯逐车轮膏润归农亩雕裁自化钧吟寒诗胆健装冷妩眉颦防袖朝正日侵鞾立仗晨境同秋月净句鄙散盐陈白玉藏千室黄云卜万囷江臯迷宓女姑射想神人早晚晴光动郊原探早春
　　十二月初四日逰呉山院
　　穏坐逾年矣浑消髀肉顽两儿挟篮轝十里访呉山佛老聊施佞官曹未畏瘝烟林穿窈窈嵓溜揭潺潺楼观修篁外招提翠麓间嶝危愁惫力潭净怯衰顔身缚何因脱心纷得暂删嵗穷嗟俛仰境胜彊跻攀腊出因休吏晡归及闭闗相将投此帻永伴黒衣闲
　　走笔追记十二月九日潭头之逰
　　三益得岂易一逰营亦难地偏如避俗春早自排寒霖潦逄初霁年华念欲单搘笻卜遐眺挈榼展清欢茶坞千家宻梅林十里寛幽寻穷窈窕危陟徧防岏有地堪肥遁幽人卜考槃后前罗峻岭左右绕惊澜西望双藤老南瞻巨石盘千章丛古木九畹秀崇兰手板看苍翠军持上激湍醉乡因蚁酎水厄为龙团晚景云低树归途雨压冠【原注一作溅鞍】明惊烽火逼小艇起前滩
　　十二月二十三日立春中散兄棣华第六防特盛是日天大雪小孙女出防旛胜及花桞精巧夜漏且五鼓方罢既归不得寐偶成律诗纪事拜呈中散兄兼简公任阜民详定侍郎道祖签幕判院朝提辖奉议卿任寳録待制
　　异县逄春启覉懐百不堪频倾次道酿聊喜阿云谈棣蕚仍清集辛盘助半酣防旛惊节物玉屑瑞田蚕太簇律初应德星堂不慙共夸筵秩秩那羡府潭潭济美三公后【原注谓章刘二家】逃禅二老参【原注谓中散兄及巳】清欢时择胜冲操自亷贪丹荔来闽部黄鱼出峤南云泉烹赐茗罗帕荐珍柑经醉香浮座言归钟动庵萧然文字饮共赋鹿鸣三
　　六言诗
　　六月六日大暑市中无肉庖厨索然作六言三首
　　翠竹碧梧入望紫茄白苋供槃未办楚王鸡跖难求闵叔猪肝
　　常馔素谙苜蓿忍饥何必槟榔自叹麞头防目难辞蝉腹龟膓
　　三白旧甘蔬食八闗聊复斋支蚁酒似闻将熟蟹螯应得重持
　　再和三首
　　晨飱仅有醢豆夜饮应无烛槃属餍何取鸡肋委顺甘为防肝
　　野歩自锄芦菔轻尘试煑桄榔坐喜青刍入眼不须紫笋捜膓
　　腊毒虽无后悔转雷已觉难支异馔那施方文寒泉且饮军持
　　七言律诗
　　二陈作书懐诗亦次韵
　　山城真称着寒儒绕屋青苍似故居吏牍纠纷慙磔防斋厨萧索待泔鱼懒如园令将移病穷似虞卿合著书頼是丰年民气乐梦囬时见旐维旟
　　圄空讼息复遇肆眚庭事萧然蒙良噐觧元宠诗輙以二章为谢
　　一官铜墨付疎顽嵗好人和偶未瘝东亩黄云穈芑卧北扉青草纆徽闲鹄亭夜觉寃氛静蝇笔晨惊霈泽颁倪耄欢謡归帝力风人溢美但赪顔
　　编户相安易得情年来狴犴毎刑清庭闲不复施梧象俗朴聊同示草缨牍背仅能平枉桡需头那复觊褒荣【原注来诗有皇皇绣斧防时来愿采民謡献天子之句】人言官事无由了暂得居官事了名
　　次德林新亭诗韵
　　缿讼无多得暂闲结亭聊就碧鲜间胡床寄目中宵月手板支頥四面山楂帯水禽流浅瀬帆随烟艇转前湾登临似与尘寰隔况复朋从接笋班
　　次韵子充九日建天寜道场罢遂逰尧祠
　　悒悒无聊坐学宫衔杯阻共玉西东祝延精舍臣心重择胜丛祠友好隆休叹青衫淹小县且从乌防落商风喜君句法无餻字始信才华梦得同
　　次韵德升逰尧庙
　　頽垣老屋寄荒村八彩修眉俨若存古砌荒凉无厯草奠觞牢落想衢樽云山绕郭清如活烟艇揺波欲飜循牒归来同胜赏免烦诸友为招防
　　九日汝明留郡中不遂同逰以诗见寄次韵
　　三年卜筑慕幽人九日无欢媿病身始谓窥临陪胜友那知岑寂度萧辰醪敷巻白欣初熟菊蘂舒黄正斩新闻道小蛮新教舞归时呼客莫辞频
　　题观音院
　　弱水无风到海山慈容亲觐紫旃檀亭亭寳刹凌云近湛湛清池潄玉寒橘熟独垂红万颗竹迷曾莳碧千竿热官歩武何容到散秩须知第一官
　　诸生絶粮偶作二首示勉夫
　　庖厨落寞不堪闻弹铗无鱼甑有尘谁识箪瓢顔氏乐可怜鲑菜庾郎贫固穷始合称君子临难聊须语细人曳褷长歌商颂在未应怼憾去来频
　　饥肠愁坐耳无闻放饭先疑甑拾尘闻説食功非食志政宜忧道不忧贫佐饔但有思尝者执防初无欲凊人好向计台勤自列文移见却已频频
　　次韵刘卿任阜民对假菊花尝新酒
　　隆冬急雪舞淄渑那得鲜鲜细菊呈何处幻师来衒巧此花词客最钟情盈尊更值醪敷热下筯仍欣鲙缕頳应笑蓬蒿张仲蔚忍寒独坐到黎明
　　次韵德升见懐
　　米廪无喧似结庐一檐寒竹伴幽虚闲开桑落倾浮蚁净展芸籖拂蠧鱼频枉诗筒从我读已留斋壁待君书二千石子人中爽风月髙情更起予
　　次韵德升再讲酬唱
　　莲社追攀毎愧心诗盟此假偶重寻孤髙旧压元和体清警新闻正始音龟洛赋成应夺锦鸡林价重定酬金自怜潦倒无佳制东望家山但越吟
　　次韵蔡安度秀才赋盐
　　灋更盐防利源开濒海熬波亹亹来贡篚烧羊谩南北【原注髙昌国贡盐南烧羊山者理麄北烧羊山者理细】嘉笾形虎间榛梅鍜圭捶璧严疆域积雪飞霜阜货财滋味佐饔周九土栁星端合祀坛垓
　　青州试院次监门韵四首呈同事李无咎补之签判王栢立之刘及至父二宰郑与权存道司户李致志道县丞
　　朱顔幕府美如英庇邑优闲闭讼庭语掾气刚工论事讲郎材拙只横经相从此地初披雾却望遥天想聚星速发试题乗不备母令掩耳及惊霆
　　东秦人士富豪英乡老宾贤上帝庭玉笋未知谁得地金籯闻説賸通经雄夸气各千云汉妙制文多焕斗星水镜诸公标鍳在大声从此起非霆
　　樽酒重阳泛菊英此时应得到家庭奔趋试席虽深贯囚鏁文闱苦未经梦入故园时栩栩愁侵衰鬓欲星星评文頼有金闺彦敏手从来号震霆
　　前山云物望英英拘窘无从出户庭盖众未知除患术居闲聊喜卫生经客涂滛滞将弥月王事勤劳毎戴星已恨归期误占鹊阿香何苦更飞霆
　　再次韵四首呈至父
　　茂宰才名莫与京久宜迁擢润朝廷儒林传记夸三箧圣域淹通贯十经豪县暂颁天子诏清资已应议郎星危言峻节他年事肯向威顔慑震霆
　　棘绕重门昼亦扄白袍揺笔坐中庭摛词緜宻多根道论事轩昻各传经学博素推通德里名髙先动进贤星知谁吉梦如扬辇一石龙驹落大霆
　　文巻纵横未易名欲捜佳笔送王庭去留彼我心无着工拙锱铢眼尽经老信虚名真画饼忙知急景甚飞星自怜考阅专精甚不觉猝然柱破霆
　　披巻疲劳亦暂停相擕欵睇聚闲庭绘图细阅呉生品茗盌分评陆子经牓帖未应凭主第文穷端已送奴星毬塲絷鎻惊逾月可信流光甚疾霆
　　出院有期呈同院二首
　　门前舆马已纷纷犹尔痴迷校艺文山色未容飞盖赏市声时得隔墙闻裴头黄尾皆前定王后卢前谩自分颇忆安居卧斋榻净看香雾起微焚
　　旅懐牢落倦文玚宪网拘挛出处妨眼力半消嫌夜烛腰围顿减怯秋霜到家防是扬三喜取第谁同郭八郎趣驾莫孤餻酒防东篱菊蘂已金黄
　　次韵祝守康鹿鸣宴赠诸先軰
　　清香画防燕儒流塲籍英材喜博収奋袖谈辞争落落抠衣矩歩更秋秋新篇奨激华如衮公议归懐缀若旒蘂榜登荣即从政定知果艺过由求
　　观光六十富豪英宾送春闱属钜卿乐采旧知多藻茆燕敖今喜食蒿苹糊名选艺无私见置醴优贤有颂声成就旋归充贡职鲁人歆艳始知荣
　　次韵祝邦直廷题饮鳯泉
　　万里溪源出小池乔林修竹映清辉迁鸎榜内偏留落饮鳯泉边习遁肥逰覧忽纡都骑贵称夸更得防毫挥故山水石那优此肯为低腰便赋归
　　示友卿
　　飞藿萧萧晚自零来时灌木始欣荣毎因劝学添文思却为囬文动旅情好逐诸儒勤释菜莫忧贫嫂便轑羮似闻阚泽中宵梦月里分明有姓名
　　次韵若拙碧线泉
　　掉缭穿桥一线过济南金色漫浮波共疑园客春投茧直恐针神夜过河贯脱已遗交甫佩缕飞如掷幼舆梭晚风披拂俄中断拆韈虽长苦不多
　　诸生诣府见留再任偶作示勉夫二首
　　鲁堂诗礼号多儒文席非才误诏除贤路久妨顔已厚儒宫相借计诚疎化鹍未敢图飞翼搏虎谁能复下车诣府自言无以称空衔诸彦意勤渠
　　安闲喜得伴林居分教无功恨有余闵贡政为投劾计何蕃空上乞留书论文毎愧瑕疵汝廷誉何烦爼豆予谁识白云千里念终更计日望吾庐













　　钦定四库全书
　　丹阳集巻二十　　　　宋　葛胜仲　撰
　　七言律诗
　　将至襄陵二首
　　西风寥栗不须悲云日轻明政自竒逺岸緑飘梧防防疎林红露枣离离味廽新醑愁眉破凉入单纨病骨知试问夜牕灯火读何知蚊蚋扑縁时
　　千里昆仑一月风乗流初不恨途穷南陔就养晨昏乐东榻忘懐笑语同牛酒故应推汴上鲈莼那复念呉中明朝系防襄陵驿试上髙原望欝防
　　君山饭僧荐考妣元述示诗次其韵
　　负郭檐楹古道塲山形连接楚人黄【原注君山与黄山接】千寻寳刹留幡影万里沧波对练光问膳香兰无复日霑襟青血自成行才収英噐还遵路三昧髙僧笑我忙
　　次韵敦仁教授述懐
　　十载文华盖众英州庠防禄代躬耕半生甘为方穿碍此假那因曲木惊折角谈经于道胜低簮下匕以身轻两朝大典资编削莫向西风厌宦情
　　近蒙夏蒙夫【之文】教授用赠太守韵见贻輙复和荅
　　百家六艺日披吟问学渊源已造深旧直蓬山无俗梦今官槐市有清隂公余緑绮乗闲抚客退黄庭毎自临官冷定知尘满甑谁人褁饭慰愁霖
　　伏防逹之学谕以诗宠眷生日次韵酬谢
　　穷通谁复问东龟材命由来畧可推去恶敢言除亩薤律贪聊慕防园葵百年永悼悬弧日一顾垂当解印时诗句清新褒借甚却嫌无当玉为巵
　　段去尘教授示书以茶菊自况作诗谢之
　　髙标落落敢评题托物铨量庶似之娯客精神真北苑可人风味剧东篱云腴鬭早惊先出霜蘂禁寒属后期便欲相称为二陆居然桑苎与天随
　　旬休延圣院纳凉周澶州招饮呈德升诗二首
　　年来形迹苦西东邂逅招提一笑同世事休论痴黠半物情都在圣贤中地灵蒸欝疑无着友胜喧嚣自不通借与方床寛六尺道人知有竹间风
　　讲席朝来得暂停蓝舆同入法王城清壶照座三棱莹小扇揺风六角轻方罫共争棋上劫顽盆更酌酒中兵佳宾更頼王思逺霜气能令暑气清
　　元巳日王循徳【孝廸】招饮方池宏道兄有诗奉和以纪一时之事
　　浮爽清波正日迟出郊修禊属芳时幸陪飞观朋簮盍未覩华堂舞袖僛【原注宏道兄有舞者甚丽未之见也】命中已于三耦见争雄仍向一枰知爱君多艺能倾坐岂但流觞记逸诗
　　伯兄以家园亭名书壁间因作
　　壁间亭榜记家林独住云泉宿昔心千里故园应好在十年羇宦阻登临钟仪长自操南语荘舄何曾忘越吟松菊未荒归有约不知富贵定谁滛
　　伯父致政通直取谢灵运诗句作萧散堂赋诗次和寄二首
　　神武门髙早挂冠首嗟荣路久淹蟠诗辞故故推灵运禅语时时对道安书字不夸云五朶卧闲偏怯日三竿遐龄清德全真乐谁识荣期善自寛
　　青云谁羡猛飞翰解组归来分屈蟠唯以道腴从已味肯将心法逐人安林迷晓嶂云千叠舟漾春塘水半竿退隠州闾名愈重坐令鄙薄化敦寛
　　贺十八叔父及婶氏受恩封
　　圣渥便蕃奨义方灵椿双夀庆华堂品开京秩纡蓝绶告锡脂田閟锦囊家世百年逄盛事庭闱一日拜恩光列封更及诸郎贵禄釡交迎福炽昌
　　和尧卿兄喜孝卿兄登科
　　兴贤赐第集英春劝学应从孟母隣黄甲科名新赫奕青云岐路肯因循暴鳃昔恨登龙晚饮羽今惊中鹄亲云陛开陈三道要寜容举首属他人
　　尧卿兄改官陞朝作诗纪贺三首
　　交亲衮衮上青云冷局辛勤自奋身玉陛胪传瞻觐久金闺通籍宠光新功名此去未为晚富贵傥来那有因预喜郊封荣祢庙弟兄同列拜恩纶
　　冷不迁官似子云但知谋道不谋身文髙书局恩华旧秩改朝班庆自新此去功名应自致从来力命固相因荣涂万里通无碍峻陟行看奉帝纶
　　引对天墀获望云固知儒学不孤身均输它局交论荐元防登朝正履新夕秀共夸披未振夜光那复困无因持荷入侍从兹始龟紫应卑五两纶
　　次韵尧卿兄诗酒中兴三首
　　可惜虚行淮汴路不忧无继是巴牋任贫任病须欢伯更拙更慵犹短篇好拉嘉宾倾若下剰钩华藻染由拳离羣他日乖觞咏马腹何因更及鞭
　　舟行诗酒两相牵岂暇观书理废牋金榼兴防多半醉锦囊才乱罕终篇吟哦有味增闲适酩酊忘形谢曲拳年大此乡疑可老宦涂羞鬻贾人鞭
　　耻向权门事鞾板懒于驿路奏书牋芳醪不厌三千醆嘉颂时为十二篇吟里情懐清似洗醉中身世小如拳伯伦子美真豪逸风味平生愿执鞭
　　奕棊有进劝工部兄召客
　　索居湖海欲忘忧葛相呼事弈秋方罫互赢多有进圆盆更酌早为谋格髙谁是州中正米贱休沽县督邮及取春光尚堪赏莫辞醉倒更扶头
　　次韵韩景贤承议自金陵沿檄宣歙道中见贻二首
　　循牒腾装冐苦寒伤离愁思定应寛剸烦狱市才称健奔命邮亭嵗欲防赤米素盐厨寂寂清泉白石路漫漫到家尺一应催召闻説知音正执桓
　　揺毫倾刻便成章弱冠名标桂籍香仓氏官闲聊自喜荆州望重岂能方髙谈不辨连三日敏识空惊下五行留落更烦勤慰谕谁知宠辱渐能忘
　　五月望日防食普满院夜归作诗二首呈文中县丞玉老禅师江斆王彧
　　懐氷髙韵暑天寒况有波澜在笔端可但风流称不坠故应哺啜亦堪观坐曹行赴陈蕃榻待戍方弹贡禹冠戒食毎烦临卜瓠慙无斗酒鹿盈柈
　　簿书填委我何堪茶串擕寻井水甘幻境岂能喻十十禅机聊喜契三三竹风敲玉清音迥荷雨跳珠緑影涵檀施敢夸蒲塞馔欲因卢至戒悭贪【原注是日续卢至经】
　　二十四日叶氏林亭燕集成句呈文中县丞
　　执热何从避火云山居岑寂背城闉昻霄木老清隂厚鍼水秧齐翠剡新鲊熟惯醒虞匠酒扇轻堪障庾公尘凉飚拂袵容吾共自意无懐以上人
　　叶佐卿【隆】见和复次韵答之
　　扇上闲题陇首云扬风擕过海寜闉于飞鹭识观光早前列龟看入贡新防见文辞惊乙覧莫嫌衣袂防京尘升平楼下胪传日共指中朝第一人
　　和少蕴石林谷草堂三首
　　宠辱循环厌宦情盖头茅屋手亲营清泉横道疑滋穴翠袖围居似化城不拟身名炫俱泰且图心迹遂双清半庵闲地如容我便足徜徉了一生
　　云峯帯竹似伊川山溜甘于九陇泉离世未应多怨诽葆真聊自乐虚縁漫郎拟酌洼樽酒逋客慙驰驿路烟敢请著书详胜致千秋万嵗遣人传
　　妙年渉笔赋城芜嵗晚无歌击唾壶曾是北扉称内相却来东岭伴寒儒【原注石林谷近朱氏兄弟】闲来真隠编成传静取飞仙貌作图豪气年来除已尽元龙雅意卧江湖
　　呈去非
　　嗣宗旷逹早相逄更喜林间识仲容林蕚集中陪唱和幽栖谷畔许过从云飞陇首髙情逺枫落呉江好句重梁栋他年知有用斋前楚楚一株松
　　婺源祁门二令母年八十求为保官注家便阙慨然慕之作诗二首自悼
　　庭闱无复荐芳羶乌鸟哀情毎然防子但吟春草句门人欲废蓼莪篇风枝数效臯鱼泣水菽难攀子路贤空羡邻封二佳令儿啼八十夀亲前
　　迎养京都突未黔苍黄荼毒血霑襟百年过隙知难复三釡纒哀政自深不为鲈莼归亦好独甘羊枣果何心寄言世上斑衣子温清应须竞寸隂
　　周文之【彦质】运使廵按海寜追忆曩嵗与伯仲同奉板舆之乐感慨赋诗不惟辞藻格力清蔚髙迈且足以敦孝悌而厚风俗昔夏侯湛作诗示潘岳曰此文非徒温雅乃别见孝悌之性因次韵和二首
　　褰帷岩邑特从容忆惜鸰原防一同乐孺共营兰荐膳劬劳争报棘吹风绣衣握节新恩重防服承顔徃事空三纪光隂真挿羽依然小市夕阳中
　　披云初获接音容贤胜风规自不同懔懔威明将使指恂恂孝悌训民风竞传清唱纸腾贵争识皇华巷欲空尚有壁间真墨彩匣藏留在给园中
　　赠觉僧首【并序】
　　建初寺如觉道人禅学髙深防戒不堕读书工文尤精于三篆有照斋集行于江左为僧首累年即求退在势者檄住慧满禅院亦辞不就道俗皆尊乡之某到官时春秋七十有三矣独少重听而精明不衰连枉诗文皆清丽可喜殆当与灵彻浩初軰抗衡黒衣中未易得也因为二诗以赠
　　道貌堂堂老不臞照斋佚阁送居诸断常不着安禅后寻伺皆空入定余防戒独持螺画行繙经时作鹿轮书山城为令真非恶更喜防从得浩初
　　上堂慵算海边沙分卫寜甘向七家篆笔颇疑传枣木方袍不羡赐兰芽名髙白社推尊宿才比红楼更丽华连枉清篇洗尘滓缄藏留与里人夸【原注唐广宣上人以诗应制诏令住安国寺红楼院专以诗供奉乐天赠诗云红楼许住清银钥翠辇陪行踏玉墀】
　　静林寺
　　妙行堂前疎碧鲜壶中轩外叠防岏山门静对清油濶佛阁寛围碧玉寒蜡屐喜随谈理客馈浆惊见字民官开山老侃留遗像试问何如释道安
　　次韵工部兄除夕见寄三首
　　异县飘流十载穷年华又见转和风春逰已陡惊梅白夜集犹疑共烛红蓝尾方嗟形影隔苍头俄喜信音通麦秋时节揺归掉禅榻相从话苦空【原注除夕独坐县斋偶记香山居士隠几诗云行年三十九嵗莫日斜时方寸如死灰寂然无所知老杜守嵗诗云四十明朝过飞腾暮景斜谁能更拘束烂醉是生涯因成长句二首呈衣噐是嵗予年数三十九是日持六斋】
　　霜毛垂领病摧颓嵗晚流年四秩催一自贬官瞻日逺两经除夕叹星囬梅吹画角余寒尽柏欲飞觞暖律来嵗莫日斜还隠几心同白傅守寒灰
　　江城流落嵗还新懒作雕虫问大钧月尽嘉平余景刻年侵彊仕尚沉沦晚持禅悦惟三白晓簇春盘又五辛肯把生涯供烂醉黎明学不动心人
　　维心以诗送花果栽次韵
　　奉乞花栽旋旋移退师老圃自安时新荄应待天阳发生意先从地脉知异县聊寻郭駞传他年敢忘角弓诗庭柯只作怡顔具肯比侯封逐利宜
　　送胡彦师职方迎亲赴阙二首
　　词华标韵出邹枚要路飞翔见轶材编削终篇辞右府袤延飞诏入中台碑刋棠蕚如敦实衣曵荆兰似老莱五两风轻清汳路迎船鱼笋助南陔
　　簮笔文昌作望郎暂抛台史防衣香摛辞曾是金声奨程奏亲逄玉色康禄洎千钟荣瀡图分九服职封疆到都右衮如相问为説飘流鬂已霜
　　侍读官程伯禹以赐茶寄汪敦仁【处厚】教授防惠四胯以诗纪谢
　　讲罢清隂转緑槐露芽珍赐下银台品髙逈压仙人掌味絶堪名瑞草魁分贶虽从稽古出看题知自迩英来晴牕碾试供诗社先聼声轰万壑雷
　　次韵宏道逰三官院园时余徃辟廱不果徃
　　晚擕胜友共扬镳应厌家鬟捻紫箫逮得暇时能有几毎逄佳处且相邀大夫髙挹髯龙操公子闲窥白鴈标独恨抗尘乖寄赏偶飞轻盖四门桥
　　咏槐
　　蔽日干霄过百围龙蛇夭矫半天垂蟠根不老应千载合抱横分见九枝学市浓隂能防许公庭转影不多时那知山谷无斤斧坐与灵结后期
　　邓子文【裳】辞曹枉道相过且出徃还诗见示次韵二篇上呈
　　区区苏李未应师句法中涵屈宋姿华贯即今方慎柬异材如此防深知飘飘气概轻余子凛凛规摹扩大儿老厌交防翻覆手欲于士逊结心期
　　独学离羣政自伤宠临何幸不遗忘莫嗟黄繖稽掀擢行看青指忽荒好问徒知积鸡跖登涂曾不倦羊肠衡州言语髙天下秀防如君实肯堂
　　次韵正臣朝议见寄二首
　　解组归来遯里门庆源贻后继臧孙幽寻此日扶鸠杖荣遇当年驾鹿轓髙义共夸贤者出亷风端遣薄夫敦紫坛熈事专优老盼篚行看下九阍
　　儒学推称第一流乞言堪入告嘉猷长闲气味安三径难老光隂傲十洲谈理清风生玉麈覆名殊宠谢金瓯方瞳大隠年兄弟营道应居最上楼
　　次韵荅王声见赠
　　平生未分作臞仙抵防英豪不直钱効智连年居定鼎防勲何日上凌烟髙情独寄猗兰操壮志应存寳劔篇途辙悬知腾上速请看火色映鸢肩
　　和目疾韵
　　幻翳乗虗近漆瞳轻云蔽月有无中废书暂阻雠三豕妨射何因落两鸿慧眼小清知吉梦药师经騐表竒功疾平岂但开岩电反照观身觉内通
　　幽居书懐六首
　　材疎出仕久知难境胜谋居自考槃反抱闗为知道在頼闲处着得身安离骚毎向醉中读周易仍于病里看万顷烟波时击汰浟浟籊籊弄晴竿
　　环堵翛然一亩寛更无尘雾苦相干森森佳树木奴实湛湛清池地镜寒三益时瞻玉界尺一杯何用肉台盘官闲坐享无功禄更恐风人刺伐檀
　　观名计利了非真何似江湖习隐沦户小但期茶当酒家贫那有蜡充薪五花自喜风翻簟一角人看雨垫巾上界神僊多防短不辞长作葛天民
　　不识痈疽与瘠环柴门虽设自常闗木鸡养就都无累刍狗陈来分合闲聊复读书牛背上谁能横槊马蹄闲子亭结筑临溪面瓢饮新来待学顔
　　我贵从教知我希静观物化养天机名呼池面防鱼狎缕系梁间旧燕飞安石困应存逺志姜维那遽覔当归人生安乐他何防怅望乡枌与愿违
　　清时鸳鹭正充庭何事抽簮喜退耕百歩穿杨防偶蹶一巵赏画保先成獭皮冠小随时用猪鼻车低取意行官柳野梅春意动莫教诗酒负平生
　　谢太守惠茶
　　林亭冻卉未芳华已享先春正焙芽活火急呼汤饼客缄囊来自使君家破看鲜馥欺瑶草煮验漂浮漾枣花不预头纲评四品恍惊流落滞天涯
　　新茶
　　壑源苞贡及春分玉食分甘赐旧勲水厄阳侯宜避席天随陆子合同羣珍同内府新苍璧味压元丰小矞云便请加笾先果腹鵞无留掌鼈添裙
　　谢通判惠茶用前韵
　　色味新香各十分可无桑苎与书勲打门赠我令呼客好事知君最出羣饮罢清风引仙阙睡余妖梦破朝云贫无列屋纎纎手捧盌齐眉但布裙
　　次韵郭大夫【昌朝】见寄
　　泗上频防访寓公十年乖隔马牛风谁知迈徃青云士尚寄哀迟白髪翁浮食即今尸靖馆育材当日谩儒宫寄声有道劳虚奨窭防方安防技穷
　　中秋夜宿舞阳精舍
　　居心纯静眼无尘此夜清光徧广轮乖隔谩嗟千里共澄明还是一年新已抛世外无穷事独喜尊前见在身却忆帝城通夕看清歌百阕防三人
　　二月三日逰风穴白云寺呈通判二首
　　世传三穴起长风此理诚难识所从觉性未能参七祖【原注寺有唐髙　僧塔号七祖禅师】禅扄聊欲访千峯【原注寺碑隋大业中号千峯寺】桃溪遡日红霞烂麦陇酣春翠浪浓簿领囬囬清兴少乍寻岩壑媿尘容
　　秀野班春过梵宫贤僚况复肯相从风縁御冦来幽穴云为渊明出逺峯柳色直将波共緑花光疑与酒争浓一庵此境堪肥遁寄语山灵幸见容
　　四桂坊【并引】
　　炖煌令狐吉先首以文艺第进士其季茂之夀域子建皆继登科并时显仕为冕绂盛家余为汝州榜其坊曰四桂岂独宠门阀之懿且以劝来者
　　蘂榜连年诏墨黄聨翩恩绶月中香家声旧踵三槐位儒学今标四桂坊酬唱共传花蕚集笑谈应聚德星堂门同列防知非晚更遣乡评服义方
　　吾家故事子侄登第必有酬献诗什去嵗立悌立经二侄并中科选未有庆以诗者偶示四韵
　　充闾秀气我家多又喜双龙并化梭同榜连荣追绍圣【原注予与伯兄大成同中绍圣四年第】传名跻甲首宣和【原注顺之权之并防恩升甲吾家前未有】朝班鸣玉犹陞舍【原注顺之为奉礼郎以国子上舍生试入等】冠嵗横金又中科【原注权之中科日巳服紫锡帯】四叶登华谁得似防看盛事入编摩
　　次韵觉心道人防郡园
　　牢落逾年坐斗州窥园逄胜輙迟留招邀风月千章木収拾峯峦百尺楼云叶悠扬疑独鹤浪花浮动想饥鸥道人知被烟霞锢当是空门第一流
　　留二季父二首
　　敢向明时叹滞淹得官迎飬富鱼盐百年永抱双亲恨五斗犹欣二父霑夀耋名应书緑字康寜药不待青黏虚堂梧竹饶幽趣正好端居养智恬
　　覊宦栖栖易感懐一秋聊得病顔开幸蒙南巷擕家至更喜东床自逺来鹄髪二翁频撰屦鸰原羣从共衘杯家山莫便懐中隠风月跻攀更防囬【原注郡有清风楼明月观】和若拙弟説汝州可居巳约卜一丘韵
　　汝海膏腴人共説封疆况是接同州指囷待惠知无日负米躬耕防有秋林下要须三径足橐中更莫一钱留飰抄云子当同饱官职来迟且自休
　　次韵陆嵓老祠部见寄五首
　　山城岑寂偶分麾聊欲藏瘝一再期岂有声华如所誉得非朋旧猥相欺久钦黄髪嘉猷壮初喜青天宿雾披尚恨怱怱还执别不容重醉习家池
　　绕郭芙蓉十里城画桥烟水接东瀛苹洲倒照苍山影花瀬遥闻白苎声问舍求田应犯虑浮家泛宅未忘情催科拙似阳公考敢觊屏风録姓名
　　溪南溪北梵王宫踊甓亭亭耸半空红靺鞨沉山帯日碧琉璃净水无风云迷翠阁参差见舟舣朱桥缭绕通泚笔凭谁写东绢尽将烟景荐重瞳
　　词场弱嵗以文鸣落落寒松见老成剧郡神君频结课中台郎位早飞声当年威令千人废此日精神一座倾欲试闲窻鸿笔健春容诗轴灿琼英
　　镜中双鬂未全华退隠林泉意绪嘉春圃帯烟锄径草夜灯和雨看檐花神能自卫同干越老更知涂似渥洼文注五河初不竭从来惟属士衡家
　　次韵何总管等慈寺诗二首
　　寺门修竹映长楸景似江村事事幽山叠青螺云绕屋月升紫磨水明楼梦中他日应知路天上从今与寄愁竞病将军功已就却将髙兴赋沧州
　　古寺萧清汝水湄寓公仍有庾征西机轮宛转春寒硙浮线萦纡漾小溪入定僧闲多却扫深春人去自成蹊一杯相属知何日成事因须共到齐
　　伯氏丧归有日遣立方祭奠
　　灵轜东下启铭旌覉宦惸惸逗楚城遣奠聊凭贻厥力衘哀遥致友于情虎闱典教曾同遇鴈塔书名亦并荣齿脱髪稀吾老矣可堪囬首望前楹
　　次韵景纯将赴襄阳眷恋里第
　　枳棘栖鸾岂所宜盐车服骥暂缰鞿少而好学书饶读壮不贪荣誉自归重去故山抛小隠懒趋名路触危机寄言汉广徜徉者聊赏风光且莫违
　　蒙若拙宠次陈敏彦【振】韵三和
　　彤墀日觐赤霜袍何苦懐归问大刀呉坂未逢惊騕褭丰城行见拭豪曹庙堂仄席方求助筦库飞刍莫讳劳即向词垣摛外翰当年仙桂几枝髙
　　寺居岑寂近方袍贫舍分毎借刀事旧闻轻叔寳读书今却笑敖曹珍姿浑厚韬和璞利刄坚刚敌孟劳桂树独生千仭表太丘家世显名髙
　　韶顔秘殿赐恩袍白首山城始梦刀竹坞有诗縁二妙棠隂无讼頼诸曹消闲不废持螯饮结课曾微汗马劳更拟松江理烟艇如归亭上踵三髙
　　次韵宋景纯寄陈去非昆仲
　　云台献纳媿先贤端合尘迷簿领闲政似阳城惟下下文如祖咏只班班著书大似屋中屋择禄甘从山上山揣分量材宜置散敢于造物怨偏悭
　　叔父承事用先公旧韵作诗次韵和呈
　　西笑惟擕挿架书雍容车骑不求都观光鳯阙前踪在寄恨鸰原徃事徂喜见教忠跻显仕勉从迎养渉修途新诗清婉追棠棣乐孺当年共究图
　　和元方寄若拙弟托覔顔渊之五十亩韵
　　下田弥望股清流谋食谁言必本州且复种秔资口腹早知籍稻载春秋擕家便可随丰俭仕国从今委去留饘粥粗供吾事济寸心安静得休休
　　防若拙见和复次韵
　　逸气轩轩盖搢绅后来之秀子其人文如范晔无空设学似扬雄已大醇记问五花能夺簟风标一角共传巾怪来吐句皆清警胷次应无庾亮尘
　　伏防孝立朝请同年赴九日燕集翌日以佳篇须酒谨依韵上谢
　　新稻翻匙羮芋魁慇懃重客肯相陪醉归已彻重城漏睡起应寻十日杯欲得杜康连榼至【原注选诗以杜康为酒名】因令毛頴寄辞来扶头徃饷宜频釂更喜输租罢与催迩日诗巻承若拙编为小集见示且有诗因次韵
　　骊珠鱼目两无遗巻袠深烦为析厘赋咏麄疎慙短笔【原注自谓】赓酬刻画赖连枝似闻警防眈佳句何用编摩载恶诗敢请冠篇重作序二难文采胜延之
　　次韵景纯后圃宴集
　　擕装过我路漫漫聊命杯铛为御寒漏月竹疎怜影碎干霄楸老见根蟠城头飞屐千峯逈楼角凭栏六幕寛尚欲相留过残腊小园佳致雪中看
　　景纯到汝数日遽求别仆固不敢留客然宋伯举【轩】为兄苏勤道【大寜】为妇之兄遽见去似非人情輙赋是诗率二僚留之
　　奉留髙客敢同黄恃有亲亲与鴈行乐孺诚宜赋棠棣盘桓何畏啬槟榔敬通叔逹无争论法防僧弥各擅长二义周官如问得且看姜被莫腾装
　　懋南博士暂出廽邑以盛藻见观谨依韵奉和二首
　　五十之年嵗又开劾归不勇尚徘徊家徒四壁谢金埒第乏一区慙玉杯彊欲安心师逹磨懒谈真我类投灰吾僚轻作经时别犹喜民謡挽得囬
　　公退萧闲闭息深从来县谱用山隂威棱少霁髯垂几才韵频将笔捶琴取急卧家聊小憇捧符还郡却幽寻风流若把名香拟堪作盈斤百和沉
　　提宫工部兄擕家见过輙成律诗二首上呈
　　剥啄欣闻夜叩闗相迎一笑解愁顔枉帆虽落十人后【原注某到官防兄弟见访者巳逾十人矣谓少川才孺道卿友卿子可绍疎逹卿卫卿逹可梦锡】过饭今成五郡间【原注某官守五郡并防兄见顾谓钱塘东鲁涟水汝海及今霅川】自役其身慙鞍掌无求于世羡萧闲何如赴陇从招隠却遣幽丛问小山
　　相逄虽幸慰暌离忧患仍年触境悲琴与俱亡念同气【原注谓长兄大成】缶犹难击怆齐眉筋驽肉缓奔名懒意广才疎见事迟只待归资堪问舍一封投劾去追随
　　福国讳日夀寜院作呈工部兄
　　一官随牒浪推移不到名山二十期踊甓独存煨烬日布金重见鼎新时旧逰已起人琴恨【原注顷嵗屡陪光禄兄逰】净供还增奁镜悲頼是一般官拓落林泉深处得追随近辟禄隠轩建瓢饮亭季父以诗寄题和韵
　　稚节争名翰墨塲中年习隠水云乡遭时有幸常温饱济世无能分退藏山色不于覊客秘日华端为散人长身闲却笑东方朔避世金门傲武皇
　　次韵景纯见寄叙相从之乐
　　许昌旧姓有文儒得得西来过燕居访我肯题门有鳯馆君深媿食无鱼鄣泥难为清逰惜便面频将好句书尚遣雅才淹簿领好贤谁赋卫干旟
　　奉酧景纯道中见寄之什
　　慙无才望照簮绅剖竹藩房误长人堪笑为官常拓落独知取友爱真醇吏休时着煎茶防客去今闲漉酒巾曷日清扬重防面划开河汉涤心尘
　　友乡寄谢并月波酒和其韵
　　长须剥啄叩柴扄令弟官清逺寄声擿句已欣资艺圃漱醪兼頼破愁城牵丝闻説恢材力露板应连上姓名犹忆具区分袂处孤帆一防怆离情【原注昨赴南阳友卿至震泽相饯】
　　次韵叔才幽居二首
　　世涂艰险动难谐学士深居但栢斋紫翠当门流水过碧鲜遮槛好风懐角巾家巷便髙枕手板公廷厌没堦天地百年真逆旅谁能巧宦役筋骸
　　麤才濩落与时乖湖海幽居一竹斋月径清逰疑不夜风窻髙趣到无懐身闲有分白莲社地禁无心红药堦只待匡庐官秩满一章程奏乞残骸
　　次韵工部兄见寄三首
　　影落防沟是我家端来呉地寄生涯蜗庐困卧身何择蝶梦时归路不遐幽径任荒陶令菊闲门聊莳邵侯西还约醉中秋月屈指同襟尚阻賖
　　文采清华自一家行身所到讵能涯学该古昔仍知要识造髙明岂不遐英晤早明当道李勤书频事镇心似闻忧国头今白法防无钱想尚賖
　　朱门十万一贫家鼓枻西归怅未涯数米称薪嗟隠约望云临水负幽遐清音且聼雉登木曲路任从蝇集午饭萧然无脍鲤须知滋味已能賖
　　次韵叔才以诗巻见还有作
　　委巷歌謡媿斐狂雷门布鼓背生芒鳯毛忽尔惊悬罄鱼目真能引夜光义重肯为流俗变意勤仍以古风将怪来巾笥多珍玩获奉英防已五霜
　　昌化紫霄阁次长老仲希赋
　　溪山佳处不须招未到心旌毎动揺渐喜田园挽陶令敢将笔砚伏君苗黒云含雨迷江馆白鸟冲烟映市桥囬首海寜惊谪梦挽舟犹记笏垂腰












　　钦定四库全书
　　丹阳集巻二十一　　　宋　葛胜仲　撰
　　七言律诗
　　去南阳有日书懐二首
　　奠食无劳合退休君恩误付百花洲未温坐席已当去偶带泥封得少留官意正如彊弩末归心先问大刀头畧无防滴苏民隠空使闾阎説旧侯
　　离吴州好冠西畿左竹才交赋式微云巘遐观空杳霭春郊细履负芳菲薄逰颇似桑三宿重到谁惊栁十围诺画诸僚皆府望不容坐啸久焉依
　　郡斋书懐
　　暂摆尘劳坐燕居野人偏与世情疎马牛价杂慵钩距鳬鹜行多厌簿书同醉径须邀绿竹盗香无复念红蕖不持黄巻来遮眼可惜炎天化日舒
　　南阳诸僚和留别诗再和二首
　　王事勤劳得少休全家喜复入汀洲懒于荣路占淹速尚有浮生任去留名誉未须惊谷口功名终亦困壶头归栖拟种千竿竹便与题为潇洒侯
　　十连名郡近天畿负重悬知困力微闲客已知无啸诺邻邦聊得看芳菲谋身旧似齐优拙罹咎今同鲁酒围囬首隽逰难恋嫪索居独学果畴依
　　还乡有作二首
　　菊潭才到便归休年大何心泣楚囚南岳献讥无反覆东臯舒啸有朋俦灵自古称懐浦狐老从来只首丘便觉讴吟罢庄舄翛然随俗且沈浮
　　孑孑携家反故园尚霑荣禄愧空飱官闲未办夸腰组车过常先下里门涂巷依然榆社旧屋庐犹喜枳篱存浮生孰似还乡乐謦欬吾前尽弟昆
　　里中无居寓丹阳县书懐呈邑宰张子防
　　假守秦头两月彊往来遵路一年忙幸逢庇邑人惟旧蹔脱浮家计亦良退食井腴如就国【原注某见封丹阳子】遥寻祖系似还乡【原注葛稚川丹阳人】南风未便轻蓬荜也与虚窗拂袵凉
　　戯书
　　木彊与世异酸醎扫洒真祠屡入衔新格似闻惟半俸旧官那计是常参茶炉僧钵随时用手板朝衫竟月缄赖有班书贫可贴且谋蒲笋慰饥馋
　　依韵和工部兄寻由里山泉眼
　　葛帔练裙一散仙亲携畚锸道防泉滥觞初见开微溜中准终能作止渊栖畆稻秧滋菶菶入池藕叶泛田田道人跬步不知处未遇髙贤名孰传
　　依韵和工部兄雪五首
　　风撼柴门夜不闗黎明琼玉徧人寰举头寒掩东隅日縦目髙疑西域山朝路昔曽飘袂上禅房今喜防炉间亦知尘雾难撄拂万径行踪絶往还
　　排寒聊与酒交闗呈瑞应先自帝寰初见同云迷六幕渐惊飞鸟絶千山知酧素景风尘外坐隔清逰咫尺间飞洒却羞来傍鬓安仁年少不重还
　　従此何忧家事闗明年粒米厌区寰腰青不见飞花女头白先看对面山弦冻未应停绿绮胶彊仍喜彀黄间平铺万顷茅檐冷欲问城居防日还
　　门似柴桑画亦闗歘惊阊阖堕人寰郊原那异熬波海垅阜浑疑聚米山望逺恨无楼百尺逃寒阻共屋三间阿兄诗句清竒甚格律都髙汉以还
　　偶兹穷腊憩乡闗无蔕花飞遍海寰粉饰门闱疑省户云屯观阙想神山飘狂不絶三冬里积厚遥追二纪间【原注乡中二十五年无此雷】闻説旗亭増酒价沈酣凖拟典衣还菁山梅花盛开予独未之知十一月二十二日周元举察院饷数枝以诗三首为谢
　　香雪常开小雪天孤芳今占六花前欲従玉女互争秀不分青腰夸擅权见事自知秦相缓着鞭甘被祖生先左轓不要宜春郡应恋南枝映水鲜【原注元举被袁州之命力辞不赴】冬早寒轻测测天疎枝明秀忽来前土酥结色神仙种氷麝分香造化权三白共惊千树发一年都占百花先廵檐索与氷姿笑凖拟携壶更撃鲜
　　山头云物冻吴天防树寒英唤我前老不禁愁聊索笑病方止酒暂従权松篁傲雪堪为伴桃李酣春未敢先习隠菁山真不恶吟鞍十里看芳鲜
　　次韵耿守咏雪
　　低云晻暧与天同剪水飞空应冬沴气潜消烦燮理欢谣蔼布荷明农漾舟访友乗清兴授简延宾继旧踪嵗好定知丰五稼仓箱行庆畆収钟
　　景山寺居大风步月
　　溪邉空谷偶来逃散步虚廊破郁陶庭户月华封玉雪林峦风响汹波涛气寒秋尽衣裳薄夜静山深殿阁髙欲识羁懐愁防许明朝揽镜看霜毛
　　十二月十日泛舟以北风寒囬棹
　　云山冬瘦露精神整棹溪邉试问津悬坎带坻氷积厚缘甍冒栋雪飞频出乗舴艋为龟手归卧蜗牛分曲身已觉乌蟾不能活阳熙早晚定囬春
　　正月二十六日雪后登子亭示道祖
　　淑景因隂苦未韶峭寒于老不相饶窃香风韵归梅萼刻楮工夫到栁条万瓦雪消疑夜雨一溪波涨误春潮连枝别后儿曺逺赖有吾人寂寥
　　赠讲华严恵照大师
　　松陵讲舌看澜翻滞论氷消瞬息间觉性已明华藏海退身聊遁莫厘山识真久认鱼筌假防静因求麈尾闲我是殊庭仙隠吏二年云水共跻攀
　　赠深老
　　折床学子厌如云巻席归栖震泽滨识了大千俱是幻理穷余二即非真已辞白社拘方侣更笑红楼应制人弟子安心安已竟不知若个是迷津
　　赠福胜院老僧有宣
　　诸方行尽已忘筌宴坐归来水石邉五叶承来真的嗣七朝阅过到耆年鸾音衮衮闲犹振鹤骨昂昂髙更坚我特叩门来问道投针相值恐前缘
　　春日野步二首
　　一年春好是清明万事都归笑矣行卵色天容供逺兴縠纹波面惬闲情门生陪従无参佐野服徜徉束佩缨午困乞浆先馈少已无形梦不须惊
　　一春连雨少晴明曳杖郊坰偶意行妩媚花枝空溅泪风流栁色但牵情长饥频觉带移眼大笑何曽冠絶缨北极朝廷今咫尺穰穰冦盗莫相惊
　　二月十五日逰谢村福田院观涅盘会寺乃灵运故宅呈道祖
　　年来生计一轻舠晨出晡归岂惮劳谢客儿山存胜致佛泥涅日往游遨波间星斗沈光冷月里山河结影髙何日菁山山上寺与君痛饮读离骚
　　天寜节感事示寳华鉴老
　　诏语従天下九围并严法防保宸闱山称万嵗诚尤切鉴奉千秋事已非已聴鸾音勤请祝故应龙辂庆遄归孤臣拭血懐君处小坌峯前泪满衣
　　和西郊春事招元方同逰韵
　　仙桥水殿照清流攘攘逰人聚九州光景従来夸辇毂风标况是富阳秋天开卵色春方好月上弓形夜更留勉作新篇书盛丽莫令少味似韩休
　　和元方用韵见寄次韵奉谢兼呈元东诗二首
　　人与严徐是一流英英儒雅冠吾州白虹吐烛呈文夜红杏飘筵得意秋禄薄未应腰为折语多共叹舌无留令君举善搜寒俊不进清华谅不休
　　文律髙峯与激流五言佳处似苏州寜甘鬲县中漓酒不羡宣城赏奕秋白首同归相器重青云一蹙岂淹留外家门阀期君大作徳虽休更勿休
　　追贤院食已度岭歴宋胡诸庵转山夜归
　　撃缶那能似漆园销魂来访小桑门仰冲云阵寻峯顶细步泉流覔水源九里环观山向背两舆归趁月黄昏春风不识愁人意栁暗花明自逐村
　　定山寺
　　入门松桂拂天长遣化谁来自众香初剪蕨嶶丰菜把半残桃杏露花房不辞峻极犹登践免使幽寻堕茫【原注欲逰此山中止者屡矣】闻有山人宅岩顶试従度世覔神方
　　章申公坟寺
　　千章宰木防长城申枉行颁宠数新金薤文华才冠世银钩字画品称神佳城此日看驯鹿文保当年想梦麟定有玉璜传后裔投竿端自渭城滨
　　读史二首
　　祖尚浮虚事漆园生平圜府不曽言神峯峻若瑶林茂手色全如玉柄温翊辅但求三兎窟风流空擅一龙门季年丧国排墙祸绮靡谀言可得存
　　曽侍东皇采紫芝朅来西土宴瑶池藻翁梁上休繁役灰刼池中认逺期数木故应烦鬼子窃桃那免号偷儿蒿庐不爱深山卧避世金门世孰知
　　与工部兄迩嵗离多防少又乐少苦多述懐
　　并寓僧蓝得几时【原注同寓家太平某数日即赴官】薄游苕霅遽暌离一麾为郡乖同济【原注兄守琅琊某守南阳本约同途后以事参差】百谪还乡独后期【原注亲友皆罢官归乡某留南阳数月方归】第隔东西希聚首【原注相去正东与极西】忧连宗戚罕伸睂【原注到乡遭排岸侄之戚继有子崇之丧】何时解组俱林下松菊园寛日共窥
　　和工部兄迁中散述懐韵
　　一嵗连膺四命书衣冠庆美近时无绵长本自天资厚凭藉由来地势孤襆被昔髙兰省去彯缨今喜棘班趋立言制行俱忠孝岂愧堂堂七尺躯
　　寄献中散兄生辰
　　吉月迎秋万寳成充闾瑞气降耆英枌榆社里藏身稳桐柏宫中庀职清【原注今崇道观即唐桐柏宫】黄髪定应惊再少绛田端自保长生夀觞亲荐犹弥月归梦驰诚栩栩轻
　　次韵大资节使薛公见贻二首
　　黒头自致已三旌暂寄江湖适性情五总龟逰钦学富九臯鹤立见神清西雍曽累飞章荐东閤频防倒屣迎方幸台躔照苕霅以兹投劾未能轻
　　剧谈世事迩来慵时向烟波掉雪篷徳业未尝矜久大光尘惟曲示和同十年辅政裨元化万国宾贤振士风敢请中兴重作颂衮衣不日见归公
　　依韵和薛大资将往仙潭
　　久向岩廊侍禹汤归身丘壑兴尤长东阡方幸陪逰乐南浦难轻送别伤欲以中经谘诂训更将竒字问偏旁勉留衮舄辉山郡不日天书下宠光
　　次韵林茂南祀喜雪二首
　　膜拜同祈海岸仙风云奔走防诸天山岩恍若龙衔曜墀庑频惊鹤夺鲜莫讶瑶英来有信都缘玉烛气无偏化工应念催科拙乞与穰穰大有年
　　吾僚斋祷极精诚俄见聫翩舞玉霙逞巧封条危不堕弄闲飘幌细无声倾都竒货归王老侵戸寒威赖麴生天念春囘惟七日故教连夜趂嘉平
　　僚佐再和复作二首
　　雅步谁追鹤氅仙峭寒真是酒家天谢庭最爱因风起桓扇曽书遇象鲜逺觉归巢禽翅重静看当槛竹枝偏三吴此景宜増赏飘瞥郊原似昔年
　　従来爱雪是真诚又见祥飞六出霙材薄敢招能赋客庭闲聊作咏诗声瑶阶误向凡间见春蘤翻惊腊里生贺板并来无答语自慙词笔太平平
　　次韵中散兄及诸弟寄顾渚茶二首
　　苕溪溪上一茶神三表遗经品藻亲轻拂竞看云态度初尝应惬舌根尘草堂遥忆金沙水【原注草堂有金沙泉君谟爱而名之】花濑聊分紫气春【原注事见陆龟防诗】尤物従来常贵少彭城园外即非真【原注顾渚今出刘希范防政家】
　　健步苍头捷若神露芽三日到情亲轻瓯延喜凝珍玉小硙邻虚堕细尘便好相招十日饮莫教虚负一年春慇懃后讯当重饷月六斋时供应真
　　哭衞卿弟三首
　　摇毫射策逐羣裾独以髙名唱玉除【原注廷试第六人】五斗抛来为诗酒三余収得向樵渔固存夙悟无生理永诀亲裁忍死书晚嵗异乡成一恸大红亲破茂红綀
　　逺业相期未易量那知百嵗似风狂鵩来有恨催新赋鹊徃无医识禁方邻笛他年那忍聴人琴此日遂俱亡长空后夜西风急吹断惊鸿不作行
　　髙材磊落气峥嵘命薄难将智力争赤米白盐生理窄红莲绿水宦情轻曽期虚阁凭栏醉不遂扁舟适野迎【原注约赴调见过】汝已反真归大化山城空恸十年兄
　　曽梦良【傅】恵然见存出示诗十有七篇偶摭所遗成三篇纪谢
　　未有归资可买山一封程奏便求闲睢睢去后容争席碌碌羞来肯抱闗幻界已知都是梦真心自要识无还尊前衮衮聴名理坐遣穷愁一破顔
　　清明时节访溪山消尽机心大智闲元亮孤舟聊自棹尚平家事不相闗叩门虽幸千金顾恋徳翻嗟半日还并水幽亭同歴览应怜瓢饮政希顔
　　居然埋照向穷山谁识龙媒伏帝闲意气虽吞云梦泽功名未羡玉门闗身常静退缘知止心不倾邪畏好还但恐搢绅公论在招延行见觐威顔
　　中兄喜罢郡有诗次韵却寄
　　上印归来卧荜门此心炯炯向谁论平生疎拙真天赋此去安闲尽主恩旧识愧真为我累近知凡百丧吾存【原注一作幻体尚知非我有浮荣何足丧吾存】好来同习菁山隠白髪仙臞两弟昆
　　次韵中散兄见寄
　　晦迹才须一畆间浮家暂寄五湖邉官抛印绶轻千里禄隠渔樵已十年眼对云山偏烂烂腹藏篇牍自便便政缘欲遂幽栖乐岂是清时独弃捐
　　次韵钱伸仲【绅】见贻兼送别二首
　　四年五度访郊村苜蓿羮稀不厌贫清韵喜逢须展防奥篇仍覩笔书银一笻岩壑幽栖地五两江湖自在身他日愿陪鸡黍社贵邻应不买増珍
　　郊居牢落似东屯剥啄欣闻客叩门笔下波涛文贯道胷中瑜瑾学逢源西余未遂谐清赏南浦俄惊黯别魂金菊万株秋露重此时重复望来辕
　　题寄伸仲先茔瞻云亭
　　衔哀负土记当年白首来临涕然宰树成行无鹿触佳城卜吉自牛眠已乖防服亲尝膳犹幸纶封数漏泉反顾云飞频怅望孝诚寜愧斗南贤
　　喜中散兄将至
　　两年侨寓为知音百指仍携就泛金蝇集树榛曽掣肘鱼传尺素喜囬心无邉红芰邀同醉不尽青山得共寻白首居诸良防少对床免被别愁侵
　　次韵中散兄将到先示诗
　　云山佳处复跻攀景物依然得破顔春事阑三月尾时光荏苒七年间重来懐绂成何事归去抽簮幸有山且尽一杯今日乐投林飞鸟防知还
　　次韵中散兄喜雪二首
　　林薄风号两日先俄惊剪水堕遥天坐看山路禽飞絶聊胜泥涂马不前轻防红炉呈妙意斜飘素髪映衰年寒霙与我官同冷莫笑柴扉日晏眠
　　缥缈山头白最先模糊云物变吴天陆机玉圃无精觕王衍瑶林满后前酒涨微澜宜永夜麦翻翠浪看明年晓晴便是春消息梅萼包香栁欲眠
　　次韵中散兄二首
　　泉石清逰一月间风轻气爽未惊寒唱经云岫频清梵佞佛炉烟费紫檀震泽鱼肥聊独酌包山橘熟阻同看归来顿识南宗髓曽见弥天释道安
　　遍逰湖寺棹舟还重理残书逼小寒衰鬓迎风似蒲栁贫炉无火取槐檀毫铢利禄囬头笑翻覆人情洗眼看痴钝老人堪底用故应衡宇自偷安
　　友卿弟见和复赋二首
　　嵗律峥嵘又欲还鸣条风急作清寒菊英媚日犹呈秀梅蘂包香未吐檀江水过门兼汐到乡山当面带云看是身已觉都无事只有空飱不自安
　　门无杂客往仍还趺坐澄心定水寒清净苦嫌千日酒萧闲惟事一铢檀眼中金屑全无用髻里明珠得自看作止更能除任灭已无禅病自轻安
　　次韵维心二首
　　萧衣无柰客愁多日饮那知酒有戈松径﨑危羊石卧筠筒屈曲虎泉过懒寻丹灶山名葛且供禅龛人姓何共看今年龙集酉穰穰蕃熟庆时和
　　侧席求贤嵗又除如君徳盛孰仪图轶材共仰人之杰谠议悬知帝曰都岂有箦中终去魏未妨庑下畧居吴蒲轮不日来征聘禅句休夸雪防炉
　　次韵叶少协【梦龄】泛舟
　　水风斜日惬新晴初解铜章病骨轻逺寺藏烟増晻霭寒峯带雪更鲜明寻幽屡办扬舲出辱访惭乖倒屣迎【原注少协宠顾以出不果迎】烟艇遥遥逐鸥飏渊明従此得浮生
　　寄题拙台
　　讲罢公堂得少休下帘清兴与天悠书空怪事知无益为圃机心逝不留四至九卿空士笑一当万乗岂人谋先生独有摛词巧夺尽人间重锦裘
　　和小室韵
　　一味伽那已黙传随机任运且忘年翻经不落摩腾后成佛仍居谢客前教海就舟方见圣宗门得髄始通禅萧斋一炷寒沈水了尽因缘与自然
　　次韵朝隠招饮二首
　　千古兴亡马食槽醉乡真可寄防髙功名戯事何须挂富贵危机讵肯饕幸有碧筩消暑溽休夸白堕执逋逃牢愁滞恨知多少凖拟都将付浊醪
　　何须逻逤响檀槽独喜杯中酒浪髙芰实深酧屈到嗜鲈鱼仍足季鹰饕加笾亹亹情尤厚醉舞僛僛罪敢逃我亦头巾漉家酿明当相速醉芳醪
　　招中散兄饮
　　飘零羁旅苦摧頽旬日希逢笑口开炉冷难施文武火气寒聊杂圣贤杯牛鸣地去无多逺羊胛熟时宜便来闻説家山动归兴预愁叠鼓起髙桅
　　次韵卿任赋立春
　　阳和协气起寒灰席上清歌聴落梅暖逐日华惊嵗换夜占天象觉星囬书筹屡防蟾蜍砚命釂连催鹦鹉杯愿敛春祺锡黎庻熙熙一镜似登台
　　次韵道祖赋立春
　　棠华鞾韡绮筵开何用三行粉面囬金鸭香残知漏永土牛色重喜春来飘霙着树狂欺栁剪防装花巧鬬梅俛仰光隂惊嵗换谁将蓝尾更衔杯
　　喜晴
　　补陁香供走人天赴感随缘旧所传霖雨方忧困桑户晚晴俄喜赋樊川阶庭旋见収黄潦斋壁何因上绿钱多谢化工哀老子遨逰不复更祈年
　　陈朝桧
　　拏云老桧欲千春防阅人间旦复曛风里樛枝喧过雨月中清影碎流云蟠根不愿郎官谷耸榦宜防君子军须信英灵神物防频经兵冦惜挥斤
　　春昼偶作次元述韵
　　屏居岑寂似禅闗顾笑初无素与蛮昼栋差池曽识燕绮葱翠旧逰山时危谩自懐颇牧境静聊欣接尹班二纪家园逋细履身闲今得一时还
　　次韵元述
　　漂泊身如不繋舟芙蓉湖上懒囬头干戈时幸逃新鬼岩壑人能识故侯已觉功名真破甑却惊嵗月甚奔流仙庭五载空浮食恩重丘山岂易酧
　　即事
　　五载投闲隠薜萝眼看时事只悲歌家贫不畏鬼来笑世变难教佛柰何髀肉生缘痴坐久带围减为客愁多他年莫忘菁山寺百口啼饥两鬓皤
　　青云那肯羡雄飞前料山边习遁肥名教固应多乐地贱贫聊幸脱危机虀无萍韭何妨醉羮有菰莼自合归格外一官垂欲满便従神武挂冠衣
　　诸公衮衮上岩廊济世无能分退藏所止先名大隠洞平生本望秘书郎画成顾失一巵酒箭蹶空穿百歩杨幻界光隂凛无防养生従此学长桑
　　村人写予像即景山饭道僧祈祷为防颇盛
　　单车去位五年强初乏恩襦庇一方大姓殷勤携老稚精蓝祈祝饭缁黄此时美稷勤邀迓他日桐乡必奉尝为报庚桑相俎豆不如道术永相忘
　　除夕郊居书懐
　　晚涂萧飒寄渔樵梦亦无因到上朝书在床头脱复看客逢野外偶相要敢嗟禄薄难糊口大胜官麄毎折腰六十七年明日是亦逢村酿也浮椒
　　次韵徳升颐轩书懐
　　烟霄飞歩欲青春未信论甘肯忌辛三仕固应无喜色一鸣今复见惊人射如闗尹方知中画若元君始识真早晚奏篇来拭目清涂聊为洗荒榛
　　次韵中散兄庆立方赐第
　　儿曹春榜预言扬窃吹知难服士乡黄绢未能摛好语青氊偶幸继前芳穿杨喜共东床客攀桂同标北寺房【原注鹿苑寺以其肄业堂榜曰双桂】圣世选材如华岳积尘曽不弃毫芒
　　次韵邉公明【知常】放鱼
　　小鲜无数命临危邂逅云庄扩大悲巨浸何劳长者水亲临尤胜校人池依蒲俯视还真乐贯栁充庖那复知圉圉介鳞俱得所道人因得一伸睂
　　次韵顔孝立【天经】同年
　　亦识韶华不肯留时危那更事嬉逰羇懐不办愁花雨空廪惟知望麦秋顾我端忧宜燥吻如公无事合扶头麴生漫助齐睂饷清洗钱塘两玉舟
　　和必先龙图谢酒兼呈沈次律【琯中】大学士
　　台阁髙贤卧里门清扬乖隔阻寒温尚赊宴豆陪三雅聊即烟邮寓一尊乱后官居同幕燕春来香味忆河豚溪亭午夜衔杯处应对梅花淡月昏
　　赠史徳谦
　　不入城闉已十年足音何幸聴跫然杯觞共乐三更后书史相従一世前鸟倦尚飞惭我老鸿何慕觉公贤锱铢得失何湏算闻健惟当数撃鲜
　　赠鲍钦止【愼由】二首
　　锦窠朱绂亦何荣辞剧求闲责自轻聊喜青葱供俯仰未应红腐较竒赢久知飞鸟有真意谁信鸣鸡非恶声只恐朝端阙司又将敛手避威名
　　红尘衮衮厌朝班官寺深藏洛尾湾识擢早惊郎位峻招防今见水仙闲髙标自置羲皇上俗眼従教季孟间仓氏一官寜久困禁途供奉政才难
　　挽致政奉议鲁公【夀寜】歌词
　　翛然丈室老维摩不媿家声旧曲阿事阅七朝推夀俊庆钟六子半文科白莲入社尘缘息朱绂通闺圣渥多空唱已闻生净域可须薤露起悲歌【原注南史庾诜传诜且终家人皆闻空中唱云上行先生已往弥陀净域矣】
　　张子防令君挽歌词二首
　　赋归州里半年间岂料循题哭二难屡荐尝为趋幕客数竒终困字民官清谈竟日师夷甫寝瘵连年痛士安身后华名知不朽防多墨妙翠珉刋
　　文义游従四十春艰难契濶见情亲少年涟上初倾盖末路云阳拟卜邻万室讴吟依恺悌一生志气负经纶渭阳岂特儿曹恸老送佳城泪满巾
　　大卿表兄莫公【平砥】挽歌词二首
　　露奏求闲猛挂冠忽惊卿月堕云端中年屡揽澄清辔末路坚辞矍铄鞍自卜夀藏松已拱亲裁幽刻墨方干映溪清逺楼前月后夜登门忍独看
　　防従五纪荷勤渠白首来依霅水居郡閤箴规言有补家林书疏月无虚方期老验长桑药忽见神升广栁车兄姊同时封吉壤不堪清涙屑衣裾
　　先兄中散挽歌词四首
　　昻昻鹤骨素康彊微疢生朝罢举觞尚冀魂随香釡反那知人逐绮琴亡禁方不验三茅洞【原注兄就医于三茅沈师】遗墨空留二老堂【原注某结屋青旸与兄日夕同处号二老堂】従此幽栖风雨夜一翻姜被一凄凉
　　徳与才髙位不酧大钧杳黙向谁尤剖符政化传沂水握节威名振宛丘心悟三乗真合觉【原注兄结四方印而逝】学该九域独推优【原注兄在京东进九域圗志为诸路之冠特进秩一等】鴈行影拆元龟丧涙洒西风不忍収
　　粉闱当日正逢辰兴在沧洲猛乞身袖手旁观真得计急流勇退更何人翺翔词馆全无累笑傲丘园不计春鼎鼐百年均此路惟公达识夐谁论
　　流年八袠庆初开驹隙那知二竖催书聚五车缘嗜学家徒四壁为轻财幻身梦蝶自云适曲路増蝇何处来【原注兄为平货之属大阍欲以大勑特荐改官兄辞焉】深恨滞留暌属纩此生赍恨在天台【原注今春欲归省适先往天台期以秋归遂不及见】
　　哀范卿学士弟
　　万巻胷中学已优安恬当向古人求有财谩説驹千里此路何殊貉一丘儒馆芸香今寂寂亲闱芝检竟悠悠悬知箫鼔江村路茂栢深松结暮愁
　　杨彦安【植】大夫挽歌词
　　英猷卓跞世无多用不酧材可柰何庀邑颂声空制锦阜财智算谩熬波鳣堂积学家传庆蟾窟登荣子继科下里有车催遣奠上池无药起沈疴心期于我勤知过肺腑従公久切磋十载飘流隔生死东风吹泪寄滂沲










　　钦定四库全书
　　丹阳集巻二十二　　　　宋　葛胜仲　撰七言絶句
　　读史八首
　　王嘉
　　王嘉寃死有由缘峻节忠言照史篇最是一条堪恨处临刑犹道孔光贤
　　马融
　　为梁草奏枉忠臣李固夤缘遂杀身南郡何须施绛怅应无面目见时人
　　陈蕃
　　阉尹流凶徧海隅飞章露奏计诚疎黄门诏狱空忠鬼天下何因遂扫除
　　邓伯道
　　贼掠家储嵗阻饥将儿系树后无儿林囬轻弃千金璧始信皇天是有知
　　法真
　　奬鉴人伦重法真亲庭曽遗助求人牖间占察曽何补只得庸庸畨土臣
　　王戎
　　儿时黠慧岂寻常苦李徒教结道傍何事季年痴更甚为财钻核长膏肓
　　沈约
　　革运称梁出秘谋夀光不许范云留赤章夜奏称非已合向人间諡隠侯
　　王维
　　子昻文律唱唐家摩诘诗声未易加屋有谁深荐达坐令入彀赖琵琶
　　泮水
　　半璧清波势自然鸾声旂色想当年野芹不识兴亡恨犹自牵风漾碧涟
　　庙宅
　　素王遗庙屋渠渠老桧隂浓耀碧虚无复升堂闻古乐尚传开瓮得丹书
　　灵光故基
　　蟠螭宛转谩承楣东序西厢只废基终与建章同圯壊浪言神力有支持
　　望岳亭
　　迤逦羣山不识名天门日观逺峥嵘地灵不见二宫迹圣作时闻万嵗声
　　夀庆二丘
　　巍巍寳甃耸青轩后开基向此生云瑞已随仙驭逺电光犹绕北枢明
　　省习堂偶题
　　格外官曹自在身阖门扫轨养天真何须更待年三十始约孤髙不诗人
　　防文中县丞以诗送苦笋走笔六首为谢
　　豹皮羊角食无寃烦助先生苜蓿槃便敕佐饔淹苦酒春余调笔要多酸
　　张衡愁坐政烦寃下筯南烹炤午槃老作禅痴多不肉每观觳觫鼻辛酸
　　爨无烟火叹厨贫嘉防防颁胜八珍苦口片时终隽永端如药石尽规人
　　茂林髠取未应贫政恐书材窘伯珍更请作桥通夜盗可怜辛苦涉沟人
　　公圃荒凉此物无畦丁遣饷十余枝他年京下憎羊酪莫忘溪亭防酒时
　　碧润那忧盛夏无骈头聊取供斋枝辟疆园暗新苍玉未害青柯贯四时
　　四月八日防文中饷黒饭作诗二首纪谢
　　热际初经四月八磨香灌佛晓泉寒丞公忽致槃游饭儿辈惊看欢喜丸
　　方叹流尘生范甑何图香黍溢顔箪将军尚未封侯贵推去那容学井丹
　　比作黑饭新茶二首未防文中县丞宠和走笔再赋以助一笑
　　防漆饭防清净供翻匙那敢配羊寒独欣法味盈斋钵尚欲诗辞看弹丸
　　三叹属厌阎没腹十方皆满净名箪定中不敢逃禅饭卑景何因醉脸丹
　　次韵张仲宗【元干】絶粮五絶
　　髙贤往往突不墨造化従来一小儿执防逐贫曾有赋柴桑乞食岂无诗
　　二顷无田空好嵗四郊多垒已仍年遥知壁立书生舍只有溪藤与麝烟
　　飘蓬闻説旅涂穷我有枯鱼困辙中裹饭独期来见客一杯当卜与君同
　　冠玉何因常瓮牖身名未泰少安之雀罗忽枉黄金弹惊怖还应震失匙
　　中台宏议裨初政学省雄文畏后生不悟宦逰成左计只今无米糁藜羮
　　従仁叔求楷笏四首
　　异种初従弟子栽东家宰木鬰泉台谁知当日勤封植只作人间手板材
　　好事频求阙里堂文房裁斵已盈床讲郎乞与非抛却已办棼丝结紫囊
　　横斜文理秀斓斑分饷闲官尚独悭凖拟遣人来检料欲将拄颊望西山
　　祗召行亲尺五天书辞对命赤墀前人言此板多乖牾换试聊须覔褚渊
　　陪亚仲逰习家池不携妓偶作二首
　　史君携客习池头不载连营女妓逰红烛要须醉芗泽白云何似老温柔
　　四序垂杨袅麴尘荆豪不见水粼粼何须倒载摇鞭问不是并州姓葛人
　　少蕴内翰示和朱氏新治涧泉之什依韵和两絶
　　桐川旧传七里濑洛宅仍夸八节滩楼耸桥横堕波影未应能胜此山间
　　北门学士居新卜南海使君家在中更有娇云兼健水吾邦従此冠玲珑
　　次韵叔才见贻二首
　　舟随风入乱山村流水桃花似武陵叠颖丛条烦寄语幸非逋客莫相憎
　　纷纷宠辱不劳惊凛凛孤髙未易名闻有百钱供菜把下帘従此谢君平
　　寻山
　　槛泉依石古名馗细转轻流有令姿不觉篮舆归日暮坐怜清泚住多时
　　山台
　　休言歌酒旧时好把酒髙歌今更新醉里不知身是客寒城落日数行人
　　凤凰山泉石胜絶去城无防里而前此未有知者偶因休吏与文中良器二士访寻得瓌竒卓絶之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首
　　凤凰山色鳯凰泉山下泉边有隠仙同是荒榛埋没久一朝题目万人传
　　浑浑泉源防一溪碧涟方沼烛须睂便须牵率诸君贺却向山中得鳯池
　　结宇南溪领老潜东亭复构半空檐书棋文义惭朱异独向云山号不防
　　暝霭昕霞景变移烟云竹树眇防差软红尘里何因有迁谪江湖却恨迟
　　竹好祗生君子国松髙不受大夫名两郎风韵都相似结作东南四友生
　　浓淡峯峦低复髙林深依约见汀桥风流公子图纨扇咫尺须论万里遥
　　鳯去丹山久不归昔年曽此览朝晖紫庭正带黄绅望曷日重将九子飞
　　従我登山未觉疎应将得失日乗除喜添桐叶千篇咏顾减茅堂一巻书
　　隂森行尽古榕林别有幽竒路可寻渔舎傍溪人不见弄晴水鸟自浮沈
　　消尽机心独保真无情云外合相亲安心丈六竒礓石不是山间射虎人
　　再赋十絶
　　横肱石俯清泉山泽臞儒似列仙泛水登山聊肆志著书万巻果谁传
　　槛泉甘美胜梁溪来照澄得展睂尽道潺湲流不逺那知无路到天池
　　子亭聊欲寄幽潜旋斸茅茨覆短檐北牖未妨施枕簟炎天坦腹卧飞防
　　云峯遥看步慵移层碧三防更两差天际余霞似残锦只堪収拾饷丘迟
　　两士端如萧子显求心已足不干名春朝秋夕风兼月辞藻居然嗜此生
　　云篷烟艇寄孤髙破浪乗风不碍桥岂待征夫问归路始教轻漾日遥遥
　　眺望云岩每惜归溶溶溪练照斜晖双鳬容与还如我因恋沧洲更不飞
　　清新十咏岂才疎俗韵芜词尽扫除佳句浪传真可惜郊居斋壁莫轻书
　　软语相従喜道林碧流紫树日幽寻是非那复谈朝士懒作香方比麝沈
　　蜡珠作鳯定非真真鳯惟梧与竹亲鳯去台空应不恨赋诗同有谪仙人
　　走笔再和鳯凰山十韵酬良器解元兼呈文中宣徳
　　洞府桃花出泛泉只容刘阮见飞仙丛条叠颖嫌逋客好去人间莫浪传
　　不甘蒿藋蔽流溪混沌何妨一画睂若遣周囬挿杨栁醴泉便是陆家池
　　隠吏皆非谩诲潜夜灯花落广文檐招寻月月携连璧不用船中覔孝防
　　屈曲云根屋旋移下窥鸳瓦碧参差不须欲速求儳路自地升天理合迟
　　云巘囬环出逺青千层万叠莫知名白茅峯独如黄宪不见须臾鄙吝生
　　催功下下与髙髙束火人归閙小桥莫向九嵓生妄见须知采栢望中遥
　　滩声留客不容归更尽西山一寸晖要看氷轮升紫磨绕枝寒鹊自惊飞
　　秋残景物更萧疎愁寄忧埋尽破除埃是中无少分昼尘终恐误君书
　　闻有山房隠茂林髙人不与世相寻屋虚但有荒基在恐是宜僚遁陆沈
　　结友忘懐契道真水云情话似亲亲爱君叶落云飞句知是才髙压众人
　　送灵浩赴江州般若之请三首
　　甚深真谛不容声溢水鑪峯照坐明悟般若人居般若钟鱼都是妙香城
　　岘山峯顶五花堂曽见迷津赖法航霅水江流同一滴未妨作戏更随
　　师今此去防时囬是法初无去与来一句但言无可得寳函封印不须开
　　赠僧知先
　　诸方行尽夙心谐澄碧归来寄雅懐曽识禅那两居士昭文斋主与髙斋
　　庵僧善能求诗赠二絶句
　　此生任运只腾腾聊作空山骨观僧生死由来如幻梦道人因此识三乗
　　一瓶一钵早周游参遍云门与赵州巻席归家只趺坐了无一法可推求
　　灵山纪逰
　　惯穿苍翠属潺湲来伴髙僧半日闲鹫岭谈经元未散不应向此认灵山
　　寄次顔叔时为苏州庾官
　　绕郭清蒿翠欲浮燕泉山水抱城流娃宫香径终肥腻谁道苏州胜汝州
　　题龙兴寺顔鲁公祠二首
　　幻界当年暂陆沈聊凭剪防结知音清贫虽乏生前米飞裂还多死后金
　　平原髙节映常山生死兴亡本自天莫道排墙为鬼录请看裂铁作形仙
　　友卿病起二絶句
　　相従天末慰羁愁属疾书窓喜顿瘳休向友卿求竟论且従吴客话诗筹
　　逺来著录寜非黠肯作长斋却是痴别久相懐应少广朝来新得字如
　　游径山蕴常上人字无可以山中秋日十诗求和因次韵
　　年大飘零馘已黄野麋难复厠鸳行山名一径通天目便欲看云老是乡
　　幽寻连日至如归款听清谈木屑霏好乞一庵容一社只消枳落与松扉
　　棘蓬禅老舌縦横小阁谈元夜气清顿觉心空重及第信知兹理本无生
　　五峯崒势萦逥国一当年手自开莫向兰袍认遗像此心无去亦无来
　　攀条叶脱惊徂嵗照影波清怅病顔好似兰台感秋客送归临水与登山
　　严除宾馆逺相迎挂壁残缸夜自明卧聴秋声鸣索索华鲸呼粥报参横
　　昻霄杉桂不知年风纛云幢锁暮烟狡狯老钦能缩地十洲移得别山川
　　贞龙徙舍走风云寒井犹余旧涨痕老去文书但遮眼懒求寒淗洗眵昏
　　拥书斋馆水侵门当日灵芝秀一村碧落二卿今不见空余乔木晓惊猿
　　万叠山深颢气清泬防天宇鴈初横真机已契偏中正世事聊将熟处生
　　次韵刘无言【焘】山中五絶句敢请诸僚和之
　　载酒陶春久不归将花判断定忘疲寻芳便作而今计莫待他年子满枝
　　命友登山共寄情亦逢佳处便班荆有时便取琴双琐写出苍髯夜半声
　　萧闲谷饮更岩栖应笑痴人簿领迷万顷青油行省舫嬾黄轻拂栁条低
　　川原红绿逺交加春物闗心梦到家体骨素轻惟燕子面皮防好是桃花
　　荣槁如环浪自循一笻双屐伴行春溪翁野老来争席不识蓬山第一人
　　逰真意亭得二絶句示良器
　　相携取意踏郊墟松拂芒鞋毕景俱洒落持君比佳竹幽人一日不堪无
　　清波澄澈复萦纡照影湘缨得自娱寄语溪光容笑傲人愚那敢便相愚
　　嘲渊眀
　　粟贮瓶中能防何头巾漉酒苦无多虽然清操标千古试问还曽醉饱麽
　　中庭双柏
　　羞为赵莹婆娑树懒作防徊旌节花独立凛然霜雪里惟将直节劝无邪
　　约特进河东相公元枢河南相公游菁山观梅用前韵重赋五絶
　　独抱幽真嵗月长不甘取次为人芳紫枢黄闼垂青眼宿蘂横枝特地香
　　嚼蘂攀条趂日华悬忧面旋逐风斜若非鼻观通清馥应道漫天无蒂花
　　蔽谷连山万树多吴天今日骤晴和氷肌玉骨知谁似只向尊前许两娥【原注河东相公是日出二姬】
　　为爱寒英暂去家不辞溪路津涯山村盛事人应説第一人观第一花
　　春醪香防约同尝玉雪花多独此疆敢请对花同烂醉拟将酒债典衣偿
　　以梅花饷富季申【直柔】枢宻有诗三首谢次其韵
　　数枝幽艳逼人清望腊先驰淡日程往近枢光増妩媚絶胜寒影照溪明
　　姑射肌肤独占清东南万树数乌程【原注菁林乌程】便须挈榼连宵赏要看琼蕤伴月明
　　葛山庵畔野梅清风便犹须半日程闻説数枝来几席何妨先赏到黎明
　　次韵胡汝明【舜陟】梅花下小饮三首
　　林间缟袂缀瑶英月里轻盈画不成拂石坐来花一眼神肤従此喜双清
　　南枝连夜犯寒开好事谁曽步屧来上客固知心匪石为花烧烛耻瓶罍
　　轻隂池馆润无尘骨醉簮花任笑人先向孤芳一倾倒明朝更浥上都春
　　汝明以诗谢饷菊次韵二首
　　千本黄花嫩色深恍疑春色变家林禅翁防戒新停酒小宴无因费百金
　　和气凝阳更逓通露根移得自蚕丛分明般若圎明相误落柴桑酒盏中
　　二圣圗书
　　宸章端与三坟并奎画全将六义该湖海小臣如草木岂知云汉有昭囬
　　梦良以书献吉梦戏作二絶
　　山林臯壤乐无厌况是寒灰岂复炎蹇足上天无是理固应此梦不须占
　　枕中佳兆逺相夸未敢凭虚便拜嘉老去定心如止水不随闲梦入人家
　　书懐二首
　　寂寂蓬门雀可罗不妨休影养天和诣人三十已当止年事那堪更倍过
　　樗散知非济世贤一官明道又逾年真人上界官都足甘向尘寰作散仙
　　雪意
　　闇淡同云拨不开嵗阳云暮迫星囬寄言大造洪蒙里速致青腰滕六来
　　雪
　　朔风一夕结层隂竒货居来更易寻器异山涛仍玉璞坐无王衍亦瑶林
　　雪中有懐旧逰次友人韵
　　昔泛秦淮一舸飞角声吹动塞云悲如今独聴寒雪忆杀梅花旧日诗
　　陪枢宻富公逰霅川即事呈三首
　　飞楼百尺面巑岏万顷谿光帯郭寒宵寐正求良弼梦云山聊得暂时看
　　龙庭一纪袖携香磊落功名竹帛光敢请东周重复古肯同歌凤接舆狂
　　杖藜登览更簮蒿莫学骚人独餔糟奕世当传张颢印三公行佩吕防刀
　　叠前韵三首
　　菁村小隠卜巑岏盟在前峯讵肯寒却把青鞵踏城市赤栏山色带慙看【某自菁山起赴州治】
　　青苹风起递秋香翠盖红妆衬水光暇日跻攀莫辞数人生百嵗似风狂
　　晚凉汤饼防青蒿卜瓠分甘笑楚糟好摘江蓠充杂佩不须嵗晚梦三刀
　　埇桥道中
　　雨跳浊水千沤乱风过桥林万弩齐顷刻埇桥斜景在市人来去两虹霓
　　七夕
　　朱阁琼宫耀紫房翠翘下堕慰愁肠天中感遇非尘世不念痴牛念郭郎【郭翰】
　　次韵徳升七夕二首
　　盈盈一水截长空乌雀桥成得暂通逗晓归来装万恨旧机牢落响寒风
　　霓旌鸾扇去央央云路轻车驾七香灵防此宵才瞬息经年何苦夜偏长
　　次韵徳升颐轩诗五首
　　晴碾春龙鬪小饮悭难遣睡魔降翩然梦绕沧洲去白马波寒桨一双
　　辘轳声到读书帷草解招凉暑气迟净扫竹轩人不到戍楼哀角又空吹
　　造物机缄属小儿懒従寒燠究端倪绿隂昼寂孤花净犹有黄鹂恰恰啼
　　金銮赐第新搴桂鐡幕官期未及瓜隠几蒲团无一事五车闗眼未昏花
　　外物年来论已齐眼看人事浪推移禨祥白犊何劳问宠辱黄粱共一炊
　　次韵徳升恵新茶
　　宠饷头纲北焙茶分甘应自五侯家午鸡惊破槐安梦犹有新香在齿牙
　　双叠红囊贮拣芽旋将活火试瑶花半生未有阳侯厄喜聴咿哑转井车
　　新茶
　　当日火攻应有法此时水厄定无余闲轩七碗宜频试九陇清泉胜具区
　　烹茶
　　俗耳未容聴滴沥水瓶聊遣挹澄晴轩小酌煎新茗纱帽笼头似管寜
　　鲥鱼
　　贯以栁条仍拨刺芼之筠笋佐鲜肥他年京洛憎凡馔莫忘河亭染指时
　　烹笋
　　味佳端可供羮梜韵胜尤宜荐酒螺自笑痴人饕口腹不求新竹透林多
　　友人恵芍药并青梅一枝偶成三絶
　　窥园记我分名卉大似梁园重锦红自媿江淹才已尽却须还与主人翁
　　芳丛的皪长明槛不似余花顷刻春始信有常能耐久何须逐巧鬭尖新
　　香雪一林初着子和枝分饷不吾悭含酸但止文园渇青无人蹙逺山
　　以糟水灌芍药戯题
　　年年国艳赏敷腴酩酊供人就燕胥此段固应先骨醉餔糟聊学楚三闾
　　金边山畔汁偏羙玉井峯头船最多未敢磨刀供大嚼却愁蔵扎有修罗
　　山谷以寒岩子诗十二首作藁书词笔俱絶裴继之出示求防因题絶句
　　百篇诗已露闗欲免惊愚理亦难招得使君来帐下不应饶舌坐丰干
　　防子猷访戴图
　　玉屑金波各眼尘如何牵役不知勤徃来扰扰天机乱似端居对此君
　　防陶渊明归去来图
　　小邑弦歌始数旬迷涂才觉便归身欲从典午完髙节聊与无懐作外臣
　　吴道子画鬼
　　莫将幽显较精麤人鬼从来理不殊磊砢挐云传怪状论师天眼识工夫
　　防李伯时画李元通随虎图三首
　　华严寳轴挂于菟笑问翻经有地无引下福山三十里不应老马独知涂
　　清樾寒潭土作宫杨枝栢叶五年中论成永作将来眼第一功归大小空
　　素幅工传长者真龙眠端恐是前身只留散带经行影不貌供斋两玉人
　　防黄鲁直画
　　江南黄防飞满野徐熈画此何为者百年幅纸无所直公毎玩之常在把【原注玉篇防鹑也説文防鹑奄也一曰牟母一曰鴑吕氏春秋注田防化鴽幽州谓之防】
　　画竹二首
　　万个霜筠保嵗寒风枝轻戛玉琅玕何人重作翩翩赋写出髙标与谛防
　　眼到竹边知未是竹来眼里亦全非诸人问我真如意不到山前带笠归













　　钦定四库全书
　　丹阳集巻二十三　　　　宋　葛胜仲　撰诗余
　　浣溪纱九首
　　咏梅
　　东阁郎官巧写真西湖处士妙传神嫣然一笑腊前春鬭好虽无氷骨女相宜幸是雪髯人且烦疎影入清
　　樽
　　木芍药三首
　　可惜随风囬旋飘直须烧烛看娇娆人间花月更无妖浓丽独将春色殿繁华当合众芳朝南床应为醉淘
　　淘
　　通白轻红溢万枝浓香百和透丰肌丹山威凤势将飞玉镜台前呈国艳沈香亭北映朝曦如花惟有上皇
　　妃
　　鬭鸭栏邉晓露沾华堂醉赏轴珠帘挿花人好手纤纤遮防轻寒施翠幄标题仙品露牙籖词人遗恨独江
　　淹
　　赏芍药
　　楼子包金照眼新香根犹带广陵尘翻阶不羡掖垣春不分与花为近侍难甘溱洧赠闲人如羞如怒独含
　　颦
　　少蕴内翰同年宠速日出后堂并制歌词侑觞即席和韵二首
　　今夜风光恋渚苹欲教四角出车轮金钗离立座生春神女恍惊巫峡梦飞琼原是阆风人诏封后院宠儒
　　臣
　　溪岸沈深屡泛苹倾城容见此推轮可怜虚度二年春暮暮来时骚客赋朝朝新处后庭人天留花月伴羇
　　臣
　　小饮
　　里明珠芡实香尊前堆雪脍丝长何妨羌管奏伊凉翠葆重生无复日白波不釂有如江壁间醉墨任淋
　　浪
　　赠妓
　　东道殷勤玉斚飞华灯倾国拥珠玑玉奴嫌瘦玉环肥缥缈幸闻缑岭曲防差犹隔夏侯衣放开云月出清
　　辉
　　诉衷情
　　友人生日
　　清明寒食景暄妍花映碧罗天防差捍拨齐奏丰颊拥芳筵　逢诞日揖真仙托炉烟朱颜长似头上花枝嵗嵗年年
　　减字木兰花
　　公弼侄初授官以此劝酒
　　辛勤屋未遇知音甘陆陆诏录遗忠一札天书下九重　鵞城初命此去青云应渐近解褐恩新今嵗吾家第四人
　　西江月五首
　　正月十七日与文中自邑境徧逰歙黟祁门山水十九日在黟邑洞灵观夜燕二首
　　羇宦新来作恶穷途谁肯相従追攀十日水云中情谊知君独重　寂寂囬廊小院微雨尖风鳯山香雪定应空昨夜疎枝入梦
　　山镇红桃阡陌烟迷绿水人家尘容误到只惊嗟骨冷玉堂今夜　莫对佳人锦瑟休辞洞府流霞峯囬路转乱云遮归去空传圗画
　　三月初六日席上代监酒和
　　晚路交逰绿酒平生志趣青霞霜风时节近黄花泛宅舟将鹢画　不分两溪明月夜深只属渔家今朝清赏寄情涯肯向荣途索价
　　叔父庆八十防
　　瑞兽香云轻袅华堂绣幕低垂人生七十尚为稀况是钓璜新嵗　登爼青梅的砾明栏红药芳菲天教睂夀过期頥常对风光沈醉
　　与王庭锡登燕集作
　　清樾已生昼寂孤花尚表春余象牀筠簟燕堂虚初过晚天微雨　珪璧新来北苑鲈莼未减东吴捧觞红袖透香肤不浥翔龙烟缕
　　醉花隂
　　次印师韵
　　东皇已有来归耗十里菁山道冻枿万株梅一夜妆成似趁鸡鸣早　年时清赏曽同到先仗逰蜂报抖薮旧心情一笑酧春不羡和羮诏
　　瑞鹧鸪
　　工部七月一日生辰
　　火云欲避金风至秀气充闾初降瑞去家丁令却归来还燕悬弧当日地　金章紫绶身荣贵夀福天储昌又炽怪来一嵗四迁官还遇当生元太嵗
　　浪淘沙四首
　　十月十九夜赏菊
　　我爱菊花枝浥露偏宜旋移佳种一年期照眼黄金三径烂可但东篱　秋老摘花吹敢恨开迟只愁一夜便香衰待挿满头年大也且泛芳巵
　　九月十八日与千里赏菊三首
　　又见菊枝新色浅香匀老人衰病卧漳滨虽是无聊仍置酒幸有嘉宾　不用怨萧辰不似芳春请看金蘂照金樽今夜花前须醉倒直到黎明
　　歌阕鬭清新檀板初匀画堂新筑太湖滨好是黄花开应聊宴新宾　上客即逢辰况是青春上林开宴锡尧尊今夜素娥真解事偏向人明
　　娱老子亭新丹垩初匀万株金菊绕溪滨折向华堂遮醉眼聊用娱宾　红烛夜将辰广座生春月波新酿入芳樽好向花前烂醉不负承明
　　鹧鸪天五首
　　赏菊二首
　　黄菊鲜鲜带露浓小园开徧度春风自篘玉醴酧秋色旋洗霜须对晓丛　香在手莫怱怱寻芳今夜有人同黄金委地新収得莫道山翁到底穷
　　采采黄花鹄彩浓吹开一夜为霜风已邀骚客陶元亮不用歌姬盛小丛　秋易老莫怱怱齐山髙兴古今同欲知此地花多少一眼金英望不穷
　　九月十三日携家逰真意亭燕集二首
　　婆律香浓气味佳玻瓈仙盌进流霞凝香清涤髙阳醉灵液甘和正焙芽　香染指浪浮花加笾礼尽客还家贯珠声防红裳散踏影人归素月斜
　　小榭幽园翠箔垂云轻日薄淡秋晖菊英露浥渊明径藕叶风摧叔寳池　酧素景泥芳巵老人痴钝强伸睂懽娱莫遣笙歌散归路従教灯火稀
　　新春
　　玉琯还飞换嵗灰定山新棹酒船囬年时梁燕双双在肯为人愁便不来　衰意绪病情懐玉山今夜为谁頽年时梅蕋垂垂破肯为人愁便不开
　　木兰花
　　卢姊生辰
　　谈围曽蔽青绫帐林下中年敦素尚烟波偶趂一帆风却锁云扃来就养　自従悟得空无相身把虚空来作様大千沙界抹为尘未比无生真夀量
　　鹊桥仙二首
　　七夕
　　凉飚破暑清歌萦坐缺月稀星庭户瓜华草草具杯盘喜共浥初筵零露　天孙东处牵牛西望劝汝一杯清醑精灵何必待秋通为一洗朦胧今古
　　【阙】偶天津轻渡却笑姮娥孤皎平时五夜似经年问何事今宵便晓　云车将驾神夫留恋更吐心期多少支机休浪与闲人莫倚赖芳心素巧
　　南乡子四首
　　三月望日与文中诸贤泛舟南溪作
　　栁岸正飞绵选胜轻逰漾碧涟笑语忘懐机事尽鸥邉万顷溪光上下天　菰苇久延縁不觉遥峯霭暮烟对酒莫嫌红粉陋婵姢自有孤髙月姊仙
　　九日
　　拂槛晓云鲜销暑楼危竦半天曽是携宾当荐九开筵度水萦山奏筦弦　黄菊映华颠千骑重来已六年楼下东流当日水依然更对周旋旧七贤
　　九日用玉局翁韵作呈座上诸公
　　晴日乱云収人在苹香栁恽洲溪上清风楼上醉飕飕共折黄花挿满头　佳客献还酧不负山城九日秋苕碧荇青供酩酊休休楚客当年浪自愁
　　九日黄刚定再索席间作
　　秋水莹精神靖节先生太逼真谈麈生风霏玉屑津津爽气泠然欲侵人　一座尽生春满引琼觞已半醺更把黄花夀彭祖【原注事出魏文帝书】盈盈数阕新声又遏云
　　虞美人四首
　　酬卫卿弟见赠二首
　　三年曽不窥园树辛苦萤暮怪来文誉满清时柿叶书残犹自日临池　春秋新学卑繁露黄巻聊堪语家人不用寄归诗行看升平楼外化龙归
　　一轮丹桂窅窊树光景疑非暮天公作意在兹时扫尽微云防缀展清池　樽前金奏无晨露只有君房语骊驹客莫赋归诗东道留连应赋不庸归【原注一作共踏青槐碎影夜阑归】
　　题灵山广瑞禅院
　　灵山法防何曽散此地神光满丁公潭下百雷霆疑是银河挽下一齐倾　髙桥飞观连云起槛外惊湍水大矶才过小矶来应有天孙灵驭月中廻
　　自兰陵归冬夜饮严州酒作
　　严陵滩畔香醪好遮莫东方晓春风盎盎入寒肌人道霜浓腊月我还疑　红炉火热香围坐梅蘂迎春破一声清唱解人颐人道牢愁千斛我谁知
　　临江仙九首
　　上已日逰海昌王氏园呈吴宰【效】及中散兄
　　倦客身同舟不繋轻帆来访癯仙春宵元巳艳阳天夭桃方散锦髙栁欲飞绵　千古海昌佳絶地双鳬暂此留连通宵娱客破芳樽兰亭修禊事梓泽醉名园
　　燕诸部使者二首
　　自古吴兴称冷僻菰城水浸潾潾囬星难望使车尘如何三日饮并有五行人　文似枚臯加敏速记书易若张廵幕中无用郄嘉宾他年浮枣防莫忘两溪春千古乌程新酿美玉觞风过潾潾歌声未办起梁尘九天扶侍客来作绣衣人　夙有词华惊一览传闻献颂东巡未应握节久宾宾一封驰诏防却醉上林春与叶少蕴梦得上已逰法华山九曲池流杯
　　小様洪河分九曲飞泉环绕潾潾青莲往事已成尘羽觞浮玉甃寳剑捧金人　绿绮且依流水调蓬蓬釂鼓催巡玉堂词客是佳宾茂林脩竹地大胜永和春
　　嘲尉姜补之托疾卧家
　　郊外黄埃端可厌归来移病香闺象床珍簟共委蛇耆婆寻草尽天女散花迟　小雨作寒秋意晚檐声与梦相宜冷侵罗幌酒烟微试评书五朶何似画双睂席上和呈中散兄及吴令三月初六日
　　寳观岧嶤飞雉堞登临恍欲升仙野桃官栁衬吴天春风寒食夜遗恨在封绵　闻道东滇才二里银涛直与天连凭谁都巻入芳尊赋归欢靖节消渇解文园
　　章园赏瑞香二首
　　二月风光浓似酒小楼新湿青红碧琉璃色映羣峰更移金凿落来赏锦薰笼　词客旧留月旦此花清软纎秾未饶兰蕙转光风赤栏呈雅艳翠幕防芳丛
　　雪壁歌词题尚湿春风又见轻红一枝斜挿映头峰不辞连夜赏银烛透纱笼　白髪欺人今老矣樽前羞见繁秾清香尤嫪虎溪风海棠须避席佳种谩蚕丛
　　二月二十二日锦薰阁赏花词
　　槛外竒葩江外种娇春未减鞓红画楼晴日敛云峯佛香来海防蜀锦荐灯笼　今夜那忧杀风景酒花来鬭妖浓江梅冷淡避春风明年来纵赏应醉绮罗丛
　　定风波二首
　　与叶少蕴陈经仲彦文燕骆驼桥二首
　　千叠云山万里流坐中碧落与鳌头真意见娱吾已领烟景不辞捧诏乆汀洲　老去一官真是漫溪岸独余此兴未能収留与吴儿传胜事长记赤栏桥上揽清秋共喜新凉大火流一声水调聴歌头况有修娥兼粉领佳景谢公元不碍沧洲　平昔短檠真太慢气岸老来都向酒杯収云水光中修褉事犹记转头不觉已三秋
　　蝶恋花八首
　　春夜即事二首
　　二月春游须烂漫秉烛看花只为晨曦短髙举蜡薪通夕防红光万丈腾天半　寄语平时逰冶伴不负分隂胜事输今叚灯火休催归水院慇懃更照桃花面只恐夜深花睡去火照红妆满意留宾住鳯烛千枝花四顾消愁更待寻何处　汉苑红光非浪语栖静庭前都是瑚树便请催斟鸣酹皷明朝风恶飘红雨
　　叠前韵二首
　　百紫千红今烂漫举烛辉花莫厌烧令短酒里逢花须细看人生谁是英雄半　安得红顔为老伴妙舞花前杨栁夸身段已倒玉山逥竹院清香不断风吹面已过春分春欲去千炬花间作意留春住一曲清歌无误顾绕梁余韵归何处　尽日劝春春不语红气蒸霞且防桃千树才子霏谈更五鼓剰防走笔挥风雨
　　和王亷访
　　风过涟漪纹縠细十拍香檀惊破文禽睡野蔌溪毛真易致风流未减兰亭防　击汰千艘供洛褉映水垂杨万缕拖浓翠小海一声波上戱慇懃留客千金意
　　同安生日二首
　　雨后春光浓似醉着栁催花节物侵龙忌绣褓香闺当日瑞紫兰宫堕人间世　歌管停云香吐穟碧酒红裳共祝鱼轩贵天上阿环金箓秘龄鹄夀三千嵗共乐堂深帘不卷恻恻寒轻二月春犹浅续夀竞来歌舞院龙涎香衬鲛绡段　画栋朝飞防语燕端似知人着意窥金醆栁外花前同祝愿朱顔长在年龄逺
　　章道祖生日
　　安石榴花浓緑映解愠风轻政是朱明令衮绣元臣门户盛童孙此日悬弧庆　夜燕华堂添酒兴黄纸除书逺带天香防欲挹苕波供续命不须龙防江心镜
　　渔家傲
　　初创真意亭于南溪逰陟晚归作二首
　　嵓壑萦囬云水窟林深路断迷烟客茅屋数椽擕杖舄人寂寂侵檐万个琅玕碧　倦客覊懐清似涤更无一防飞埃迹溪涨慢流过几席寒湜湜鳬鹥防破琉璃色叠叠云山供四顾簿书忙里偷闲去心逺地偏陶令趣登览处清幽疑是斜川路　野防溪毛供饮具此身甘被烟霞痼兴尽碧云催日暮招晚渡遥遥一叶随鸥鹭
　　江城子
　　和无言雪词
　　飞身疑到广寒宫玉花中兴何穷酒贵旗亭谁是惜青铜飘瞥三吴真妙絶银万里失西东　华堂红蜡暖歌钟巻帘风赏空蒙豊颊修眉鹤拥仙翁欲作氍毹花底客清漏永禁城重
　　蓦山溪三首
　　送李彦时
　　出门西笑千里长安道不用引离声便登荣十洲三岛画船珠箔苹末水风凉隋岸栁楚台人景与人俱好应怜见晚玉殿生清晓正是妙年时歩承明谋身须早轺车肤使新遂凯歌囬恩綍重防衣轻嘉庆知多少
　　穿天节和朱刑掾二首
　　望云门外油壁如流水空巷逐朱轓歩春风香河七里冶容炫服摸石道宜男穿翠霭度飞桥影在清漪里秦头楚尾千古风流地试问汉江边有解佩行云旧事主人是客一笑强颁春烧灯后赏花前遥忆年年醉春风野外卵色天如水鱼戯舞绡纹似出聴新声北里追风骏足千骑巻髙冈一箭过万人呼鴈落寒空里天穿过了此日穿名地摸石俯清波竞追随新年乐事谁哀老子使得蹔遨逰争捧腹乍凴肩夹道游人醉
　　满庭芳
　　任昉尝为新安太守风流名迹图经史牒具载感今懐古作
　　百不为多一不为少阿谁昔仕吾邦共推任笔洪鼎力能扛不为桃花禄米雠书倦一苇横江招寻处徒行曵杖曽不拥麾幢　山川真大好鱼矶无恙宻岭难双聴讼诉多就樵坞僧窻嵗月音容逺矣风流在遐想心降云烟路搜竒吊古时为酹空缸
　　原防二首
　　文康葛公文章粹雅夐絶当世士夫仰之俨如山斗凡所著作流布于人间者孰不珍蔵而喜读之曩者洪君出守仪真固尝镂板以恵学者比以兵火蹂践散失殆过其半晓不忍斯文之坠因学粮之余搜访旧本命工补阙庶可传之永乆在晓虽不能继三箧之羙誉而亦可以足四部之蔵也欤隆兴癸未仲夏甲寅日右朝请大夫知真州军州主管学事兼管内劝农营田事宋晓题
　　葛文康公以文章名世世之名能文者举推尊之信簉乏纶闱与公之孙给事邲防从容论议得公平生为多公妙龄擢上第以三经试学官应博学宏词科俱第一徽宗幸太学时以赋颂奏御者千余篇诏近臣第之以公为首于是誉益重虽然兹公余事尔公为大司成数言时政得失忤贵要意褫职奉祠处之晏如也起知湖州过京师以书抵当路劝母北举其言有曰天下无事则宰相安宰相生事则天下危以今观之识见过人逺甚岂特古所谓缀文之士哉有丹阳集传于世仪真旧尝锓板经兵火不全姚君恪为守复刋之属余识嵗月因笔一二以发幽光之绪余使后进得以窥前辈之学姚君本书生累与宾荐虽登武爵凡事能润饰类此淳熙十三年七月初一日朝奉大夫试中书舍人兼脩玉牒官王信跋











　　钦定四库全书
　　丹阳集巻二十四
　　附录
　　宋左宣奉大夫显谟阁待制致仕赠特进諡文康葛公行状
　　曽祖惟甫故赠吏部尚书曽祖母吴氏赠陈留郡太君
　　祖宻故任承议郎致仕赠通议大夫祖母陈氏胡氏皆硕人
　　父书思故任朝奉郎致仕赠少师諡清孝母侍其氏赠秦国夫人
　　公讳胜仲字鲁卿其先嬴姓夏后世封国于葛春秋时尝见于经其后子孙因以为氏汉魏之世着籍广陵唐天祐中有讳涛者避孙杨连兵之祸従江隂家焉其子防太宗时以髙年有徳赐爵公士生详隠居不仕于公为髙祖娶焦氏是生尚书至通议清孝皆以进士擢第通议早嵗归休为乡人所宗而清孝居官奉亲清徳孝行着闻既卒邑状其事谂于州州闻于朝诏特赐諡清孝公幼警敏日诵书数千言九嵗能属文初清孝笃志孝养未暇为公择师一日公白清孝曰某人不足以为某师清孝骇问其故公徐于袖中出文藳清孝遽取视则语尽惊人而师所窜定皆非是乃笑而颔之遂为公易师清孝尝与客论文偶有遗忘召公问之酧答如响一座叹异自是宾朋防集必使公侍左右年十五而学成于经史无不精通年十六应开封举中其选年十九丁内艰二十二再试开封为第四主文欧阳叔弼见其封建策爱叹之绍圣三年复预开封优选明年试南宫时再用经义取士知举文节林公希谓公防于经防乃擢寘髙等遂登是嵗进士第朝廷方兴律学公居学才阅月于法令贯通若素习试为第一国子监上其程文乞旌擢以励众元符二年调杭州右司理参军杭为淛右都防民俗繁伙多鬭讼狴犴往往充斥而吏皆大奸宿赃舞文市狱无所顾忌公自以儒生且年少恐其易已乃痛绳以法而于鞫狱必委曲详尽囚感公哀矜咸吐情无隠旬月间滞狱一空吏防畏惮不敢肆皇祐中有司理某者以院吏名次髙下立为定格每视役之剧易悉以序授任循用既久吏持必其上莫有惩劝事多不集公暇日取其格视之谓羣吏曰此非若衙规有成法不可动顾前官可为吾何为不可改索火焚弃不用众皆哗公屹不变遂一以能否勤惰为升降而任剧易于是人人竞奋事无不理府帅丰稷知公为一代伟人累荐于朝事皆倚公而办先是福州有士族不肖子因醉酒与其徒凡三人出郊偶见巨商行支径隠闗征者即诈为捕税吏执之商窘甚以赂得释已而病死其家乃以遇刼盗闻于官获其二即抵法独逸其一迹捕至杭得之繋州狱前官以其党既伏诛谓是囚亦当死无疑锻链成之狱具未决公至得其情曲折移牒福州请収商家诘问果辞穷自言实诬告遂直其寃众皆服公之精明文节公赴召京师隂求天下竒士一见公谓曰君文词经术宜为当今模范狱讼冗职柰何久居因荐试学官元符三年春公以诗书礼三经试于有司又试宏词二科俱为第一特迁河中府知录参军改登仕郎士林歆艳见其文以为不可及公之华问自是弥大矣建中靖国元年除兖州州学教授兖故先圣国师儒之任朝廷不轻畀以公有重名特命焉公居职防自励日与生徒谈经论文孜孜不倦人得所未闻心咸悦服鼓笋踵堂者辐辏至黉舎弗能容公乃移书部使者丐钱悉撤其旧扩而新之且丰其饩廪学校之盛遂冠一路崇寜二年始行三舎法于天下朝廷以太学首善之地故除授学官非第一流人不在选除公学正清孝喜谓公曰士积学非独为已盖将淑诸人汝其勉旃清孝自谢事髙卧未尝出闾门公因力请迎养従之公官卑禄薄且处桂玉之地日营滫瀡之奉极其诚至崇寜三年八月以荐者迁文林郎是嵗天子幸太学公奏赋数千言时四方文儒之士上歌颂文章者以千计徽宗皇帝命中书省第其优劣公居其首十一月丁外艰执防哀毁过制既举大事贫甚无以赡其孥至全家食粥终防未尝饮酒茹荤居苫庐阅释氏所谓大藏经者尽其巻帙大观元年五月用幸学恩循承直郎差充提举议歴所检讨官是冬天子祀南郊文武官通朝籍者例皆得封赠公以检讨在职若满半嵗则于格当改奉议郎预计其日适在蒇事之后乃拜章乞减秩一等及大礼前授命朝廷嘉其孝特改通直郎由是恩霑泉壤乡里荣之八月除知大宗正丞事检讨如故始朝廷以従臣提举议歴所至是俾郭天信代之公深恶其人弗欲与共事谓之曰是局既易长则其属义亦不可留坚请引退天信曰公誉望如此岂久为检讨官者茍能暂屈相従正字指日可得公曰富贵在天儒者但当顾义耳明日抗论于朝力丐罢天信闻之大怒公请不已并乞罢宗正职上喜其不可夺特许罢歴局搢绅称其难能二年以皇帝受八寳恩转奉议郎仍加武骑尉宗室仲瑈妄议学制公劾之上喜公能举职特转承议郎三月除秘书省校书郎五月迁尚书考功员外郎以亲嫌改礼部贠外郎时方承平四方上符瑞者遝至公掌南宫牋奏或日草数牍曽无滞思时人服其敏而工三年六月磨勘转朝奉郎八月以议庙制与时论不合责知歙州休寜县歙地多岩崄其民狠愎健讼嵗断大辟以百计在江东号难治而休寜尤甚故谚称镬汤滚处铨曹选注无愿往者摄官嵗久弊滋甚防不可为公初至命吏于大辟中恣取其一且亲决吏选久可疑者案牍数千纸俾两人舁至欲因以困公公阅视不移晷呼狱吏曰于若干纸外亡去一节是必汝所匿吏骇汗失措度不可隠乃于其舍故牍中出之果皆中款情要吏叩头曰囚罪本不至死某故当以死其所匿一节乃囚自白明甚惧令平反故匿之公引囚覆问皆合因释囚而正吏罪一邑以为神明曽未逾月囹圄告虚公之始谪也众皆谓公必不行既至又谓公必不事事及见公视职甚谨虽细务检饬必亲簿书钱谷悉井井有条次无丝忽不治然后叹公之才有余而度量宏逺也每聴讼必先为民辨曲直已乃従容告以慈孝礼逊之节恂恂然犹父兄之诏子弟民多在庭中感泣愿息所争由是犷俗顿革鬭讼衰止暇日携宾友登览泉石吟咏酧唱畧无迁谪之叹考课为江东第一外台列荐诸朝政和元年磨勘转朝散郎加云骑尉三年复召为礼部员外郎以预议元圭转朝请郎未防迁吏部员外郎四年擢国子司业时兴学久成均之士为文转相模仿率一律公恐其渐入卑陋每考试必取卓然不羣者置之上列文格翕然大变士相庆以为得师质经叩疑者屦满户外防无食息之间其为当世推重如此朝廷命诸生习雅乐乐成上御崇政殿按试大悦学官皆増秩一列转朝奉大夫七月以公在吏部编脩大使臣名籍成转朝散大夫九月迁太常少卿皇朝自建隆至治平初所行典礼欧阳文忠公尝裒集刋定为书凡百篇号太常因革礼及是朝廷以公明习典章俾续其书公自治平迄政和四年用文忠公条目纂录为三百巻于是五十年间礼文之事粲然在目书成上览而嘉之使与前书并藏太常焉五年初建太子府以公兼太子右谕徳公每见太子未尝不言治心修身之要且以仁孝学三言各着一论献之勉之使进于是大防嘉纳复采春秋战国以来歴代太子善恶成败之迹日进数事既久遂成一书号承华诏媺云九月磨勘转朝请大夫六年七月移太府少卿时盛章以谄媚权贵骤用为开府尹势倾中外忽遣其子并谓公曰外府左迁士论甚郁某能为公即还旧物其许之乎公正色曰进退百官当自宰相某虽不佞顾安肯由他岐进以重速戻哉并归以告章大慙遂与公为仇识者闻而韪之除国子祭酒七年迁大司成以前任司业训导髙丽生有劳转朝议大夫公慨然语家人曰吾自布衣致身侍从受国厚恩当图报効前此位卑不敢越职论事今岂宜缄黙乃数求对言天下治乱大计且陈时政得失虽归削藁不以示人然贵要咸怒切齿公由是不能自安于朝矣俄落职提举江州太平观宣和元年朝廷明公非辜复右文殿脩撰仍改宫观作自陈继除知汝州国初京西多旷土寳元康定间特轻其赋募民垦辟嵗久地无遗利而民防富饶政和初言利者始献议増税民已不能支其后宦官李彦为京西之民率盗占官地括其田而归之官西城新法由是破产者比屋有朝为豪姓而暮乞丐于市者公下车数月防彦至一境骚然苛暴肆行人多逃匿以避祸公见彦垂泣曰某任郡寄当为天子牧养斯民而坐视其离散如此深所不忍愿公稍霁威严退而条具不当括者数千户请蠲之彦大怒曰是欲沮壊西城新法耶草奏劾公朝廷壮公敢为寝其奏不行自兹西城及贡奉之事専委通判而彦亦不复再至州境矣二年磨勘转中奉大夫加丹阳县国男大河嵗脩扫岸费稍草不赀皆取办旁郡而汝独倍民大困不堪命公喟然叹息上疏乞免且令民缓输待命转运使怒不及期符檄督迫日峻公奏免防急僚属惶怖不知所为公慰抚之曰诸君苐勿书纸尾某当独任其责顷之诏允积年重敛一朝而除民呌讙交贺家家画公像嵗时率子孙环拜相语曰微葛公吾侪非餧死即流徙异乡能复自保于此乎前太守常建言汝州崆峒山实黄帝问道之所宜筑宫奉广成子既得请则竭力以事土木工未究罢去及公至主观道士出大言胁公促继前役公叱之曰嵗饥民匮可困以不急乎即上疏乞须丰登有防特従公之内刚不畏彊御多此类三年复显谟阁待制四年四月磨勘转中大夫七月转太中大夫徙知湖州是行实过阙例得入觐时亲党当国将为燕山之举公先以书遗之其畧曰方今东南靖息西北欢盟相公之功业可谓大矣然天下无事则宰相安宰相生事则天下危愿相公享宰相之安而无使天下危也省书不悦乃画防令便道之任公之未至湖已闻有黠吏数辈持郡将短长肆为不法及视事数日尽得其奸赃流放之阖郡称快燕山之役既兴国用防屈乃科免夫钱于天下输后期者俾以军法従事民大惊惧时浙西连嵗水潦公持檄忧形于色顾其佐曰方兹艰食何堪重敛议减其半众争谏以为不可公曰茍利于民死非所惮卒奏减之前此浙冦方腊起青溪既破睦陷杭湖与杭接壤无赖辈乗时相刼掠州县兵单弱弗能禁乃便宜使土豪捕击有愚民无知因平昔纎芥遂诬其隣以叛逆杀数人及事平邻家讼寃有司推治连蔓不已因以求货无辜逮系者百余家前二千石逾年不能决公究问则其首二三人皆瘐死久矣即日决遣之欢腾市里宣和六年移知邓州公之在湖朱勔尝求鸂白雀之属公拒之甚峻勔衔公入骨由是横加媒蘖遂落职提举江州太平观七年加国子靖康元年以渊圣皇帝即位覃恩转通议大夫冬公寓平江敌人再攻东都围甚坚四方音问莫通公忧懑殆废寝食旋闻二帝北狩西向号恸白郡守曰公当帅师勤王又曰元帅在济南以表劝进不可缓因呼左右索纸笔立草数百言俾守即遣官持诣元帅府词防恳切读者流涕及上即阼一时人士皆争为攀附计而公未尝一语及之建炎元年覃恩转通奉大夫四年复集英殿脩撰再知湖州自庚戌嵗敌人蹂江浙后盗贼蠭起破州县杀官吏人情恟恟朝不谋夕公于是邦遗爱素着民见公复来欢迎蔽路防剧贼邵青大缉舟楫欲由江路入太湖窥伺湖州声势甚张公乃缮城郭搜卒乗作水战舰数百艘以防帜别其队伍教之阵法日亲阅试而加赏罚士皆精勇可用又命郊外团堡社明斥堠以坚防守民恃以不恐时髙彦张琦复相继拥兵入安吉长兴界公遣其属李咸统兵与之力战获首级甚众贼锋既挫且闻有备一夕而遁邵青亦望风引去有顷孙诚于乌墩镇杀伤官吏居民散走公亟遣单骑谕以祸福恩信贼徒乃相戒曰葛使君至诚吾侪闻之旧矣即投戈就降安吉顽民施四九见羣冦洊至郡境因起为盗旬日间啸聚千众隣邦皆震恐公选将校之骁勇者俾统兵授以方畧直其巢遂生擒诛之余众奔溃皆縦不问将吏请奏功曰捕盗守臣职也何功之有终不自言是嵗大饥米价翔贵一斛逾万钱饿殍相枕藉公既发官廪又输已谷数百斛遣官吏赈给右姓见公忧劳恻怛复争出谷为助傍郡之饥者闻公荒政咸襁负而来至无以容乃自城邑及郊野命辟僧舎若亭驿以处之薪釡菅借之属无一不备防全活者不可胜计建炎初梁端守是州尝获谋叛军人童照并其党数十人被加职之褒告者张成沈宾皆命官人咸慕之至是复有将校告其营卒有谋叛语意公必乐闻而已因受上赏公夜半披衣集官吏讯治则营卒醉卧犹未醒公知其诬告笑曰吾岂肯杀无罪而利已乎遂录付狱果无迹状因坐诬告者徙之旁郡有刘惇者自称明节皇后弟官承宣使所至郡府皆接以礼盗请俸钱积数百万公一见与之言觉其诈即加収治一问而服乃封捕盗使臣也绍兴元年六月转左正议大夫冬复显谟阁待制提举亳州明道宫公在郡留心庶政事虽甚微亦不轻委其属视其民如恐伤之有利立行有害立去邦人爱公如父母出境之日民挽车号泣祖送数十里不絶至今言及公犹以手加额颂叹不已五年加国伯七年加国侯九年磨勘转左正奉大夫十三年加国公食邑自三百户累封至二千户实封一百户公官京师二十年徧歴华贯而在太学之日为多自学正以及长贰皆天子亲擢每嵗礼闱试贡士必使公预方是时羣试者防万人公考其文于数句中辄知其学之浅深是以多得天下竒士于书无所不读一过目则终身不忘研穷经防虽通显犹不辍祁寒隆暑手不废巻议论常出诸儒意表学子得其説争抄录蔵去其诲人则必先徳行而后词章故诸生皆知自重而耻丽于罚每荐士必观其器识而后剡奏其所推引位辅弼禁従台阁者比比相望天下论知人必以公为称首其为文汪洋雄健而复精深醇宻众制各自有体大抵悉极其妙所谓不烦绳削而自合者也于纪事尤不茍凡子之葬其亲非得公文识墓则必歉然其为诗清丽有句法与宾客登临宴赏即席援笔立成文不加防坐者莫不惊异嗟服公在孕时其母夫人梦鳯凰集于庭已而生公人知其为文字之祥及中两科归清孝公又梦欧阳文忠公授公以巨砚自兹公文益进遂以文章名海内夫岂偶然也防公为人荡而乐易遇物尽诚勇于义若嗜欲不靳财费赒人之急惟恐不及従弟济仲贫甚以郊恩官之先其子族女之孤不能自存者则为具奁橐选壻归之江隂嵗租悉推以畀同产其仕于杭兖也得俸不敢轻用一毫菲衣粝食寸积铢累以嫁二妹早年与长兄司成俱仕辇毂饮食燕防须臾不暂舍宣和辛丑嵗司成不幸而公方守汝阳为位哭之尽期而撤复推已俸赡其孤晚与仲兄工部居故里公筑堂山水佳处名以二老且日致珍异甘膬为奉探其志而先之其友悌盖出于天性乡闾慕而化之居官清慎所至必増市估之直敇家人非饮食日用之物不得辄市于民虽防宦四方而不知其土地所产于竒器异物珍玩之具一无所好临事敢为不畏祸患以白黒太分屡为权幸所中虽数龃龉处之恬然或问其故公曰吾道固当如是又何悔四为二千石绰有古循吏之风御仆妾亦以恩礼未尝妄加鞭棰有不当意者以防言愧之而已自称为湖州适时多艰疲于应接慨然有退休之志既遂奉祠之请乃筑室寳溪之上山水环凑名人魁士杖策造门公为之赋诗饮酒乐而不厌客去则观书着文优防闲适凡十有四年与子孙讲论文艺朝夕不置闺门之内诵相闻彬彬若庠序然有文集八十巻外集二十巻又取诸史考证异同发摘秘隠褒善贬恶皆古今名贤所未到者别成一书号考古通论合若干巻尤喜释氏书谓与吾儒同道究其奥防每宴坐凝然终日或至夜分不寐易箦之夕数闻异香索水盥手合爪掌跏趺端坐久之乃北首右胁而卧薨于正寝合夫释典所为如来涅槃相者享年七十有三时绍兴十四年九月八日也初公属疾命左右上章告老诏以左宣奉大夫致仕及遗表上诏又赠特进既捐馆吴兴之民虽居深山穷谷中闻者莫不泣下此岂有以彊之然哉盖其感于中者深也公之夫人张氏金紫光禄大夫磐之女而礼部侍郎漴之妹有贤行先公二十年卒葬于江隂军由里山之原诸孤以十五年九月壬申奉公之防合葬焉明年太常考功以公之行治言于朝曰道徳博闻曰文安乐抚民曰康宜赐諡文康诏从之于是人士益推为终始哀荣者呜呼公之仕则遇昌时而位三品退则能自适而享夀考生则为大儒而见宗当世没则有易名以发扬潜徳亦可以无憾矣然人犹以为恨者以公之所蕴者甚厚而所施者才一二也子六人长曰立方左朝奉郎行秘书省校书郎兼提举秘书省编定书籍官兼吴王益王府教授兼权尚书考功员外郎登绍兴八年进士科次曰立中右迪功郎提举河北盐香司干办公事尝试封为第五而立器立卓立豫立参皆早世女三人长适左朝请大夫主管台州崇道观许旸前卒次适左承务郎监登闻鼓院刘封次适左奉议郎权通判绍兴军府事章倧孙男五人长曰郛右迪功郎临安府于潜县主簿次曰郯右承奉郎知建康府漂水县丞次曰邵左承事郎新太平州州学教授绍兴十八年中进士甲科次曰邻右承奉郎临安府盐官县丞后公三年卒次曰邲右承务郎孙女五人长适右修职郎监台州支盐仓沈洵次适右迪功郎章湜次适左奉议郎主管台州崇道观张本余未嫁曽孙一人曽孙女三人惟公始为吴兴倧时方冠拜公于稠人中一见防器遇遂归以季女获従公逰二十余年故知公出处大节为最详谨叙其事泣以授公子立方将求名世之士笃古而达于词者表公之墓云壻左奉议郎权通判绍兴军府主管学事章倧状
　　故左宣奉大夫显谟阁待制赠特进葛公諡议
　　议曰先圣以文学政事析为二科惇史以艺文刑法各成一志以见才徳充备兼而有之者为难故特进葛公经术政体兼而有之者也公自髫龀能自择师通经业文崭然有立未冠试有司以经义中髙第再试学官词科俱为第一师表成均文体始变逮今粹然一出于正者实公启之若续因革礼于曲台着承华书于春坊皆稽古礼文治心修身之要兹邃于经术者能之试吏临安锋芒已露谳议刑辟则直死囚之寃钦擿欵牍则正奸吏之罪若乃立朝大节则见于敷陈时政归必削藳力拒要人耻以幸进却西城括田之役释青溪株连之狱再临吴兴治如其初晚奉外祠忠不忘君主上龙飞尝草劝进书以授郡将读者感泣兹达于政体者能之谨按諡法道徳博闻曰文安乐抚民曰康公以经学渊源致位通显词章一出传冩成诵非道徳博闻乎练达正经刚柔相济所居有绩去必见思非安乐抚民乎具兹二美宜有大名以传不朽伏请諡曰文康谨议左承议郎行太常博士赐绯鱼袋蔡宰撰
　　故左宣奉大夫显谟阁待制赠特进葛公諡文康覆议
　　议曰文者贯道之器不通乎道而区区刻意于絺章绘句之间则遇事而失其所守临民而不知所爱况于权豪患难相逢于得丧之地而能表见特立摧其长雄不汚宠利盖亦鲜矣此后世博雅之士考儒林之全节而吊其不终未尝不废书而叹也故特进葛公词艺苑俱以文鸣学馆儒宫号为师表订曲台之缛礼赋郊陛之多祥秀句竒辞间见层出髙文大册追古耀今至于奉诏治民承流宣化摧奸汝水若张敞之治京兆遗爱吴兴类朱邑之葬桐乡俾前世謏闻曲学而素节靡然者亦可闻风少媿矣传曰不侮鳏寡不畏彊御公足以当之宜锡美名以为儒林之宠文康之諡佥以为宜请従初议谨议左朝请大夫监尚书六部门兼权尚书考功员外郎张颉撰














