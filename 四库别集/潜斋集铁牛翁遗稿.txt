　　钦定四库全书　　　　　集部四
　　潜斋文集附铁牛翁遗稿一巻别集类三【宋】
　　提要
　　【臣】等谨按潜斋文集十一巻宋何梦桂撰梦桂字岩叟别号潜斋淳安人咸淳元年进士官至大理寺卿引疾去筑室小酉源宋亡后隠居不仕元至元中屡召不起终老于家此集凡遗诗三巻词及小试策一巻杂文七巻诗颇学白居易体殊不擅长王士祯池北偶谈以酸腐庸下诋之则似乎已甚文则颇援引证佐博辨自喜之意明成化中其八世孙淳访得旧印本于同邑汪廷贵家校正刋行后其逺孙之论等又为重刋考元盛如梓庶斋老学丛谈载梦桂送留梦炎一诗曰昆明灰劫化尘缁梦觉功名黍一炊钟子未甘南操改庾公空作北朝悲归来眠里吴山在别后心期浙水知白髪门生羞未死青山留得裹遗诗盖梦桂为梦炎所取士故是诗有王炎午生祭文天祥意而是集不载则其散佚亦多矣末附鐡牛翁稿一卷鐡牛翁名景福字介之梦桂族孙元时不仕存诗四十余首赋一首诗颇竒伟气格在梦桂上云乾隆四十三年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀







　　钦定四库全书
　　濳斋集卷一　　　　　　宋　何梦桂　撰五言古诗
　　上崔中丞古意二首
　　明月堕我檐白云生我屋明发起振衣出户聊踯躅青冥下輶轩皇华照幽谷乾坤散清气固不在恶木岩岩南山石上有孤生竹结根不择地天地聊自足巻耳不盈筐绿刍不盈掬愿言勿采采留此媚幽独
　　赠方星翁
　　忆别二十年再见惊莽渺黔髪上星霜红顔化枯槁隔世或相逢往事漫不攷季子舌尚存长卿心未老妙算出星躔穷搜入防窅病质愧衰迟髙论惊絶倒天地两无情大化长浩浩逝者如川流朝露溘春草行行重行行贞名以为寳
　　入夏初晴
　　屏翳盗天权丰隆据天宇沴隂抗六阳入夏苦旬雨炼石无娲皇天漏谁与补羲和驾赤轮倐覩朝旭吐泥虫起踯躅淖羽鼓掀舞倚杖拟郊行脱屣始出戸喜气薄林峦生意溢蘅杜天公本无心造物谁实主今昔倐变化隂晴孰吹煦我欲呌苍苍叩阍挝天鼔苍生在巅崖何时脱辛苦
　　赠唐乐天星翁
　　有客傲今世去古见是人得姓遗唐谱自号乐天民毋乃香山老重来现后身问君何能解满口谈天星术髙价难酬索诗抵千金我政坐诗穷敢以穷累君君谓穷不忧诗赋乐我贫不见石友死锦防不敛形不见邓侯饿铜山化为尘命固受于天谁能跃陶钧外物不可必吾巳反吾真君看世上儿疾走方纭纭
　　送自然子夏徳甫
　　子以自然名诘我自然理至理本无言有言已非是畏佳时怒号厉风从何起晚得复怒生春雨果谁使使然与不然万化谁与纪君诘我不知不如两忘巳君苟未忘言请问柱下史
　　送天约子胡子春
　　世人方熈熈我独处落落世人方昭昭我独混浊浊我行世固疑世弃我自乐马蹄践霜雪宁期受刻雒彘尻登俎豆何如食糟粕不知帝悬解甘受人犍韄囬首观环中乾坤本寥廓
　　赠天游子潘知非
　　浩浩天上水悠悠天际云静观万物化谁使之芸芸吾道在宇宙与物同涬溟牛马谁毁誉龙蠖自屈伸浮游寄一世傥然忘我人究竟弗可诘与子俱愚芚
　　赠天台陈道人
　　山中老希夷长抱白云睡睡觉呼蹇驴悠然出山去道上忽相逢为问天下事长笑不复言不言有深意苍生在巅崖感此泪如雨
　　方钓隐挟星学求诗且业医
　　骈拇不碍履枝指不害持两者各自适意其天所为决之足反蹇龁之手反萎万物固有命劝君休说医
　　赠杨古澹【名融武强人】
　　南山有岑楼岑楼髙落星娟娟楼上女悠悠抚朱绳髙年猗兰操翻作长短清世无千古人惟遗千古心心长韵愈远疏越难可闻曲尽无人听月髙风满城
　　和徐院唐佐见寄七首
　　苒苒岁月晚悠悠美人思皎皎在天月娟娟落水涯相思何所寄日莫折琼枝衰鸿趐翎短苦为稻粱縻愿言化为云长与龙相随
　　白云古树杪下有山人家与君曾读易探索入圣涯盘桓坐白石汲泉烧鼎茶至今山中儿羡我两客嘉客去不复来屋上凝朝霞有时抚孤琴猿鹤听无哗何当赋招隐共驾青牛车
　　月冷岸葭苍风劲山木震捣砧谁家妇声急心绪紊为问声何哀声声怨时运何许从英皇苍梧呌虞舜孟冬寒气至蟋蟀入床下我早索衣裘妇尚系裙布时序倐改变凄惨感霜露姑老逺行役鞠子谁乳哺夜半山壑移人生况旅寓伤心重伤心江空歳华暮
　　南山有髙楼青云可俯践楼上有佳人当年惯识面忽觉在他乡绰约思目见緑绮无知音心长曲未遍青云在山头将去还复恋人生不如云欲见万里逺恃有青铜镜与君各分半忽来双鲤鱼白璧何足羡
　　望有玉山果细实如房蜂世味羞桃李弃此盘盎中肤顽味更澁仅能杀三虫赖以着微绩始袭炎帝封不意得君采致身愿相从
　　人怀千歳忧常苦百年速千歳与百年黄泉总相逐漆园何诞妄养生托縁督邯郸非茫梦觉惊黍熟生死如彼何爱恶亦徒欲俛仰宇宙间吾姑抱吾独
　　和卢可庵悲秋十首
　　秋风来庭际奄忽老蓐收夜寒耿无寐起坐焚膏油孤灯照我影对坐自倡酬偈参意未竟参横转西楼秋风来髙楼楼上栋云飞登楼杳西望隂隂天云垂天阔无极游子去不归不归在何许意采南山芝秋风来户牖出户天地寛俯仰何局蹐天地犹盘盘况复中间人机险一黄闲毋怀千歳忧且尽百年欢秋风来木末忽忽吹晚晴木落雁南归呖呖多悲声少壮老复至歳月方遄奔我欲歌秋风愁听箫鼔鸣秋风来万壑蜴蜥吐氷雹雷吼弹丸飞四海沍隂浊谁能弯天弧与我一矢落奈何山岳移囬头巳非昨【氷雹事出夷坚志坡诗有能御渠水作氷雹之句云】
　　秋风来岩谷万窍生寂虚畏佳忽怒号披拂其谁居天地等一马逝者无停车君看郭外塜荒丘无人锄秋风来江臯槌鼓谁载酒徒羡谪仙人百篇醉一斗将军告身在尚可易醇酎万事休皱睂一笑且开口秋风来天河天河浅且清天孙抚机杼终日织不成自从夫君去听尽金鸡鸣妾身倘未死妾心百炼精秋风来大地万里成丘墟床头何所有惟有一巻书曳縰朗长诵环堵乐有余自笑饭颗山少陵真腐儒秋风来太虚逍遥浮大庭吾身与天地等如水上萍防丸闲往来意行还微吟吟尽无人听惟遗空外音
　　上夹谷书隠先生六首
　　堪舆渺无极俯仰慨古初皇风战涿鹿草野伤血涂勲华袭文明不肯私均朱誓命纉王业侵伐纷霸图春秋二百祀已矣吾道孤天不生夫子民极谁其扶
　　反袂叹麟折过门伤凤衰奠楹不复作世丧礼乐隳世丧道不丧文岂不在兹千载而有人三代犹可追吾闻夹谷翁文献尚有遗斯世微斯人皇皇吾安归
　　锦峯有使星光芒夜烛天闻道绣衣来上应此星躔儿童争迎拜不敢持一钱一钱不足云爱心重畱连輙持一盂水滴滴钓台前
　　衣冠堕涂炭血肉膏斤斧喜闻使车来犹歌来何暮苍生在颠崖惟恐隔风雨谁为埋车轮浑家白云住下有羊裘翁清风清万古
　　平生学屠龙终乃成履豨国亡身未殡戮死竟何如衣带日以缓鬓髪日以踈晨风怀苦心不能髙奋飞独抱三圣易终焉老吾庐
　　骥老不适用狐首复何几身名与世隔谁以告彼姝衷肠逺难诉载诉出户衣出户亦不辞疑我故歩非袖中怀緑绮自伤知音稀为君试一弹霑襟涕涟濡
　　拟古五首
　　木落不离根菊槁不离枝人怀父母心岂愿生别离皇路謇幽蔽民用婴百罹南枝栖越鸟忍逐北风飞北风藐万里分此无回期骨朽化为尘防魄将南归
　　生为结髪婚死为同穴鬼岂意氷上缘沦没隔万里半镜随尘沙嫁衣在巾笥红丝倘未絶白首尚归止心随碣石云泪落铜盘水云飞防南来水流还北注此生不可期心期朂来世
　　万马萧萧来万矢的的鸣蛾眉逐羁馽泪尽眦血零偷生愧夫天宁死化鬼燐昭质誓不汚九死志靡征红玉随劔光晶荧贯列星遗胔塟蝼蚁冡墓髙娲陵
　　封狼藐万里风雪饶隂山地荒走蛇豕俘絷去不还髙门谁氏子受驱牧猳犍去时纨袴敝氊毳不蔽寒夜夜望北斗不逐南箕旋父母生我初拊我掌股间岂意越在兹抚身空自怜
　　杞国天柱倾哀我鞠子疚苍鵞飞冲天妖星大如斗帘下玉床移山摧石鳌负河南吊遗黎原野骨未朽北邙望孤陵古木呌猿狖朔风吹尘沙天寒薄翠袖南云山万重去去莫回首
　　岳帅寄烈女古意和韵答之【降笔】
　　一琴久弦絶孤操谁与同罗帏长白髪燕子楼已空夫君邈万里目断随防鸿鸿飞不南来乱鸟啼朔风宁死化为石石上生虬松
　　赋风花
　　化浩无极岂为万物私燕坐观物化荣悴故有时春林着寒葩犹记去年枝日暮还复殒委运不可羁天机自髙下时命非所知变化纷万感逝者长如斯谁能渺独立终古以为期
　　大钧播万物静观自森着倐见朝华荣夕陨亦何遽升沈信天机髙下两无据世眼空纷籍往事逐飞絮今年花上枝去年花落处开落无常期年来复年去
　　雪楼程御史次方山房韵见寄用韵答赋三首
　　万物委桥运逝水无囬波美人渺何许道逺空寤歌愿言结瑶佩乘虬下阳阿阳阿有瑶草为我起宿疴行行望髙台日暮将奈何
　　青楼有蛾眉翳袖独处日暮赋摽梅愧我求彼士谁家操孤鸾感此中夜起明河落天西玉绳低欲轾结言借媒劳恩重报无地明珠在罗襦谁能谅心事
　　思君隔山陂矢心誓白水防蚿各自怜人生贵适意马头黄金羁不易牛背睡白髪难再百子空自许南山或可移愚公有孙子堪舆浩无穷俯仰一寤寐
　　逺游丞樵隠王徳甫寄诗輙和二章以谢
　　白日过驹隙髪成衰翁陞天无八翼苦志怀晨风晨风不可企下界尘防蒙去去藐八极安能离彀中为马或为牛吾将安适从
　　宿昔梦见君晨起得诗册诗中意如何闵我逺行役上言久别离下言长寤擗世无鲁阳戈谁能逥白日白髪一夜生为君隐陫侧
　　和夹谷书隐先生寄题蛟峯石峡书院三十韵
　　堪舆运化万物品彚分狉狉鹿豕羣中有五色麟圣哲不出世郊囿可能驯粤从光岳分鸿灵咸纠纷征役石渐渐战伐车辚辚诗亡春秋作三叹悲圣人西狩折其足反袂那能闻而况千载下遗轶巳絶尘木铎响不振安能此身亲防防晦暮夜髙燎谁炀晨纵横纷季子法律惨商君吾道成说辐君子叹伐轮时无郢人鼻谁运匠石斤世丧道未丧气盛化自神无道固耻谷有道亦耻贫蛟翁世耆俊皇华重诹询次公早识面次第以礼賔廼闻抗髙谊木石将终身云间有山峡刼火不得焚石间有书室雪迹犹未陈当路风诗书出此屋壁文青青集衿风勗尔小子勤斯道未坠地百世知所因苞栩成集鸨白茅尚包麕终期人臯稷相与帝华勲中立天地极再还风俗淳愿言放巢许使得老辕申吾为混沌氏抑为葛天民俯仰慨今古悠悠秋复春夜半舟壑移故者谁其新
　　寄谢夹谷书隐先生四十四韵
　　淳居浙尾去天为最逺自亲附以后绣斧所未尝至耳目亦所不及邑官吏毒民惟恐不至民号吁弗闻去年十二月县尹以催徴来诸乡挟猾吏悍卒以行所至大扰邑逸民何某具肴酒执贽以见尹怒弗出郊执系僇辱之于是按使夹谷相公书隠先生埋轮于锦峯绣岭间廉访所及委属官下邑归问迨春仲阅实赃状以闻议罪有差命下邑士民鼓舞更生某受恩隆郅輙赋诗四十四韵以谢修辞弗工姑寓衔结不忘之意云尔辞曰
　　粤从太极分大块溟涬泄人生于其间三才位成列人极苟不立清宁将竭裂厥初始断鳌万古功卓絶谁触不周山地摧天柱折娲皇不炼石方圆成陷缺九载困怀襄东柱至西碣乘载微司空斯民化鱼鳖上下三千年世变几更迭谁与持风轮不至人类灭鲁庙祠太牢汉庭定绵蕝泽国访羊裘东都树名节斯道无存亡惟人善显设先后虽殊途彼此有同辙山冡摧且倾川流沸将竭托身止徬徨劳心苦忡惙时无武城偃谁知堂下蔑吏来方呌嚣我行方蹩躠賔主成冦雠樽俎化缧絏椘市愧受钳山东羞折頞无处吁旻天甘心死岩穴维北有星躔煌煌西柄掲皇帝哀不辜分符理司臬令出风霆行章分云汉抉垂光烛幽壤万里悉昭晰汲绠出深渊千仭借提挈自顾此身微天地一瓮蠛自笑往事非古今一剑吷鸟卵来仪羽骏骨致汗血犂然心自孚难以口腾说衣冠出藻色诗书响木舌从此公道开起我庶士掲不图老辕申复见人稷卨苍生在巅崖寄命方杌陧山下豺狼多况复昼噬囓皇皇倘无归惸惸靡遗孑四海望公来乆旱望霓切惟有此西人谓私我西浙永言誓澄清且为沃焦热次第雨八荒宁久民望觖严濑有男子苦心头半雪受恩口难言寤叹惟契契延伫羗思君解佩愿遗玦遗玦不可得采芳聊薄撷
　　送野塘王经歴三十韵
　　世变浩无极俯仰长吁嘻人情恩与雠相值每不期邯郸至受兵何与鲁酒醨弄丸本无心乃解两家围怀古意未竟伤今有余悲世无武城宰偃室有谁归世无呉兴令牛屋奚敢辤不虞渉吾地呌嚣且突隳樽俎化桎梏賔主生戎夷范雎几拉骼蔡泽成颔頥自怜还自笑此物至奚宜犁牛受鞭絷文貍坠阱机此岂物有罪罪在角与皮安之若有命虽死无悔追俄闻天际星一夕躔次移光芒照人间是为使者车翩然下青防持斧衣绣衣文章星斗烂号令雷霆威幕府遴髙选分遣羽檄飞君来山水县草木生光辉洗手奉三尺不肯枉毫厘登山缚虎兕入水擒蛟螭斯民久疮痏妪煦以母慈遂使斯道福溥及山泽癯盘水无先容倾盖无素知南北风马牛何以极至斯生物不言功固匪天地私寸草犹有心那得报春晖临行持杯水劝君重踌躇为我更持献端谢夹谷师
　　和耜岩讃易传来韵
　　三釡养弗违五斗腹巳餍归无买山银聊占白石崦崦西有斗室草色青入帘有时独悲歌白云低覆檐心劳髪成丝不敢开镜奁纯钩未曽试敢谓铅刀铦行行行复止恐为世猜嫌俯仰宇宙窄吾姑养吾恬濯髪餐沆瀣载魄吞玉蟾世味纷浊浊食鱼谁溉鬵君来此山中相逢一掀髯议论不苟同醎酸惟梅盐探索卦爻赜抉发天地潜君思方浩浩我足愧霑霑未竟先天奥巳报归邮籖重来诘秘试与君一拈精神寄四圣后学未易觇堪舆物最巨蝡动物至纎雷震与风行水润复火炎孰匪隂阳用岂待蓍防占吾身亦具足谁能减与添六画无一辞三才道巳兼大象不可名小言徒詹詹九师易巳病安得恶石砭况复坐井窞周旋类鮧鮎独以嗜成癖食苦自谓甜方此愧施孟敢自比伊濓雄倘犹白墨突空不黔阿谁登负丘赤手捕长蚺泠然御风至瞪目不可瞻大声忽挥绰皇荂俱口箝窃意吾道孤四海谋无佥安知太皥虚前奔有飞廉参同合左契机迅留无淹忆昔世道衰九侯巳醢腌作易为忧患九卦首履谦子云卒投阁拟易空噞噞君子观遯象恶在不恶严心易写不尽恨无千文缣书空只一画自向笔端粘君如防此意此节真锤钳君肯来南山相从效比鹣
　　和何逢原寄韵
　　世界归大壑人事如奔淙浮生萃草木万变成飘风触蛮两蜗国王侯一蚁封下观黔首愚咄嗟书虚空怒攘亦蠢蠢羣飞何梦梦失手弄刀剑转眼生兵戎万骑彀弓矢千夫驾临冲原野肆尸血道路哀离鸿帅师有丈人在师得师中不辜多全活不与羣丑同师克未为绩不杀真肤公乾坤一胞与感此重戚容涿鹿始争战千古开武功春秋书战伐三复为惙忡南风鼓虞氏吾谁与王通击磬斯已矣荷蒉犹可宗无用媿社栎浪出羞涧松君谓叔孙智人笑郦生庸未能半分补政堕一动凶归来友石友相对仲与翁抱神慎守一吾欲师崆峒
　　和刘府判寄诗
　　那有贤贰车抗节今无侪拄笏看千峯冷风散虚斋庄陵一丝絶白云鎻双崖曷时从君游聊以纾余怀
　　赠术士邵易庵
　　易道皆万变万彚寄一易大道降九流至理散方术譬犹八面窓八方可从入譬犹九达衢九轨所由出道术虽二致殊途极归一得医为仓扁得法为轨革郭氏探锦囊甘心歩璇厯勿谓所执微垂名等籍籍易庵挟四技每技探易赜技分易不精君独精以宻我愧絶韦编所得止一画一画未为病错出已什伯四事君尽兼惧君苦形役持此应世间化身须百亿
　　赠何觉山
　　昔有二道士学道隐此山一觉径超诣脱屣遗人寰石影未灭没半出林峦间空山以名存髙踪那能攀下有可人翁老去双鬓斑天涯蹇行足日暮倦鸟还神交藐千古试为问丸丹
　　题邵古香乾坤一亭
　　一亭亦直寄作者知为谁结薜开户牖柱桂辛夷楣百年此宴乐常恐生忧悲天地一传舍过客安可羁唐肆欲求马万事隙决驹白云亭上山流水亭下池夜半抚朱绳美人生白髭
　　送淳安括田省委贾都事
　　白马何方来青丝红锦韀手持省府檄身着从事衫分麾莅属邑衔命司括田一见为鸾鳯不肯为鹰鹯视民如有疾见客似无官疲民得贾父僻壤戴苏天羣情有欲愬百口难具宣君来五阅月熟察民颠连严为浙偏垒淳在严万山按图览舆地邑境若斗然一分布阡陌九分奠山川垦畆杂沙砾斸土见水泉桑不给茧丝农不供粥饘耕凿地力尽租税民用殚江南享有国钱塘余百年地偏费实浩额外赋益繁和买非正绢茶役皆赢钱民穷未忍死上慈政令寛三年输未足一榜逋悉蠲遗黎戴白叟尚能话兴元天朝大一统地域跨八埏中邦定成赋逺氓均受防吁嗟天地仁岂使雨露偏君归勿委蛇禁中需牧颇愿言述民劳海表同恩波相彼西人好东人争奈何
　　感怀再和山房韵
　　幽人癖好山结屋山北方于莵出绕屋寕复劬秃当岩溜晴霡霂野烧夕炖煌疗饥采紫芝不救病髪苍何人赋小山静听心茫茫倚歌和招隐意长曲未央夜梦衣云锦乘虬朝帝旁钧天听未了运不可常百年少壮心时醉歌并凉层城闭青蛾无处覔霜亡羊两得失奚择谷与臧齿舌谁堕在宁计彼软刚千古云山髙防泉酹严光
　　慰严溪张君贡士
　　朝日景曈曈湛露溘巳晞日暮风凄凄啼鸟失其雏时迈感物化抚事成伤悲严溪子张子有儿读父书年少隽且文亲顔悦以怡一朝成鬼録登台空望归望归不归来泪尽双目眵赢博招尔防忍抚游子衣生子期养亲安知亲哭儿古伤邓伯道天道不可知穆伯有收子暮年良可期
　　赠相士许松坡
　　天地委尔形祸福唯所命夭顔夀盗跖穷宪富猗顿隂阳气不齐所受各有分司造秘不言谁能作天问君今挟相术两目烱清镜开口说是非窃弄司造柄富贵闻者喜贫贱闻者愠分定不可移喜愠两皆病朝暮芧四三空使众狙竞安知鸠与鹏小大各适性劝君且归休吾方游神廷
　　旌表陈节妇古意
　　庭隅堕缺月慈乌惊夜啼哀啼心独苦抱雏耿孤栖孤栖不自恤怀人在中闺纬织不成抚杼羗憯凄防防守孤儿覆额髪未齐矢心负螟蠃两手各持携廪粟不自富歳以粒遗黎大火化刼运终然完白圭邅廻蹇吾道三纲坠涂泥须睂众妇女媿死一寡妻徽名表贞节光彩生门题斵雪灵山山濯清沙溪溪三唱衞栢舟天横斗柄低
　　饯于髙士
　　狙公穷四三羸马疲钩百归来南山南扫门谢俗客有客扣我扄猿鹤惊褫魄行行杖青藜吹烟照琴册双頄凝丹霞秋水入瞳碧极谈造对坐忘岸帻山巅有老杞枯槁无液泽夜半出精怪尚或闻犬咋祗今吾丧我谁能逐辙迹一笑客出门山空霜月白
　　次山房赠阮尉烛诗韵
　　翩翩佳公子青丝络白颠黄绶映春花来作吏隐仙鸣琴镇白下赋剑起通泉谁分读书烛良价重蜡鞭官烛不以照持此当坐前釡炊陋贵习炬围嗤少年东壁得余光夜绩长不眠好留待他日列照修史编【宋庠帅蜀列姬执烛修唐史人望之若神仙】
　　次山房岐丝吟韵
　　南北本同归何人泣异岐黄本同质何人悲素丝悲泣不自巳吾故悯翟朱圣贤急救世犹或与心违二子救世心岂愿戾厥初兼爱与为我本昧善恶几贼人视兼爱残忍终防知失已视为我流荡返故迟安得二子心不为世道思吾将责二子一世将焉知
　　次山房见寄韵
　　怀人夜寤擗彼美天西方世变急三峡吾道蹇两当起坐观列纬翕箕正煌煌游云起碧落反覆变白苍两仪浩无际万期归渺茫感此不成寐振衣夜未央思君见梁月忽若堕我旁月明照我心知心岂寻常浩歌自起舞宵景何苍凉墓梅萃彼鸮葭露化为霜鸡虫两得失奚用论否臧日月此昭质天地吾直刚愿言朂本心百世垂耿光
　　感怀追和前韵
　　寒氷不附炭圆枘岂纳方心同媒易合分隔意难当膏火不昼耀夕暮长煌煌松栢无春华霜雪自苍苍万物何定极百世终混茫曕彼巢林隼胡为水中央夜梦衣云锦乘虬朝帝旁钧天听未了运不可常百年少壮心时醉歌并凉层城闭青蛾无处覔霜亡羊两得失奚择谷与臧齿舌谁堕在岂计彼软刚千年青铜镜宁为垢损光
　　次山房韵古意四首
　　思君吹参差幽路蹇离絶绿蓝不盈防芙蓉在木末采蝱解我忧忧思谁察识世态反覆手况复问宿昔韝鹰岂思扬辙鲋固相沫得时与失势离附奚足惑耳余难为交管鲍易全徳伐木无良朋白驹有佳客
　　佳人藐中洲倚竹翠袖寒捐玦属蹇修脉脉一水间夜半下云旗逸驾歘可攀结言永为好矢报念急难君有金错刀我媿白玉盘终然盐梅心死不易醎酸往事化蜩翼徂生遗防肝永言歳寒心寤擗长起叹
　　牵牛饮天河河水清可挹天孙抚机杼终日不成织相望空寤言无人谅心迹人生窘良防百年倐朝夕朝夕不可期来世固罔极无金铸钟子鼔瑟逝安适帝子竚不来采芳翳庭实悠悠万古心俛仰三叹息
　　夜舟不藏壑川流无囬波百年逐忧乐昼夜相戞摩逝者不复来皓首成蹉跎谁欤伤鳯衰毋乃楚狂歌兹世固难免纵有朝与鮀猗兰曲易弹祗恐听者讹折杨杂黄荂毎与俚耳和感此歌晨风忘我将如何
　　再和
　　采芳遗所思所思道幽絶濯髪沐兰膏巻然在髪末鴂啼众芳萎微物固先识我方行迈迈我载歌昔昔操舟入觞深被髪出梁沫至人本神游讵知见者惑畏途窘善歩变境乏全徳委顺天地间谁主复谁客
　　火防不畏热氷蚕不畏寒未能蹈氷火吾姑袭人间徒骇广可泳太行巍可攀世路蹇幽蔽邅廽行路难君坐歌三调我起舞七盘歌苦舞未终观者心未酸矢言浩无极恐彼隔肺肝无言赋悄悄永夜长寤叹
　　渴不待醴酒行潦聊可挹寒不待罗襦短布聊自织人生志富贵役役死尘迹天鸡报明晨暮钟送归夕万化迭故新来者未终极百年无定期余日姑自适拟学种蟠桃谁能待花实海鸥倦长风低徊此休息
　　刼池出墨灰厄海腾洪波隂阳互勃蚀天地相激摩人生夀能几百嵗易蹉跎毋用戚戚忧且赋浩浩歌鸴鸠渐溟修鲸渺沙鮀物性各有极相企成舛讹顺天以全徳安土以敦和及时且娯乐不乐将奈何
　　三用韵
　　大钧播万彚运化元不絶芸芸方归根倐见上枝末年华逐流波去去人不识少壮几何时忽霍异今昔林防美鸠乳水滑羡鱼沬鬒髪忽成霜乍见忽惊惑化不吾常吾姑守徳千古万古人等如传舍客
　　琼楼藐层云絶栋天风寒阿谁吹玉龙哀响落云间挿羽欲相从百尺那可攀脉脉隔绮窓欲语两俱难当年古铜人夜半失露盘露寒湿如水见者为悲酸谁能铸铁关镵石为肠肝已夫巳矣夫无言付长叹
　　贫女伤莫年有泪不可挹秦川五色锦半世劳独织织花空过眼新故总尘迹抚机悲歳年顔貌非故夕妾心比锦丝丝长恨无极綉衾双鸳鸯抱此欲谁适沃桑叹黄陨尚肯赋梅实悠悠世上儿何处堪食息
　　何年铸铜柱请为问伏波蓟子去不逺金狄谁再摩世变落莾吾意成蹉跎盗跖饫肝脍孔圣厄弦歌祸福吾欲问当世无史鮀问夭天匪髙秪恐民听讹形骸天委质性命天委和吾固闻诸天如何复如何
　　用侄炜之山行韵
　　惜花急晨游起坐旦未逹骑马去踏花朝雨马蹄滑落花委尘泥花香在罗袜猗兰覔余春牡丹迟未发游子何时归使我幽愤豁目断囬雁书遥遥楚天阔
　　诫子
　　鲁语诲时习商书称时敏一字该二义学者盍重省又日新其徳成汤常自儆三月不违仁顔子独深领今日或因循明日澡即新前月或断续此月复即仁圣贤惜分隂于此犹兢兢学者能用力其名曰兢辰人有一大时一去不复仍十五入大学明徳与新民二十曰弱冠既冠责成人勤怠只数年贤愚系终身过此为失时人不再青春譬之农力穑春耕而夏耘耕耘苟失时无复望秋成父母上俱存兄弟下无故饱食无用心白日任虗度防壮老复至一朝忽仄顾对人语不了握笔书輙误龙鳞映犬豕面目可増恶哀哉复哀哉追悔已迟暮及此尚可图勉旃须早悟
　　题林同舍初心诗集
　　与君别一世忽见疑梦境感往双泪悬华髪各垂领青灯对白酒相朂敦暮景别后诗逾佳朗歌竟夜永
　　赠徐教谕爱兰
　　朝采水中芹莫采水中茆采采不盈掬意不在寸草顾瞻尔子衿忧思郁中抱濯江暴秋阳岂不日杲杲杲杲虽丽天寒荄易枯槁君来升文堂钟鼓试击考轰霆起羣蛰沈淖赖雪澡以中养不中寛慈以为寳惟皇均降衷三代此直道迪教敦民彜端拜谢师造
　　歌行
　　赠天台遇仙翁
　　天台华顶飞丹霞飞梁絶壁仙人家刘郎归去不复返千年药径生蠙蛙老翁家住山谷口入山往往逢青华授之长生不死药山头采采札与砂炼养火鼎成黄芽日虀蔓菁饭胡麻方瞳丹颊生鼎花犹为人世忧龙蛇下游汗漫周八遐手持药管青牛车更资易数余齿牙占歩祸福百不差朅来访我一舍蜗剧谈世事长吁嗟我语君君试听劝君不用六十四卦推天星但愿得君肘后之丹经普度百万亿生灵君不见安期生李少君一匕神楼生羽翎入无间升苍防造物虽有数不能囿无形人人絶粒餐琼英免堕巅崖受苦辛
　　和寄可庵卢教谕
　　可庵卜筑夀藏于家山之麓蛟峯山房南峯伯仲来游擕壶荷锸相与赋诗真一时盛集也濳斋何某不得与新丘之乐乃赓载歌以自附于四先生之后云
　　平生浪说齐谐志杞国有天惊堕地不周摧折天柱倾咄咄古今真恠事元气不死桥运兴千古日月长悬奔照见可庵一片心脾真硉兀挥斥八极游天根两眼痴蟇不能食坐观蝡动自形色独吸泠风饮沆瀣去向南溟六月息不学神仙慕安期陶濳旷达其庶几卜筑前窀从与老太行世路从顚危桓魋石椁嘻未达昭陵玉匣荒丘垤东门树槚四时青独对青山问明月孤山梅逋仙一去唤不囬三迳竹空怀二仲人如玉处士松世无郑老遗髙风何如及今收拾千岩万壑秀飞廉道前丰隆后美人服薜带女萝自起傞傞舞长袖得时为鸣鳯失时为卧龙且问君王乞三峯百年三万六千日倐忽起灭天际虹散髪披襟任坦率时浇磊磈斟寒碧眼髙一世四海空婢膝奴顔死人役君不见乌栖曲白纻歌长绳不系白日梭时耶命耶将奈何前有香山翁后有洛阳老嘉防不数逢千载谁复道蛟翁此来游三珠烱相照凭谁画作五老图着我坐隅添一笑
　　赠徐霞锦
　　昔日山隂老魏仙丹成飞去三千年倒影灭没不可得谁驾玉犬骖云軿当年从事君家祖独向炉边得丹谱刀圭入口羽翰生至今去作羣仙父丹砂散地无人收聚作丹霞如锦毬腾腾五采狎猎起夜半精光冲斗牛问君从事适孙子浑家住坐丹霞里夜窥璇玑落星躔昼负丹囊踏山水有时卖易挂白钱醉卧圯桥堕双履问君何事落人间谪业巳尽当复还人间处处风雨恶不如归去蓬莱山山上朝霞犹可餐
　　汾阳徐祥英还家
　　君不见当年原上武陵家有人随水覔桃花桃花未落君归去到得重来无覔处又不见石室山中一局棊有谁采樵不知归斧柯烂尽俗縁起归到人间长孙子君今采药入山中一笑相逢樽酒同鸟啼花落隔人世不知世上谁雌雄令威千年化作鹤回头犹念旧城郭城郭虽故人民非归去归去遄髙飞
　　赠星学叶氷壶
　　祝融掷火驱六龙火轮吐焰烧长空彤云挂树凝翠歇九根灼烂红炉中黒莵喘啸风不起紫蛟嗔卧潜幽宫燕然山髙倚絶壁下有凌隂厚千尺阿谁琢雪开琼花贮向玉壶寒照骨层氷底下浴蚕虫口吐茧丝成五色氷姿入火热不焦那识人间烁金石苍生病暍死道途左拥右扇唤不苏愿化氷蚕作氷茧上天下地成氷壶
　　得雨行
　　至元壬午秋夏之交弥数旬不雨建徳尹卜侯彦才谒乌龙山湫祷焉七月七日澍雨前邦侯紫阳方虚谷赋诗歌咏青溪野人何某属闻其事从而和之辞曰
　　万井泉枯民徙市谁碾火轮烧海底蛇医堕瓮鞭弗灵丰隆困卧屏翳死天驱鬼格啄黔氓神龙蓄雨不敢行万树翠干禾赤熛田田兆坼纵横卜侯闵雨无处祷下问三老及五更为言乌龙有圣水絶顶一如鉴平寻常澍雨多芳沼颇怪年来云气少有时掣电现光怪或见盘空形攫矫猩鼯藜藿人不经侯往愿乞水一瓶得水入城甫三日一夕载雨来江亭生来不识此山状见说人行蹑云上殷雷下界婴儿声培塿千峯那可望山髙地逈生神灵莫嫌潴水才盆盎鬃头一滴落人间平地鲸鲵生巨浪世事春花与秋叶野马红尘云起灭龙山万古龙常存年年幻变生鳞鬛敛藏神用濳幽宫畜眼草草那识龙贤侯异政今鲁恭此心直与神龙通吁嗟疲民隔天日那值歳祲十六七麦烂蚕死谷复饥沟壑委填忧旦夕及今雨足稻粱红预期一饱龡豳风龙不有功归我公公不复有归太空谁解作颂美形容发微抉眇声金舂老我击壤歌山中瓣香敬为曽南丰
　　饭牛歌为胡子徽作
　　朝饭牛饭牛原上草夜饭牛饭牛霜下藁草香藁软牛饱肥黄犊跳梁犍卧噍烟蓑雨笠犊鼻禈髫龀饭牛今巳老有时扣角苦劳碌人世触蛮等双角古今名利成战塲不似倒骑牛背乐君不见齐甯戚长夜饭牛歌白石漫漫待旦骭衣单待旦未明何嗟及又不见百里奚未遇时未遇饭牛人不知平生爵禄不入心何故要秦五羊皮老翁牵牛傍流水水不饮牛宁洗耳入去山中深更深芦管一声千古意乾坤旦暮不曽知那问人间荣辱事
　　和卢可庵教谕鼓歌
　　崇牙枞枞贲鼓逢逢始作之以荆衡底贡之新革试叩之以巴蜀故产之孤桐雷震一声草木拆蠖信其屈龙起蛰天地防合万物苏阳气宣声隂屏迹蒙瞍一鼔歌辟雍始与斯民发童防大胥再鼓徴学士复与学者开天聪当其俎豆前陈甫掖山立缀兆序位登降终日吾故鼓之以相礼所以作尔之强力乃若冠盖孔孟佩服程朱鸡鸣而起亦歩亦趋吾故鼓之以戒晨所以觉尔之迷途至若理欲昏明义利白黒夕惕不谨日省何益吾故鼓之以谨昏所以使尔非心之必斥呜呼鼓人軄废周礼湮方叔入汉鼔收声举世瞆瞆呼不应千载孔堂丝竹音镗然一鼔惊雷霆撼动天地众耳醒昌黎老死石鼓裂愧我才薄争奈此鼓文
　　蛟龙歌
　　蛟峯先生以猩猩歌鸡雏吟二章见寄所以兴起人心维持世教甚切切也其发明比兴巳无余蕴后有作者无能再出新意矣今輙以蛟龙歌答赋猩猩歌希有鸟吟答赋鸡雏吟前章以昭蛟峯先生之心后章以广可庵老子之意
　　生物具角齿毎毎与物抗蹈穽虎以刚触籓羊以壮世间恠物有蛟龙三百六十防之长神灵出嘘吸变化互来往布爪层云兴鼓鬐歘电放无欲不受刘累驯假形岂被叶公诳时飞则飞潜则潜所以随时知得丧莫道鱼虾性不灵相依喣沫岂敢嗔江濆鳣鲸久失水闻此鼓舞咸相亲世无刑醢受时非法网秦然匪借余防安能逃世人亡象齿与革亡猩血与唇有身即有患谁能无其身安得此身化为云随龙上下云无心
　　希有鸟吟
　　穹壤纷众羽固有仁不仁鸮凤虽异性同为隂阳根惟彼希有鸟于禽集大成力可振海岳翂翐似无能鲲鹏侈变化比予尔何曽羣鷇偃下风举受翼卵恩万里不足飞千载始一鸣逺之不可疏即之不可亲地维缺不震天柱拆不惊安得以宠辱而能累其身世固有大物天地间气生卑卑局耳目夫谁识其真道大固难同安能抗世情何如任毁誉徜然忘我人不谐众人口而谐万世心
　　愚石歌
　　大块初分生恠石曽与不周山作骨山崩地缺天柱摧片石耆姿转竒崛娲皇炼石补天工化作五星成五色地下为石天上星顽质变化生神灵一朝天狼齧蚀五星陨陨石宋野犹有光晶荧何人夜负入海屿错杂昆吾无覔处中间块石独嵚住在锦溪溪上浒石润可以砚石文可以屏赑屭或刳鼎亷栗或劖铭不然云母与紫英否则丹砂和空青尔材于用百不适空有千尺髙棱层暴流没马不加减霜降石出不加増火不焦水不凝刻桐扣不鸣饮羽射不惊世间至智不能化而我安敢逃愚名人闻愚恶闻智喜君谓我愚真知已筑室招子愿结交更请栁溪作愚记我笑巳愚君更愚世有两愚适相值江流东去夕阳西千古相看只如此当年三品不防头况被旁人鞭得起
　　芸窓集画图
　　天马不生韩干死崔白翎毛落蒿里虎头妙笔夜通灵主爵郎中羞画史杨君画眼空四海賸把金奁贮竒诡榆关牧马边草秋一骑一纵骅与驑阿谁青騘嚼金勒防剑奔逐髯怒虬提弓空捍鸣镝尽尘沙马耳风飕飕筼筜谷中一梢出冷蕋相看氷雪骨葵花二色空争妍没骨丹青翰水墨猿猱两两雄顾雌獐防伎伎母趂儿水禽并下照秋水足踏枯荷浸莲漪人间清景能几许野马战塲祗尺咫芸窓一幅水沉烟俛仰乾坤千古意
　　赠梅谷髙士
　　去年无方老瞿昙授我云门一劄禅今年羽衣梅谷仙丹法葛翁口谈无方是兄仲梅谷误堕凡胎投母腹岂非江郎三石人两石飞来化双玉君今一字透锋机札断三关鬼莫窥掇取珠入蓬阙自携灵母养婴儿寒山梨枣霜中熟碧莲池边结茅屋蛾眉白髪两潇踈夜抱寒蟾成独宿相逢丹鼎问金砂笑灌玉泉餐紫霞昆仑瑶树渺何许辽海白鹤还归家归去无方问何其为说此行奇更奇
　　和南山弟虎图行
　　髙堂突兀生崇冈于莵眼电牙磨霜古言市虎人不信谁信挟一来座傍众犬僵仆儿辈走猛士腰弩成蹶张老翁卒见亦惊恠便欲骑取叅西皇乾坤戾气产尤物谁为驱雷入神笔古树萧萧风刁刁隂崖幽幽云墨墨横行屭赑不畏人防子庭除成穴窟蓝田饮羽惊夜行今乃捋须当白日画图画虎心自知触目或疑犹喘息世间多少涪村民毛爪未完心巳易
　　赠方云卿地理
　　金仙顶门一只眼五眼通神识无限云卿留得眼一只眼力最髙人不识眼里青囊一巻经照破山川无遁形口谈祸福句句验人谓先生真鬼灵自言好眼与人别当年点得白龟睛上血龟存双眼我双眼两眼精明光雷掣有时采珠撼龙宫有时捋须探虎穴独眼独眼真地仙一角灵犀妙莫传谁知一眼二眼化千眼笑杀时师空眼穿
　　观慈乌反哺
　　有鸟有鸟名慈乌羣儿哑哑争相呼羽毛甫集思反哺为报父母恩劳劬民彛天理久沦斁闻此肝胆为昭苏禽虫微物岂知义乌性至孝由中孚枭獍雏成躯为裂伯劳雏长肉巳刳天地生物无不仁何至善恶相悬殊禽中孝子尔乌是世上逆子彼二雏父母爱子恩罔极子心能似父母无人生谁实空桑出为感物类长嗟吁嗟吁不足日云暮老乌抱雏宿夜树
　　赠秋蓬王相士【兼治齿有效】
　　秋蓬秋蓬我不愿爵三公亦不愿禄万钟君谟骨相祗如此休向蓬州问李翁迂叟病齿落半空岂是天食蛙骨虫但愿壶中乞方齿髪复出还婴童潄石清溪歌九曲饱饭黄精羮杞菊
　　有客曰孤梅访予于易庵孤山之下与之坐夜未半孤月在天笑谓孤梅曰维此山与月与子是三孤者为不孤矣因相与酾酒更诵逋仙疎影暗香之句声满天地酒酣又从而歌之歌曰
　　蹇西山之孤竹兮商周二君藐三径之孤松兮晋宋一人天地氷霜兮木落归根遗万物而独立兮吾梅兄其仅存夫孤髙不易抗兮故多以落落而遭世之闷闷孤洁不易保兮故多以皎皎而受人之昏昏惟湼而不缁兮梅质之清磨而不磷兮梅操之贞嗟梅之爱兮旷世无闻将梅有心兮千古谁论
　　昨日王徳父何昭徳囘后曝背于庵后大山上甚乐因成数语效大山体亦皆写景聊以寄似
　　碧旻收云兮秋气肃清万籁声沉兮秋日晶荧青山崟崟兮白石瑛瑛麋鹿跂跂兮出髙陵野鸟活活兮两岑对鸣黄犍湿湿兮逐羝羣或讹或寝兮于野于坰吾忘吾独兮吾与禽兽兮为邻违市朝兮不与世撄利名不入兮宠辱防惊聊遗吾形兮放吾情美背曝兮不可以遗君时分吾席坐兮采樵负苓吾其徜徉乎此山以终吾生兮其乐无央
　　逐妇吟
　　逐妇吟思夫君也
　　妾生不辰兮命孤竒妾嫁夫君兮尚髫垂被谗放逐兮妾不复归欲出门兮心重悲心重悲非别离夫与姑命相依愿姑谨擕持山有豺狼水有螭
　　偶书塔坞水中石
　　白石兮磷磷清泉兮泠泠岸有蒲兮水有芹敲竹笻兮金石声长啸歌兮惊鬼神世间岂无宦海之可航仕路之可骋兮不如此壑之安且平鱼自泳兮鸟自鸣花自开兮木自荣任我心兮流水等世事兮浮萍上下天地兮吾并忘乎吾身
　　和蛟峯先生熟睡吟
　　幕苍天席大地睡去不知人世事觉来榻上总埃尘口不能言睡中义古今万事昼夜同万八千年秪一寐荣辱事真梦里黄粱一枕邯郸市北窓谩说晋朝臣周公不见吾衰矣日髙丈五闭柴门不知身世华胥氏不毡不被老希夷山上白云霞流水得失事真梦里鹿蕉翻覆终成戯人言夜半息如雷我纵行行还美睡
　　和仙诗友鹤吟
　　友鹤仙诗云苍波万里茫茫去驾风鞭霆卷云雾玉堂金屋不归来红尘向上青防路四海明月五湖风飞冲直上凌虚空随风不肯逐西东夷犹夷犹春空中流水一张琴清波一壶酒抚琴响花湾花香侵坐右春风饮啄眠花间羊裘烟雨间仙凡仙中不知凡世事游鱼鼓舞鸥鹭欢机鸣籁动不自巳数声嘹唳一江水江上年来风浪多日午髙人惊不起
　　当年只鹤扬州去羽衣虹裳灭烟雾千年华表不归来来时忘郤邯郸路短篷月白起酸风天隂鬼哭战塲空黄昏欲望城西东乱山青处白云中谁解歌离骚我自斟酌酒一醉醉百年无梦到浙右揷我羽翼两臂间顶丹蜕尽毛骨凡下天上天随君去不与人世同悲欢星星有语说未巳夕阳西去东流水一声嘹唳入苍防青塜累累呼不起
　　鹃啼曲
　　蚕丛鳖灵两丘土玉垒灵关一荒莾杜鹃衔哀诉千古万里游魂腥血汚寃声无路呌天公吻血洒地花为红巴江东下流无极目断巴山归不得此身岂是无羽翰天梯石栈云漫漫落花冉冉江城暮年年客梦乡关路丈夫志气笑沐猴安知狐死还首丘沛公击筑歌汤沐钱王锦衣衣林木寄巢生子傍他谁众鸟虽怜祗自悲哀号力尽飞不归老尽遗民城郭非
　　赠地理钱季实
　　神仙地理无多诀未用寻龙先看峡次看峡内有明堂外峡内堂垣气结交结深时垣气牢交结浅时垣气泄囘看逺障起星峯认得星峯是祖宗祖宗下分嫡庶庶是旁枝嫡正龙足趾未曽登絶顶如何辨认嫡庶踪庶是旁枝为外从嫡子必居堂奥中此是大法论嫡庶未是穷源寻极致眼前大法既能明更看嫡枝辨臧否譬如人家有嫡儿或贤或否不易知贤者起家不肖败嫡枝还更有姸媸到此须是牢着眼切莫泥取嫡谓竒龙到成形方结穴若不成形縂虚设倾欹破碎缩肿麄杂乱摆窜瘦死絶凡属此类不劳看认得正龙成丑拙认形既真穴亦真真形真穴自天成左右必有真纒防真案真朝无异情地真气象自然别山必绸缪水廻折葱葱郁郁日囘环入眼精神俱焕发设从流问源头定是祖宗真骨血虽然龙真穴自真或隠或显多误人正结人人能识得不识偏颇闪侧情地有恠穴无恠局认局方知穴法精毫厘之缪隔千里万水千山差一指横斜直曲跬歩间撼动山川泣神鬼一山入脉百山随尺寸髙低认秘穴真节节自相符若不相符穴是虚龙真穴假祸福异误杀世人徒信书眼力不在书纸上泥书空画葫芦様扫除万巻总虚谈收入灵犀一防间
　　山房约防于黄滩别后寄似
　　玉堂佳人佩琼英月下乍见心眼明贞心野雪压不死幽韵天风吹逾清玉龙声髙夜漏下緑衣舞短天鸡鸣歳寒一见苦易别安得白头敦弟兄











　　濳斋集巻一
　　钦定四库全书
　　潜斋集巻二　　　　　　宋　何梦桂　撰七言律诗
　　和张按察秋山二首
　　三百余年卧甲兵天低雨露此生成万家都防楼台矗千顷平湖舸舰轻环佩玉堂人楚楚靓妆珠箔女盈盈囘头万事俱尘土惟有湖痕歳歳平
　　右赋杭州
　　钱塘日夜水东流囘首孤山緑尚稠千载老仙随鹤去百年此地少人游相逢栁色还青眼説着梅花总白头身后闲名推不去当年误识薛杭州
　　右赋孤山
　　见田察使
　　玉节星轺御史冠邦人多少路旁观半空寒月千峯榭一防清泉七里滩天地鸢鱼春鼔舞山林鸡犬夜平安好须借得长年住截断车轮挽佩
　　赠冯樵隠琴棋
　　纹楸漫灭防桐焦赢得无何醉浊醪别墅功随淮上水广陵人化里中蒿知音那似无弦好当局何如不着髙寻取旧樵归隠处坐看尘世戏儿曹
　　寄王南叟寓江乡
　　歌尽骊驹落日寒相思无处问平安客愁白髪三千丈世路青泥百八盘夜月梅花频入梦秋风菰米强加餐髙山如故丝弦在懒向旁人取次弹
　　挽劲轩郑府理
　　东林冠葢旧耆英百尺丰碑志墓茔经济志髙官职小睦姻义重货财轻永平仓下遗红粟仁夀堂前有紫荆夜半山舟谁负去葢棺犹是昔簮缨
　　灯夕乐舞
　　天碧星河欲下来东风吹月上楼台玉梅雪栁千家閙火树银花十里开紫凤笙繁声曼衍黄龙舞缦影徘徊香车匝地红尘软莫遣铜壶漏箭催
　　饯竹所叔赴庆元征官和韵
　　正好山中赋草堂老龙谁唤起南阳青衫华髪剑三尺白犬丹鸡酒一觞尘世功名蕉下鹿半生爵禄梦中羊年来处处波涛险莫趂风帆上海艎
　　寄王提举
　　地到偏方苦雪霜苍生寒谷望春阳一麾使节来天上万口行碑在路傍里役庄成民弛担闗征法简旅行粮秪今骑鹤扬州去賸得新诗富锦嚢
　　答杨冰崖寄韵问注西铭
　　勘破西铭识本真添来注脚又重新父天母地元同体物与民胞总是春放荡异端黄老佛纷争战国楚齐秦要知俯仰皆无愧请向圣贤求事亲
　　邑庠杏坛初成诸老倡和见寄因次韵
　　双杏坛前花自春登坛宛见仲尼心千年此树几寒暑一线生机无古今西狩事非成反袂缁林曲在尚鸣琴闲花满地乾坤老三叹遗风感慨深
　　和宋英叟先茔建亭作
　　谁表新阡瞰石闗要将孝义轨人寰千年永宅归元亮百尺丰碑鲁山旌旐尚存青槚外亭台半在白云间儿孙自是骅骝种早入君王十二闲
　　和宋英叟二首
　　圮上编书未出竒有来相问重相规桑蓬自笑平生志泡露谁能万世基闲去带鉏编露术醉来呼酒赋江蓠青门待得成熟不似西山老伯夷
　　不堪血泪望长陵囘首松楸又几春荒垅牛眠何处是古经狐首伪邪真固知迁墓疑非礼幸有周棺可芘身若向防丘逢孔父尚遗马鬛诏今人
　　徐仲修寄诗次韵
　　一枕邯郸午梦醒好风吹信入轩櫺溟抟六月鹏先化胎孕千年鹤已灵气囿隂阳元有数道超天地妙无形何时共作缑山隠滴露松萝冩易经
　　赠尹巽斋易数
　　万有滋荄隠混防谁开窍泄神工易经四圣羲周孔数贯三天先后中执防不须谈管辂太休复问扬雄只今风起从何入知得风来是巽翁
　　髙县丞不负堂诗
　　闲丞八品一官卑许賛男邦问便宜议论是非晴雨异刑囚出入重轻疑案头涉笔余心愧松下哦诗官事隳丞得君来真不负祗应百姓与天知
　　寄夹谷书隠【并序】
　　严陵书生何某受恩受察于夹谷相公书隠先生非可与寻常遭际者同日语自古杭分察移按淮安遄陟中朝上下四三年间天地隔阔莫能冩衷情以寄缱绻此心未尝一日不在钜鹿也兹因野塘王君朝京便武赋诗二章聊寓数千里皈倚之私惠徼采瞩
　　巅崖一落费攀跻汲绠千寻重挈提往事雪中鸿印迹旧恩堂上燕衔泥钱塘东去江涛逺银汉西流斗柄低天地秋风黄叶老年年春在故桃溪
　　当年曽忆赋髙唐囘首邯郸事渺茫黄阁故人千里月青山老我半头霜交情脉脉园中栁忧思悠悠陌上桑吹断参差天欲暮薄言兰芷寄衡湘
　　九日偕府城诸贵人游南山寺分韵和杜工部九日诗【寛字韵】
　　饭山吟瘦带围寛过得秋来一日欢谩道髙风怜破防还应衰髪恋南冠黄花几度今人老蓝水干年时梦寒日暮归来成醉倒南山风雨不堪看
　　有感寄唐月心
　　日暮佳人雪满簮不堪重听楚骚吟游豚吹浪江风恶穴蚁坯封山雨深遯世敢谈枰外着济时空抱梦中心闲花满地将军老莫向东风更鼓琴
　　贺徐提管可大得子
　　四十生儿得宁馨试教啼看是真英五文凤自云间落一角麟从天上生积善家应长孙子读书种定作公卿他年大耋还推子谩道同年我是兄
　　饯何君元赴汾阳儒谕
　　雪月堂前冷掾防况如此邑甚于氷行移太白西邉次【居西河】去占髙青最上层【邑人亭名】氊冷不然官舍烛俸凉自籴太仓升诗书莫道同刍狗尚见宫墙践豆登
　　上张察使老山
　　元是公侯孝友门及今几代见礽孙便遗柱下持天宪暂住都亭洗物寃花影月邉吟子野木从窻外访南轩汉庭羽翼须良计谁是商山老绮园
　　玉节星轺浙水邉好将疾苦问愚黔十羊九牧鞭俱毙一防羣鸮肉未餍地处覆盆遮日月天教持斧拯闾阎吴山不逐行人老留取勲名众具曕
　　赓曽省斋旧题凤翔空壁
　　沧溟陵陆起黄埃荐福碑惊半夜雷鹤归迟生墓草白鸥飞尽上矶苔寒泉辱井留脂水黒土夷陵出烬灰往事兴亡浑一梦髙名千古党碑魁
　　寄田察使
　　尊酒长亭忆别离参差吹断竟谁思我懐知己惭鬷蔑公喜逢人説项斯一坞烟霞双鬂老数椽风雨二天私钱塘日暮长江阔薄撷芳馨结桂枝
　　山居
　　短短檐楹小小亭先生家住緑杨隂轩前乐意青山色桥上行人流水心半醉半醒时自舞独行独坐更防吟青鸾有约孤云外立尽防干到夜深
　　送李县尹
　　河阳桃李是谁栽怕説春归叠鼓催正好鸣琴看锦水俄惊飞诰下金台一堤烟栁离亭路两岸风花送客杯百里桑麻正生意为言来者好栽培
　　和方耜岩见寄
　　世事兴亡转脚跟长安处处战塲尘种桃一去非秦世采菊犹传有晋人已矣覆蕉成梦鹿谁欤被髪趂骑麟千年尚记辽东路肯向城头访旧民
　　感兴
　　賸得田园归去来江南两度见黄梅轩窻有侣余松竹墙壁无人半藓苔独抱丹心徒自苦相逢白首不须哀人间万事不可极一梦蘧蘧心已灰
　　赠邉县尹【并序】
　　淳为严陵山水县民之雕瘵久矣令尹虗席民日望得慈父母临之省部按行博询舆望以建徳主簿邉公奉檄摄事至之日首问民疾苦登进父老慰谕之民莫不感激居月余田里相谓府公以贤令尹予我惠至厚也山人何某尝以事造庭下得以樵夫礼拜辱不鄙徴诗輙为赋二章一章颂其徳也二章颂其政也尹明敏有力牛刀割鸡游刃余地夫东南民力竭矣休养生息使耕食凿饮不知有尹五月报政当有转以上闻者
　　君家久富五经储更有儿孙读祖书事究麟经明亥豕理穷羲易得筌鱼枳丛不是栖鸾处花县来观展骥初北道主人今有托华山应得老骑驴
　　声价中州第一流双鳬飞下锦溪头隠防去处求民瘼潜伏中间破吏媮暮雨烟村无吠犬去年荒土有耕牛昼帘余暇浑无事好去栽花待胜游
　　和勉斋侄二首
　　谩学狂吟试笔氊惭无风度似僧防五车不作黄金屋方寸犹存白玉田万事混茫随梦境一闗牝透真筌北窻人在羲皇上占得清风一榻眠
　　有鸟千年去不归归来沧海刼尘飞白杨北郭行人少青草中原战马肥喑噫隂阳成物累浮游天地寄身防老来尽弃人间事犹占江头白鹭矶
　　观禽鸟哺雏有感赋诗三首示诸子侄
　　父母人心物岂无静观禽鸟见中孚自来择木心劳瘁到得成巢口卒瘏囝趐渐长郎罢短【闽人呼子为囝呼父为郎罢】仔身已壮阿癯【江西呼子为仔呼母为阿】人间恩义尚如此防个林中反哺乌
　　考叔分羮我独无不如鸣鹤自相孚世途防涉牛先喘仕路驰驱马已瘏弗逮子舆三釡养空余顔氏一箪癯蓼莪诗废遗躯在愧死林中孝义乌
　　万事空花过眼无到无言处自心孚践头苏防刍何用垂耳塩车马以瘏野鹤不须惊客去山雌一任笑人癯他年史氏求遗藁幸免台中道噤乌
　　和山房夹谷佥事韵二首
　　一家南北混车书谁使斯民耳目涂昔日簮缨今役户朝时弦诵暮征夫迩来风雨无完屋何处乾坤着腐儒不意斯文天未防凤凰来后见河图
　　苍生下土望天仙乞得君恩易地然绣斧聿来霄汉上丹书先到淛江邉学徒免夫征法官品宁输户役钱愧死支离疑效报不妨鼓防乐天年
　　贺蛟峯先生入宅
　　富贵朱门葢里闾先生斸石此山居一区自足子云宅三径何妨靖节庐万壑风云生几席四山花木入庭除干淳岂少髙官爵自是寒泉要著书
　　和王石涧儒免韵
　　鸮林何处听遗音三叹斯文试共论梁木梦非千圣往丘烟断六经存悠悠沧海东流逺耿耿中天北极尊吾道未亡邹鲁在肯教失脚落他门
　　和方大山寄韵
　　老去庄陵一钓竿钓鱼犹胜乞麤官十年事业闲中过千载功名死后看往事危枰休下着交情枯木独知寒相逢一笑双蓬鬂还倩何人斵鼻端
　　贺中斋黄大卿得子
　　闻説南山孕凤雏崭然头角见嵚防月宫仙桂托根异海岛蟠桃生子迟七袠髙年堂上父一生足事膝间儿朱顔白髪方强壮要看梧孙长碧枝
　　唐昌地理王生求诗
　　千古青囊破六丁太原衣鉢在心经天教文字留心印世有儿孙振説铃跨断九龙行地脉踏翻八卦撼天星灵犀一防无传诀莫向山头泥鬼灵
　　挽方宫使
　　鼎湖弓堕赋归来地拆天分防华頺膝上二雏兵血燐楼头万巻刼池灰百年豪杰埋荒草半世功名落大槐身后有孙酹松栢桥陵金粟暗苍苔
　　哭桥陵
　　百年弓剑入桥陵岂料三泉化刼尘空有鱼灯照荒土忍将玉轴问遗民苍梧日落啼丹雀金粟云深卧石麟寒食家家上丘冡六宗盂饭属何人
　　和岳文二公西湖韵
　　昆明灰出海扬尘老去英雄白髪新宫阙崔嵬千里月楼台牢落十年春血流杜宇悲游子梦断梅花忆故人立尽断桥寒日薄囘头何处望天津
　　吊岳文二公二首
　　拟吊英雄酒一觞二公肝胆一冰霜金人得防将军死宋事无成国士亡湖上黄埃寒栢惨沙塲青血夜燐光生刍一束新亭泪千古兴亡説未央
　　如此光隂冉冉何青萍失手意蹉跎门前流水溪山在帘外落花风雨多百歳身名头半雪十年世事泪悬河相逢莫问升沉事且对尊前听浩歌
　　吊维扬琼花
　　只鹤扬州问故家一尊后土吊琼花人间惊破霓裳舞天上徴囘玉女车死蘖记曽霑雨露落英誓不汚泥沙后庭玉树今谁主犹得台城丽华
　　和文山先生
　　坐对烟煤冷麝脐一窻风雨懒幽栖蚕丛国破鹃啼血王谢堂空燕落泥华表有时归老鹤桃都何处听天鸡十年往事俱尘土莫上扬州唱竹西
　　丁亥清明和昭徳侄孙韵
　　风吹苦楝结轻寒干石青精屋半间泼火雨収春树緑踏青人出畵帘闲红顔白髪悲欢事旧日新年梦觉闗满地落花啼鸟急天涯游子几时还
　　和石庵洪府理金沙酴醾牡丹二首庚辰春
　　金沙开遍牡丹忙更簇酴醾上架芳霞绮罗纨围国色玉堂金屋拥君王妆成三月春光富留得一年花事长昨夜紫薇红药里诏君题品是谁香
　　洛花欲放趂春忙一架花添两様芳倚槛白红多侍女临轩黄紫是真王只愁吴苑馆娃老无奈唐宫春恨长説与天公须爱惜莫教风雨委泥香
　　再和张秋山杭州孤山二首
　　歌舞钱塘厌説兵悠悠往事竟何成钱镠铁箭干年在伍子鸱夷一死轻湖上园亭春代谢江头潮汐月亏盈相逢白首休相问见説宫门草树平
　　处士横桥野水流先生家住暮云稠百年故国成尘梦千古青山忆旧游林下客盟寒白鹤梅邉诗藁问苍头公来但扫坟前竹莫载虗名入帝州
　　和汪子雨问易
　　白纷纷老子云那从覆瓿覔遗文六爻本自画前具三极都从心上分未许诸儒将见见只应四圣自闻闻浪谈正堕负苓笑况敢持芹更献君
　　寄和竹所叔摄慈溪税官二首
　　莫向扬州唱竹西枯桑海水自相知笼中老鹤千年翅冰下寒蚕五色丝官小暂淹山谷驾庭闲好和老坡诗凌风更上丹山顶应笑人间蚁垤卑
　　半夜愚翁挟北山头衘休系旧时官风云失手剑光冷霜雪满头衣带寛归去荒园三径菊相期晏歳九臯兰年年江上风涛恶不上严陵七里滩
　　和牛知事
　　白首相逢叹暮年楝花风后草连天单车载月来林下樽酒移春入座邉野老争持寒涧水山灵尽扫暮庭烟从君去后柴门闭惟有闲云绕屋椽
　　招隐三首
　　昔年有约共投簮囘首红尘白髪新物外烟霞逢野逸山中风雨望佳人好凭野鹤寻和靖莫待山灵唤孔賔迟暮不来松防落飞柯恐解折车轮
　　别后频惊束带寛相逢亦复笑苍顔秪今歳月青牛老何处烟波白鸟闲千古心期寒緑绮十年世事堕黄间修篁倚遍空江暮枉杀招呼费小山
　　囘头五十九年非千里晨风翼倦飞门外黄尘时事改樽前白髪故人稀金河沙暖春鸿去朱雀桥空海燕归惟有严陵滩下路年年潮水上渔矶
　　邑水南夜归即景
　　郊原踏遍拾芳蘅归听城头打二更野渡无人舟早宿山蹊有月马迟行人家灯落半江影僧寺钟来隔岸声世路百年双屐底青山不老白头生
　　和毅斋喜雪
　　阿滕试手下祥霙散入郊原一尺盈春近园林先富贵夜深天地更分明懒随栁絮夸安石浪入梅花妬广平明日诗坛期白战莫将防墨汚瑶琼
　　和表露石庵韵
　　乾坤不固夜舟蔵去跨青鸾覔玉霜东野诗随山月堕龙门洒落塜泥香生传嘉祐皇储防死贞元緑绶章九些招魂招不返黄昏豺虎啸山墙
　　和闽人龚玉峯韵
　　猛拍防干赋感伤十年往事几囘肠宁能璧与头俱碎安得车将臂怒当太长沙悲鵩鸟中郎北海牧羝羊天荒地老英雄尽万古青山只故常
　　病鹤衰翎叹折伤惟余芝草疗饥肠阵图死不忘鱼复江舰生难马当自分无帷埋畜狗尚怜有肆返屠羊头颅老尽心犹在夜半钧天梦太常
　　挽袁安人徐氏
　　政自伤悲叹纬嫠可堪重赋柏舟诗鸠怜只影营巢瘁乌喜孤雏返哺慈半世苦心生自媚百年贞节死方知曼曼世路成孤愤惭愧山前读墓碑
　　和李经歴见寄韵
　　白水轻烟古辋川满山红叶稻平田悠悠客梦孤云外落落诗情夕照邉天阔风髙黄鹤影江空歳暮白鸥縁推敲不任骑驴去郤讶昌黎识浪仙
　　李郎中有诗谢寄藤杖仍次韵答之
　　海南覔得古藤枝持与诗人杜牧之紫贝斑文鞭更烂赤龙苍骨蜕尤竒路无夷险终全节用有行藏一任时非但与君扶脚力鏦蛟剸虎要支持
　　和方山房韵寄李郎中
　　世路悠悠水上萍相看谁与眼长青千年彛鼎观勲业一代图球见典型谩道石能生白璧自知竹已化青宁絶怜驿路梅花句肯落空江杜若汀
　　梅杖诗
　　曽向孤山防薜萝根株栗擳试摩挲持身惯歴风波路囘首还怜雪月坡铁骨自将惟世用赤心不偶奈时何防寻苍竹成龙去莫向葛陂深处过
　　夜坐有感
　　银汉无声玉漏沉楼髙风露入衣襟洞龙睡熟云归岫枝鹊啼干月满林瓮里故书前世梦匣中孤剑少年心征鸿目断防干角吹尽参差到夜深
　　存厨徐君征生挽歌
　　一厨聊寄等归蔵荷锸携壶毕此乡逆旅不归前路恶葢棺未了后期长圹中酣饮自忘癖道上哀歌人笑狂千古心存千古事青山流水付于塘
　　偶成
　　一巻南华一炷香身闲随处是仙乡竹声侵户朝眠觉花影移堦昼坐忘杜曲自耕贫亦乐柴桑可死何妨悠悠往事俱尘土剩得头颅上雪霜
　　再用前韵
　　沉水烟销寳鸭香山窝人在水云乡鱼非惠子同鱼乐蝶化庄周并蝶忘心了固知身是寄物齐宁与道相妨清明即是神仙界不用丹炉炼玉霜
　　小有山中即事
　　闲随鹤影步山蹊摘草归来养竹鸡水带平沙流涧浅云将落照压山低覆堦乱叶凭风扫防径丛筠借鹭栖万物不言皆自得此心触处见端倪
　　偶成寄王徳甫
　　休休万事总归休犹占青山对白头籁寂乾坤机落落境忘身世梦悠悠孤云野水辽天鹤明月清风露地牛此意不知谁防得一声铁笛万山秋
　　和王徳甫见夀二律
　　百年闲梦寄山窝世态人情任唯阿竹裹贞心经歳老梅开白眼看人多身从野叟分樵牧莫遣山灵扫桂萝黄阁朱崖身外事一蓑牛背夕阳歌
　　灶堕丹飞昔未仙重来人世了前縁自怜白髪随孤影空抚青萍忆少年黄菊秋余花尚耐梨霜后果初圆问君何以为翁夀但诵黄庭内外篇
　　挽新城徐岘山
　　骑鸾一去藐尘寰万里天风杳佩环江海十年生白浪星霜七袠陨朱顔瑶池月堕梦中梦翠岘云归山外山身世到头秋露尽吟魂犹自在人间
　　道汾阳不及访逢原防寄诗次韵
　　浮槎曽误客星占屐齿空传遍好山弱水方壶三万里武夷玉女九重闗蹇驴有径穿花外短棹无人出苇间不是钟山真勒驾自惭松桂莫能攀
　　王石涧赋小有洞天之诗邵青谿和之輙次韵奉谢【并寄青溪】
　　自怜恶石狠难鞭归去渔樵结老縁野鹤分无轩上禄醯鸡粗足瓮中天病来摩诘非真佛睡去希夷已半仙僻好自耽如嗜酒醉乡休与醒人传
　　和韵问魏石川疾
　　谩道无丹蜕骨凡绣襦不换嫁时衫老天倘未忘周孔巫鬼何须问抵咸身徤加餐亲鼎饪眼明减药认嚢椷山中吠犬千年杞采采犹堪餍吻馋
　　不是尘中骨相凡蓉裳蕙带芰荷衫勿疑有疾淫成蛊须信无心感是咸裹药曽经丹灶火裁书秪欠土奁椷病余努力加蔬饭莫笑筼筜太守馋
　　灵山何许问巫凡狭地知难旋舞衫枕上病虽忧白傅床前教肯媿陈咸君宜借力寛诗课我亦埋头事药椷种术养鳬随分足岂因富贵堕涎馋
　　赠董君竹梧亭
　　买得园亭乐赋归一庭翠碧映参差自怜封户培新笋更喜添孙养嫩枝翠袖倚看云影乱银床坐对月隂移沉香栏北花如故富贵无心懒赋诗
　　山窝适兴
　　剩得闲身镇自怜更怜闲占此山泉满堦碧草客稀到半榻白云人对眠窻影枝揺知雀踏壁痕苔湿认蜗涎日长静看辛夷树落尽闲花忘宿縁
　　感兴
　　坐断乾坤老一窝修篁翠袖自婆娑半生梦觉青山在万世期长白日过云影对人闲里好禽声入耳静邉多舞雩不是真狂者乐上心来可奈何
　　拟将物化问渔樵妙里无形本寂寥大地云生千嶂雨中天月上九溟潮山河刼运九中化世界尘縁座上销此意到头谁防得任他人道似逍遥
　　次山房韵
　　天教龙马现河图尽把先天授伏羲三极都从九里出六爻只向一中推易如可毁乾坤熄神本无方昼夜知三圣有忧辞已赘寥寥千载复何时
　　易寂无为有感防几存万物未生时隂阳理向极中看天地心从复处知潮上海门探月窟日廻地户濯咸池何时骑鹤研朱露共勘经图叩古羲
　　西狩事非文殆防舂陵书出道宁孤六经有舌存先圣千古留心付后儒杲日丽天随处见逝川行地几时无斋居珍重赓歌意即此全吞太极图
　　己夘春过西湖
　　世事谁家屋上乌重来犹认旧西湖风帘隔岸自髙下烟寺前山半有无野水菰蒲飞属玉夕阳栏槛唤提壶十年不记梅花梦试向孤山问老逋
　　再用前韵和诸公
　　白髪星星纱防乌怕随年少过西湖清明上冡行人少寒食开门宫使无半世行蔵随杖屦百年悲乐寄樽壶归来第五桥邉路半树残阳噪毕逋
　　和昭徳孙燕子韵
　　飘零短翅叹谁同犹记当年系足红人事合离梦槐国歳时来去旅新丰新楼绿幕无巢地故国乌衣隔海风説尽兴亡人不识春风双泪白须翁
　　再和
　　説着兴亡事不同且斟玉驻顔红云轩梦断宫花逝防缕盟寒墓草丰处处社时茅屋雨年年春后栋花风人间不是无栖处要认当年旧媪翁
　　和梅镜寄韵
　　未能生翼化鲲鱼谁御泠风问太初十载青衫闗洛客半生白首楚桥书蹇驴岂解思长道病鹤徒知恋旧庐世有二程精説易臯比何事到横渠
　　和郦佥事见寄韵
　　诗书无用戏侏儒两序今犹见璧图末路弟兄知己少中原人物似君无曲终湘水丝防絶书入昭陵笔砚芜珍重江南春信早暗随梅蕚到西湖
　　半世虗名我误儒樊中短翅倦南图黄尘世路千年改白髪心期四海无绩纺妇慵麻褐短耕锄儿懦豆田芜老来万事心灰尽只愿君王赐镜湖
　　病起有感
　　声干木铎説铃非天地无情世运竒吾道悠悠川水逝人才落落晓星稀百年身后千年逺万个人中一个知一曲汾亭弹未尽郤教渔父泄天机
　　汾阳诸公招徐祥叔归代之答谢
　　富贵男儿昼锦衣天涯漂泊众心违人情钩饵惊鱼去世界瓶罗碍雀飞隠去廿从山鬼唤狎游宁堕海翁机草堂犹在终归去只恐风尘白髪防
　　涧陵望断忆晖一片春云渭水涯洞里桃开成隔世山中柯烂忘来时归休韦曲应无赖隠去真那有诗松菊相逢如见问此心欲寄已忘辞
　　和何宁谷韵
　　一曲樽前浩浩歌流年容易隙驹过眼前白髪故人少郭外青枫古塜多流水不弹嗟老矣雍门欲听奈愁何囘头城阙应非昔还记千年老鹤麽
　　归途再得八句并寄
　　石田归去醉时歌白日飞颿送客过舞袖低旋兼地狭出门长啸觉天多子卿朔漠知存否武帝秋风奈老何极目西陵台下路漳河东去复来麽
　　何逢原寄和章再和前韵
　　日暮归来弹铗歌诗筒何处又相过人生百歳乐时少春色三分尘土多愧乏丹砂修浑沌且樽酒醉无何近来江上风涛恶还有闲鸥似我麽
　　和昭徳孙闻鹃
　　平生抵掌志伊吾闻着鹃声泪血枯故国蚕丛千古恨雾闗熊耳一身孤自从飞去啼痕在纵不归来有梦无莫向延秋门上呌门楼无数白头乌
　　和抱瓮冯提学二首
　　吁嗟世事落黄间倦矣人间行路难流水已随钟子老仙舟徒羡李膺观从来豪杰为时出到底功名耐久看大厦将成要梁栋雪深方见玉龙寒
　　山人日卧岭云长扣戸诗书枉纪纲多病半生双白鬂相思一日九廻肠人情取舍成刍狗世事兴亡化石羊明日相逢且醉转头三万六千场
　　闻琴一首
　　自呼浊酒赋江蓠一曲朱防万感随沙漠羙人青塜恨闗河壮士北邙噫无人流水音谁赏老我雍门听转悲夜半月明天籁寂飞乌犹自绕南枝
　　赠乔县尹
　　神君当日蔼民謡【乔智明为隆虑令民爱之号为神君】复见君来试割刀花下帘栊闲讼牒栁邉亭榭见旌旄农桑课最茧丝殿刍秣征寛马骨髙泉出后田浑不饮恐他滴滴是民膏
　　寄方龙溪
　　欲扣闗访偓佺人间无路铁鞋穿琅邪旧约惊千载嵩岳新来下二仙肯把丹砂分药鼎便将白玉种芝田瓣香欲谢双岩过郤道龙溪合受拳
　　乐意
　　真乐攻心无奈何自行自坐自讴歌云収雨净天无滓月朗渊澄水不波更把新诗勾野兴时将浊酒发天和傍人笑我荒唐甚真乐攻心无奈何
　　挽宁谷居士何公三首
　　英雄千古入泉台八十余龄死更哀隠谷云归龙已老吟坛月堕鹤空囘黄花满地诗人老青槚成阡吊客来白髪葢棺公事了朔风世路正黄埃
　　天寒白月堕西湖血泪啼枯听薤歌食子俱亡収子在近孙犹少逺孙多北邙有地存诗窖后圃无人负鞠窠欲志鲁山惭四絶空遗陈迹照松萝
　　防绕枯藤齧未休得如此老死何求翁逾八十媪黄髪孙见曽儿白头身世幅巾归茧室歳时盂饭洒狐丘百年心事无人识分付黄花满地秋
　　挽閤门唐中斋
　　英州别驾老昭陵尚有钱塘八代孙三畧兵书生未识百篇诗史死犹存羊公岘首行人泪白傅龙门过客樽盂饭寝园谁是主凤亭霜露有鸡豚
　　挽吏部刘谦山
　　犹记青原白鹭盟转头宿草上新茔屋梁月落丹心在海水天寒白髪生樽酒十年儿女泪篇诗两地弟兄情葢棺事了君无愧未死遑知身后名
　　感寓二首
　　西风落日怕登楼倚遍防干万古愁衰汉竟成三国误秣陵不葢六朝羞江山有恨留青史天地无情送白头击碎唾壶歌不尽荒台残雨梦扬州
　　试向昆明问刼灰几看麋鹿上苏台闲中歴日生青草梦里乾坤化大槐塞雁南归春又去江潮东下暮还来临平山尽啼鹃歇可是征人唤不囘
　　挽太学正节先生徐应镳
　　国破君亡一死宜絶怜儿女死如饴龙池久负娲皇誓蛙坎空遗烈士悲洗骨不汚唐六馆沥心无愧赵孤儿北行多少生还客休向梯云读墓碑
　　寄淳安括田省委贾都事
　　括田驰檄遍封提分得清官照锦衣百里春风生几案千村甘雨自锄犁江南地狭人民伙燕北天遥日月低归觐九重如顾问尚歌云汉劳遗黎
　　送平石侄孙还杭
　　东风吹雨湿平芜三叠阳闗醉唾壶往事尽随尘世界新来秪恠老头颅百年祖父留汤沐千里儿孙有饭盂目断长亭休折栁斜阳山外是西湖
　　送严郡知事石綉囘乡
　　三年幕府鬂成霜剩得行歌载道傍戍春浓官又满莲池人好水尤香燕然碣石去程逺江水云山看日长倚遍修篁衣袖薄长亭无路折垂杨
　　送入都佥事
　　天教持斧下钱塘来为苍生涤痏疮胷次对天悬日月笔端随地转冰霜云山有分髙名在江水无情清议长临别折梅嫌太俗斵将冰雪荐琼觞
　　和尉衙落成赠阮梅仙
　　梅仙贵介出侯门庭砌犹传有紫荆黄绶铜章官小试青溪花县室初成公衙好作三年计少府香留百代名田野近闻多犬吠夜深刁鼔要分明
　　挽吴静轩
　　手摩铭碣吊延陵落日青山昨梦惊狭世路危行郤曲浮生事了去分明竹林熠耀飞台榭石壁钩辀呌塜茔珠鴈玉龙今在否漆灯千古照佳城
　　赤壁梦鹤
　　辽海千年约未寒一樽还酹大江干夜深睡熟忘身世天阔归迟化羽翰满界红尘飞不下半船明月笑相看起来开户无人迹数尽枝乌吊老瞒
　　和雪
　　天上琼楼一夜开云林先约意徘徊灵河剪水急飞落色界凭风缓下来霓舞未阑离月殿蛾妆初试度阳台自矜顔色难为偶嫁得梅花郤占魁
　　送胡簿秩满归
　　佐邑三年去后思秪今无奈送行时不谐白雪皇荂耳谩指清风恶木枝台府无心空里镜士民有口路傍碑锦溪流下严陵瀬八月潮来有转期
　　承书言别再寄
　　一曲离鸾感寄心此心谁解试分明百年耆旧闲中话千古溪山去后名双鲤尺书儿女泪只鸡斗酒弟兄情男儿须勒燕然石归拜堂谖始是荣
　　寄赠潘氏积善堂
　　市义今无古孟尝不图近见郑公乡布金地己成秪树箪食人应遍翳桑身享九龄耆夀福眼看五世子孙昌天公有耳长聪听多少行碑在路傍
　　防桥骑驴
　　小骊买得最便宜好是河梁古栁涯风急吹沙长耳峻雪深没板蹇蹄迟防鞍吟透肩双耸敲镫歌狂防半欹道上莫教逢大尹推敲句里不曽知
　　送陈治中勿斋二首
　　天台万丈下灵光便合乗旗翳凤凰身在金台天北阙手提铜柱地南荒一生许国心如铁万里封侯鬂未霜别驾小淹元不恶公来私得海沂康
　　箳篁三载诵贤侯折栁邮亭菊又秋无翼解随云北去有心长注海东流千崖雨意留行斾七里滩头送去舟蚤为苍生题福笔尚囘麾节顾沧洲
　　挽徐子愚母太安人
　　萱花落尽北堂空龙颔碑铭百尺丰鄹纥晚婚无徴在孟光不嫁有梁鸿一官得子荣身后四世看孙满眼中三酹生刍人似玉故丘狐首此封崇
　　挽方中立同舍
　　囘首炉亭梦已非英雄老尽壮心违钧天云散苍龙堕华表风寒白鹤归往事悠悠川水逝故人落落曙星稀乐天无子留孙在多少龙门客泪挥
　　又代人
　　一曲哀歌老泪垂英雄不偶数孤竒百年事堕槐安国半世名成荐福碑无禄逮亲生自憾有孙表墓死何悲黄门靖节均生死清议无情更属谁
　　送阮梅仙
　　佐邑三年吏隠仙声名留照锦江邉才髙不受青衫束官小聊将防仗悬流沫吕梁游十仞抟风溟海上三千沙头双玉难为别一曲离歌约暮年
　　赠电目相士
　　知君説相压南州相我空贻白髪羞但得羊裘归钓泽安知燕颔去封侯穷通有分都休问出处难言已自谋一笑相看出山去逢人莫道见壶丘
　　挽汝南袁君
　　一曲哀歌行道难满堂试听一澘然两儿青紫开荣路五世曽送暮年乔木受风危易撼孤舟排浪险终全故丘狐首君无憾寒食年年洒墓阡
　　同挽前人
　　黄金不铸百年身世变相劘白髪亲龙角墓碑生古藓砥如亭路落缁尘明时事业留诸子前代衣冠见似人得失鸡虫都莫问故丘抔土是全真
　　同挽前人
　　桐木山西送落晖百年耆旧数他谁畏途几歴青泥险往事惟余白髪知今代衣冠遗此老前朝簮笏付吾儿明朝归西邙路五世哀思百尺碑
　　挽检院吴对山
　　岝防山前吊隠君招魂九些泪霑巾风云失势丹心死天地无情白髪新西衣冠遗一老东篱诗酒是全人葢棺事了应无媿消得新阡号逸民
　　挽南坡章知县章运使子家则堂志
　　丰碑二絶照新阡节义成名得象贤善政人能书宰邑寛恩民尚诵公田家翁不负心传印家嗣能忘手泽编仕学一生行未了后来好为拂青氊
　　挽邵青谿二章
　　尊酒生刍吊旧游白髭老泪故山秋百年勲业黄梁枕一代文章白玉楼豪杰雕零天地老山河牢落古今愁行人不防青溪水付与闲翁对白鸥
　　贞元一曲泪霑巾耆旧今能有几存斗酒只鸡空酹冡缟衣匹马尚招魂百年身后事终定千古眼前谁共论试问故侯熟未青门犹自有儿孙
　　山居即事
　　分得南窻与世违坐消白昼乐清时楼头秋意一声笛镜里歳华双鬓丝緑水放教通竹径清风招不下梧枝心期自得难为説白鸟青山是已知
　　赠旧同舍王景阳
　　何许相逢客路岐相看须鬓各成丝两年衰病苦牢落千里故人伤别离江月不遗流水逝天风未起老桑知人生百歳先朝露惟有贞名死不隳
　　送髙叅政
　　声名葢世古人豪天遣西来展六韬狐防何能婴虎旅鲸鲵犹合避龙刀将坛七拜功増重省府重登官转髙他日中书勲第一汾阳应只是儿曹
　　送马髙叅政
　　瘦骨丰棱产渥洼几年俛首服盐车穿花久失青丝辔莝豆谁怜白鼻騧汗血浪夸空北冀风蹄犹惯步东华锦鄣不肯污泥水好去侯门逐五花
　　寄夀王直卿省郎二亲年八十诗二首
　　金盘玉筯脯麒麟荣福堂前夀二亲白髪宋州老司马红顔晋国太夫人生时曽结同年防见世重来两佛身庭下有儿归省掾执鞭时自导双轮
　　二老婆娑出夀筵緑衣人好舞蹁蹮餐桃阿母脸犹玉食杞仙翁头返堂上相看新八袠尊前重话旧同年累茵列鼎人间有安得亲庭此乐全
　　上留尚书
　　昆明池刼化灵缁梦觉功名黍一炊钟子未将南操变庾公空抱北朝悲归来眼底湖山在去后心期浙水知白髪门生怜未死青袍留得裹遗骴
　　挽何此园
　　南窻一枕梦槐安咽鼓悲笳生暮寒夀极星移堕芒角诗仙身蜕失丸丹扶藜记与渔樵话种菊留教孙子看归去休休言不尽残阳木末乱鸦盘
　　偶成
　　唤醒邯郸出梦闗悠悠身世隔尘寰飞鸿落照琴三叠流水寒花屋半间老不如人甘遯世闲谁似我得看山乾坤许大双蜗角消得人间战触蛮














　　潜斋集巻二
　　钦定四库全书
　　潜斋集巻三　　　　　　宋　何梦桂　撰五言律
　　和访使徐容斋西湖韵寄县尹赵文玉二首
　　一幅西湖画谁将淡墨挥水浮孤屿出山约五云飞雨洞猿啼湿烟林鸟度防龙舟双翠檝曽此夜游归满目湖山恨凭栏泪雨挥泉寒龙已化云尽鹤犹飞楼影揺波乱钟声隠岫防谁家航十锦歌舞夜深归
　　和徐云屿寄徐清溪
　　平生经济事宁与世沉沦日暮倦行客天寒郤扫门百年双白髪四海一缁尘欲相壶丘子深慙见地文
　　为友人解无妻之嘲
　　自甘为牧犊何不娶巫臣鱼目长凄断雉飞徒苦辛逺衣无与寄孤枕有谁亲毋惜蛾眉买黄金未是贫
　　寄月岩黄髙士
　　有客扣松扄重来问宿盟青山尘世梦鹤故人情柯烂棋犹在炉寒药未成鼎邉无好句惭愧谢弥明
　　和文公见寄降笔
　　玉垒失元戎闗河惨北风中原残照外故国梦魂中往事随流水余生叹转蓬唾壶歌未已飞鴈落江空
　　和可庵见寄韵
　　蜃境平生梦名场逝水川相逢惊白髪一醉仰青天浪出疑鸥笑遄归伴鹤眠故人知道意珍重寄诗篇
　　倚栏即景
　　落日青山外寒烟古树头犬声隔村落渔火半汀洲兴废江郊屋行蔵野渡舟夜深风雨恶人尚倚层楼
　　挽汾阳何北园二首
　　宇宙千年暮丘山一老遗头因忧世白体为哭亲羸明月落何处清风归去时英魂招不返囘首北邙噫五十年来梦邯郸黍一炊传家无长物志墓有丰碑落日江湖泪西风里巷悲故园吟不尽千古付他谁
　　登天台巾山
　　寸碧倚苍旻孤城俯可吞人行平木杪帆去入云根月榻留僧梦风松吊鹤魂江心千古石歳歳记潮痕
　　五言絶句
　　到石寳岩下二絶
　　十里矗巉岩移来指顾间相逢曽识面元不隔重闗相望各天涯相看又恐差朅来山下路端的到君家
　　七言絶句
　　和夹谷佥事题钓台十首
　　白水龙飞帝运开先生梦不到云台当时己笑占星误岂易虚名落后来
　　当年江上一竿青老尽羊裘两鬓星往事成尘遗迹在石痕齿齿水泠泠
　　龙信蛇屈各升沉白髪朱顔亦故今出处两难人不识云山江水是知心
　　误出山来亟己还絶尘逸驾竟难攀狂奴不了宫中事剩得闲身宇宙间
　　咄咄相逢话故交不嫌万乘友渔樵当初未有纁至只好収纶学弃瓢
　　汉事如舟要着篙诸公已共济风涛勲华终不臣巢许莫道先生索价髙
　　逝水滔滔七里滩髙情聊寄一丝竿无鱼可钓浑闲事脚底龙眠尽自安
　　苔藓碑漫字断章休将汉事费评量兴亡付与东流水留得荒祠一瓣香
　　双台絶壁锁林霏毎恨跻攀足力防今日重来问鸥鹭絶无人迹上苔矶
　　观风祠下谒先生隔世相知重感情归向中州诸老説且休拈出此山名
　　桃源三首
　　误逐桃花去访春当年犹有种桃人相逢休问秦时事世上兴亡又几春
　　洞里栽桃不记时世间秦晋是邪非落花满地青春老千载渔郎去不归
　　牧歌樵唱自朝昏白首何曽出洞门一度草青添一歳如今世代长儿孙
　　梦中作
　　草浓阡陌眠黄犊沙暖汀洲浴翠禽一径梧桐花落后半江春水緑隂隂
　　赠地理章月岩
　　世事兴亡千古意山花开落几畨春年年惟有岩头月照尽今人与古人
　　赠张月斋
　　斸尽青瑶补缺光暂持玉斧下青苍相逢一笑乗鸾去顔色犹疑在屋梁
　　挽林公坐化
　　一枕黄梁透梦闗独留蝉蜕在人间有时欲见公顔色木落枝枯月万山
　　题川无竭寄傲窻二首
　　逺公招不到渊明莲社千年迹已陈莫道先生曽傲已如今更傲世间人
　　南山有路滑如苔多少人从半岭囘不是老僧空傲世世人自不上山来
　　和王樵隠阻雨二首
　　春水连天雨载涂春江无处认平芜茫茫世路风波恶留得湘潭橘渚无
　　偶出山来得半闲桃花落尽水潺潺早知人世多风雨只好当初莫下山
　　赠谈命月斋
　　万古縁空一镜磨移来一室影婆娑垂光照尽人间事只恐年来风雨多
　　桔橰
　　片片龙鳞蜕老苍有时伊轧巻沧浪真机动处何容力自是旁人脚手忙
　　晨起
　　晨起窻前日未晞玉梅霜后半开时梅花与我两无语寒雀相喧堕树枝
　　送儒医童达可
　　乾坤四塞五行淫利欲颠狂蛊入心黄帝不生岐伯死秪今谁下顶门鍼
　　赠童笔生
　　毛生归去罢中书谁肯相从问字竒近日长鎗多东阁策勲依旧逊毛锥
　　石室和尚作航亭名江湖穏处闻梅境有作因寄题
　　当年舟子吃拳时失脚波涛万丈危归去好寻休歇处莫教再被八风吹【昔有舟子师得道有弟子参问得话头即去未出舟犹囘首若将有言师云汝更道有甚麽在一篙打堕水中弟子在浮沉间顿悟答云已防】
　　王徳甫索归一诗留之
　　一叶扁舟雪夜来尚期东阁共吟梅长亭栁色不堪折怕杀阳闗叠叠催
　　赠姜益斋【本莲舍人善饮】
　　种得莲花入寳池曽叅惠逺得锋机东林无酒渊明老故出山来访白衣
　　赠谈命月鉴
　　髙悬一镜倚天邉要与人间照丑妍天怕万形无遁处故教多缺少团圆
　　题桥亭
　　翠巘千重水一湾小桥数板屋三间此中竟日无车马时听樵歌落半山
　　和李尹
　　朅来老我差嫫母忽听佳人赋莫愁欲折芳馨聊寄似只忧防绮隔层楼
　　赠章生
　　廷珪老死客乡亡楮国丘笔冡荒双脊龙文埋不得百年犹自出光
　　和山房寺簿见寄韵【坡诗云雷公蹑云捕黄蛇栁子厚有宥蝮文】
　　巨蝮磨牙血万家天邉有鼓许民挝雷公手执腾云斧不到移文宥毒蛇
　　题王徳甫樵隠堂
　　自入山来不记时棋邉痴坐老年衣劝君柯烂休归去归到人间世事非
　　赠古歙汪恕斋【善大书】
　　自笑家鸡学未精枕中书法岂能真劝君珍重临池诀莫遣儿童太逼人
　　赠毛道人
　　人言诸佛在真经我向经中无处寻説偈不曽留四句教心那去覔三心
　　赠地理张松溪
　　赤松当日秘青嚢圮上谁知授子房千古遗编无覔处君家独得壁中蔵
　　题武强陈公灵寳会序
　　金轮持世业风多渺萧台正欝罗昨夜寳珠平地现浮黎碧落听空歌
　　寄平江灵岩寺至道和尚二首
　　睦州山下几重山片板千金一担担好着蒲鞋牢系脚上肩容易下肩难
　　説法灵岩席未寒重来拈出祖师禅入门一喝真竒特不似囘头面壁防
　　和乔尹四絶
　　兰枻藤桡桂作舟锦江江上泛春流自怜野燕翅翎短空望江头鹳雀楼
　　谁驾沧浪万斛舟风涛未济正中流同舟不用妨吟笑自有舟师把舵楼
　　千古兴亡夜壑舟悠悠世事水东流闲花落尽无人管飞过垂杨十二楼
　　剩得闲身野渡舟风霜两鬓歳华流人间万事邯郸梦休记行蔵去倚楼
　　赠桐江于处士
　　吮墨含丹各衒竒解衣盘礴有谁知须臾信笔出天巧自此人间无画师
　　赠东山诗僧信老
　　曽透西来最上机尚余习气学诗痴寻常好句从何得翠竹黄花总是诗
　　赠陈桂山二首
　　陈桂山善弩毎发命中好事已竒之暇日负青布囊访山水语祸福尤竒验益用赏识尝恵过文昌里谒潜斋居士于易庵中因以二絶句赠之
　　曽为将军试控马陵坡下死厐涓如今老大心犹壮时射星标夺锦纒
　　曽抉青嚢指玉幖嘱君一语记须牢他年若卜嫖姚冡筑取祈连一様髙
　　赠何相士
　　逆旅鸢肩终遇主将军猿臂不封侯相逢一笑休闲语老去无心覔虎头
　　尝令陈生作木苍龙头甚肖似因求赠言
　　谁试鸾刀作老龙浑疑沟断出神工明朝雷雨急飞去莫遣天龙骇叶公
　　赠云屋王相士
　　满榻尘埃不下山白云堆里老陈抟山中若见种明逸休説樵夫是达官
　　赠虗谷倪医士
　　采药山中不记秋朅来卖药驾青牛劝君莫入长安市恐被旁人识伯休
　　赠巅峯术士
　　孱顔突出万峯间禹穴龙门蚁垤环夜半扪参穷絶处半山风雨隔人寰
　　赠玉峯方画士
　　妙画今无顾虎头休论韩马戴松牛玉峯住近山中寺好画维摩施比丘
　　赠梅友胡丈
　　开遍南枝雪未干阿谁吹玉并栏干相防不为和事要把贞心伴歳寒
　　赠枯崖郑髙士三絶
　　孤撑突出万山髙防度曽经刼火烧天遣五丁移不去须知立处脚跟牢
　　歴尽冰霜几践更皮毛剥落骨峥嵘从前野烧闲花草莫遣春风吹复生
　　人于崖下送君还囘首人间梦觉闗谁识巅崖隔风雨一重山外一重山
　　答文公索玉楼赋二絶
　　闻説当年白玉楼有人秉笔侍宸游如今世上无长吉谁敢乘云驾赤虬
　　鼎中铅汞未成丹血肉那能化羽翰待得千年鹤去上皇方御玉防干
　　赠南谷倪髙士
　　试向山中覔许朅来采药已千年相逢不乞神楼散问我丹台第几仙
　　题栖岩
　　青嶂千重水一湾白云半坞屋三间王孙归去休招隠免被移文笑北山
　　梅邉
　　江南何处羙人家认似梅花尚恐差近向梅邉得春信始知人好似梅花
　　和潘汝勉三絶【名懋】
　　招隠今无古小山晨风倦翼暮飞还青山白髪人如昨千古仙风愧莫攀
　　几度桃源青草生相逢犹自説秦嬴山中不识兴亡事千载咸阳未息兵
　　潮去钱塘王气収西风黄叶故山秋杀身报国男儿志皓首偷生妾妇羞
　　岳帅降笔命作画屏四景诗
　　形模丑陋髪鬅鬙留得生来面目真拍手问谁能笑我秪今笑杀世间人
　　右寒山拾得
　　葫芦有药剑通灵南北东西物外身相对不知谈底事到头半语不传人
　　右钟吕二仙
　　饭山吟得两肩癯破防东风白髪防好是春衣都典郤醉来骑得蹇驴归
　　右工部游春
　　栁堤花港落红尘独鹤归来日半曛惟有五云山下路至今人説岳王坟
　　右西湖
　　答文山谢诗序
　　岣嵝神竒字已漫昌黎去后孰跻攀平生有道碑无愧幸托先生翰墨间
　　记梦
　　万木萧踈老翠髙此身惭愧独坚牢编书未了留侯事何处仙源可种桃
　　丙戌九月二十四日己丑之夜半后梦入山中景象夐异不类人世间数家比居巷陌相属其人杂遝往来皆意度闲雅时觉秋气已深余忽得诗两句云万木萧踈老翠髙此身惭愧独坚牢初不经意又纵意徐行入一小家甚爽洁倚窻而吟欲续前两句而未得隔间有老人坐于窻外貌古神清髯髪尽白问余吟句如何且云老聋余遂髙唱前两句示之老人曰后句宜用张子房事余梦中意不及此答云只用桃源事如何老人曰武陵事亦好余遂续云相逢不是今人世应是秦民此种桃遂觉次日防昭徳侄孙举似嗟叹久之因思桃源事固可形容老人相遇之意但与前两句意不甚相属始悟老人所指子房葢有深意自相倡和遂用留侯事作一句仍以种桃为末句姑笔记之他日从老人游当执此为左契
　　赠云庵董道人
　　一坞寒云暝不开茅檐低压半苍苔近来云出不成雨莫遣无心出岫来
　　见本路赵府判二絶
　　君来种竹两楼前风月平分入坐邉尽日千峯吹不尽官清惟饮钓台泉
　　半生白髪老南州一见屏星万户侯归去山中诧猿鹤浪歌白石饭黄牛
　　赠紫岩周相士
　　梦觉邯郸事谬悠秪今瘦絶饭山头鸢肩莫问三公相老去青门是故侯
　　赠秋谷杨相士
　　负郭穷居陈户牖牧奴困死卫长平公侯骨相皆如此谁具神仙碧眼睛
　　赠月波相士
　　人心如面万参差觌面相逢未易知惟有天邉一轮月千江长与月相随
　　赠宋道人无心
　　赤水珠光犹在海丰城剑气已冲天世人畜眼那知寳吏掾元来有隠仙
　　赠林龙岩二首【闽人】
　　坐挹岚光翠入帘出门俯槛防清泉夜深滴露防周易辽鹤归时骨已仙
　　昔时曽共探一落红尘十二年君隠好听西涧雨我归亦防北山泉
　　度查木岭
　　一迳羊肠蹑岭腰鸟飞灭没呌猿猱囘头下界人如蚁尚觉山随脚步髙
　　重到森溪桥二首
　　往事惊心白髪翁重来雪迹印飞鸿勲名未了将军老空负鞬囊二石弓
　　武陵深处隔黄埃怪杀渔郎误入来早识落花流水去当初好莫把桃栽
　　感兴
　　芳草长亭春寂寂白鸥沧海梦悠悠百年空负乾坤责应被青山笑白头
　　和管雪堂劝农之什
　　五马将春出劝农春风散入万山中山人未识君侯面毎向村田问老翁
　　公堂无事化羲农闲揖青山入坐中人羡君侯得诗好元来杜陆是诗翁
　　学剑无成去学农学农更落惰农中邦侯慈惠征徭简喜课儿耕替阿翁
　　凝香坐啸有农更得冰壶照幙中人道千峯多好事好賔尤好主人翁
　　山北山南听老农袴襦歌已满城中邦人愿得三年住翻恐朝廷识弱翁
　　达摩乘芦图
　　杨子江涛百丈深黄芦一叶是梁津嵩山壁观浑闲事恐有山前立雪人
　　毛女
　　自出阿房鬌緑云耻将歌舞乐他人华隂梦断咸阳逺隔世逢人莫问秦
　　芙蓉
　　栁老荷枯菊蕋干冩生红粉尚孤妍马嵬坡下芙蓉面犹觊君王轴上看
　　辋川图
　　休官归去问田园华子冈前竹里村麦饭葵春酿熟辛夷亭下弄儿孙
　　题集画巻尾
　　门外黄埃没马头山中花木自春秋尘忙恐被禽猿笑尽日防图不下楼
　　追记题诗助楼
　　独自吟诗独倚楼江山与我两悠悠诗成更不知诗力烟雨栏干防暮鸥
　　赠地理从玉峯
　　铁鞋踏破问眠牛茧足归来已倦游四世五公身后事前冈已分首狐丘
　　赠安禅僧如师
　　一庵许大且休休世界三千海一鸥大地山河容不得住持只在一毛头
　　赠同舍生
　　炉亭曽忆防梅花揺落江湖两鬂华梦断罗浮寒月堕见梅不认是谁家
　　饯林子敬还闽母
　　几度思亲不见亲连江万里见南云归来云逐江潮去却负江头土作坟
　　春日出行
　　浅涧沙平泉脉脉芳林风软雨垂垂无情落絮知谁管得意鸣禽各自私
　　约徐云屿游山中
　　曽拟幽寻采莼蘅开樽奈有主人争明朝重约呼猿鹤到处云山得散行
　　翌日以触热不及如约再用韵寄之
　　招得秋风入杜蘅隂阳金火尚相争雪山冰井清凉界应笑人间苦热行
　　三用韵
　　荪壁辛楣屋缭蘅间人一榻少人争君来特地平分破镇断山云不敢行
　　赠夀岩星学
　　甘石谈天学不传谁从太史访星躔阶符色正欃枪伏试把璇玑测葢天
　　赠无方普禅师
　　一喝雷奔万镜空河沙诸佛落机锋顶门只眼人难觑山色溪声处处逢
　　一劄当头竒复竒箭锋不堕有无机踢翻玉女头盆水夜半泥牛跨海归
　　禅机四首
　　俊鹰搏兎
　　霜风一掣下云霄两翅雷奔眼电牢狡兎当塲难軃避郤教大地鬼神号
　　一箭双雕
　　当风劄断二邉机背手乌号鬼莫窥一箭双雕俱堕落古梅枝上雪参差
　　一剑倚天
　　将军一剑倚天开镇断三军不许囘转盻刹那都防命机锋直指万人摧
　　金钲一击
　　一声钲响弭弓刀万旅归营寂不嚣霜月满城天正午悠悠旌斾马萧萧
　　伤春志感
　　陌上花飞春又归春归人老髪垂垂离鸾一去无归路歳歳花开上故枝
　　春归陌上落花多往事伤心可奈何此意寻常禁不得九仙山下那堪歌
　　感兴
　　梨花院宇十分春一片飞花减一分不似山翁头上髪年年添雪上黟云
　　望夫石二首
　　夫君千里妾重闱哭尽秋天无雁飞夫不归来身化石朝朝风雨望夫归
　　夫不归来误妾身望夫心未化为尘归来不见生前面空向山头哭石人
　　送分水簿领髙君
　　山泉洗耳澈琼莹解听行碑説政声君到汲泉聊一防此泉的的似君清
　　谁向清溪种栁林年年送客短长亭亭前系马人多少独到君来眼倍青
　　早梦初囘
　　天籁刁刁万窍间几囘欲听隔千山蓦然入耳知何处撞破三生梦觉闗
　　安乐窝吟
　　安乐山前安乐窝问君安乐意如何黄粱饭饱葵根滑山北山南听牧歌
　　安乐山前安乐窝一窝深处白云多云来云去无人管闲防虗檐燕葺窠
　　寄邵琴山
　　百歳頺波去不还谁人能铸鉄门闗世间只有闲中福不许忙人得自闲
　　偶成
　　坐定炉烟歇麝煤落花飞絮自徘徊闭门尽扫无人迹尚放营巢燕子来
　　赠姜墨卿
　　老尽头颅被墨磨到头墨更被磨多满堂玉玦今磨尽尚有闲年买石螺
　　赠李梅仙谈命
　　老树孤根占一坡雪霜奈此白头何自怜南北枝先后更防人间冷暖多
　　入庵偶成
　　满园桃李手亲栽开遍东风借緑苔惟有木兰情意重留花犹待主人来
　　去年燕到主归迟今日人来燕亦归歳歳成家长孙子更将短翅傍谁飞
　　春色三分过二分归来触目见山青鸣鸠乳燕村村閙不似山中好细听
　　如此春光冉冉何青山亦笑髪皤皤门前修竹独欢舞今歳儿孙长最多
　　又四闲
　　世间万事不如山老入山来得嬾闲岩日三竿才睡觉不知山外有人寰
　　世间万事不如山趂得渔樵似我闲山上拾薪山下钓青簑篛笠暮歌还
　　世间万事不如山输与山中事事闲薇菜藤南烛饭落花涧底弄潺湲
　　世间万事不如山分得心闲眼更闲终日防云闲不去暮云阅尽鸟飞还
　　四禽吟
　　鴈
　　云水悠悠万里身芦花明月落江城从来不带苏郎信莫与人间受浪名
　　鸥
　　海邉元不为鱼来力怯江风薄岸囘白水苍烟随分足连云鸷鸟不须猜
　　燕
　　羽翮冲天势转危防泥莫笑尔身卑风雕要避云中箭秖托梁间不用疑
　　山鸡
　　自分臯林饮啄宜犹怜锦绶锦毛衣文华恐被虞罗妬莫向山前照水飞
　　木兰
　　木兰元是女郎身千载香魂落软尘曽学男儿解征战秪今相见似羞人
　　柬王徳甫
　　自入重云深处深山寒云出已无心自怜鹤骨今憔悴欲制颓龄少术参
　　蛾眉霜雪隔重闱采采云英望未归青鸟不来春又去门前数尽落花飞
　　闻説平安倚竹听裁书无鴈寄云程加餐愿得身彊徤尚见藜烟照夜明
　　警世
　　花顔云鬂眼波秋元是虗皮裹髑髅黄壤纷纷青草窟少年曽共醉红楼
　　自述
　　妄从縁起本非真妄里求真妄转深真妄等来无一物如如自在是真心
　　见李察判竹溪四首
　　十年江浙説明公节钺青冥山万重春住钱塘还有脚新年移得到千峯
　　千古双台一钓竿台前阅尽过闗船公来满载西湖水清似山头十九泉
　　十载风霜敝黒裘悠悠身世逐浮鸥东陵老去田熟敢向人间説故侯
　　百不如人万事休白头独欠识荆州相逢不覔封侯印但问君王乞一丘
　　和何逢原夀母六诗
　　申国家庭作世程教儿元不为肥轻髙堂鹤髪需荣养捧檄归来一笑生
　　九霞斟玉醉淋漓芝草琅玕青鹿肥庭下阿儿夀慈母簮花拜舞笑牵衣
　　春风霞袂玉堂前緑髪童顔谢自然令子重孙拜家庆阿防迎笑掷金钱
　　千钟三釡异甘酸此事难同肉眼防多少有无母遗只鸡羞馔亦檀栾
　　一官覊缚阻称觞千里归来足力彊潘令闲居元不恶摘沽酪钓池塘
　　六诗称夀祝期颐子和孙书更两宜四世相防真乐事他年补作白华诗
　　和何逢原南山八咏
　　南山住对北山阳十畆臯田种稻粱粗饭浊醪随分足焚香读易日偏长
　　右观颐堂
　　闲倚阑干水竹间浮云尽处见青山山前万古行人老日日林鸦入暮还
　　右遐观楼
　　一寒碧浸青天夜静天虗月在泉洗耳莫听人世事自弹流水和潺湲
　　右涌泉庵
　　清泉白石此丘隅谁解尘缨潄玉壶歌罢沧浪千古意秪今曽见似人无
　　右濯缨亭
　　一镜天公妬不容妖蟇食堕此山中琼楼玉宇知何在空忆明皇到月宫
　　右月坡
　　宰松千尺四时青松下丰碑马鬛平满地松花人不扫东风吹老杜鹃声
　　右松峦
　　白藕花飞上玉栏菰漂黒黍浸云寒鯈鱼自乐鸥忘我背立西风尽日防
　　右方池
　　住入山深涧水穷白头梦不到侯封巴卭橘老人应换二老如今不再逢
　　右栖云坞
　　赠松坡
　　千丈苍龙雪峤孤翠髯森防紫鳞枯有心不愿明堂柱消得人间号大夫
　　梅友竹山居图诗【并序】
　　梅君友竹携万玉图访余山中属余疾杜门谢客久矣苍头奴以刺入怪久不见此举衣起揖入披图亟玩殆执热濯清风亦一快也梅君好竹固与秾桃艶李世态异第其去家逺客嵗暮盟寒吾惧此君不能无辞于竹友也为赋二絶以敦交道云
　　伐木诗亡冷友盟交情是处薄秋云寡谐自笑冰霜操独向天寒见此君
　　自是君家旧托根君行谁与防重门画图空记筼筜谷不道如今长子孙
　　赠鹰猎提领刘主簿
　　平生壮志执金吾俛首鸾栖岂丈夫鞲上有鹰韬有犬上林政要打于莵
　　送沙溪寓居何翔仲四首
　　夜半舟移世事非囘头沧海刼尘微千年辽鹤归来晩畜眼何人识令威
　　千里闗山望白云归来聊寄倚闾心人生谁解空桑出感此汍澜泪满襟
　　一枕黄粱梦里身东陵合是种人相逢不用歌招隠恐被山林唤孔賔
　　自笑衰鸿病起低更怜落树夜乌啼月明好认南飞去賸有髙枝可择栖
　　郊行即事
　　东风马耳拂轻寒栁眼新青雨未干留客野花遮畧彴狎人溪鸟上阑干
　　忆亡马
　　垂杨古路策东风忽忆霜蹄失旧踪白髪重来鞯在尔应行雨去为龙
　　赠嬾然子刘髙士二首
　　翻却丹炉灶息然青蛇挂壁日髙眠参遍头如雪始信人间懒是仙
　　一坞闲云懒出闗惭无肤寸雨人寰君今占断云间卧郤笑游云未得闲
　　梦中幻成【辛夘十二月二十五早】
　　一片闲云本住山暂为行雨下人寰白云可是无心物朝出山来暮又还
　　起坐谩成
　　银河西转静无声唱彻天鸡夜未明万里无云霜月上坐鞭鹤下蓬瀛
　　偶成
　　心无损物宜平怨语不妨人贵寡尤説与时人莫相忌全家己拟鹿门游
　　赠星史胡达翁
　　杜甫拾遗终老去陈平户牖岂长贫达翁言命未为达安命方知是达人
　　题骆菊岩诗藁
　　防尽秋泉不疗饥菊邉更读菊岩诗寒英揺落渊明老尚见遗编説义熙
　　吴对山跋
　　一防灵犀传地理明如指掌秘通神潜斋不作周公梦闲使人参郭景纯
　　电眸只是天机到龙脉皆如教法寻抔土百年人子孝知君不负托孤心
　　和柯提举寄诗
　　曽拂三台最上星赤城云气暖生春囘头往事邯郸梦落尽鹈霜白髪新
　　倚遍层楼数曙星鹧鸪声里暗惊春开元耆旧今无几怕听尊前唱永新
　　亲跨灵槎访渚星归来云锦照青春湖山夜半生神气一雨田田采芑新
　　天上文昌望六星陇头农稷趂三春玉京圃尘尘隔璧月琼枝歳歳新
　　秋思有感
　　落日西风卷白沙闗山万里客思家芦花雁断无来信柿子霜红满树鸦
　　题竹境
　　种竹元非辟世人竹环人境似山村苍苔满迳客稀到云鎻闲堂鹤防门
　　赠章月岩乃子徳父
　　学得屠龙莫履希屠龙有技未全踈斵轮老去谁传业珍重青嚢肘后书
　　观燕哺雏
　　闲堂防尽燕双飞终日劳劳为哺雏父母此心谁不有生儿几个似慈乌
　　竹鸡塜
　　活活声干落羽翎分甘碪几委危形主人肯与封抔土犹胜当年翳塜青
　　自题画像
　　七分形貎十分心纵有丹青画不真萧散风神清瘦骨分明小有洞天人
　　与张郎中省庵二首
　　一统山河遍八埏江南等作弹丸防公来踏遍官田土只有池蛙不为官
　　青山云影日悠悠却怪随龙上下游能卷沧溟为雨去白云依旧宿林丘
　　题二羙人图
　　羙人娟娟江水隔翠竹萧萧江月白笺心欲寄不成章竚立思君情脉脉
　　赠吴对山先生
　　绀裘久堕还天阙结佩乘云遗玉玦耿光灭没不可望一防寒泉酹秋月
　　赠钱季实
　　一醉狂歌天地老醒来不记邯郸道祁连千丈土一抔至今下马陵前草
　　赠月山相士
　　万古乾坤万古山山前万古月光寒人生几度能防月常被青山与月防





　　潜斋集卷三
　　钦定四库全书
　　潜斋集巻四　　　　　　宋　何梦桂　撰词
　　夀何思院母夫人声声慢
　　人间六月好似王母瑶池吹下冰雪一片清凉仙界蕋宫珠阙金猊水沉未冷看瑶阶九开蓂荚尚记得那年时手种蟠桃千叶　庭下阿儿痴絶争戏舞緑袍环玦笑捧金巵满砌兰芽初茁七十古来稀有且髙歌万事休説天未老尚防他儿軰事业
　　夀徐信甫母夫人七袠八声甘州
　　对芙蓉峯晓雪初消云霭杂烟霏是阿谁夀母紫鸾笙里玉液琼巵元是云翘仙子弭节度瑶池手种碧莲子长记年时　此地神仙宫阙几花封玉诰金帔霞衣但夀星堂上七十古来稀捧夀觞莫辞满饮愿年年对鹤髪蛾眉年年有麻姑麟脯王母梨
　　送王野塘北归
　　东鲁王君野塘以均房招讨经歴按涖严陵至且再期矣夹谷按察佥事行部识拔于稠众人中使下六邑按问赃状阅实以闻自此声誉猎猎如日起壬午秋省台檄交至君奉命以往阅歳而后归归则诸公已列剡交荐矣旍麾载道凡六七年间防被休泽而歌颂勲徳于祖帐之下骈肩累迹不特如老书生一人而己酌钓濑之泉磨锦峯之石固不足以形容伟绩濡毫染茧为赋八声甘州姑记其际遇之私依恋之情云尔试使善歌者为我歌之当使送君短长亭下者皆为君堕泪也
　　对千峯未晓听西风吹角下樵楼拥貔貅千骑旌十里送客芳洲曽是灯棊月柝賛画坐青油折尽长亭栁莫系行舟　忆昔相逢何处看飞鸿雪迹休更囘头百年心事长逐水东流愿君如游龙万里我如云终泊此林丘相思梦明年鴈到尚讯南州
　　初夏满庭芳
　　燕子芹干龙孙箨老緑隂深鎻林塘午风庭院人试薄罗裳数尽落红飞絮摘青梅煑酒初尝重门静一帘踈雨消尽水沉香　把当年团扇恩情犹在未是相忘笑衰翁鬂髪早已苍苍説与乘鸾防女看世间多少炎凉都休怨百年一梦且共醉霞觞
　　踏莎行
　　夜月楼台夕阳庭院都将前事思量遍当初识面待寻常争知识后情如线　只怕梅梢参横斗转催人归去天涯逺断肠多在别离时未曽説着肠先断
　　摸鱼儿
　　记年时人人何处长亭曽共尊酒酒防归去行人逺折不尽长亭栁渐白首待把酒送君恰又清明后青条似旧问江北江南离愁如我还更有人否　留不住强把蔬盘瀹韭行舟又报潮风急岸花飞尽也一曲啼红满袖春波皱青草外人间此恨年年有留连握手叹人世相逢百年欢笑能得几囘又
　　把人间古今勲业一时都付杯酒青山行遍人华髪老尽门前青栁试囘首记晓雨征衫又过年时后相逢故旧浪説南楼北亭花纵好能似少年否　还自笑应是山林厌韭忘却儿童迎兴来谩学长沙舞要舞奈无长袖眉休皱欢笑外风涛世上时时有共君握手且尽日樽前相一醉醉后明朝又
　　意难忘
　　避暑林塘元戎小队一簇红妆旌云影动帘幙水沉香金缕彻玉肌凉慢拍舞轻飏更一般轻弦细管孤竹空桑　风姨昨夜痴狂向华峯吹落云锦天裳波神蔵不得散作满池芳移防鹢栁隂旁一醉淋浪向晚来歌阑饮散月在纱窻
　　喜迁莺
　　留春不住又早是清明杨花飞絮杜宇声声黄昏庭院那更半帘风雨劝君且休归去芳草天涯无路悄无语待阑干立尽落红无数　谁愬长门事记得当年曽趂梨园舞霓羽香消梁州声歇昨梦转头今古金屋玉楼何在尚有花钿尘土君不顾怕伤心休上危楼髙处
　　临江仙和毅斋见夀
　　十月江南风信早梅枝早报先春田园賸得老来身浪言陶处士犹是晋朝臣　人道革爻居九四谁知数在邅迍明年五十志当伸低头羞老妇且结防稽盟
　　满江红
　　春色三分怎禁得几畨风力又早见亭台绿水栁揺金色满眼春愁无着处知心惟有幽禽识望青山目断夕阳邉孤云隔　琴酒我成三益湖外舫山头屐且莫教春去乱红堆积记得年时陪宴赏重门深处桃花碧待修书欲寄楚天遥无行客
　　忆秦娥
　　伤离别江南鴈断音书絶音书絶两行珠泪寸肠千结伤心长记中秋节今年还似前年月前年月那知今
　　夜月圆人缺
　　西江月
　　犹记春风庭院栁隂深鎻帘帷东君去后雨丝丝空认紫骝嘶处　梦断萧台无据十年往事休追忽然拈起旧来书依旧长亭双泪
　　小重山
　　吹断笙箫春梦寒倚楼思往事泪偷弹别时容易见时难相防处惟有玉连环　人在万重山近来应不似旧时顔重门深院栁隂闲曽携手休去倚危栏
　　夀夹谷书隠沁园春
　　河岳储精宇宙呈祥钟英俊材想春秋夹谷前生夫子娑婆南赡见在如来龙角标辰蟾胎焴丙好是生朝华宴开笙歌里看儿童拜舞春满行台　重重好事相催便对把黄封酌夀罍更愿公殿上蚤纡衮绣愿公堂下长戏衣莱昨夜瑶池亲逢阿母欲寄蟠桃桃始栽三千歳待开花结子歳歳啣杯
　　和王伟翁上已满江红
　　睡起纱窻问春信几畨风待去做踏青鞋履懒拈纎手尘满翠防低防叶离愁推去来还又把菱花独对泪阑干羞蓬首　囘鸾字空懐袖金缕曲无心奏记碧桃花下夜叅横斗六幅罗裙香凝处痕痕都是樽前酒到如今肠断怕囘头长门栁
　　沁园春
　　江淮等处行尚书省叅知政事髙公以至元二十七年庚寅春提兵繇歙之淳入长乐境平诸盗越两旬肃清八月朔师还山人何某谨拜手歌沁园春持献以尾凯歌之后尘词曰
　　衮衣绣裳彤弓卢矢山西将门自雪岭蓬婆夷成垣道炎州蜑獠刬去连营吴越儿童江淮草木七见元戎识姓名争知道这一隅斗大尚借麾旌　西风吹下天声防万骑貔貅入井陉彼山棚魍魉雷霆震击海濒赤子天日开明事防方来乾坤无尽千古英雄不偶生从兹去防云台翼轸麟阁丹青
　　和何逢原见夀水龙吟
　　倚窻闲嗅梅花霜风入袖寒初透吾年如此年年十月见梅如旧白髪青衫苍头鹤花前樽酒问梅花与我是谁瘦絶正风雨年时　不怕参横月落怕人生芳盟难又髙楼何处寒英吹落玉龙休奏前日花魁后来鼎总归岩岫但逋仙流落诗香留与孤山同夀
　　和潜江南惜春酹江月
　　三分春色更消得风雨几畨零落年少不来春老去空负省薇阶药燕子飞忙杜鹃啼杀总为谁悲乐临春结绮旧家何处楼阁　一恁年去年来怅歌阑舞断尘生帘幙千古雷塘浑一梦人世到头俱错百歳心期一春光景付与闲杯酌青蛇犹在莫教雷雨飞却
　　感旧再和前韵
　　问春何去乱随风飞堕杨花篱落罗袜香嚢无覔处谁有返魂灵药细栁重门碧桃深巷囘首曽行乐玉龙吟断夜深人在江阁因念璧月琼枝对玉人何处绣帘珠幕一半青铜尘满匣空抚鸾刀金错薇露烟销莲膏花凝不寐还孤酌一春心事总将愁里消却
　　和何逢原见夀沁园春
　　老去无心看尽青山山前暮云问重来海燕乌衣安在乍归辽鹤华表空存世路悠悠风尘渺白髪相催乌兎频浮生事筭天涯海角谁是闲人几畨甲子庚申看青草年年秋又春笑武陵源上桃花未实昆仑山下瑶树长新霓羽飘零蛾眉萧飒欲覔神仙隔两尘草堂在但休教山鬼夜半移文
　　邵清溪赋摸鱼儿效颦谩作
　　把心期半生孤负玉堂元在何处朱弦弹絶无人听空操离鸾烈女遇不遇休更问悠悠世事都如许人生草露看百歳勲名青铜鬂影抚剑泪如雨　和谁语落落江空歳暮人间一梦今古雷塘十里斜阳外野草寒鸦无数身世寓聊尔耳江山有恨谁堪付冰心更苦都説与梅花参横月落一醉且归去
　　答何君元洞仙歌夀词
　　天涯何处望苍江渺渺纵买解飞人不到笑双丸乌兎两鬂霜蓬聊尔耳那是人间三岛　黄粱初梦觉起看孤云还自长歌自长啸不记桃源何地橘渚何年生涯事惟有炉烟茶灶问先生谁友有白石青松共成三老
　　喜迁莺感春
　　东君别后见説道花枝也成消瘦夜雨帘栊栁邉庭院烦恼有谁撋就犹记旧看承处梅子枝头如豆最苦是向重门人静月明时　知否人不见纵有音书争似重携手旧日沈腰如今潘鬂怎奈许多僝僽极目万山深处肠断不堪囘首情寸寸到如今只在长亭烟栁
　　夀毅斋思院五十二歳沁园春
　　尚书当年蓬矢桑弧初度佳期是词林老虎文塲威凤人中祥瑞天下英竒太守买臣【五十歳】中书坡老【五十一歳】五十二年囘首非人间事且开眉一笑醉倒金巵　阿婆还忆年时也曽趂鸿胪拜玉墀念青衫荷叶嫁衣尚在青铜菱影破镜犹遗半席寒氊一官俛首造物还应戏小儿问天看是他谁戏我我戏他谁
　　八声甘州伤春
　　倚防干立尽看东风吹度栁绵飞怕杜鹃啼杀江南鴈杳游子何之梦断扬州芍药落尽簇红丝歌吟今何在一曲霑衣　往事不堪重省记栁邉深巷花外幽墀把菱花独照脂粉总慵施怅春归留春未住奈春归不管玉顔衰伤心事都将分付榆砌苔矶
　　再用韵述懐
　　自辽东鹤去买何人挿得翅能飞笑平生错铸儒冠误识者也焉之谩道寒蚕冰底瓮茧解成丝何许丝千丈补得龙衣　镜里不堪勲业縦梦中八翼不到天墀看墦间富贵妻妾笑施施对青山千年不老但梅花头白伴人衰严陵路年年潮水不上渔矶
　　和邵清溪自夀贺新郎
　　世事浑无定问人间翻来覆去阿谁能忍海怒惊涛山相拍选甚鱼龙不任看今古英雄销尽坐对青山闲白日付长江流送千年恨天有意唯何甚　待将洗耳泉邉枕正梅花霜寒月白斗囘西柄自夀一觞花前醉醉亸防旛金胜笑儿軰汾阳中令倚遍层楼阑干曲慨乾坤青云影无限事樽前兴
　　再用韵伤春
　　花落风初定倚危栏衷情欲愬踌躇不忍把酒问春春无语吹落游尘怎任待泪雨红妆蔫尽不道燕啣春将去误啼鹃唤起年年恨芳草路人愁甚　浮生一梦黄粱枕且不妨狂歌醉舞尘谈挥柄金谷平泉俱尘土谁是当年豪胜但五栁依然陶令千古兴亡东流水望孤鸿没处残阳影无限意伤春兴
　　三用韵寄旧宫怨
　　更静钟初定卷珠帘人人独立怨懐难忍欲拨金猊添沉水病力厌厌不任任蝶粉蜂黄消尽亭北海棠还开否纵金钗犹在成长恨花似我瘦应甚　凄凉无寐闲衾枕看夜深紫垣华葢低揺杠柄重拂罗裳蹙金线尘满双鸳花胜孤负我花期春令不怕镜中羞华髪怕镜中无伴孤鸾影天尽处悠悠兴
　　再用八声甘州韵感兴
　　叹人生聊尔便晨风翼倦也回飞况自骑欵段欲追麒骥千里安之种得芝瑶草不染满头丝一醉梅花下笑舞青衣　説甚封侯万里待朱门画防大第崇墀人世何时足造物任隆施怪周公如今不梦意周公政自怪吾衰归来去夕阳牛陇夜月鸥矶
　　和何逢原见夀洞仙歌
　　青衫白髪独倚江楼小待欲题诗压崔颢慨凤台今在否白鹭沙洲芳草外剩得闲身江表　醉来疑梦里梦入梅花歌彻青衣听清窈起看飞鸿没尽白鸟驹谁能数曹瞒袁绍待明年七十问何如笑只是今朝浣花堂老
　　和何君元见夀玉漏迟梅
　　问春光开未江南野水得春初小独殿群芳郤道花前开早长苦冰霜压尽更説甚风标清窈些子好孤香冷艳有谁知道　年年吹落还开听画角楼头送他昏晓何处玉堂满地苍苔不扫谁是肝肠铁石与共説歳寒懐抱花未老无奈酒防情少
　　和雪蓦山溪
　　飞仙欲下水殿严妆早娇澁怕春知跨白虬天门未晓霓裳零乱肌骨自清妍梅檐月栁桥风世上红尘杳重门深闭忘却山隂道呼酒嚼琼花任醉来玉山倾倒无言相对这歳暮心期茅舍外玉堂前处处风流好
　　再用韵
　　春工未觉何处琼英早夜半剪银河到人间楼台初晓霏霏脉脉不是不多情金帐暖玉堂深郤怪香尘杳天公谪下暂落红尘道顔色自还怜怕轻狂随风颠倒冰心谁诉但吹入梅花明月地白云阶相照天寒好
　　三用韵
　　蓬蓬窣窣睡梦惊囘早谁为散天花遍人间夜深分晓虗空幻出富贵照乾坤琼万顷玉千株莫道壶天杳平明三尺不拣江南道只怕不坚牢被天工小儿翻倒凝冰泮水世态总无凭明日事昨朝人谁丑还谁好
　　夀何逢原北堂沁园春
　　孔葢蜺旍月佩云裳人间女仙问韶光九十何如今日明朝好处最是明年戏舞称觞一堂家庆眼见儿孙曽又竒絶处看菱花白髪不改朱顔当年手种红莲笑几度桑田沧海干想蟾胎炼就紫皇灵药龙髯飞堕玉女云軿青鸟重来红霞俨在一曲云和犹未闲羞尘世把蛾眉蝉鬂空为谁妍
　　浣溪沙寄刘总管
　　细栁连营緑防重暖风旗影飏蛇龙昼闲吟思入千峯紫绶金牌人緑鬂綉鞯丝辔马青騘防将三箭取侯
　　封
　　又用韵并简二千户
　　金紫山前山万重山髙云宻下苍龙春来好雨遍三峯芳草郊原眠茧犊垂杨营垒系花騘趣归行有紫泥
　　封
　　蝶恋花即景
　　风信花残吹栁絮栁外池塘乳燕时飞度漠漠轻云山约住半村烟树鸟呼雨　竹院深深深几许深处人闲谁识闲中趣弹彻瑶琴移玉柱苍苔满地花隂午
　　大江东去自夀
　　半生习气被风霜销尽头颅如许七十年来都铸错囘首邯郸何处杜曲桑麻柴桑松菊归计成迟暮一樽自夀不妨沉醉狂舞　休问沧海桑田看朱顔白髪转头今故乌兎相催天也老千古英雄杯土汾水悲歌雍门苦调堕泪真儿女兴亡一梦大江依旧东注
　　自夀再调玉漏迟
　　青衫华髪对风霜倚遍危楼孤啸恶浪平波看尽世间多少忘郤金闺故步都付与野花啼鸟秪自笑悠悠心事无人知道　扰扰世路红尘看销尽英雄青山亦老宇宙无穷事业到头谁了髙楼一声画角把千古梦中吹觉天欲晓起看蕋梅春小
　　和玉漏迟
　　自怜翠袖向天寒独倚孤篁吟啸半世虗名孤负白云多少欲问梅翁旧约怕误我沙头鸥鸟时一笑行行且止人间蜀道　休怪歳月无情叹尘世浮生闲忙闲老待趂黒头万里封侯都了今古勲名一梦听未彻钧天还觉羗管晓楼角曙星稀小
　　和邵清溪水龙吟咏梅见夀
　　分知白首天寒千林揺落寻真隠天工付与冰肌雪骨暗香寒凝自许贞心肯教色界软红尘近怅緑衣舞断参横梦觉依稀旧家犹认　不为角声吹落向花前为伊悲恨玉堂茅舍风流随处年年孤冷不是人间肝肠铁石相逢休问筭知心只许东风漏泄一分春信
　　送吕总管八声甘州
　　恨公来较晚早归朝骢马去难留是朱轮华毂聫珪叠组家世公侯今在玉堂深处借重防偏州好把青氊拂奕世勲猷　明日东津归路正梅花霜暖春上枝头看连旗列鼔送客下江楼对云山千年不老向楼前阅尽几行舟留名在严陵濑下日夜东流
　　传言玉女夀何逢原母夫人九十一
　　阿母今朝飞下琼楼金阙先教玉女为传言细説蟠桃手种尚记此春时节三千春后开花初结　宴罢瑶池洗蛾眉己半雪九旬偷度笑韶光一吷仙翁月日筭与人间全别从今一歳年年三月
　　最髙楼夀南山弟七旬
　　南山老还记少陵诗七十古来稀清池拥出红蕖坠西风吹上碧梧枝趂今朝斟夀酒记生时　也不羡鲲鹏飞击水也不羡蛟龙行得雨人世事总危机扶床正好看孙戏舞衫不要笑儿痴更埙箎三老子鬂如丝













　　潜斋集卷四
　　钦定四库全书
　　潜斋集巻五　　　　　　宋　何梦桂　撰序
　　白鸥诗盟序
　　一日有客欵门右手挟黄册左手持丹鸡请于余曰吾将与诸生寻诗盟敢载册歃鸡翼君为盟主尚涖斯盟耶余语之曰诗难子将于何诗客曰君不见刘禹锡都篇与白乐天新井篇啭喉荆棘抑世之黄间固纷纷也吾求天地间无心可与为盟者惟江上白鸥白浪苍烟浩荡万里兴亡理乱荣辱毁誉一不与人世预吾将相从浮游以写宇宙万物之所自适何如余矍然起曰子将此与鸥盟鸥必无子疑矣顾余方乘莽渺游混茫以天地为一鸥尚复能为江上主人哉客曰唯命
　　清溪吟课序
　　诗始三百篇其上公卿大夫其下樵夫贱其性情之所发皆得以托于诗古诗逸五言始李陵七言始沈宋诗非古意去古犹近科举兴并与五七言俱废士非阨于山林逸于湖海与夫失志于朝廷之上而窜逐遐荒者不暇于诗清溪诗友暇日有诗课盖其不用于举子业而用于诗夫春雨时至草木怒生铫镈廼芟而倒植者过半斯文在天地间未始一日泯灭辍于彼者此或茁焉生意固无往不在也虽然诗未易言也黙敦牂嵗夷则月朔日序
　　邵梅间诗序
　　天地冰霜万木冻折而冰姿铁骨玉蕋琼英傲然独出于万物之表故于是时上下尘世无一物得与梅齿其清彻寒絶雅宜在梅间者惟雪与月清溪有诗人癯然一髯翁江空嵗暮顾影无俦独于梅花树下抱膝浪吟酾酒酹花若将与雪月分席者因自号曰梅间夫风尘涴人满目皆是踉空足音跫然以喜梅虽无言余必知无拒子也潜斋何【某】为作梅间序梅间邵之才字徳翁
　　唐月心诗序
　　西风万壑明河在天水月相涵上下一碧有客扣门曰月心亟起揖入坐之月下曰吾方酾酒邀月顾影踌躇自谓三友旷絶尘表子以是心至尚相与酬酌以问子所见月与我同否欤我歌月徘徊我舞影凌乱太白所见如此只益丹心苦能添白髪明少陵所见又如彼二子之诗其趣况不同相去逺甚岂其见月本异抑月同而境异境同而心异欤古人今月今人古月同归流水不知云衢海峤子之所见何似昔时还与此山松间竹外同一光景否子为我速道若见见同则月同不然则吾与子犹二月月心不答袖出诗藁曰月尽在是余蹶然惊喜为之展巻长歌歌罢长啸曰子去我醉且卧矣一揖而别葢明月犹在天津析木间也至元癸未秋八月序
　　金玉诗序
　　棋溪徐君竒之一日访余于双溪之上袖出金玉诗集曰此盖所以搜采名公钜卿骚人墨客之所吟咏之瑰章杰句将以为家庭恶藁借重也世谓至寳萃在是间方托诸棃枣以与好事者共之然丽水之金遇善冶而后贵荆山之玉遇善琢而后珍长编巨帙富则富矣而文价髙下视君一言以为轩轾何如余应之曰子言过矣良金美玉自有定价使余亡言岂能使黄金为土白玉为石哉抑通都大国万金之所储羣玉之所积其色如黄龙气如白虹固有连城不足以易者至于璗镠钣铣琼瑛琳琅横陈而错出者殆非一品岂必尽与防蹄麟趾【金名】悬黎结緑【玉名】同价天下有目者随其所得皆寳也余何言哉余何言哉棋溪曰唯于是乎书
　　赠李景雷序
　　地里家有李子景雷者家世是业其伯父良玉挟锦囊防诸贵公之门争罗致擢用景雷得肘后诀余于三十年前早识之従余防至今如一日其为学刻苦自励于古地理奥僻书有未解防寝食求之弗得弗措繇是所业益精其与人交不苟得不为欺伪其不合寜不唯以去将挟所得以汗漫四方请余言余谓士大夫读圣贤书学圣贤道学言与行不相顾者或不免焉况以一技自名其志将以求食至于依阿取容颠翻希合者往往皆是如斯人者真隂阳家之墨守也子持此以往焉往而不遇哉于其行也赠之以言
　　汪斗山诗序
　　尝闻丹崖石柱多有竒人恨不得泠然御风汗漫其间以诵李翰林丹砂白鹅之句黄屯田黄精青鹿之篇媻姗易庵中一日有客汪君得一屦户外挟诗册升堂与之坐目击道存固已见温伯雪手旋取其诗读之则意圆而语泽骨劲而神清似其人时方采菊篱下因漉巾酾酒与二三友共歌之南山在望西风袭人亦柴桑中一大快事也歌罢为之序云
　　邵西坡诗序
　　客有挟西坡邵君诗踵门者余读而喜之因徴余序余曰序姑俟他日客三四返不得序且怒去余曰毋怒且止余有癖余非靳序也余有道癖方其有事尸坐一室吾视吾鼎中雄阳施雌隂黄包方潏潏狎猎起吾何暇序及其无事又有懒癖破緼防头曝日檐下方熈熈怡怡休休于于嗒然忘吾之有四肢亦何暇序无是则又有世癖经生学士谈诗説书劒客棋翁鸣楸弹铗坐观卧聴更仆未已倦则杖屦臯田与畊夫芸子樵童牧竖相尔汝逮莫而后返吾又何暇序必俟吾三癖尽去然后取西坡诗燕坐读之如亲见其人使吾所欲序西坡者横溃突出于吾胸中而不可御而后使童子研墨濡笔亟书则序可以拱手得矣今吾癖未去而子亟吾序故序止此子持此以语西坡可乎客笑曰此君自序非序西坡也余曰子持此去非序西坡实与西坡作诗法也使能于吾言下领防不惟西坡一大公案东坡复生亦当印可
　　王樵所诗序
　　先辈谓杜工部以诗为史韩吏部以文为诗繇其胸中储贮博硕然后信笔拈出自成宫商非抉摘刻削求工于笔墨言语以为诗也太白豪放发于气郊岛穷悴迫于时降是无以议为矣近代坡诗如骏马诡衔不可羁馵山谷后山诗如风天秋隼霜崖枯槎不可攀企要皆各得其所得自成一家尚论谱绪当不在昔人删后也迩来诗社豪隽叠见层出岂能多逊诸贤下耶然至于气雕意耗骨弱肉浮者或未免如沈休文所谓八病释皎然所谓六迷者也樵所诗思婉以清语劲以泽不惟后辈当望避三舍使休文皎然及见之固当印可繇是进进使之横驱长骛迅掣髙鶱出意趣于寻常言语笔墨之外吾当问子于韩杜诸公坛上矣
　　题胡直内适安集
　　胡君直内挟诗册过余题曰适安请余言余谓子苦思于诗将不免饭颗山之讥亦奚安之适而自谓若此直内曰人徒见吾之为诗苦亦孰知吾之有诗乐哉夫羇臣寡妇细夫窭人其忧思感愤之所郁积而发于怨刺者若甚苦矣至于尸居环堵抱膝微吟得句则曵踪长歌声满天地凡世间富贵贫贱利害得丧可喜可慕可悲可感者一不入于吾心夫孰有以易吾之天乐耶故其所适适此而已余蹶然起曰诗抑末耳斯言也其几于道乎尚其朂哉
　　文山诗序
　　生而不屈者气也死而不泯者心也气之不屈者忠义而已心之不泯者亦忠义而已忠义之道塞天地冠日月亘古今通生死而一之者也宋丞相文公平生文章在方册官爵在史书皆不足为公道徳祐乙亥天歩阻艰朝野骇震公従江西率子弟七千人勤王于京师事之不济天也间闗奔走卒为絷囚奉首朔庭万折不变以死古今死节惟以二顔张许为称首然两军交绥不胜即死无可拟议者至于纾之以嵗月锢之于不能进退之间宗庙且不血食使回顾却虑而为身后子孙鸡豚霜露之计鲜有不屈膝者矣而犹若是真古今忠义士也沙塲青冡千古南音其所流落人间者惟有流离中吟啸诗史与狴犴中杜诗集句耳使人读之至今凛凛有生气呜呼公真死矣不自意其死后犹能以诗写其平生之耿耿而未尽者乎岂公果不死乎一防烈烈者无在不在故也天地无穷事防无极有能起生魄于九京之下非公吾谁与归生刍一束酾酒北酹为之序云
　　本心先生疏食谱序
　　客有问本心先生疏食谱于门人何某者曰先生固尝长丹屏贰黄扉矣饔人膳夫宜有致天下滋味以自奉者而日食若此毋乃太简乎曰子非知先生者也世固有一食数万钱犹若不足餍者此所谓肉食人也司马温国晏元献二公仕至宰相癯瘠如未仕时此其志趣岂直食前方丈而遽易其平生之素者哉若然则蔬食菜羮啜菽饮水固有甘于三牲列鼎者矣予従师门久暇日见其焚香燕坐对客清谈时瀹清泉美茘丹溲玉尘饵青杞以饷在座者使当时有饫羊胾哜乳酪者得借一筯犹将为之洗涤肠胃况先生玉雪其人乎故未尝一及先生之门而亲见其人何如者固未信疏食谱为炮牂淳母也唐侯举师善面受先生録谱将与世之知味者共之且徴余言敬拜手为之序时柔兆掩茂嵗夷则月望前三日也
　　俞竹屋诗序
　　凡物有诗趣而物之洁雅静逸迢絶尘表者莫如竹老坡诗仙平生得意句正谓不可使居无竹耳俞仲畴妙龄工诗人不知其诗趣所自得仲畴筑吟屋于山中环万玉于其外日与此君周旋触目防心皆趣也春宜雨色娟娟然夏宜风声泠泠然秋宜月影刁刁然冬宜雪节苍苍然仲畴室于斯诗于斯故其得句也秀以贞泽以劲诵之而其音清越以圎想其成诗遍题竹间使文与可及见之真筼筜谷中一幅竒画也君其斵竹为洞结竹为楼暇日啸咏其间当日益髙逺他日直造竹所与君商确古今诗未晩姑序其篇端以识初识嵗在旃防作噩中吕月晦前三日
　　吴仲逺诗序
　　九仙山下有诗人曰吴仲逺诗声在吴防间友人唐师善挟诗册示余徴余序余读之喜曰杭东南竒胜固诗人之多也抑知余有感于杭者乎陌上歌謡坡仙遗墨未干也不知万锦军前軿车犹无恙否梅边吟咏老逋香句未歇也不知孤山林外髙台尚复存否钱塘之潮汐吐吞吴山之烟雨出没不知骚人墨客尚有登髙眺睨触景徘徊悲啸酣歌噫呜泣下而不能去者乎此其诗思岂直在灞桥风雪春草池塘而已子试持问仲逺曰奚居师善曰诺嵗旃防作噩中吕月晦前三日序
　　永嘉林霁山诗序【名景熈】
　　永嘉旧同舍郎霁山林徳阳不逺数百里寄诗册属严陵潜斋何某商略近诗三复唱叹窃于诗之变而有感焉方庠序羣居髙谈濶论不过颂猗那歌清庙诵鱼丽天保鳬鹥既醉之什变风变雅不忍言之矣况复齿及魏晋梁陈以下穷苦愁怨等语如细夫窭人羇旅寡妇之为者相望十年间而士大夫声诗率一变而为穷苦愁怨之语而吾霁山诗亦若此世丧文邪文丧世耶古今以杜少陵诗为诗史至其长篇短章横骛逸出者多在流离奔走失意中得之霁山诗仅见三十篇其辞意皆婉娩凄恻使人读之如异代遗黎及见渭南铜盘长安金爵有不动其心者哉夜半壑舟有力者负之以去飞鸿印雪爪距俨然吾是以重有感于霁山之诗也吾是以重有感于诗之变也时至元丙戌夏五望前三日序
　　分阳何皆山序【名锜】
　　皆山何君正则当年壮气盛时以宦业自期汗漫半天下暮年倦飞将絶迹息影以归休乎山樊属邑市灾逮其居平生蓄租与燬俱烬仰而叹曰吾家无庐吾业无书吾其托宿于黄帝之囿假道于老氏之涂欤天目山之东有宫焉曰生仙瑞庆盖天师第一代祖降灵之所也一日访旧因止宿宇下夜半神交恍惚中若有所遇焉此岂前生宿縁尝鞭鸾笞鳯以従祖师羽葢霓旌于金庭玊宇之下今谪业已尽当复返其故耶明发振衣裴回周览窃喜而计曰此吾莬裘也吾老焉于此矣菑畬畎亩将为子孙播获者辍若干以附益诸宫中所以引养吾余年也士章甫逢掖学为孔氏推其余犹将大芘生民使栋宇宫室丝枲粟粒举不失其所乃有自不得所盖借而逸归于老氏者道之隆汚岂固有时耶吾以是重为皆山三叹也皆山以书来道出处且徴余说于是乎书
　　鲜于夫人李氏手帖序
　　伯机鲜于氏中原文献家也持其故太母夫人李氏手笔与夫缙绅先生之女传诗史徴序于当世之能言者曰此先人所以属诸孤也尚托一言以载不朽夫人夙遭闵凶间闗兵盗夫没二雏呱呱拮据将荼以免于育鞠末年乱离颠沛幽路邅徊而玉质冰心烈烈不泯以死厥孤子初仅能奉持其夷居手抄屛山归田十词为连城完璧耳未几兰亭茧纸流落人间几不可复诘子初易箦诏厥子曰夫人书在必得是以无忘吾在莒时也嵗月云迈悠悠我思我须我友一旦有以枕中故藏归我伯机者生前遗墨手泽如新鼪鼬藜藿之墟闻似人足音以喜况焄蒿凄怆若有僾然以见乎其位者有不一动其心乎君子是以重叹夫一门而孝义之道四也夫人为妇而节为母而贤子初孝子伯机慈孙于以敦彞伦媺教化兴起人心而愧死天下后世之不尽其分者也天髙地下万古无穷人极不可以一日不立故书着妫汭诗咏凯风贞节孝行传于国史要皆劝善惩恶系三纲于不坠而已矣岂直觚翰云乎哉持此以往他日当有执彤管书汗青以补史官之缺者尚俟余言至元二十四年嵗在丁亥春二月既望序
　　柴谦山诗序
　　谦山柴声伯故同寮从子也仆仕天台及与其大阮游咸淳己巳君满秩先归庚午春余亦被命为太学録不相闻问六年乙亥春复解后于杭君病仆煮药馈之病间谋归则已惫矣途穷垂槖时不能刲鹭股少资之平生负此欠事相距十四年间不知存在何似一日得谦山书知君物故邯郸昨梦回首俨然雷霆焚槐天地大絯万物之摧拉泯灭者何限而吾故人亦复雕落无几不意犹及见其子侄能以诗篇商略可否千里似人踉空跫然以喜若此者岂复千里似人之比哉既喜且悲悲且叹惋不能己巳书其篇端以归且志予感谦山少壮诗方进巨量他日携巻再见未晚至元戊子序
　　王希声隂阳家理学序
　　世人嘐嘐然曰地理地理果孰従而来哉大块泄溟涬决苍然而上胡然而天隤然而下胡然而地山胡为而峙川胡为而流星辰胡为而错布荣马洛胡为一六二七三八四九之数四七之宿又胡与于齐瓶吴蝎之分哉至于大岗小阜宛委顿息蜿蜒蹲踞千态万状若不可诘乃有望其落而知其所起观其发而知其所止非有神授而使之然者又胡为若是哉归而求之亦冥于理而已矣夫隂阳家小数也而有理焉推而上之则大而天地之所以推移细而昆虫草木之所以动植前乎八万六千之所以往后乎十二万九千六百之所以来一以贯之尽在吾目睫矣王君希声儒家流也少好山水壮而益精辑次诸家之说断之巳意以成一书名曰隂阳理学徴余为序愚于理之説而有感焉张而大之非为荒唐诞谩以欺天下也安得天下之知理如王君者与之共谈天地万物之理于此书之外哉壬申春仲书
　　送方次山序
　　方君次山一日携短轴访易庵散人于万山中谓之曰余始也轻以出于都邑无所遇名公大人有赋伐木劝我以归者归矣而又无所依好事者则又诵司马子长序説我以逰横于两端进退无所择吾其为涂中之曵乎为道旁之髑髅乎余闻其言而悲之曰嘻甚矣吾次山之穷也上天下地之宇未始有极也以吾次山浮逰其中不似垒空之在大泽乎奚用戚戚若是鸟莫小于鷾鸸莫大于意怠鷾鸸之畏夫人也虽落其实而不敢给视然不免袭诸人间意怠之于行列也引援而飞迫胁而栖然免于害子其逍遥以游天地间则倾盖之雅杯酒之欢皆吾友也奚必归睨旧业指为陆氏一庄乎子持吾説以往当有卒然相遇于子所不期然而然者子何患焉如曰今之天下皆龙蛇也皆虎豹也将无所于避不知龙蛇虎豹满天下久矣子何避之晩乎
　　浮沤集序
　　胡君子阳方外士也秋八月自塔峰书院翩然引去所与友者一琴二笛而已其将蹑匡庐跨衡峤泠然御风以极莽渺而后已耶其兄饭牛子招隠不返得其平昔所为诗裒集成帙徴余为序余谓子阳髙蹈物表惟恐影响之不幽岂意诗名流落人间使人得以俎豆于诗人之列重为子阳累矣而又使予序之不知我累子阳耶子阳累我耶虽然子阳诗之予序之等于鷇音而已累不累又安足筭耶故为之书
　　侄孙昭徳逺逰诗序
　　羣从中子弟年来多学诗存耕子年大学亦最先诗自厉甚刻苦一日挟册来前曰某将有逺适愿乞一言以资其行予谓诗天下公器也以吾情之私虽许予不足证若诗之得与否若工与否持以问四方之明师益友如何昔有老师僧遣其徒三人逰与之期曰有得归以吿我三年而归问所得不告师犹以常徒畜之他日师诵经牕下适蜂鑚窻纸不达徒呵之曰世间田地无限汝即鑚那一边故纸作麽生师亟起坐谢曰闻汝言甚异愿以告我其弟子摄跏趺坐为説最上乘老师因得悟入余老且惰并故纸防久矣子他日有得于四方师友而归或以相告使余得如老师僧竒甚竒甚至元辛卯春正月望日潜斋翁书
　　太学正节先生徐公序
　　夫国之危亡必有死节然死者人情之所甚难而食人禄死人事义有不得不然者故其忠肝义胆之所激烈虽太华頺乎前不吾压况婴斧钺蹈鼎镬赴水火尚复囘顾却虑哉抑古今不能多见吾于战国得一人曰王蠋于晋得一人曰嵇绍于唐得二顔张许而下六人五代得王彦章姚洪而下十一人如此而已宋三百年宗社覆坠于怙权误国者之手忠臣义士死社稷死封疆死学校者相继固未可谓国无人也太学生徐应鏕巨卿不忍従三宫以北将蹈火死不竟迄沉诸井以死且与二男一女俱夫国亡当事操兵者任其咎六馆诸生亦微矣岂义有不得不死者而若此亦既难矣况儿女睨睨能使之骈首相从于九地而无怼色难矣哉臣为君死子为父死一举而忠孝萃焉所以敦彞伦媺教化而惧天下后世之为乱臣贼子者也呜呼天地无穷事防无极世安有无君无父之国哉微斯人吾谁与归义士刘汝钧倡义葬之毕事以私谥正节易名且徴予序其事君经徳诸生仆亦经徳旧人也义不得辞三叹为之书
　　翠庭诗集序
　　翠庭好唫每握笔辄就随所得付之小奚奴日积月累归视囊中已充斥矣昔人有吟一字未安而撚髭断数茎者使翠庭若是则于防于防将变为一婆久矣余是以健羡翠庭得诗之易易也子其汗漫四海以旁搜名山大川之竒气博采明师益友之竒论而后归返故吾解衣盘薄畜其浩漫者而泽之以渊微敛其浮葩者而质之以真实他日举笔试吟故虽须刻百篇不为多终日一字不为少至此则诗之妙趣又非难易所可槩论矣子持此以语四方吟友当有信予言之不妄者归而求之有余师翠庭瞆告之不答书而示之粲然领去时柔兆掩茂榆火前一日潜斋老兄书赠
　　文勿斋诗序【本心长子讳本仁字性之】
　　诗者所以载民风系世变也商之诗慤而思周文武之诗憯怛而优柔邶卫陈郑之诗哀幽厉之诗怨要皆时使然也魏晋而下诗大抵出于羇臣逆旅穷迫憔悴不得志于时者之所为故其悲愤之辞多而和平之气少尚论其时可知矣勿斋少好诗有志于古读其诗其思易以幽其辞淡以味夫必有所得诗三百五篇删后无能得其彷佛者而吾子有志焉则几矣抑知夫诗之所起乎诗之起由人心生也心感物而动故形于声声成文谓之诗然其声之啴缓噍杀防柔散厉错出而不同者岂人心之异哉时之变者为之也变风不企乎二南变雅不竞乎二雅故诗者所以载民风系世变也勿斋居今学古试问吾子所自执焉余老且未死尚观商周之遗声也嵗在屠维赤奋若月在防宾哉生明序
　　唐心月集句序
　　荆公晩年好作集句正不免黄太史一笑余谓不然集句虽古人糟粕然用之如诸葛孔明学黄帝兵法作八阵圗必其方圎曲直纵横离合悉在吾胷中而后可以应敌而不穷不然龃龉牵合仓卒鲜有不败者月心集句政类此吾方羡其三多而心手相应随取辄得固未暇以涪翁之説少之潜斋何某书
　　汪复心潇洒集序
　　人心感于物而成声诗为甚志髙山则峩峩然志流水则洋洋然非声不同所感之异也琴且尔况诗乎锦峰绣岭云水吞吐又有披羊裘把鱼钓啸傲其间者昔人以潇洒名郡真不妄诗人汪复心在严陵得诗若干篇题曰潇洒集其思与辞称是于此可以观所感矣堪舆无穷物之感乎吾前者何限可喜可慕可哆可愕可悲可乐有万差不齐子其慎所以感之者
　　徐祥叔诗序
　　徐凝庐山瀑布非恶诗也坡翁飞泉溅沫之句欲与凝之洗恶葢其泄漏太甚故为庐山解嘲非恶凝诗也静山徐祥叔凝之云礽其所为诗以恶藁自命骚人墨客好自矜大从古而然祥叔乃独取众人所共恶者以自号此其志岂浅浅者所能识盖将翻庐山之泉以与古人一洗之凝在九京当复起生魄
　　琴所王济君用诗序【越人】
　　琴所诗者鼓弦而吟也琴之趣清而诗似之朱弦防越使听之者一倡三叹而有遗音世无赏识固无怪髙山流水之不谐于俚耳也善琴者固难而听琴者之尤不易也广陵散絶矣不知琴所之诗为长清乎短清乎抑为长侧短侧乎鲁东门之曲巳不能不动尼山之感汾亭何时能使渔父不重叹于南风之操乎然则琴所之诗其琴心必有所寄矣试为我闻琴所毋谓世无钟子期
　　学史提举序【四明人转委徐云墅求序文】
　　存初髙士提举学史志潜宋故叅相云麓之子卫王之孙越王之曾孙也夫以三世勲徳其鼎铭载在盟府子孙金貂华笏锦裘罗襦其与黄冠羽衣固有间矣采悬溜家镜湖昔之人视弃官爵如弃敝屣人固有自见也楚大姓昭屈景也其食于楚非一世矣屠羊説之肆岂重于楚王之国哉故大第髙门穹官膴仕安知非造物者之拘拘也犛牛之来絷文貍丰豹之来田角与鞹为之灾耳吾释然去之吾非诡异以求絶世也是谓帝之悬解也吾返吾素抱吾朴吾与天根日游于殷阳吾观吾身且犹蛇蚹蜩翼况其他乎余故谓君天下智人也老氏谓仁义为先王之蘧庐君今毋乃以老氏为蘧庐乎余方袭诸人间窃髙下风为之书君当亦为一莞
　　侄煜之诗序
　　犹子煜之一日持所业诗来前请所以教夫堦庭子弟操觚弄墨従事词章愈于缀珠作鳯拾香为囊以嬉玩于诸父间者多矣诗不易作亦不易谈也古之诗人名葢一时而流芳百代惟杜工部一人后世雌黄所不敢到若元轻白俗岛瘦郊寒率不免讥议况其下者乎故诗古今视为难事童而习之有皓首不得其阃域者今汝以年少学诗当如前辈所谓熟读三百篇及楚词至汉魏间诗人好处以博其识而后约而归诸理殆庶几乎尝诵少陵赠阿勤诗有云汝身已见唾成珠汝伯何由髪如漆予老矣无能为矣汝其勉旃他日坐使辈以八千轻师破百万于淮淝水上亦骚坛一竒也









　　潜斋集巻五
　　钦定四库全书
　　潜斋集巻六　　　　　　宋　何梦桂　撰序
　　晞髪道人诗序【闽人谢翺字臯羽】
　　晞髪道人诗原于骚骚盖古诗变风变雅之遗也骚深于怨古诗怨而不伤而骚近之怨非诗之正声也商之声直以肆周之声和以柔一变而为国风再变而为黍离甚矣而骚又甚焉道人诗葢骚之墨守也故其诗思逺而悲徴而不讦而辞称之诗之所至志亦至焉于此可以观道人之所志矣驾言晞髪将以浮游于世垢之外濯之洧盘晞之阳阿适矣抑知夫终朝采緑而余髪之曲局否乎首如飞蓬膏沐谁容其于卫国风之诗固命之矣知我谓我心忧不知者固谓被髪行歌者同一调也反骚之作正恐如汉黄门郎者不少折琼枝结佩纕吾非斯人之徒与而谁与至元庚寅长至日序
　　刘可隐序
　　余卧病山中杜门谢客久有客叩扄入曰润甫刘君号可隠葢宣司檄按行郡邑掾属也私窃怪之谓君方有事一世而以隠自命毋乃不可请试问君可隠之义夫当其可之谓时孔子圣之时者也可仕则仕可止则止可速则速可久则久此圣人所以无可无不可者也世之隠者则不然巢由可老死于箕山而不可一防揖逊之水夷齐可饿死于首阳而不可一啖征伐之粟彼虽未必尽合乎中行然其隠居求志确乎其不可拔盖千万世四人而已君将为四子之隠乎抑将为夫子之仕止久速无可无不可乎刘君矍然起曰子言何居夫子之不可及也久矣四子之事抑可易言哉姑置可也吾以鲁男子之不可学栁下惠之可斯为善学古人者夫有际可之仕行可之仕际可行可吾仕可矣吾固未信吾之可否也不可则止吾如彼何哉吾返吾故有田可秫有园可蔬钓水可鱼采山可茹白石可潄清泉可枕吾俯仰取之无不可则吾可隠岂不绰绰然有余裕哉余应之曰可书以赠其行
　　胡汲古诗序
　　胡汲古余忘年友也汗漫吴越者十年归问所业出袖间诗册疾起亟读其辞温润以栗其思逺而优游夫必有所得昌黎诗得于潮燕公诗得于岳工部诗得于秦防巴阆子于何游而诗进若此践吴跨越岂果足以尽四海之大观然其触目骇心有感于诗莫近于是湖山落日钱塘怒潮顾眺徘徊只见夫挟万弩以射子胥之冲酾樽酒以酹钱王之魄者而鸱夷鱼腹阙角乌巢千古英雄今复安在涂山已矣禹穴茫然君其问诸海滨不知石窆玉环今尚存否孤臣嫠妇逆旅亡臣感发而为幽忧凄愤之声至于不能不诗诗者所以道情性也汲古行将览东南名山大川之胜尽收竒气以归于诗他日载诗以归当复告我
　　胡栁塘诗序
　　诗有谱而家谱尤亲歆向家于文谈迁家于史故诗不可以无家胡氏家世于诗诗源于静轩于庸斋坦斋而流衍于诸孙若植芸若饭牛若天放若象先皆攻诗栁塘最晚出诗锋舋舋逼人政似诸王子弟缀珠作鳯下牀虎跳总自不凡余是以嘉栁塘伯仲之昌于诗而喜静轩诸老诗世之不坠也逺来订我书其篇端以归他日相逢当又刮目
　　柯通甫医药序
　　医书祖黄帝内外经非通儒率不尽解故太史公序儒家而下九流医列其一惟儒而后能攻于医易曰精义入神以致用不能精义入神于致用乎何有世之庸人号名曰医授之书有读不能以句者彼岂天降地出不由书而自得神圣工巧之妙邪此吾所以深有取于儒而医者也通甫儒者其有得于医本于书其自得于心非书惟通甫而后可以语此至元戊子序
　　雷阳父序
　　武当山介均房两州之间鳯鸾岿然于武当之后清雰泠飚朝霞沆瀣峻絶不可攀企葢人迹之所罕及也方外士雷阳父年十五辞谢交旧蹑其巅而庐焉居六年忽焉若与神人遇授之神符易象数使之下人间活众生俟十年尽责业而后至阳父归试其法则麾叱鬼神嘘呵风雨无不如意至于谈吉凶验福祸特其防戏余技耳诚若是亦异矣哉桃源何许世异晋秦丹霞如故不知桑田沧海至今几变神仙渺茫不可复诘鳯兮鳯兮吾衰久矣安得髙歌以従楚狂之后邪明年春阳父将行践前盟于其行也为之书以识他日
　　汐社诗集序
　　海朝谓潮夕谓汐两名也汐社以偏名何志感也社期于信而又适居时之穷与人之衰暮偶而犹蕲以自立者视汐虽逮暮夜而不爽其期若有信然者类此谢君臯羽所以盟诗社之微意也泽中雷随易有取于向晦宴息坎为北斗卦曰劳卦亦以夫万物之所归也物昼动则夜静昼作则夜止皆然潮以朝盈汐不以夕亏君有取诸此固将以信夫盟抑以为夫人之衰頺穷塞卒至陆沉而不能自抜以死者之深悲也抑月者水之也月升于天海水涌沸月降于地涌沸亦然月之升降无穷水之为潮汐者亦更禅而无底极方北浪驾山鱼龙掀舞阳侯海若横江而扬灵意谓海水竭于归虚矣不知夫龙门未平而九渊之下已浡浡矣至于阳运而蚀隂转而勃大鸟播涛于灵岳五龙噀水于北则灵机吐翕九海溢亏者天地一大消息庸有既耶计人在天地间犹大海垒空尔其不能无旦夜之常者天也而犹数数然为暮年衰世之戚则惑矣君其谓我言然否曰然遂识于巻末以归癸巳二月望
　　洪百照诗集序
　　百照洪肃甫以明经学业举子文少颉颃塲屋流辈率免胄避风卒至不偶以死犹有诗巻流落身后其子耕道挟故册与诸缙绅先生昔序复徴予言予谓百照文士也宜不攻于诗触景遇物兴至而诗亦从之诗盖百照笔砚膏馥之遗余耳骅骝逸骋超影奔电将一日万里乃络首馽足使之折旋钩百于蚁封间者政惧不足以尽夫才也文人之技折而归诸诗正类此顷尝与友人谭诗谓文人之诗与诗人之诗异友曰不然诗患不到好处诗到好防又奚文人诗人之辨哉此语真诗家阳秋也呜呼百照往矣安得复起生魄试与商确此事壬辰三月三日
　　何氏祖谱序
　　何氏祖于韩韩晋出也晋唐叔虞之适周武王之裔绪也周本后稷稷本黄帝公孙氏其所繇来逺矣叔虞为成王同母弟成王即位虽曰剪桐戏封以有土于唐然兄为天子为之弟者縦不得食于唐独无分土而巳乎再世而爕父为晋侯亦惟王命故也桓叔封于曲沃为晋谋则不臧所以开韩侯三晋之业者其在是欤越十一世而不幸遭虎狼之秦蚕食六国韩灭固力不竞也安王子允易姓遁身实为千万世子孙兴亡絶续之防千钧一缕亦危矣夷考厥后在西汉则何并守颍川在东都则何敞守汝南曹魏则晏侯闗内江左则充録尚书曽劭父子继仕西晋或进爵太宰或庀职司徒尚之父子济美刘宋或位列台辅或抗志自髙虽人品髙下不可以一槩律而其簮绂蝉聨冠葢相望汗青简册代不乏人自汉末逮晋齐椒房之贵照映三朝原其谱系虽不皆出一然史传所録大抵出于庐江扶风陈留南阳要皆安王子允之子孙散在四海而绵诸厯代者也本自晋吏部侍郎相士肇基于永嘉八年间葢千载于此矣独恨的公以下茂公以上中间不续者数世使人掩巻欷歔感慨不能已已然有絶谱而无絶人天未覆坠式克至于今日夫以一人之身所以上承祖宗下开后嗣者悉系于此其事顾不甚重欤以昔视今则前日之祖宗今日之一身也由今视后则今日之一身他日之祖宗也以一人之身分而为百千万人人见其为百千万人而不见其一人之身也故兄弟而为比邻者有之矣再世三世而为路人者有之矣四世五世数世而为仇雠者有之矣又安知百世千世万世上下其初不过一人之身而已祗今二子之在吾膝下以至他日子子孙孙读吾谱而退省其私或有似吾前所云者可以恻然动心以亟反其初矣祖宗在天实闻斯言某年某月日汉牧亭侯三十九代孙前承议郎监察御史某斋沐百拜书
　　易衍序
　　易之道变化不穷而其致一而已矣易始于一一者太极也故曰易有太极自一分为二而为两仪两仪错而为四象四象错而为八卦八卦错而为六十四卦八卦错行而万物错出穷天下善算者不能尽其数而易以一隂一阳尽之非曰一隂一阳之能尽夫物也错之所以成变化也盈天地间诸万物而天地亦物也干上为天坤下为地包余卦于其中为万彚万有相错故物虽其类无一物相肖者非天地物物而造物而物物自造固如此故易者天地万物变化不穷之象也孔子曰知变化之道者其知神之所为乎夫易之象为天为地为风为雷为水火为山泽八卦八象耳而其动其静其阖其辟其升降往来兹其故已不可究诘况万生在宇宙间相搆相揉相推相代且变化万状而易亦与之变化为不穷故易之道大无不包细无不入仰观俯观逺取近取葢无物非易无易非物学者所以格物致知圣人所以穷神知化国祚所以祈天永命率繇此道也子曰范围天地之化而不过曲成万物而不遗故神无方易无体此易道所以为无尽也易有卦画伏羲尽之矣卦画有辞文王姬孔尽之矣然伏羲之意尽于卦画文王姬孔之意殆未尽于辞也何也事物万殊辞贞于一而已耳圣人非固有靳也子曰书不尽言言不尽意圣人之意固非言之所能尽也故舍辞求易者非知易者也求易而止于辞者亦非知易者也善求易者质辞而通诸卦画吾见一物之为万物也徴卦画而防诸太极吾见万物之为一物也散易为万易在天地敛万为一天地在易此易道所以为变化不穷此变化所以为易道之至神也子曰变而通之以尽利鼓之舞之以尽神呜呼易尽于此矣愚以固陋夙嗜易易幽赜不易入探索既久若有窥见圣人之迹之万一者意曰易近之矣然不期于言也日书诸占毕聊识吾私然不期于传也谓易衍者取衍其大义焉耳言不文传不逺固非敢望于今与后之知易者也太覆瓿或有扬子云者好之吾言固不足以载易因是而求之天地万物则太极流行无往非易是易不在吾言而在天地间矣虽然易不易知也嵗旃防大渊献月应黄钟闭闗日严陵何某谨序
　　陈古荘诗序
　　古荘钱塘诗家流也钱塘多名诗人诸老佳句流落湖山不逊逋老古荘后出刻厉于诗好事者挟册子过余徴序读而喜之爱之益信钱塘诗称不苟得古荘诗如幽闺处女靓妆绰约而愁情怨思间复郁发于妍姿媚态中美矣乍见谢夫人萧散林下犹似羞澁归而净洗铅华徐与天下妇人鬬好又一竒也予非知诗者窃复好诗辄妄评如此隔帘画西施政恐不肖似
　　徐氷壑诗序
　　近诗盛于武林故士生武林多攻诗徐君冰壑葢诗中一也客有携诗册逺徴予序者亟起展巻长诵其遣辞与思清炯照人时暑酷炽天地焦热畏涂伏暍谁复以清冷沃之方坐我于凌隂壑中斲冰积雪亦一竒也诵终谢客且去客复请曰语止此乎曰止此客退遂为之书
　　杜学正竹处诗序
　　古今言诗者祖少陵葢世之常谈也少陵祖修文而孙书记则诗之源益逺矣竹防杜君盖少陵耳孙也人知少陵之诗在方册而不知枕中之法肘后之方必有世所不传而君独得之者是鼻祖之文脉诗殆私于君而不可与世之学诗者同日语也少陵诗如泰山乔岳不可攀跻修文书记或可企而到君其歩骤二家而后造极于少陵则诗之大成尽在是矣奚必他求哉家鸡野鹜得失固有辨也竹防攻于诗者也其自命犹曰待删则其诗之进岂浅浅所能窥哉为之序以归
　　方叔规诗集序
　　史称平原君翩翩浊世佳公子也世之贵介绮襦纨袴弹丝弄竹犹是素态今世廼有华靴台笠以与恶少年防狎者虽以房杜门戸寜不为李英公所笑邪其有弄墨操觚下友寒畯以文字相颉颃者非世之所谓佳公子乎方君叔规葢南峯先生之冡嗣蛟峯山房二先生之犹子也濡染家庭诗书之泽旧矣平日吟咏着之篇章皆灿然可观进境殆未易量坡翁誉迈牧之称阿宜以是知苏氏之有子杜家之有侄矣余老矣犹及见之此亦一快也执巻徴序喜为之书
　　罗济川诗集序
　　世之评诗者取少陵防州以后诗昌黎潮州以后诗岂非以其气老识老而诗随之至于王勃滕王阁之句李贺古乐府之辞又皆其妙龄絶笔遂谓诗之工不系于老少抑不知其后日所作视前又当何如二君亦当逊韩杜为丈人行矣罗君济川年少能诗其思清其语俊似其人尝挟册求余説余惜其才之方进而未涯矣曰姑老之非简也意将以速成也请三四反兹益坚余非爱予言子其识诸后三年见子子自压前日之所作则诗进矣后十年见子子又自压三年之所作则诗益进矣而犹未也余髪种种矣尝自视前日恶藁后日悉焚之皆余所自试者也医三折肱方匕不缪子他日当信余言则虽三年十年一变犹窃迟之诚若此子安长吉诸君正笑韩杜于地下矣
　　王菊山诗集序
　　诗止五七言寻行数墨纸不盈尺不过文章一小技耳宜若易然三尺童子调之声律握管可就乃至白首不能名家甚矣诗之难也试数古诗人亦不多得建安七子开元九公奚寥寥若是一聨半句流落人间不与焉近世谈诗尤多造诣絶少中叟有志于诗尚矣中叟诗辞雅而不野气温而不浮诗进矣毋谓诗止此学古人诗如登髙山始莫不急足疾走暨絶顶在咫尺则跬歩不能进甚矣古人之难至也余非能诗者每好诗力不及则叹曰诗难中叟余诸少行也不敢以寻常语相夸诩敢以其所见告中叟其朂哉
　　肯堂序
　　蜀阜钱君鉴扁其新居之室曰肯堂示不忘亲也不忘亲非孝子不能也孝之道非一端莫大于继志述事父有志而事未卒功者子能继述而成之夫是谓孝厥考作室既底法而子肯堂犹以为善况未底法而子肯搆其肯堂孰大于是君子是以嘉钱氏之有子也记曰幸哉有子书曰予有后弗弃基兹匪不辨贤否而槩谓之有子惟其克笃前人成烈为子克家而后谓之有子也始宜房杜家辛苦立门户不能保身后之不贻笑平园花木至拳拳为后世子孙之托而不吾置则前人之所望于其后也盖可知故子能以其父之心为心则孝矣为人子止于孝君其懋哉乙酉春二月书
　　徐云墅注道徳经序
　　谈六经者宗孔氏道徳经出于老氏好论议者多诋之谓清净则以黄老合言谓虚无则以老荘合言是防荘为老氏悬疣而老氏为黄帝枝指也世之人固未一窥蒙荘影似奚至攘臂而仍黄老之阃域哉老氏之学虽不屑于孔氏然其俭以慈静而不扰以之治天下将使民退让敦朴以反于防古使世之治皆若此则亦何嫌于老氏哉至于希夷微不可见闻不可得而之又者兹固众人之所不识其诋之也固无怪也云墅徐君仲修夙好老氏学服久其得益深阅古今传释皆不当其意悉扫其陋而以已意注说发幽抉微以大畅道徳之防其为老氏之意亦勤矣世有峩冠大带张拱翼趋以适市者而狂且醉者执而僇之従旁者见之为之解而狂且醉者舍其所执而移僇于其所解者今子之为老氏忠矣吾惧子之值夫狂醉而不免于其旁将子为老氏受诋乎抑老氏与子受诋乎子必审于此矣徴予序序之将以解夫所解者吾又惧矣瞠吾后者之复为吾解则诋与解将相寻而未知其所终也
　　送思院如杭问仕序
　　前文思院景文侄咸淳乙丑科出榜下时年少气盛如骅骝出东华门将奔宵逐景一日千里命与事违今犹夫人也堂有偏慈八十贫无以养仕时乎为贫为养也曾子逮亲虽禄三釡而心乐邑校升斗不足濡煦其为养抑末矣士穷至此则出疆载贽皇皇焉固不暇计兹将西啸以干王公大人庶几一盻幸而得三釡遗出所望升斗之外以奉饘粥亦既多矣当代诸明公当路方万间芘寒士使风雨无恐其视子犹醯鸡岂靳太仓一稊粒哉子姑往当必有遇若曰不由其道以苟利禄有畔于圣人之教则非老夫所望于吾子也寜死无仕尚其朂哉
　　宋梅堂诗序
　　子厚以谪而文工屈原以放而骚工杜子美以蹇而诗工呜呼文以穷而工文之不幸也甚矣宋君梅堂少好吟今老矣不遇方挟耿耿者游天地间触景得句若出金石归探囊中收拾其余而辑次之葢已盈轴矣一日携以过我曰吾旦夕将复有事于四方愿祈一言以自壮何如余谓梅堂志未衰行未倦吟愈未可量他日有大尹遇道上驴天子问新丰逆旅谁谓梅堂终老不遇邪子姑持以往
　　何贵徳逺游序
　　天地一炉万木焦死葛衣流汗思坐水底为秋菰寒玉不可得褦襶触热以奔走畏途嘻其甚矣夏六月既望族子骥将有逺游业厞屦已在堂下先数日过门将乞言以行予以前説吿之不可曰子行矣抑世岂无有寻围之木植诸道旁疏泠风散灵氛虽结驷千乘犹将芘其所赖况子一身犹蜉蝣蝼蚁而托焉木岂厌择而拒子哉子姑持此以往遂为之书
　　宋梅堂干人营后事序
　　梅堂一日过我语间貌若甚戚者叹曰余老矣死不足计独未能如漆园叟之厚乌鸢蝼蚁至如刘伯伦荷锸相随亦未知所于止黄肠银镂梦不及此虽布被悬棺敛手足形亦非空谈可了若此固非蚤计者之为也士大夫乐善赒急固多然不得知我者一言则虽轻赀易撼者固亦难矣君其爱我傥不爱其言庶乎仁人君子当有动心者虽然空言不足以感人谩掇已先之遂书以赠
　　方仁叟诗序
　　方君仁叟故人伯岩山翁之冡子也山翁存日酷好吟今其子复好吟其于诗家榘度得于枕中之所藏袭畴非其平昔肘后之所秘而不屑以与人者家鸡野鹜去取固有间矣然古今义理无穷而天地间诗思日新月盛来者固未有纪极也子其益取四方之明师良友以尚论古之人如建安七子开元诸公以至近代之欧苏黄陈长篇短章散在方册其竒形诡态如风云龙虎不可执捉岂待鬬长于一方一技半聨只字而已哉子其旁搜博采潜探宻索而有得焉子将昌子之诗他日突破烟楼而翁伯岩亦将一笑于地下
　　寄项月斋
　　项君月斋疾缓且謇借或人问答之辞以自广客有持以问潜斋道人曰达矣乎曰几矣犹未离乎造物之囿也夫大块埏埴囿我以形故目能视耳能听鼻能嗅口能言手足能举履凡皆形也夫形必有非形者以使之形者故视听嗅味言语举履不在耳目鼻口手足于此防得将有千手従尔身根迸出千口从尔舌根迸出方将与万事万物泛应而不穷又奚以此一臂与三寸舌伨伨之憯哉客曰唯请持以复月斋翁病庶其有瘳乎
　　王蒙泉诗序
　　防取象山泉葢山下出泉防而始达泉之本性未失也蒙泉自号葢取诸此蒙泉家深谷日招青山防泠泉寄兴于吟心静而思清其得句亦峭刻峻洁如此蒙泉诗脱藁将有逺游徴余为说余谓万水一水也在山为泉出流为涧演而为河澎湃为江海益逺益漓非泉之性异地使之然也子其汗漫四方溥泉之用至于不可穷如江河注海极其大将沐鼋鼍而泽蛟龙谓海之水非泉不可也毋使失泉之性斯可矣蒙泉子従予逰久于其出也惧其逺而或失因颂其诗而规焉子其朂哉辛卯春三月既望序
　　贵徳诗集序
　　晋魏而上诗古律诗初盛于唐唐以下岂少诗诗终不竞于唐耳近世诗满南北当轶唐凌厉晋魏然诗难操觚弄墨抽黄对白四声八音人人亦能求其彷佛古人卓成一家者不多见余尝漫吟拟学古人语言卒不到以是知诗不易言也山泉以年少攻诗诗思隽发方气盛疾歩譬犹挟策登泰山及半环道仰见前行者履底犹厯厯俯视后至者之髻端已猝猝至此则跬歩悬絶不易进矣政当努力攀跻以登造极顶然后周览旁睨见下界碌碌如在一井则诗之大观尽于此矣毋曰诗止此徴余序为书以归尚其懋哉聿观厥成










　　潜斋集巻六
　　钦定四库全书
　　潜斋集巻七　　　　　　宋　何梦桂　撰序
　　王梅谷诗序
　　梅幽花也谷幽地也树梅于谷幽之幽者也王君林叟以幽人间于幽花幽谷吟咏其间人见其诗思与辞幽致可挹不知其自托者固不凡也夫江梅清絶岭梅孤髙犹嫌以其皎皎表暴至若阁于水部宫于夀阳薛氏之玉堂坡翁之云砌逋仙之水篱不免以顔色媚人殆与桃李争春妍者无异孰若梅谷之雪骨冰魂离羣独立影响幽幽以自全其天者之为得耶徴予序为之书以归
　　章明甫诗序
　　诗志至焉气次之志百变而不折故气亦百变而不衰知此可与言诗矣杜少陵在秦防栁子厚在永栁坡翁在惠山谷在宜皆窘束不自聊赖而所为诗益浩漫峻厉是岂无故而然耶其养完故其发硕茂如此石溪子罹乱来且贫且瘁以穷其事与位又非可与诸先正同日语随寓成诗思深辞苦浅者凄惋深者幽忧若甚蜷局不纾者然其悲壮愤烈逸气横出读之如听武昌笛如闻雍门琴如垓下歌塞上曲令人噫呜嘘不能已已吾是以悲子所遭若是困踣而其志卒不屈不挠也云屿徐君既为之序矣复蕲予言此如羇臣嫠妇政自罹鞠握管为书秋声瑟瑟复在夕阳庭树间也
　　吴愚隠诗序
　　大道之行与天下为公故毁誉出于一世之所同道隠而毁誉不见于天下而后出于士大夫之抗节义矜名称者之所独抑狭矣然犹赖其有是也东汉之微如膺滂固乔更相标榜将以嘘扬一烬之火而燃之而卒不竞君子原其始谓子陵髙节实养成之狂奴之号后世以此少刘文叔谓光之不屈也固宜不知光之政乐其得是名也则志遂矣此东都风俗之媺所以卓冠汉唐也古括吴君愚隠以诗文相证读之气劲辞直至于言议之公虽亲者不附疎者不遗予是以嘉君用志之独如此也来壻白云与闽人谢翺臯羽婺人方景山为友结诗社于双台下葢髙子陵之风久矣且将徴防言以自信以君笃信不迁而犹俟予言以信岂以其毁誉之不苟然也予顷尝识臯羽每见其谈林徳阳吴某忠谊不可企心敬之爱之复谈愚隐曰好义不屈人也亦敬之爱之今臯羽下地林吴隔濶及见君所作益信臯羽之不妄许人与予之不妄交臯羽也尚友古人幸使得齿于君厨俊及吾犹惧世之不乐人善者之不吾知也九京可作无已则申屠蟠矣乎君有志于道者敢以予所自信者吿之
　　倦游録序
　　倦游録潘君徳玉繇北南还以后之所作也徳玉为吾故人竹村正言子乱离后生死不相闻问及见君挟琴册来乡校坐客氊寒暇日持所为诗词商可否三复降叹君流离颠沛区脱服匿不至乏絶以归幸矣而暇操觚弄墨以従事乎文哉非徒文且博云笈金经稗官杂俎纷错前陈此骚人墨客芸窻棐几皓首不得其肯綮者君负羁絏以行而能若此岂边韶经在经笥抑王充书在书市否则司马子长之在天下名山大川耶吾固羡君之笃于文且重嘉吾故人身后之有子如此也为之书
　　洪石泉知裁集序
　　学以狂失亦以狂得狂之失未合乎中行也一裁而约之中则得之矣孔子叹吾党小子狂简成章不知所裁不名为谁孟氏以琴张曽晳牧皮当之盖狂者能致其知于髙明广大至于精微中庸或略焉故狂而至于简也固也非得圣人中立而裁之则狂而无所归矣然观曾晳浴沂咏归之趣夫子独与可之吾故未敢例以二子之狂者少之也石泉洪子好古窃取圣门知裁之义以名其诗篇葢亦自惧其狂将求有以裁之而卒归乎中道也愚谓诚狂如曾防无伤也政患其不果狂耳狂而进取于道则将为古之肆而不为今之荡亦有超然自得于事物之表者则吟风弄月以归即是吾与防也之意于诗奚有哉石泉才髙志广而自知所裁葢近于道矣因吾言而归求之有余师将为曾防一洗狂名于千载之下石泉曰唯为之书
　　凌驭诗序
　　驰世名者无逸歩喧市利者乏缓声居使然也一行作吏此事便废政古人不免况今握刀笔以逐县吏者尚暇吟乎哉凌驭本宦家子与吏伍以干升斗然未始废吟老焉归田益自奋励久焉诗词成帙思婉媚而语清新夫诗词不易工故有操觚弄墨皓首不得其径庭者黑风缁尘将四方易处而于其所能不易其志如此其贤于汨汨名利以逐市朝而不知返者逺矣兹挟所业介岳父赵宰公因予乡友求赠言余嘉其志与事为之书以归朂哉当益进毋谓止此则几矣
　　章中时甫集礼书序
　　礼乐二帝三王所以饰治者窃尝有志而病无承焉乐之制金石丝竹匏土革木器存而意亡久矣礼葢厪有存者而世之由礼者鲜不复古礼不变今乐而欲致治濂溪周子已不能不重叹于斯也学者章中时甫取古圣贤格言有及于礼者辑次成书曰二范殆汲汲乎为表以坊民且患倡之而世无应之者夫天理流行穹壤间未尝一日泯灭得民心之所同与古先哲王之所遗犹惧其不兴起吾未之信也考亭朱子平生精力尽于诸书独于礼经若未满岂以考古之难抑居今行古之不易也故欲议礼惟徳与位称复际夫时而后经礼三百曲礼三千将周旋二帝三王于一堂之上放而横之四海无难矣子其审于三者而致意焉则于礼其庶几矣
　　何梅境诗序
　　余方丱时梅境当妙年已闻文声猎猎在吴防间及壮游上庠为同舍郎益亲宻梅境鼻祖首丘在吾里黄庭坚与渥逸谱复合盖非拜汾阳比也乃翁东园公为文塲老词伯晚掇科第陞仕路及见梅境世科乔梓一门拜前拜后乡党荣事也梅境早好吟得意于四灵人或未之知也赵白云尝宰乡邑赏其文与为忘年交自是诗声益起中年进学老杜故诗日益工骚人墨客挟防登坛论诗阀宗诗吾梅境不在王谢风流下也世变陵谷冠裳雕谢房杜寂寂盖不特梅境家为然近得其第三子某持旧藁不逺相属曰先子手泽所存仅此知故宜莫如公愿蕲一言以托永久夫身后有子能复葺厥考箕裘庶免李英公笑人于地下矣三复感怆重赋角弓葢不特如黄公酒垆念旧而已为之序以归
　　翁真卿诗序
　　余与真卿生同邑里而不相识若相避然世无陈仲举岂许子将以其峻介不见邪里有荀朗陵抑陈太丘不能驰车往见也近得真卿诗编曰吹吷録读不终巻益恨见真卿之晩也古之诗人当志得气盛诗未必名至于流落不偶困苦无聊赖而后进于诗真卿惟贫故鲜与声利接老于授徒故益安于读书遂得肆其余力以为诗士操觚弄墨学为词章有皓首不得其肯綮者外泽而中干故也真卿诗事质而辞缜韵远而意深夫物必有本溉根食实具眼者当自知之纎离騄駬蹑景奔霄而蚁封钩百间逸歩骤安可与欵段同价哉为之序而归之则知余与真卿未尝不相与周旋于琴册间也
　　王炜翁诗序
　　东臯子王炜翁吾甥也以其读书余力学诗诗缜密而思鬯达浑厚而气劲严并游诸英相推率如此不幸中殀其孤方髫齓箧中手泽散乱不可寻绎其尊翁月庭老人繙故帙得遗诗若干篇追悼不自巳以书嘱余为序曰幸借以勿坠余媿刘牢之安敢以何无忌酷似自多王武子见卫甥每以珠玉形秽自失余老矣得子诗三复赏叹且为之掩巻欷歔久之记旧所见遗逸尚多姑序其篇端以归子于地下闻吾言亦当一嘅
　　陈髙士自怡诗序
　　自怡堂葢道家者流而实出于儒者也旧为儒尝有古庄诗予爱之序之今复以自怡诗相示视旧加多而益工夫诗在天地间固不间儒与道也然求道之趣则身之所接者都之仙客丹丘之羽人其心契神交则鸿蒙殷阳日戴华阳巾披鹤氅寄兴于吟以自怡悦故其诗之所得今昔又隔几尘矣他时石鼎髙唱侯喜辈谨毋撩虎须再为之序以归
　　夏徳甫易窝吟序
　　易窝吟自然夏徳甫之诗也徳甫吟不为诗人章句徒玩弄光景而已而必于易窝盖有得于康节窝中之趣也故其诗曰安乐窝中事事无惟存一巻伏羲书康节二十年工夫全在一窝中其栁风蓉月随寓成功犹是长物复姤中间弄丸得手乐意无极此无名公之至妙至妙者欤徳甫诗必有得诸此此惟可与知道者言之诗抑末耳虽然诗亦道也大徳已亥春二月既望
　　胡氏清雅诗集序
　　古之诗人以诗闻世多矣而鲜世其家杜审言有孙甫牧之有子荀鹤谢氏有连运陆氏有机云然仅间一再世见而已清溪胡氏一家四世十二人皆以诗名诗集题曰清雅葢取开禧诰词褒语也诗岂独昌于胡氏一家耶由静轩先生至西塘凡三世擢儒科跻膴仕聨簮叠组亦华矣世之纨裤子生长膏粱弹丝品竹流连忘返不知人之笑房杜于其后者政自不少也胡氏世业诗书等于寒素然观其家子弟多风流醖借不减王谢家固无恠其一门诗特清雅为四世青氊其视世之习富贵以益其子孙之愚者葢不侔矣植芸逺贻诗集获观济美与诸老先生之所品题三复嘉叹为之后序以归
　　竹境姚子康诗序
　　杜元凯有左传癖王武子有马癖二公各以所好成癖亦异矣杭人姚安道好种竹自谓爱竹成癖视前二癖抑又异矣癖于竹未瘳又有诗癖画癖琴癖何其多癖耶世之人竞利癖于利逐禄癖于禄之二者世所同好而専焉必有攘臂者仍于其后今子四癖亦既多矣而皆辟于世好故世鲜有争者而得以遂子之癖暇日媻姗竹间得句则书之竹上又暇则繄翠袖弹长清短清已则解衣盘薄画一山一水由他人观之谓子为癖宜矣不知子之乐此也其免于世患夫
　　吴鼎君实求古村烟草诗序
　　古村烟草葢诗人懐古之遗意也古村居九仙山下九仙多古遗迹葛老仙丹井犹暖苏坡翁诗墨未干追想流风巳令人永嘅军前老树衣锦雕零陌上飞花行歌絶响上下三百年往事如彼山前故老尚有能言闻者莫不噫呜泣下也古词人橘里渔村半烟草之句橘渚渔汀藐在何许岂若登锦山临绣水触目防心俯仰今昔之异者邪故古村诗多幽忧感发使人一唱三叹如清庙遗音曷时载酒担诗直造金堂玉室与古村一醉长歌以吊昔人于九京下也古村徴余序遂为书以识他日
　　琳溪张兄诗序
　　学诗易学诗而工难三尺童髫丱而诗之至纷白而不得其径庭者故诗不易言也古今评诗者称盛唐盖开元上下诸公也唐诗自陈子昂一唱至李杜大成为不可及巳其他诸作视魏建安七子与晋陶谢数子又彼此一时也况晩唐以下诗乎今之学诗未梦到唐人影响其去魏晋益逺矣故诗未易言也琳溪张君老于学故其诗事核而思逺不事时世妆以侦逐近好者骎骎乎古人邯郸之歩矣学诗如叅洞山禅须不犯正位而后纵横变化其用不穷若只傍古人篱落终是钝汉余老诗不能工而所见落落如此琳溪有得于诗者故商确及之当必以愚言为然为之后序以归
　　徐氏墓田志序
　　丘墓古所重也识之所以诏他日也孔子塟其父于防曰丘东西南北人也不可以不识封之崇四尺延陵季子塟其子于嬴博之间广轮揜坎足矣而坟之其髙可隠亦所以识也古人若此葢恐千秋百嵗后子孙不知其先墓而委之于狐兎荆棘者至于墓为田松柏为薪髙碑为柱石而不知其为谁氏者尚忍言哉故丘墓不可以不识也吾观徐氏墓域圗深有嘉于其子孙之不忘于前世及今识之所以为后世计也为之书其篇端亦所以识感也
　　宋君巽诗序
　　柘臯宋君巽少以文鸣塲屋尝领荐冰壶时不在邦侯举送者须朝士保员然后得上春官余时为太学官尝奉保剡余未几补外更迭不常君巽亦漫逰不相闻问久之近一再见则君巽须髪尽白吾衰益又甚矣相顾骇愕葢不翅如桃源之隔世逢是人也问近业出袖中诗相示曰士技穷至此展巻亟读其诗不苟作意圎语泽必尝驰骋昔人径庭而得其邯郸之善歩者吾固重嘉君巽之有得于诗也科举业废士以防噫之气郁发于诗诗之工而文之穷也时异世殊士之技亟变如此则夫今昔老少之变无足恠者安知变有甚于此者哉徴余序为之书且识吾感
　　李学正逺逰序
　　李君忠甫旧职教吾邑别去再来问仕进则鄱学正亦既践更问所如往则将奉保剡趋上京上下五年间君之修程如展骥千里亦壮矣哉试问君扬州鹤与腰纒何在曰政将借羽翰于旧识故交吾将以千金买解飞人则朝逰扶桑夕济西澨焉往而不利哉余喜而起曰君行矣伐木未亡必有为君动心者书此以赠
　　马竹泉诗序
　　夙闻竹泉马君可人也近得见其诗诗复可人信矣竹泉名不虚得夫骚人墨客满湖海闻名不如见面今见子诗其为见面多矣奚必倾盖握手而后为相知哉张文潜评郊岛诗陆防评李贺诗皆隔世不相及而相知者况吾与竹泉非若此其邈也读其诗想其人为之序以归他日邂逅一笑当信子我之为故知也久矣
　　钱肯堂诗序
　　平易者诗之正声也心形于声心正而后声正故知声可以观心肯堂钱君修谨士也以其读书余暇发之吟咏不肯镌心镂肝以为艰深刻苦之语其辞气平易似其人先正融堂先生学慈湖其为文若诗皆根本义理肯堂为融堂羣从子弟意必得其遗余也康节先生曰吟自在诗自在者平易之谓也夫布帛不丽于纨绮菽粟不美于膏粱不知布帛之有余用菽粟之有余味而纨绮膏粱知道者厌之肯堂诗吾于是乎观之矣尝挟册徴余序为之书
　　送王徳父逺逰序
　　樵隠王徳父将逺逰来别求赠言余问樵隠游将焉求岂将泛临淮望如鲁子敬指米囷三千斛邪抑止下姑苏觊有如范尧夫者惠麦舟五百斛也樵隠勃然曰君奚鄙我我岂为彼哉大丈夫生天地间不见天下名山巨川不识当世名公大人为虚生虚死吾为是故游使吾为三千米囷五百麦舟而若是栖栖开口告人鄙亦甚矣吾将跨扬州鹤濶视四海买新丰酒濯足髙歌视一世人物将不可槩数岂无倾盖相欢者则吾耿耿者将无往不在岂不绰绰有余裕哉余闻其言而壮之曰子持此以游于世也虽无求于人安知人无求子者子行矣姑为序以赠之
　　赠石崖侄孙序
　　羣从侄孙石崖子还里展墓暇日相従问学语及中庸余曰是善学者中庸葢子思子所得于孔门之至深切着明者也法筵第一句曰天命谓性又一篇之至深切着明者也知得天命谓性然后知率性之谓道不知性则所谓率者为何事道者为何物耶孟子传于子思故其言曰尽心知性知天能知性而后为真知不然口耳焉尔何益哉三尺之童授之句读孰不能口诵中庸问其所谓性不知也今世学者胶于口耳曰我知性此与三尺童子何异人有群聚观画虎者孰不曰我知虎之形状尽于此一人者观之为之色动神变葢尝真见虎者也子思子言性犹画虎也即指画虎为真虎非真知性者也天付予于人性非由外铄我也故凡四端五常万事万物皆従一性中流出人之日用之而不自知者滔滔皆是亦可哀也已子其于此体认切已真知亲见使天命之性昭昭灵灵于日用间则縦横变化无往而非中庸之道矣所谓吾道一以贯之若曰文字而已则非吾之所谓学而中庸之书亦糟粕尔子其朂哉他日有得当信余言之不尔欺也愚闻之子思子思闻诸夫子若此而已将行书此以赠大徳庚子六月朔日书
　　题郑松泉诗序
　　陶渊明一部诗在菊边林和靖一部诗在梅边夫菊梅非诗触目防心自不能不诗耳郑若春叟筑屋松间暇日媻姗其下采花摭实时汲清泉咀嚼之故其诗思多得于此日新月长松泉之趣无穷君之诗所得亦未渠央也学诗如学仙时至骨自换君试持问陶林二公当为印可
　　送翁炳翁序
　　余一日山中读易至系辞穷理尽性至命有客过门问其能曰吾尝受易于吾父售于世不遇姑挟列子力命之说以糊其口于四方余延之坐语之曰子知易即以吾所读易与子言命可乎夫大块载我以形劳我以生岂私富贵贫贱我哉至于不得为而不得不为者命也毁于叔孙厄于阳虎絶粮于陈伐木于宋仲尼岂有以致此哉制于命者然也苟制于命则凡所以富我贫我贵我贱我聴之天而已我以喜怒欣慼介于其间为不受命者矣至于天之所以与我者则不以贫贱富贵为之损益此中庸所谓天命之谓性是也于此穷理尽性即所以至命矣今安知子之説又安知子之师所谓列子者邪子谓子之易不遇将易其术以幸其或遇不知子之命然虽百变而术犹子之易也子其归返子业复取父书读之以待时之或遇其庶几矣客跃然而起曰命之矣求余为序于是乎书
　　余橘所诗序
　　余姓陆名吉尝仕楚与楚大臣黄甘论事不合退家巴山之大盎中将老焉纯坤之月天地闭塞霜风怒号万木萎落世徒见吾实枵然以大取而刳之余方与诸老相顾一笑将笞苍龙乘莽渺以去有客欵门谓予曰某有友曰橘所者意亦巴卭谱也愿従先生游如何予曰世固有苦乐殊趣甘酸异味者不可以一轨律也不知子之友其居之所果云梦之墟乎抑洞庭之墅乎余虽不及入其室见其人闻有橘所诗集脍炙万口溉根食实其将以千头为子孙世袭其自托得所其于致福未涯也焉用数数以效世之枯槁者为哉其深根固蒂每嵗霜后食甘有欲致之于千里外以诧东西之产虽徇焉可也设好事者欲移种他所慎勿徇橘逾淮以北不三年化成枳实色香味尽变虽欲复为故橘不可得已子与我持此语橘所橘所姓余名扬陆吉自号亡是公因序其事嘱潜斋何某为之书以授客周嗣孙
　　分阳诸公感寓诗集序
　　陈子昂赋感寓朱子阳赋感兴今玉华诸君又赋感寓赋不同而感则均也诗以感而赋不感则无诗诗之感寓不知所谓寓何也予尝观之宇宙间无一非寓天地至大物在太虚中亦寓耳天地犹寓况万物乎故日月星辰寓于天山川草木寓于地鸢寓于风鱼寓于水蛟龙寓云蝼蚁寓壤蠋寓桑蜩寓菀柳其所寓大小不翅泰山毫末大海礨空之相去至于适其所适各足其分而已今诸君于诗随寓而适则天地间何物非吾言之寓乎故其往者复者作者止者荣者瘁者蠢者蛰者得者失者隆者污者一以吾身寓焉情随寓感诗随寓得故凡可兴可观可羣可怨至于千态万状不可纪极者皆吾寓中之随形变化者也又安用拘拘于物之小大以来漆园老吏之讥乎夫寓舟于壑寓山于泽夜半有力者负之以去寓之不可常也如此况于诗欲不寓得乎此吾所以重感而三叹也
　　胡季声序
　　昔范公尧夫过姑苏运麦舟五百斛适有父执之亲丧未举者悉以所载麦与之苏公子瞻居家絶禄防有旧友之亲丧未塟者亦辍缣一束赠之以二公所惠多寡不同而其敦故旧厚丧塟之心则未尝不一也郭溪胡季声二亲久在浅土欲毕襄大事不能虽敛手足形称家有无可也然封之四尺不为过亦期少恔人子之心而已俯仰偪侧皇皇焉若无所赴告内之比闾党族外之亲故亲者毋失其为亲故者毋失其为故尚忍使吾季声穷乏至此而不得尽于其亲乎辄序古谊以介其行季声持此以往当有为之恻然动心者矣
　　题方山翁牧歌樵唱诗序
　　余每爱牧歌樵唱之出于人心自然之韵晞阳出没烟雨隂晴时听欵乃之发于栁边竹外者声若出金石是岂世间宫商之所能宣丹青之所能绘哉是意也惟吾友方君起岩得之暇日请与君披袯襫骑觳觫君歌且唱余当吹拍以和君之后云潜斋何某序










　　潜斋集巻七
　　钦定四库全书
　　潜斋集巻八　　　　　　宋　何梦桂　撰记
　　南山天寜禅寺山门记
　　南山天寜禅寺堂头无竭禅师如川主席此山之八年重作山门大书特书曰华严法界书者何所以大其门也门大则其华于佛之居与僧之堂若室也可知已世谓佛善为大言以耸动一世然观其徒之果于事为有的然可称者非夸语也古今言教门者有三曰儒曰释曰老儒自羲轩至孔氏与天地并立老氏中出释最后二氏宜非儒抗也然自近世以来释氏之宫满天下老氏半之儒之宫若州若县各一而巳儒已不竞于二氏矣至元一统独推释氏为三家首绀园贝宇日新月盛宏杰诡伟蔚炳丽靡陟其门者将目气夺儒者尚敢望其彷佛哉虽老氏之徒亦将自逊其不逮矣岂西方之教果优于洙泗之仁义礼乐欤抑其徒代有能者以兴起其法而孔氏之后独无其人欤抑亦拘于世与化而有不得不然者欤不然何以释氏之独盛而轶出于儒与老若是也师既以扁属余书遄复求记以昭不朽师也蚤契佛乗智慧而材干有功于其教门也固宜他日而子孙有问作门者谁余固不得以没师之实也百世而下或于今之世与教而将有考焉者欲弗记得乎门作于至元甲申冬十二月越二年丙戌秋八月既望始记迟之也
　　西真宫记
　　建徳县境西直铜官山二十五里之半有宫曰西真江山之竒胜萃焉东北三峰岿然起于苍莽之间奔骤云矗两崖翼然以蔽亏江涛之上下崒虎踞巉峭壁立江流啮于崕趾激湍停渊喷薄洄汨西南羣巚林旅奔赴苍翠诡状绮束绣错作宫是间望之知其为神仙宫府也其初未有是宫也惟见夫藜藿之墟鼪狸之径固好事者屐齿之所不至马迹之所不及也岂天作而地藏之若有待而后畀焉者道士诸葛与权始乞地于乡寓黄廸功请武强废额于朝而兆基焉盖宋寳庆丙戌也于是乡人士之骤见而骇观者曰世之所谓洞天福地顾在是乎意有鬼神怪物始推挽以出也其未底绩而与权没亦或有待而后成也地轮广得若干步外树以垣垣周于宫堂室门庑舎馆楼阁祠藏周于殿其甍栋参差金碧炳绚盖师之再世曰邵含光徐景仁恊力图究有以踵成之也其后复撤法堂库堂之圯者新之补方丈斋堂路亭之缺者完之则其三世曰黄处信有以迄成其功而毕其前人未偿之志也其在常住田若桑为畆者百二十有竒其百畆则含光之所菑畬也二十畆则处信之所播殖也今食众且百指而嵗頼以不匮者皆二师衣鉢所私推以与其徒公共之也夫以上下六十年间父子祖孙黾勉育蓄而后成此吁亦难矣处信逺来乞记其将诏今以传后也抑余窃有感焉者今夫齐民田有赋夫有役户有科配虽尺地占籍不免焉贪官虐吏又舞法而乗之民之至贫病且徙以死者何限而老释二氏独得不与齐民齿顾非幸欤况以宫中与民比计其畆则赢于一夫之井矣数其众则溢于八口之家矣而独不赋不役又科配之所不及而其教门复无掊尅鞭笞以拂乱其心志故老氏之徒尤佚于释其所以安居暇食以优防生死者顾非大幸欤呜呼尧舜禹汤文武之遗民后世曾不得以复被其泽而老氏之子孙得以百世食其福俛仰慨叹为之记而系之嵗月云至正丙戍八月记
　　分阳觉道山麻姑祠记
　　麻姑仙坛本旴江丹霞小有洞天在唐为抚之南城属县顔鲁公刻石志事盖可证也分阳邑西四十里曰生仙乡亦有麻姑祠无所于证然以地考之源曰麻溪村曰麻村曰麻岭麻迳皆托仙以名而其乡亦并都仙号则仙之着灵兹土由来旧矣岂仙之神在天地间如风霆云雨变化倐忽将无处不有耶觉道山岿然独高于万山父老相传谓麻姑坛若祠旧宅其巅水旱疾疫随祷辄应民不堪登陟徙之山下祠焉山西北隅瞰麻溪石壁峭立昔有道士修炼其上一日羽化倒影灭没岩石间常遗人影冠服俨然逺迩神之强名之曰觉道于其山亦曰觉道山夫二仙相去世代不可复考而遗风余烈流落人间则虽千载犹一日也忆昔仙人王方平见麻姑于吴蔡经家已谓三见海变桑田矣天地无情日运而往二仙不可复作不知桑田沧海至今防变安得乗风来下以防巅崖苍生使之亟苏息乎乡士何自明惧事久迹湮磨碣乞记俛仰世变重增叹息姑志其槩云觉道仙圗记逸名氏不知何代人或谓姓陈名一真兹配祀麻姑祠嵗在至元丙戌夏五七日潜斋何某记
　　易庵记
　　文昌山水为东里胜何氏家世其间前瞰双溪后枕三阜湍流清泚林木鬰葱其人端靖朴茂有淳古风三阜中间盘旋成谷深可六七里清泉白石古树幽花邈在人世风雨外潜阳子庐于谷口庐西偏穿径通山盘屈而入遡涧可二百步竪桥三小间下俯清流跨涧陟山西南转萦迂而上有山岿然前踞后矗中若蜗然广迤数畆筑室三间扁曰易庵从衡楹二十中为潜阳子居游之室翼以两斋四面辟牖户贮书史左置牀榻四时徜徉俯仰食于斯息于斯诗于斯酒于斯学于斯得于斯且将老死于斯盖不知穹壤之髙下寒暑之推迁也暇日隐几嗒然而起虚室坐忘吉祥止止于是招青鸾引清泉呼松竹侣鱼鸢与之语曰予与若居三载矣若知吾易庵之趣乎异哉吾之易乎羲不能画文不能彖姬孔不能賛吾俯仰取之无不足吾以强名吾庵双扉阖辟乾坤两闗一阖一辟复姤中间位坎离而左右乗震艮而往还然未足以尽吾易之妙用也至于云霞聚散烟雨隂晴水月吐吞晞阳出没山光泉色随景变态不可名状而又古松老杉修柯戞云如龙蛇夭矫丛萝蔓薜掩翳蒙羃乌巢其间呼鸣啾唧飞泉瀑布下溅危石霖潦则怒号如雷霆潺湲则锵鸣如环佩琴瑟樵迳出半山仰望如在云际畊锄晨入樵牧晚归眇在苍烟细雨中髣髴如画前歌后答但闻人声隐隐飞落半空凡此皆天地间自然之易也景物无穷千态万状不过一隂一阳往来变化触目防心何者非易吾以一身穷年偃蹇不出是间吾将以天地为一室日月为两户众山为壁牖万物为徒御其能蓄于环堵之内如蜗牛蠛蠓自认以为已足乎或者不察吾言谓其大而无当往而不返且将惊怖以为荒唐诞谩也夫有实而无乎处者宇也有长而无本剽者宙也有目有趾同囿其中而不知道者众也使其不以吾言为荒唐为诞谩则天下之知其道者固众矣吾将大而小之往而复之则又入于无所纪极而天下愈不可知矣虽然余妄言之而亦妄聼之奚吾将归来乎无有逍遥乎不测浮游乎环中以为之室无门无旁无处无入大包宇宙细入芒芴凡吾生死穷通动静语黙不出其域此盖千圣之所归万生之所息也至此则不惟或者不知吾欲知之而亦不可得矣道徳经曰天地中间其犹槖籥乎虚而不屈动而愈出意者天地其知之乎系辞曰圣人以此洗心退藏于宻意者圣人其知之乎问诸天地天地无言问诸圣人圣人不容吾言吾欲言而终忘吾言矣或者不得问拱黙而退姑记其事以俟来者潜阳子不记姓氏或云派出先天包牺氏名之曰复漆园子字之曰天根嵗在强圉赤奋若夏五望潜阳子记
　　重脩严先生祠堂书院记
　　严陵濑繇汉逸民严先生以得名也羣峰防岏一江带其下双岩离立巉絶矗起者先生之钓台也云烟上下而巍檐崷栋半出于乔林丛薄间者先生之祠也祠之前曰羊裘轩其东曰燕居堂西曰遂髙楼楼之前曰清风堂又前为云峰烟水阁介两间为书堂堂防门庑斋庐厨湢具祠创于范公仲淹书院创于陆公子遹而又诸贤相继縁饰廼底于成嵗久屋敝更乱离益就隳圯至元辛巳浙西道宣慰同知按部道祠下登台谒拜俯仰慨叹议饰而新之劄下书院官捐米廪助费计庸即功堂与前轩盖葺粗完以费匮告公改命府判官以司存董其事判官承檄召桐建两邑尹相役分焉早暮展力自冬十一月丁未经始迨十二月乙未竣事斵艧咸新惟清风堂四斋未就又明年癸未春三月书院官以书来徴余记曰斯役也其斯文絶续之防乎尚磨双崖之石以昭不朽夫光武以帝室之胄挈汉鼎于羣盗之手而洗濯之云台诸臣殚智毕力惟恐奔走或后而纁物色下逮防贱之故交廼三返不能致至则偃蹇傲兀视汉爵禄若将凂焉是岂挟朋友之私以盖君臣之义犹有不足于光武耶甘心渔钓没齿羊裘彼固自有见也世之人尸而祝之果可起先生死魄于九京下则此江之水讵足以洗巢由之耳哉天地无情万物之澌尽者何限渭南铜盘长安金爵今复安在而隂崖阳林白云英英千古无恙参差百楹岿然鲁灵光不与兵燬俱烬而蓬藋足音犹有旷异代而相感以引前人之绪而勿替者此岂先生尝蕲于后之人以至此哉姱修昭质之在天下直烈烈与日月齐光而人心天理横四海亘古今固未始冺絶也山高水长万世下犹将闻风兴起呜呼先生岂独为东汉重哉宣慰刘公宣府判赵公祥书院官邑人骆正大郡人潜斋何某记
　　璇玑观记
　　宣授浙西道道教都提防董髙士徳时乃至元丁亥秋八月成璇玑观于杭之城北隅于庚寅冬逺求记于严陵山人何某曰璇玑观者盖取北斗魁四星以名也斗魁四星为璇玑杓三星为玉衡璇玑名者尊名所以严事也余闻其说而愕焉谓宜登天防雾挑挠无极以藐在野马尘埃之外若桐柏金庭青崖碧树丹霞洞府碧莲翠杉而后仙翁客都之足以栖真灵而辂灵贶而此也乃混于九衢车马之冲万家歌舞之防榻外市声日夜嚣焉愚意魁躔景曜未必下临兹土也主人勃然起曰有是哉诚如君言其何异于刻舟求剑胶柱鼓瑟者之为也君谓璇玑之在天中也独不照临四方乎夫天自北极以距南轴地自旸谷以入太蒙固孰非璇玑之所运也今画地方尺卽具四方谓北非璇玑南非玉衡可乎至于一身纵横逆顺运以斗宿亦无不具吾左肘屈为璇玑右指信则为杓吾右肘复屈为璇玑左指信又复为杓吾取璇玑于吾两趾与膝则杓上直于顶左右易皆如之吾取璇玑于吾两肩与乳则杓下直于拇左右易亦如之吾布吾十掌指而左右按之又举吾足而左右罡步之皆斗璇玑与杓之象吾证一物验一事且无适非斗岂于吾宫独不戴斗乎吾推而扩之斗之所以统隂阳宰列曜而又靡不在也故斗上戴紫极营旗柱厨蕃卫翼翼者天帝之宫也下履阶符棓【步项反】抢矛盾芒角濡濡者三台之府也东携苍精摄提载清西挟咸池罕车伏驰南辂朱鹑北轶武闲我天驷丰我天库夫如是则四海平万事康皆斗之所以庀天职而亮天功也故吾内观形神见斗于心外观躔舎见斗于目乃至出入起居皆随寓见斗前吾于宋见斗于越后吾于元见斗于燕斗葢无在不在也今吾之官于斯以夤事斗于斯则百雉之城万井之邑环周庐而拱之亦由帝车中运而庶民之星罗布于外嵗时祷祠禳禬悉于斯则吾观之以璇玑得名也宜无忝君奚惑焉余谓天地开辟至于今不知防变矣虽天柱或折地维或阙而斗居中天乃亘万古而不移其所岂若夫物之纵纵而总总者以随化生死成毁起灭而靡有定极哉余固有感于此辄复因子而遂言之以彰斯观之徽号使观与名等垂于无穷也徳时逮事宋朝景定臈蜡以祈雪应咸淳郊禋以祈晴应锡号修真演道法师軄龙翔之祐圣阶勅补鉴义全真斋高士至元戊寅被徴北觐承防祷旱而甘雨澍祷雪而瑞霙霏晋号修真通元体妙法师宣授今官开元宫都监住持寻晋号修净通妙太极五雷宗教法师軄掌如故嵗癸未以母老给告归越五防观成授其徒杭州路道録陈天锡领观事钦上命也兹将镵碣以告绩则书曰某年某月某人而领事者不与焉至元辛卯三月既望记
　　洞神宫记
　　通真宏道崇法师敎门提防住持洞神宫黄智逺以至元乙酉改作法堂大门两庑成其师孙杨处潜复剏作中门成越三年逺乞记于潜斋何某久弗得请或曰记不足作故也余谓宇宙间事所不足者固不在老氏也世之偾骄乔鸷相刁相靡方相寻于无所纪极至于老氏之徒离羣立独其于世殆若未数数然也夫域于封疆之内皆民也古之为民四后之为民六是老佛之徒亦民耳戴天履地食粟米衣丝枲孰能不在人世间哉自汉文帝受河上道徳经而老氏出自明帝迎竺法兰于西域而佛氏入中国道之宫起于元封而盛于李唐释之刹起于永平而大盛于宋齐梁陈以至歴代兴仆因革虽不能不异然其徒与民悉统诸有司一其号令而均其政刑上下未始相戾厥今有司者惟占籍为氓其计户而不于氓者各建官以署其事十羊九牧疾驱而亟鞭之交受其儳焉胥顾以至于死且徙者比比也儒有官不竞不得与巫医虞罗齿贪官虐吏复越俎而鱼肉之故儒下与黔愚骈首系颈就吏而已惟道与释槩得不治于有司而释之官震之以权压之以威其受弊殆与民类惟道之教易以平简以静故其徒得以佚于民而优于释独若不在人世间者有廪得以食有筐篚得以衣而槖中之所贮蓄不至凛凛于呌嚣隳突者之所掲箧故假之以暇而养其力得以栋宇宫室而安焉世之人得一投足于老氏之门者幸也吾于洞神宫观之矣其门前陌尘墙外市声扰扰者固已夐隔风雨筑径树木浚池畜鱼触目成趣虗堂静院花卉蔽亏时冠鹿皮衣鹤氅焚香燕坐诵黄庭歌南华声若出金石倦则登楼冯虗仰招山云俯吸溪月苍翠绣错澄鲜流丽诡态百出皆可纳之几席上凡此者皆吾之所独私而世人不得有焉者也其视荒墟野刹至有终嵗流逋而不得以一食黔其突者虗廊空阶往往鞠为苔藓而况崇台大宅化为禾黍荆榛者何限而穷阎破屋渺莽于苍烟白水间尚堪属目邪然则老氏之徒得以安居饱食以生死于其宫中其相距悬絶甚矣呜呼孔堂丝竹千载寥寥斯民苟不得蒙诗书礼乐之泽使老氏清净之説得以孤行于天下而民与受其庇尚庶防哉时至元庚寅冬长至节记
　　白云山法华院记
　　天地万类一性而已人物万形一心而已宇宙万古一佛而已性外无心心外无佛圆颅方趾耳目口鼻佛盖天地间一人耳造物怒流万生错错含灵蠢动惟人最灵天地此性卽人此性佛有此心卽人此心见性即见心见心即见佛心无二心故佛无二佛人见过去七佛见在十佛未来千佛万佛亿佛遂谓佛异不知七佛一佛十佛一佛千万亿佛亦一佛而已人欲见佛见心即是何以故以心见佛故只此一心照天照地照古照今生法生心灭法灭心清净故佛应心现心尘垢故佛随心隐文佛湼槃心佛固在迦叶后至逹摩西来逓传心印灯灯见佛在夷夷见在狄狄见在中国中国见佛固未尝往也世谓佛入灭后不复见佛亦谤佛甚矣佛之徒不善见佛指丈六土偶为佛身是以色相见佛指布地黄金为佛主是以縁相见佛不知佛以无为法世间一切有相可作可壊故此佛身佛土有力者能作之有力者能壊之而固不可常也至于佛之不生不灭不垢不净大包六合细入尘防诸相俱空真常独立者固人人之所同得亦人人之所同见若执我见人见终不足以见佛且以千百亿化身而谓之佛有人信得一佛能化为千百亿佛则于一刹那间佛当随处应化则亦当有千百亿人于一刹那间随处见佛若复千百亿人认千百亿佛说言我佛非彼彼佛非我无有是处譬犹东海见水曰与西海异西海之见亦复如是不知水本一水彼妄见者认水为二燕人见月曰与越人异越人之见亦复如是不知月本一月彼病见者指月为二而况佛説四大部洲东佛千逮西瞿耶尼南阎浮提北鬰单越尽诸国土所有其人如恒河沙数人见一佛亦复如恒河沙见人人异又岂特见水与见月者之异而已哉建徳之慈顺乡曰某里古无佛寺嵗时水旱疾沴生死福祸民之禬且祷者无所于托众谓非宜乡士王一桂王某谂于众将剏置焉度地于白云山之阿方范土辇木众欢喜踊跃输财若力不日竣事请于僧司得兠率子院废额曰法华南北诸山主僧为之开堂设法竟请记于余余按郡图志睦诸寺自宋升平迄宋南渡绍兴凡百三十有九此邑者三十八其在此乡者五今益其一固未见其赢也或者骇焉原晋以上州未始有一寺佛非昔无迨宋以来累百累千佛非今有其后逓兴不知其几佛非加多逓仆不知其防佛非加少而况来者之兴仆未可知也而或者骇之非真见佛者也使真见佛则地狱天宫均为佛国无明真如等为佛乗将大千世界无处无佛一切众生无人非佛而佛奚彼此之择哉同见见佛名为正见异见见佛名为邪见余非学佛者也然直信已心与佛不异敢以闻诸佛者试以告之佛之徒遂为记至元戊子四月日何某记
　　分水县学田记
　　学校之法二敎与飬而已三代学校法出诸公上而不出于私故司成乐正国为设官所以教也公田米廪国为给事所以养也自王公国都以至比庐族党莫不有学自王太子王子与夫羣后之世子卿大夫元士之适子以至国之俊选莫不有教亦莫不有养故其四时诵弦礼书干戈羽籥若贵者贱者皆得以一志于学而责其成三代学废其仅存于后世者惟国学与郡县学耳教法不偹而养之道益狭故乡民之秀者羣居自为师友而诗书礼乐之化不尽出于公上齐民或窃取而私之亦既非舌意矣而况学校之在郡县者复不能以槩举也其幸而仅存于郡县又幸而于大都大邑地方千里计畆万亿地方百里计畆百亿嵗取其赢以供学校之不给是犹太仓损一稊粒称员饩廪特易易耳乃不幸处于穷陋竭地之力不足以食农夫尚复问田以禄不耕之士子乎芹藻榛芜衿佩落落顾瞻城阙上之人亦不得不分任其责矣分阳为睦最下邑学田仅二十五畆东北偏池六十畆嵗以莲芡易粒才数石人日给二缶养生徒不能十人至元丙子学士觧散前学官何鸣鳯何夀老葺理复完章掖甫集在籍至三十人今学官徐防龙席氊未暖掇已田三十畆之学籍曰姑以继廪粟也士未必宿饱吾为义倡尔呜呼学校之设兹固古先圣王所以公天下者兹乃逸而归诸邑人士之私使人人若此则大道之行三代之英也推而放诸四海且将与天下为公也州里云乎哉诸生砻碣乞记以志永久余嘉徐君之谊重诸君之有请将善郑以劝来者遂为之记至元戊子二月旣望
　　同斋记
　　同邵君桂子徳芳一日致书谂于无名人何某曰同云者某所自号也尝读犹龙翁徳章黙若有契因窃取其义掲之座右为求道指归而未能尽得其解愿闻一言自信余窃自笑曰世方嗤吾之尚白吾又乌识夫之然不然虽然尝闻其似夫天地之始万物之母也天地异势万物异体而同出于则无不同矣夫物之初固有混茫无象反衍无端举天下万有对待之可以两名者不足以载有同而已隂阳错行天地大絯万异出焉雷霆之所鼔风雨之所奋日月之所运行参差不齐故万形所受为羽为毛为鳞为介为草为木亦万有不类一受其成形而生死于二气而又荣者瘁者得者防者誉者非者从者违者交乎吾前而耳目口鼻心思之所欲恶日与万物相接为搆者惟人为甚是人也万物之役也人以一身为万物役则虽一俛仰之间而形骸肝膈固己恣睢揺荡而不能以相摄而况天下之离跂攘臂忿触而怒抗者方相寻于无所纪极则其所大不同者将防出于天下夫太虗无形之本体其聚不同者气化之客形也至寂无感之渊源其起灭不同者物交之客感也无形无感至于客形客感惟之又者能一之是故物我虽万殊而同于性事物虽万变而同于道则祸福利害等为一致如此而后天下之徳始同矣一为万而非离防万为一而非合非合非离复归无极强名之曰故者千圣之所出入而万生之所终始也而不知者指为老氏之私言而后徳始隐今子以号于天下固将以同而一天下之不同也余恐天下之不同于子适自此始老氏固曰不笑不足以为道子其黙黙独守吾则几矣将无同嵗在黓敦牂月在无射既望潜斋何某记
　　安禅寺记
　　安禅寺比丘思如师以至元乙酉作观音阁成后防年逺来乞记曰此某与某之徒所以庄严佛土如此事已迹陈惧至湮没愿得一言以传末世何如余曰可也然所传不易也师曰岂以一阁为不足传欤顾所乞亦不独此阁是为也穷山兰若屋且余百楹殿堂楼阁门窓房霤翼翼土木雕绘金碧熠熠钟皷鱼板枞枞皆四方檀施与吾徒桑门捐赀出力而后成此傥按其颠末而惠识诸碣石庶有传乎请数其槩寺盖肇基于萧梁大同之二年于今盖八百载余矣宋咸淳己巳悉熸于火焦土余烬露宿草栖蔑如也頼好施者倡义与众共图之明年始成佛殿旁附库堂岿然离立而已又明年始塑佛像他事盖未遑也又明年壬申成钟楼又五年至元丙子成山门又十六年辛卯成僧堂旁翼接待云水室楼上范金为丰钟一阁上幻木为大权菩萨像二十凡若此者大之兴废小之成毁愿大书特书使来者有所考证余闻其言而嘉之曰甚哉师之有志于传也抑余窃有感焉者何也师佛之徒也佛以空为宗空则万法俱空山河大地抑空华尔室庐诸所有物寄于山河大地等为空华复计其初为平野荒草俄为栋宇榱桷中为煨烬瓦砾终复为栋宇榱桷犹是空华乱起乱灭于太虗空中无有实相况天地刧运流变无极而独不向胡僧问昆眀池底事耶大刧小刧同归变壊为此世间防尘诸相畴非空华谁实作者谁实居者谁实施者谁实受者取作者施者是有我相取居者受者是有人相人我俱空谁实为主乃欲托言语以传不朽是倚言语之独不为空华起灭也虽记何为师矍然起曰我闻佛说空亦如是抑闻世出世间固有不空者在也君其与我记诸将留所谓不空者与此山无穷余曰善可记也佛殿库堂盖叶浩首出囊槖与众协成者也观音阁直佛殿后下以为法堂葢思如与其徒惟新浄恵共辍衣鉢搆架复籍众縁以卒成者也法堂前为亭穿殿门掲板署额出思如已费僧堂三门扁曰选佛塲接待室一门扁曰栖云思如买民屋借众力徙置钟楼俞某妻徐氏出奁资独成山门洪氏捐木僧惟新道人朱觉崧鸠众竣事大权像行者袁静因捐已及募众圎成记毕授师师踊跃作礼曰若此传矣至元壬辰春二月日












　　潜斋集巻八
　　钦定四库全书
　　潜斋集巻九　　　　　　宋　何梦桂　撰记
　　建徳路罢金课记
　　大元跨有东南初防金课葢履山泽之所产而斸取焉始繇饶歙诸路次逮建徳建徳古睦州也睦为古扬州分荆扬贡金在禹贡不废睦万岫千峰二江十八濑意亦璗镠钣铣之所生也然考古图志金非其土产如瑶琨齿贝皆产于扬而睦亡是睦视扬为最僻陋其土物之数固亦不得与他壌齿也夷攷前代金所于取秦汉而下虽冶山铸海以竭天下之利然载之史志自铜锡铅铁之外无闻焉唐有陜西暨宣润等州嵗银而巳近代固尝征陜与宣饶歙抚南安诸州金遄亦中废试数其地其于扬者惟饶歙抚南安四州耳而睦不与数焉兹岂天产而地藏之睦固不能化无以为有也至元已丑始籍六邑民为金户民剏见且骇方俛首就事官授之方督具器物使之披沙抉石而汰焉民喜殆谓天雨而鬼之输也初嵗粗给再嵗而亏三嵗而竭其故何哉盖睦居歙下流嵗春夏潦涨歙之江濆扬涛吹沙澎湃而下故金之琐屑如糠粃者从之遇洄汨而伏焉为洲矗焉为屿民日爬擿于此所得盖锱铢而已抑不知几千百年之所积犹不能以供旦夕之所采取欲久而弗穷得乎况逺乡下邑距江逾絶民弃家辍业裹粮以从軬锸未至而力已困矣而其所司又重之以掊尅槌剥羁绁笞捶之害故上下二三年间大户病中户贫下户卖妻鬻子不足于偿而逮及邻比亲姻至于流离转徙者比比也郡侯为民疾苦无所于愬上之江浙等处行尚书省省闻于朝省官阿喇卜丹平章入觐条奏凡诸路之不便于民者如鹰房河泊除之商税酒税轻之金课特罢建徳一路从所请也世之务财用而长国家者虽竭民力而渔之不防也而公之用心如此其过人也亦逺矣廼今年二月防下省檄诸路管民官详究奉行本府总管朝列管侯承命以归与府长贰率其属登进其民而告之曰是公朝之至恩而省府官之嘉恵也民父老感激懽舞则又曰微我侯不及此今而后得释此以耕凿饮食作息而免于患者徳至厚也愿镵石以志不朽虽然兹固幸吾一路之私也天地生物止有此数穷人力乃取之未有不受其弊者天子富有四海所寳固不在此数也世有观民风者得焉推而放之以幸东南庶乎其可遂为记至元二十九年四月日记
　　罗氏雪翠屛记
　　天地隂凌朔风飞霙黄台白登冻僵而死相借者何限其视隂山大窖嚼旃啮鼠而曽不夷其毫髪者其死生异致相去万万吾于罗氏雪翠屛有感焉方积雪斵冰万木摧折而柏压拥勇鬰于是间而莭不为易是亦竒矣夫物有正性使彼植根于荆山新甫披风云泽雨露为宜廼若先汉诸葛孔明古庙其久至于防地倚天犹未至于失其性今也揉之遏之剪之束之支离拥肿其形质以夸世人之盱瞩而谓吾竒非其志也虽然其卒不易色其受命于天也固若此余既感而嘉之遂为之记
　　夀昌县学记
　　天生人谓之天民民心曷常一日无天理哉其命于天谓之天性其得于人谓之天徳其见之君臣父子夫妇兄弟朋友谓之天常曰天理者又包内外该显防防精粗而统名之也天将扶天理于一世以至千万世而不至覆坠故必寄诸人以继天立极代天之功而后天之生人自开辟以至于今不至胥为禽兽也以此皇帝王霸所以治礼乐诗书所以教皆天之所流行而不息者也天生夫子于衰周葢将使之执礼乐诗书之权而行皇帝王霸之事故治之隆污教之兴废悉寄于夫子之身以为一世千万世无穷之托故夫子于宋人之害曰天生徳于予于匡人之围曰天之未防斯文也文不在兹乎于此可以观天意矣故学校者又夫子之所寄以行其治与教而使民之常存其天而勿失者也夀为严中邑邑有庠旧矣宋建炎二年规创有加焉至元丙子冦燬民室庐俱烬为夫子宫墙岿然为鲁灵光天也大元以神武一天下事定不遑他务汲汲惟学校是崇使斯文不至泯灭皆天之所留以遗斯世者也至元甲申邑令李炳既至之明年首撤明伦堂而新之以观示一邑尉李思诚复建两庑斋室厨湢悉具又建大门建翼教堂像肖邑先贤以厉风化又建髙明亭左翼茶炉右翼琴堂登眺者扵斯防息者于斯而后章甫逢掖翕然知所于归矣惟大成殿费伙未及议令王瑀谂于众共图之经始于壬辰之三月落成于癸巳之七月视旧制加崇五尺加广亦如之今令呉恕复新像十哲绘七十二子凡栏楯门牖之未完者至是悉完邑长官巴勒扎卜元弼学官邵尚翁洪克复咸出赀相役以底厥绩朔望奠拜讙鼔升堂民改视易听勿敢防今而后得以夀吾夫子于无穷而夫子之道亦将得所于寄要皆邑之诸贤大夫之功与夫学之职教者之力皆逊不有吾并得以归乎其天克复逺贻书乞记颠末遂为记元贞丙申三月朔记
　　参知政事髙公平盗记
　　至元二十七年庚寅春歙冦搆乱朝命起前江淮行尚书省参知政事髙公徂征夏六月底平振旅防建徳路淳安县之长乐乡九都愚黔弗靖公提兵繇歙至淳道跨永平距长乐境以七月朔次八都岭西治盗刧事竟越五日移次屛门明日进九都之方村又明日入次湛村以逼盗巢窟余两旬肃清八月朔师入次邑治访问民疾苦郡以长甫定税无所于取议征诸乡以补不给公命出已槖代输凡丝万二千两有竒官征诸乡提备兵器勒民出费凡万五千两公悉命放罢夫淳之乡十四其敢于起戎者特一乡耳长之都四其敢于首恶者一都耳邑逺地僻民狃于逸而不逮于教搆仇相贼杀人焚庐由有司致辟可也事上省府弗遽加诛命杭万户姜镇国将防下本路刘万户成同知入札治中就县檄尉刘天泽谕诸父老招抚弗率方负固陆梁至防刘齐民燬掠善地官军进陿口临之乃敢啸聚逆鬬遄衂却走尔后官军进攻困兽犹鬬复却信宿公提大军实来长駈深入悉望风奔溃公移檄隣乡邑控其隘然后纵兵四搜若山川夷险道里通塞分画指授如示指掌俘其为魁与其徒若干人械送省府余从者议罪以戮其属之丽于戮者奴之若兵之所杀与虏者不与焉获一囚必亲涖反覆诘问胁从者悉杖而遣情可矜与羸老者原之自防者随地置栅择官营防取其名盗籍者杀之余皆安堵如故初太平乡汪杨村民相梃剽窃姜万户至招捕外公班师之日命县官谕余党出首官获八十余辈致之军前公悉命纵释之公威望在四海虽里巷童卒知公名虎士林旅所至如雷霆震物当有血利劔耳公乃一不妄杀至师所过戒秋毫毋得犯在易所谓师贞丈人吉者惟公有焉事定廼且代溢赋蠲横征以为民利于春秋有取施舍已责之义亦惟公有焉孟子称杀人以政无以异于杀人以刄公亦曰吾每将兵不忍杀人以刃今独忍以政杀人乎返斾之日乡邑之民父子相欢戚属相庆曰今而后知公之杀人者法之不得已而其所以活人者公之本心也因请图像学宫倂镵石以昭徳于不朽维公盛羙休烈他日固有笔之汗青勒之彛鼎与河岳相为无穷者于此特以志邑人之不忘公也公名兴字公起蔡汝南人也迩以新命除守前官乃八月既望记
　　庐陵养济买田记
　　员外司马何某佐郡无善状每出覩疲癃残疾乞呼食于道旁者未尝不疾蹙力不竞徒哀焉耳一日有事郊外适见髫穉雨立者尫羸垂尽恻然动心擕以归告于邦侯侯矜之俾慈幼既以月廪某于是问诸左右曰慈幼有廪养济独无廪乎或对曰养济曩给常平米开庆兵兴移助邉饷不及养济久矣防有廖氏交易讼愿纳锾赎罪始难其请有间惕然悔曰昔之所见而哀焉者欲赈之而未能也使得锾买田以活此辈是刑之所失者小而惠之所及者大亟白于邦君侯与部使者君侯曰可使者亦曰可乃委郡法曹谢公昕董其事嘱报恩东堂老定智物色膏田得苗屯白米二百一十硕有竒计直若干展糙得赢二十一硕嵗可给四十人呜呼天地之广兆氏之众若今所惠亦大狭矣虽然吾亦视吾力而已矣贤君侯许益充拓之则其所以惠利者当不止此数民之无葢其庶防乎经营告成定智请镵石以昭永久于是乎书戊戍季夏月圎前二日何某记
　　寳积院白云堂圎常阁记
　　自释氏法入中国而梵刹浮屠遍天下大悲大士佛法中龙象一人也见释迦犹见大士安有二乎哉近江南多崇大悲像若堂与阁比比有焉或疑大士与如来为二不知释迦牟尼名毘卢遮那遍在一切处大弟子有三曰观世音曰文殊师利曰普贤观音耳宗文殊眼宗普贤心宗各得如来一体亦遍在一切处夫苟一切皆遍将大地防尘处处见之盖即心即佛佛无二心即心无二佛也至于三十二应十四无畏施四不思议由其说若恢诞诡怪然其愿力深法力普随心赴感皆大悲之应迹尔若堂若阁而为千首千目手像又其迹之迹者也世之人见其迹者或寡况能知其悲观浄观妙音潮音之所以迹者哉寳积山有僧戒月作大悲阁于院之西偏白云堂上如法荘严婆罗门信士女咸施舎乐成之复鸠田七十余畆以赡香水祈男女悉如愿盖其融形复闻明照无二特其三昩妙力变现之一端耳若其普门示现将穷恒沙筭数之所不及大悲可胜量哉戒月心纯直行修洁为过去尊宿普无方嗣法孙故能信受闻思修而为檀波罗信向如此曩介无方乞记未暇兹无方圎寂复因梅谷张震请不置不得逊为之记以归若讃叹大悲穷辩不能尽其于无方宿縁固在犹若见于三摩提地浄土国中也大徳元年丁酉嵗秋星夕记
　　吴氏寿庆楼记
　　璜源休阳溪山胜处也君玉呉氏世居之堂偏崇楼非以蓄歌童贮舞女也扁曰夀庆以娯偏慈此人子之至情而天下之至乐事也夫夀天之与人常啬况得全于庆非天之所以厚吾生乎黄髪儿齿抚子弄孙美矣况复抱曾孙乎有子若孙若妇盥沃巾帨扶搔唯意冝也使家无食力则异粻宿肉奚所于傋饘滫瀡脯胾奚所于取乎惟有夀与子孙与养而后庆全庆与夀相成而后乐全乐全而后为人子者尽于人心诗言夀必言福范言夀必言富信矣兹事之难并也文忠富公年五十入中书太夫人在堂躬被宠命妇为元献家女敬事无斁荥矣及其存见孙绍庭而已文正范公防时与妇躬防奉母至甘防不常给迨贵得厚禄毎憾诸子享富贵而太夫人不待养夫以二公位极人臣而其事不齐犹若此而况其凡乎今以君玉事评之固不必追企文忠而后为荣也燕喜在堂坐拜家庆亦岂少于彼哉至于甘毳迨亲以厚吾养而免贻文正终身之憾亦至足矣想其登斯楼也昏昕几席歳时豆觞子携二孙二曾妇与二媳罗拜屡舞迭起为夀慈顔怡愉含饴戯弄人世间乐事有大于此者哉夫士抗声名树勲业勒名彛鼎时偶即为之惟子之于亲年与养不相待一毫或缺后悔奚追故曾子千钟百乗不如三釜之及禄也子路累茵列鼎不如负米之及养也今子觧官释组导舆以归其贵于三釡多矣闲居色养有防有嘉其富于负米多矣八袠康强及见四世是天之所以惠我也至矣推羸振乏锡类及人天之祚之流庆固未艾也兹不逺贻书属余为记记之非徒侈斯楼为观美也嘉其事以劝后之为人子者庶以敦世教云大徳戊戌三月既望严陵何某记
　　淳安县学魁星楼记
　　魁星楼盖取北斗第一星名也魁居斗一为天枢枢所以旋斗杓而行乎周天也志天文者谓斗璇玑四星皆为魁号不同而其为魁首义一也然则取以名楼何也楼为邑庠作也作楼以魁名以崇科目也何也繇唐宋以科目拔擢天下士其名在举首者率曰魁大廷亲策曰廷魁省闱奏名曰省魁由三学选曰舎魁由列郡荐曰乡魁其他大小科异等六经异议各有魁惟廷试及第为天下魁淳祐丁未廷唱亚魁庚戌廷唱大魁盖皆邑庠魁彦也以其在人为魁名在天为魁象故特书魁星楼者昭其名也或谓扵古无证非也考之史志谓太防六星为三公少防四星为处士奎为武库璧为圗书是岂天防地出以得此名哉亦惟星家追步举而号之云尔苟迹其故则知魁星楼之不为徒名也至元丙子冦燬官舍民庐俱烬惟邑庠岿然为鲁灵光事定仅能补葺宫墙而楼久化为荆榛瓦砾矣大元以武功定天下固未遑事科目然徳音屡防所以嘉惠学校者备至饩之廪而蠲其科役士莫不弹冠结绶以幸明时之向用也线君荣来尹兹邑实董学事每奠谒事毕与章掖周旋亲履故基有志兴复焉越两年政眀讼简吏肃民恬爰始规画首辍已俸以倡且寅协賛襄乃刲羊酾酒登进诸生而告谕之众莫敢不敬听度力相役有差经营于大徳戊戌之某月落成于已亥之某月有鼔讙鸣有钟于论簮佩朋集登斯楼也举觞相庆且幸斯文之有所托也阖辞请曰盍记诸尹曰记之或曰盍新其名以改视易听尹曰名固旧也仍之乃属何某为之记使执事者就请焉揖之进而语之曰夫魁之丽于天也岂直借其名为一楼观美哉斗为天之号令于以斟酌元气运乎四时故其行日周十二辰嵗建十二月其轨度有常则五气不失其序列曜不失其经民物不失其理观文察征斯可以侯禨祥而占吉凶矣然则魁之所主岂不甚重魁之所运岂不甚大矣乎故魁所以总七星而为中天之枢也学校所以风四方而为万化之枢也推其极致盖将齐七政平泰阶跻至治何莫非魁斗之功用则亦何莫非儒道之利泽哉兹盖尹君作楼存名之防意也二三子拱手曰命之矣以复于尹尹喜而起曰防哉请遂为记大徳三年冬长至日记
　　邵古香行窝记
　　同邵某古睦清溪家也而赘寓于嘉禾之云间时同有母在出非其志也母氏敦命之弗得为家营夀乐堂所以娯母也堂之面与其背竪亭三以为游憩也岁时归省着防称觞母子之天跃如也蓼莪篇废事与愿违顾瞻维桑此心未始一息不在白云下也云间近剏行窝亦参其亭规制悉视夀乐此岂为蓄姬妓贮歌舞地哉示不忘故也康节先生营安乐窝其别寓为行窝今取此以名盖行者亦聊寄焉尔非终止之地也吾日于是间视吾一窝之与亭也犹蘧庐然讵能如蜎蠋烝在桑野乎或防或休故家在目吾处而见吾寿乐于墙也吾食而见吾夀乐于羮也有身羁如有足蠒如而汤沐故乡依依乔木吾于梦寐若或见之堂下鸡犬盖不知新丰庐巷之实非其故也六一翁信天下士将去乡邦而居颍独不念泛扫泷冈乎文定公寓宅于许犹谓百嵗后将丘首眉山可以观君子之所存矣夫羽毛之类非人类比也偶失其故歴时而复廵其乡将悲鸣踯躅而不忍去世之人忘其故者多矣尚忍乎哉吾于行藏之谊深有感于同之不忘其故也行窝成诸公作记以落之者抑众矣复征余言言非所靳也得毋复重同之感乎知同之心宜莫余若遂为后记大徳戊戍仲秋朔记
　　建徳路新创三皇庙记
　　三皇庙国朝所以祀羲农黄帝为医家祖也庙之门曰开天所以继天立极而发民防迷以为有生立命也三皇代作功在生民拟议形容是天可俄度地可俄测也其道岂直为一艺私哉民之初生林林总总标枝野鹿不知六气之外荡而七情之内动也溢节过度为结为搏为鬰为散而疾沴夭枉生焉圣人上穷天纪下极地理取万物之精以佐佑生民故民自防古以至于今不至冺灭然求其遗经伏羲初造书契已无所于考其曰本草经神农之书也曰内经黄帝之书也二经非得书契将不足以载故谓三圣人之功一也然特其迹也序尚书者言三皇之书谓之三坟坟大也三坟盖言大道也世逺不可得闻岂三圣人取其精防者以治心绪余者以治身土苴者以治天下尽在是欤三代而防圣道不传汉唐以其存书列之医学付之伎艺之流而缙绅先生谈道所不及已重可惜矣歴代祀事不修将使万世之功不着于天下岂不重可惜哉共工氏之子勾龙得祀于社厉山氏之子农得祀于稷社主乎土稷主乎谷世祀宜也使民得平土以居播谷以粒而疾病死亡无以生且养民能独存乎稽之易系包牺氏观象于天观法于地始作八卦以通神明以类万物神农黄帝氏继作为耒耜舟楫杵臼宫室衣裳棺椁以济利天下将与天地同功今取其以万物方术而救夫民特其功用中一事尔尸而祝之使世世庙飨犹惧勿称况缺而不祀可乎记称祀五帝盖以三皇合少昊颛顼而言也不过以配五方应五行尔非祀功如社稷比也皇元启运国都既有庙祀州郡礼仪祀殆遍天下此郡犹或缺焉不可昭毅大将军建徳路逹噜噶齐兼管内劝农事布哷齐实任其事捐已俸以倡总管吕师仲而下咸寅协助之经始于大徳元年之十月迨十有一日辛未搆架越明年某月讫工以三月丙申落成谒奠所以阐扬三圣人之化也矣庙貎翼严牲醴防甘神妥以猒民肃以瞻敛福弗僣夀我黎黔刋之琬琰将使遗教千万世而西被东渐也大徳三年正月一日记
　　百丈溪书院
　　百丈山唐昌之巨镇也按圗志尧之时洚水懐襄此山浸不没者余百丈因以名水源发山趾其委流成溪亦以百丈名宗所从出也俯溪流为书院所以居其胜也书院主者谁盖乡人士陈氏子斗龙始作也斗龙字南仲好学读书要不为时世习所变者一日逺来乞记曰书院吾私塾也吾将与乡邑同志于此讲习焉临此溪以挹注此水犹易丽泽兑以朋友讲习也吾先君子玉岩蚤师承业平岩先生采平岩为晦庵朱夫子高弟果斋李方子门人其渊源讲习有自来矣书院之作所以继先志也余闻其言而嘉之作而言曰子读书于百丈溪上亦尝观于水乎子在川上曰逝者如斯夫孟子曰源泉混混不舍昼夜夫何取于水也有道存焉道在天地往过来续未尝俄顷或息也惟水亦然其源涓涓其流渊渊疏涧浚川汇之江而注之海浩浩乎其潏涌而洄漩故观道者莫近于观水也天开地辟人物万殊受形于是间蝡者动者肖者翘者信者屈者行者息者生者死者荣者瘁者日夜相代乎吾前而莫知其所底极者是孰使之然哉包犠氏以传之尧尧以传舜舜以传禹汤文武周公周公传孔子孔子传曾子子思孟子其所传者又果何物哉唐虞以揖逊官天下殷周以征伐家天下虽其事不同而同于行道夏曰校殷曰序周曰庠虽其教不同而同于眀道在国为学在家为塾名虽异而道则一矣由诗书礼乐以探其理由射御书数以服习其艺学者凡所以学此道也上下数千百世其间万变不齐而其三纲五常大经大法流行宇宙民不胥为禽兽者其必有故也道原于天人原于道圎颅方趾均受此以生亘古迄今人之生未始一日息而道固与之俱生而不息使道不可见则生人之类灭矣盖道者与人为体而人者与道为用者也夫道大包天地细入芒芴而其着惟存乎人而已得乎此者为圣人为贤人吉人失乎此者为众人为愚人凶人钧是人也而其或为此或为彼者得失之异然也人能反而求诸道则道固在人而不在他也子思子曰道不逺人人之为道而逺人不可以为道子其藏于斯修于斯防且息于斯苟于夫人日用之间瞻前忽后无往而不见道则其动静语黙亦无往而不与道俱矣他日浴而风雩舞而咏归乐趣不在沂濵而在此溪之上矣千载而下曾防将鬰有生气书院成为堂奉祀先圣以群贤从释奠菜如常仪堂东偏为室祀果斋平岩暨其先子玉岩玉岩讳天泽字泽民尝领乡郡荐弓冶有子其不坠先业也固冝遂为记大徳庚子夏五既望某记
　　嗣守堂记
　　创业易守成难古有是言也然人知守成之难而未知世守之为尤难也曷为其难于守也物成之难而壊之易也其守之善者得之不善者失之矣守孰为大守家为大诸侯以守社稷卿大夫以守宗庙士以守其家家一也守之一世者有之盖再世希不失矣再世而守者有之盖三世希不失矣一世而守守成者也再世三世而守世守者也守成而勿失者固难矣世守而勿失者为尤难也华亭曹氏为东南望姓盖武惠王之世家也提干府君号守斋先生又东南望人也厥考省仓府君克昌厥家者也子府尸由太学登甲戌第蚤下世有孙曰和甫字仲逹扁其家之堂曰嗣守嗣之为言似也嗣守盖将以似守斋也守斋守之于其前以子而守成者也嗣守守之于其后以孙而世守者也以守斋而有是父故守斋之难也难为子以嗣守而有是祖故嗣守之难也难为孙东汉名族为累世相门惟杨与袁然当时舆论则谓袁氏子弟奢僣不如杨氏之能守其家风是袁氏无后而杨氏有子矣汉陈仲弓荀季和父子以徳望聚一时当时指为徳星至陈之孙羣仕魏为司空荀之孙彧为魏尚书令由他人观之亦荣矣文公朱子评之若犹不满而叹其嗣守之难则不能不减于乃祖之风烈也尚论曹氏世冑固不逊于彼四家者至其一门四世相望有子得如守斋有孙复如嗣守则其善守莫大于是兹固君子之所深嘉而乐道之也夫富贵固人之所同欲也然世之富贵其即人也无常而其去人也甚易即人无常故其成之也若累土而为山也去人甚易故其壊之也犹溃堤而决水也一家以一人成以一人壊其要系乎人而已矣古今名门右族其成也莫不由于其人之勤俭积累也其壊也莫不由于其人之骄奢纵肆也故善观人之家者观于其人斯可矣经曰髙而不危所以长守贵满而不溢所以长守富盖善守者所以为长守计也守之时义大矣哉譬之牧然人之子若孙受其祖父之牛羊而为之牧之者日荷棰而随之约其羣以时适饮食使之嵗月肥息归而复命于其祖父而后牧之责始塞前人付于有家以望其后之善守者亦若牧而巳全而付之受之而全归之然后为孝子为慈孙不然则否兹盖吾守斋翁之所以深望其孙之能嗣守也使翁起九原必曰幸哉有孙如此人亦曰武惠王之也固宜殆将世守于无穷也堂既落成介同先生邵君逺征余记仲逹同内弟同余外兄弟也遂为记大徳庚子四月既望何某记

　　潜斋集巻九
　　钦定四库全书
　　潜斋集巻十　　　　　　宋　何梦桂　撰杂文
　　何子东墓志
　　何氏为江南着姓于潜牧亭侯其鼻祖也自李唐徙家文昌里迨今且千余年矣尚论世系其三评事以下为近公评事十二世孙之一人也自弱冠干父蛊左右唯命不敢辞其劳至门戸事震撼撞激公悉力排捍以济先畴畎畆视昔有加焉中年营宅一区曰吾老焉于此矣孺人邵氏作嫔公室勤于家事机纺逹于夜分与诸子读书之声相上下余少从诸生肄业公隙宇下每窃闻之叹曰此非恶声也如此家有不昌者乎孺人不幸先公卒兹二十有二年公躯干魁伟晚得弱疾非杖不支丙子乱离颠顿痼疾益甚壬午二月二十有二日益以寒疾遂终于正寝子孙与诸妇若诸曾孙服衰功者凡二十人生荣死哀若公庶乎无憾矣嵗月维良将以三月二十四日甲申葬先是辛未十二月七日以孺人附地在家东北之七里曰汪原诸子为公生前之所经营也公讳震龙字子东生于庚午与孺人同三子长雷孙娶陈氏次庆孙娶方氏三肖孙娶郑氏八孙士林士谊俱娶王氏士元士荣未娶士亷娶郑氏士先士秀幼汉老夙命与族人纉后曾孙三人汝眀汝弼汝谐将窆诸孤哀吁乞志某于公为八纪弟行同为评事诸孙知公事覈不敢辞遂为志
　　先叔何养正朝奉墓志
　　公姓何讳頥字养正将以至元癸未十月二十九日已酉与安人合葬子梦杓泣血告于堂兄某曰不肖孤兹择日以襄大事惧没无传不可以无识夫墓兄其志诸惟公昆弟四人实出异母公最少子若侄凡六人某最长幼时犹及见吾父与诸父事吾大父母左右色养无违疾则更仆汤药无敢怠亲没兄弟居室如一体家事惟长公命是听一堂气象穆如也吾父早逝公初娶鲁氏早殀无孠再娶方氏复殀生梦杓甫三朞皆公所鞠育以迄于成人长粗克干蛊而公疾不复起呜呼命矣夫梦杓以只力经营葬地得之当里之汪原坐丁面癸山盘水环佥谓吉兆公平生敦信尚义柰数竒不偶于时死得葬于此犹将食报于天以福其孙子公生于庚午某月某日卒于壬戌正月二十四日安人以勤俭克相有家生于庚午某月某日卒于已亥四月某日媳妇方氏男孙二人长炤之咸淳辛未以伯父任太学博士试冑子升上庠次灼之未冠既葬将磨碣以昭不朽前发解进士梦材为之书孤哀子梦杓百拜立石
　　方深之墓志
　　至元甲申十二月辛酉河南方公将葬其冡孙崟先大事请于某曰某大父平生负磊砢气汗漫江淮者二十年归老莵裘惟指诗书为子孙弓冶非有籯金匮帛轻资易施如豪家大室者至于宗族子弟资可教者必随力拯之敦诗书也暇日呼二孙诏之曰吾始望而父以少壮勲名贲我华髪自曩嵗计偕喝卢变雉竟以怏怏不得志死反以诸孤遗我忧我不敢怠教惧不及见汝曹之成立也百嵗后嵗时祭奠有能握笔书纸为奠辞以酹我死且无憾不肖孤未能脱颖以光昭前人之潜徳葬惧朽没敢再拜乞志以永勿堕切惟公行事与其所以诏后者若此诸孙又皆力学弗替先志是公延徳未既安知他日无逺耀者是可志已且弱弟某为渭阳戚志安得辞公讳渊字深之生于丙午十月卒于戊午十月娶黄氏生子掞娶余氏女适何公頥是为某堂叔母孙二人崟耜曾孙六人葬地曰大唐之桑木原山发坤庚枕丁面癸祔先茔也
　　宋夫人何氏墓志
　　故宋公夫人何氏道真既合葬于家南园其孤应魁惧嵗久湮没乞志于潜斋何某以诏子孙俾勿坠夫人派出文昌故淮安民曹炎起之从堂姑也于某为十一世祖姑志安得辞夫人生于庆元丙辰三月二十日幼聪慧观书史粗通文义年未筓父某以别业居蔗江徙家焉见松峰公少负竒气遂妻之夫人慈惠敦慤其事舅姑孝奉宗祏敬处妯娌睦婣待宗姻任防内外称与无间言相夫子以勤俭起家增拓田宅富捋里闾中年惟以孠续怏怏于懐一日闻有诵韩昌黎中郎有女伯道无儿之句者恻然动心曰螟蛉果臝其不速肖矣乎偶同堂有三弄璋者夫人喜曰犹吾子也告松峰公命立焉名曰华龙提撕若已自出长延师乐育有文声甲子秋易今名得隽计闱防书至夫人喜见顔色暮年啬孙夫人忧曰宋氏世积讵无后乎下及抱衾一无妬忌辛酉冬松峰晚出孽子命为应魁后
　　邵濓翁玉成说
　　天之于人犹父母于子父母之命子不无劳逸之异其于爱子一也天生民厚而命之不能无贫富贵贱之不同者天岂故为是厚薄之私哉要其致而归于成此天与父母之心也世之人与人之子或不能知此故处逸而不忘亲者易处劳而不怨者难居富贵而不忘天者易居贫贱而不怨者难故能知亲者父母之孝子也能知天者天地之仁人也西铭一书扩千古所未发至其卒章曰贫贱忧戚庸玉汝于成若此者可谓知亲知天者矣邵君濂翁以玉成自号则其素贫贱也可知玉必琢而后成器所以成玉之徳也然则今日之贫贱安知非天之所以厚子以成子之徳者不然干父坤母岂独偏于子哉征余説因为之书
　　胡古澹植竹说
　　鲁桓公六年子同生以子与公生日同故名曰同后汉郑生孙与年同名曰小同夫以桓公之子为同则之孙为小同矣父子祖孙之偶同也古人以之纪名以见其重同也如此庸斋先生手植庭竹嵗在大壬辰其孙国器植竹于其地为小壬辰兹固伪同尔抑若有数然后庸斋六十年竹与主人化为青寜久矣后人重植不于他物必于竹植竹不于他日必于此年非无意也非有老成能言者识之虽子孙不知其然者此岂与寻常所偶同者比哉昔人有见其祖故坐磐石辄然涕下况乃翁三迳常与二仲游息者乎感物懐人故宜诸孙之眷眷不能忘情也国器赋诗识感与其昆玉及其朋友载赓凡若干篇求余説遂为之书
　　题髙氏金玉帖后
　　高氏自齐太公八代孙傒以王父公子髙字得姓始尔后代不乏闻人如北史之伯恭敖曹尤为磊砢者也谱独为宋着姓其所从来逺矣枢使公昆弟一时勲业相焜耀鹤山魏公亦同父所自出也诸老雕谢东南文献尽矣其从子某叙次其先世往来笔帖手泽俨然余虽不及识而其典刑犹在目也唐世尝购诸王书于王方庆家自十一世祖导以下得书十巻以进以故诸王书至今犹有流落人间君其寳之安知此帖他日不在东壁圗书府耶至元癸未秋七月题
　　题东麓诗巻
　　久不见东麓谈诗忽一日以吟藁寄示亟展亟读其清洒可爱启发多学诗如学仙时至骨自换安期生神楼妙散得方匕服之纵未驾飞龙周八极控白鹤遍九陔而其肌骨轻爽耳目精眀早有尘表风度他日洗髓脱胎回视宿习又不知隔防尘矣子其勉之辄书篇端以归
　　题线县尹孝经古画图
　　孝经盖圣人以孝道而告诸曾子者也昔人之所注释先儒之所刋正亦甚详矣未闻图之以为画者其于圣经疑若俨然上都线君子华出此巻相示炰香展览其书章句竒古水墨像曲尽其情若亲拜尼山劔履日观曾子所以磬折答问之状使人容肃气庄不敢以防而知圣人之教人也严则其亲炙也可知矣夫孝所以修身事亲事君涖官治民事天地通神眀之大经大义也学者于此焉求之放而凖诸四海至足矣大徳庚子春三月既望
　　题韩提干伯髙乃翁障东集
　　三山韩君载叔障东志特乡邑一事耳至于蹈危履险而志不为诎气不为衰其一防烈烈在天地间不肯与世俗同流者盖可知也夫水之东西流利于一邑与否非一人之私也且无官守言责而争之不置虽掇祸不之恤兹固人之难能也嗟夫人心陷溺滔滔者天下皆是也安得强有力如载叔者出而障之以复其故性哉戊戌孟夏望严陵何某书于庐陵西司马廨
　　跋唐月心诗
　　犹记十年前月心携吟藁访余山中于是诗未脱藁尝为作月心序兹复以枣墨全帙相示别十年久诗益富益工三复降叹羣公序引复冔冕于前骊珠苍璧盖将缫借而与世之有识者共寳之一缫三盆手君之诗绪来者固未渠央也姑跋巻尾卷锦以归
　　朱黙轩灏与其兄约山请跋诗编
　　江西诗逸响久矣金口木舌振余韵于千载之下者约山老子为巨擘焉长篇巨帙固未尽见闻于骚人墨客唱和间掇拾咳唾便觉锵然有声诗在江西固未尝亡也至于华楼燕暇伯仲埙箎工曲异同不必一律而其性情之所感发者若出金石岂其诗脉独在约山乎老逋仙去孤山梅月犹有主人黙轩在约山遗韵未冺也黙轩他日持樽酒举似余言以酹之亦当一笑于地下矣辛酉夏五
　　赵司理菊梅百咏跋
　　梅菊比羣卉独清絶其自立于寒风冻雪中而不变其操以之况髙人逸士为最宜古今咏者不一而真爱梅爱菊者不多见前理掾赵君字时赛以梅菊百咏见寄可以观君所志矣仆咸淳辛酉嵗为庐陵司马而君适来见其清苦氷蘗出于天性乱离归来而贫益甚清苦益自励世之人窃笑之君之自处澹如也君持此以友梅菊无愧色夫秾桃艶李世之所爱知梅菊者盖鲜矣而君独爱之故惟君知梅菊梅菊知君吾是以三叹而取其节焉耳谨书其巻末以归
　　跋谭氏编首
　　勔勮勃王家三珠树也第乃翁福畤有谀儿癖虽然有子如此亦岂易然哉谭氏一门父子昆弟长编巨帙照映乡国独以乃翁平生所着掲之篇首而归尊焉其贤于谀儿也逺矣
　　陈氏与子请字跋
　　陈检阅以仓扁术过余为其子请字子既冠窃有志于学父执名之曰景仁余谓仁之道大不可若是其防也字之曰恕翁求仁之道于此为近夫子曰有一言而可以终身行之者其恕乎子其勉之
　　跋马子恢家藏三贤帖
　　观紫阳先生笔帖于百载之下于其人不于其书论鹤山先生交道于百载之上观其人亦观其所与而已愚于此得二道焉后学潜斋何某端拜敬书
　　或问于湖字帖于晦翁先生曰世人重于湖字何也曰好是他不把持爱放逸故也尝恨不得一见其真迹今于马君子恢家藏得观其所与乃先公鹤山交际之帖三复信然拜手敬书
　　昔人评山谷帖谓其书入神品盖山谷纵横变化自成一家不肯随人后其司马攘苴兵法之竒阵也后之人未梦见太史而好竒者鲜有不血指者矣
　　跋何玉华南山八咏集
　　宗家逢原儒谕以髙使君南山八咏寄教且征和篇盖南山何氏祖茔在焉至元戊子尝道分阳适与诸公清眀上塜之集陵前八景犹依依在目今得诗如见兰亭茧纸尚想山隂遗事俨然也敬次前韵以归且书尾以证他日云
　　徐主簿仲修老子画像賛
　　颀然其颡华然其颠身有极后心无极先人谓尔生夀八百年孰知既死夀亘乾坤人谓尔教经五千言孰知一嘿言满八埏无名可名强号元叅前如见在天地根
　　夹谷签事生祠賛
　　昔日何居取我衣冠而褚之今昔谁居于吾乎厦屋渠渠四牡维骐六辔如丝望之俨然而威即之温然而慈噫天不复兴礼乐则已如其礼乐防公吾谁与归
　　石崖侄孙写神求賛
　　有頯其颡有泽其頄謷乎其虚而不与物移厉乎其觚而不与世畸持此以浮防天地恶乎然乎知欤愚欤犹使或者得以写其形似何居吁是殆见未善者机也
　　夀星画像賛
　　伎青鹿兮章舞白鹤兮虹裳神人俨兮云上夀千嵗兮未央
　　賛汪爱莲谕食牛
　　天使牛耕民乃能谷既食其力忍食其肉恶死爱生万生同欲力不人竞俯首就戮暴殄物命恣饫口腹太上好生昭示祸福人能戒欲天为锡禄仁哉爱莲欲并生育明听告言矜此觳觫
　　林同舍求初心大字并賛
　　复下一阳动于重隂及此善保天地之心
　　富山方表叔求写神賛
　　其颡隆然其额丰然髯之皤然顔之酡然其居也不为人后其动也不为人先于以养生于以引年是虽畸于人而独全乎天
　　蛟峰先生画像賛
　　大原孔孟的派朱张忠恕毅刚大直方义存出处道系存亡立言垂后徳久弥光
　　林子敬写神求賛
　　尔形矍矍尔目铄铄两足卓荦天涯海角袖有椎凿摧山撼岳虎匿龙逃六丁眙谔或者不知问其所学则掀髯而作曰吾服儒服冠儒冠吾从吾朔而吾进于其技故人诧我为青乌为白鹤
　　眀叟髯弟写真賛
　　有髯枞枞突成一公歴世孔疚弱外强中不矜已独不诡众同有儿綦屦有孙扶笻聊适吾分以夀厥躬
　　毅斋画像賛
　　尔形颀颀尔貌竒竒使位称夫人命偶夫时则其仕当路食太仓畴谓非宜而其受食于天乃如彼何居虽然子之齿其犹未其方来者固未易知
　　写神自賛
　　痴形陋貎瘦骨羸肌跻之班行而华黻之则若将凂休之田野而被褐之则谓之宜岂尔前世固鼔枻而渔钓或荷条而耘耔不然何其宿业之未尽而习气之余遗虽然衣敝不寒食粝不饥尔其蹙额攅眉伥伥然常若不足者何居问之一世一世不知尔其独抱此心悠悠然而与百世以为期
　　祭蛟峰先生文
　　天生哲人千载一期固有负经纶天下之志乃至鬰于数而不得以竟其所施当其鬰而不逹不惟人不得以致其力虽天亦不能违自古大圣大贤与夫一世之豪杰不得志以死者何限而卒不得以救夫时惟公声名在天下功业在方册而其蓄大发宏潴深流溢识者方望其福泽之被天下使匹夫匹妇之不余遗至有不得以尽如其意者时耶命耶吾不得而知十数年来每一进见但见其忧忧戚戚扼腕而攅眉穷逹仕止惟义惟命公岂为一身区区者之私故其语及民事则为之太息而歔欷畏天命悲人穷固圣贤之责而民之痒疴疾痛公忍视之藐焉为手足之痿痹然力不能扶则已何为自鞠自苦以至于斯又况世之所谓孤臣者其虑患之深而操心之危麟折其足而奠楹拽杖泰山之頽其忽而君子此心固非众人之所能识而其事亦知与不知者之所深悲民失所怙士失所师九原不作公全而归呜呼天地无穷事防无极愚以是悲吾道之孤竒盖棺事定公之生也无愧固未知后死者之何居百里絮酒一束生刍黙鉴此心尚其来思
　　祭山房先生文
　　士生天地间要不偶然盖有数存其盛衰闗乎时运消长系乎斯文是非人之所能为而委命于天者为之吾固尝歴数一代之人物上下数十年间凋谢殆尽而奄奄如木之遭霜落落如星之向晨岂果时之不齐而斯文将至于夷冺乡之硕徳伟望今防何人如吾山房先生者才有用而其位不满学未尽试而志不克伸謇迍邅乎吾道而重以多故之忧殷鸡呼起起而偶值夫龙蛇之厄辰天之降防吾是以伤夫折足之麟追惟畴昔每握手论议至于书问之相闻惟长吁太息为之蒿目而眉颦患难相救骨肉弟昆惟气同而志合故情至而义敦睠兹交道匪直旦暮不知者谓近托乎婚姻今遽如许吾谁与亲天不愸遗一老后死者何足与于斯道而复嗟夫嵗月之流驶世故之惊奔静言寤擗不可重陈疾不及省讣不及奔痼于衰病负咎奚云缄辞絮酒老泪盈襟寄此情血天地鬼神呜呼哀哉尚飨
　　王石涧临清诗藁防
　　石涧兄我先人甥也长予六年幼学时随吾先姑归吾家予方童丱兄与儿辈争念诗文已跨人先及长为举子业不肯落人后近世学者废举子业好尚为诗石涧于好尚中独如曾子嗜羊枣脍炙之美不能以易毎一过予辄以所自为诗奋髯高歌如曾子歌商声满天地闲居闻此一大乐事也今年春予卧病菟裘石涧来访出诗一大编曰予近作也愿求一言以自信开巻读之盘空硬语掷地金声使人惊喜以年考之石涧八十一矣其精力不衰笔力愈劲如此病乡持玩纾忧娱老之一助也石涧进而年过九十授尚书九十五作抑诗使吾及见防当黄髪相看一笑大徳癸卯正月既望潜斋何梦桂敬序


　　潜斋集巻十
　　钦定四库全书
　　潜斋集巻十一　　　　　宋　何梦桂　撰杂文
　　分阳麻姑桥疏
　　生仙夸两乡在分阳夐隔风雨麻姑去千载看沧海防变桑田长桥己堕虹霓横河久无乌鹊圯上老人编书莫问谷中道士倒影犹存春水隤堤纵有三石牛不能经济山流防却教驷马车何自往来拟创宏规仍复旧贯莫道三家市无千金子须向五路头结万人縁百八盘行路甚难那狭世怎堪着脚十二月舆梁未就这好事须做到头众力共成隂功无量
　　麻岭造庵疏【并序】
　　麻姑岭介万山僻处行道人久病之兹鸠众縁结小庵以为往来顿息之便愿相与乐成
　　麻姑岭上一行跨六七里山塲木客巢边众议结两三间店屋鸟迹盘盘穿窈谷鳌峰矗矗接层霄前不店后不村风雨何所于避来时朝归时暮水火何自而求才办得茆把与盖头一任你草鞋牢系脚人家布施三钱五孔积少成多胥宇告成万古千秋结縁方便
　　童道人立庵
　　至元庚寅秋叅政高公提军入长乐境平九都乱白莲道人童普兴得一生于万死中既而为驱又复生还是虽叅政公再生之造亦惟佛力故佛经有云我若向刀兵刀兵自摧折我若向镬汤镬汤自枯竭乃今始信佛不妄语其故庵半为兵燬其存者民复拆而为薪欲报佛恩无地兹有善识童觉定舍庐为庵舍田地为供复以普兴为法嗣将以续佛慧命普施无量是心即佛要是佛防中人相逢不偶其自今以往式引勿替自一灯传至百灯千万灯东林一防千古俨然至元壬辰中和节潜斋居士书
　　叶道判修天乐观疏
　　碧洞仙人当年一去访桃源防度春风青溪道士【道判叶法善】今日重来见桑田倐成海水维此地四百年香火为吾邑第一所道塲摩挲绍兴名胜之题碑问讯宣和盛时之锡额鼎湖龙去空遗前代衣冠华表鹤归不记旧时城郭风雨空堂虫蛇穿壁荆榛破屋狐兎上门魏伯阳之炉灶无烟辕弥明之头颅半雪三清殿在岿然鲁室灵光五季钟存俨是汉时铜狄意有神眀外防要令嗣续中兴愚公立志可移山精卫有心能塞海虽天外事也由人做柰世间财不是鬼输豪门富室总大檀那别馆离宫尚多孙子若不靠诸土信士善人乐助岂不教一方灵坛古迹终休不言虚注虚题只告旋捐旋舍大家挥金指廪有虚空无量圣师在上鉴临终身换水添香愿世界一切众生同归仁夀
　　状元坊施茶疏
　　暑中三伏热岂堪大驿路往来渇时一盏茶胜似恒河沙布施况有竟陵老僧觧事更从鸠坑道地分香不妨运水搬柴便好煽炉熁盏大家门发欢喜意便是结千人万人縁小比丘无遮碍心任他吃七椀五槐去
　　修章岭路疏
　　半生赤脚行遍江南道五十四州老去白头怕说章岭路三十二折星斗在三峰髙处云梯从陆地上来万石棱棱鸟迹参差一迳盘盘羊肠屈曲蜀道难难矣青泥犹是康衢庐山高髙哉丹崖特其夷壑惟此鼪鼯蓬藋不堪车马轮蹄村翁长记儿时尚存好路山妪久成鬼録仅有荒基伊欲再结小庐重开大道虽问讯山猿何曾绎路柰摩挲石牛不觧粪金须结众因縁共成大方便此日工执椎徒荷锸直需夸娥氏移去此山他年车击毂人摩肩免使楚野女相逢狭路逺来近恱里咏涂歌
　　鹤鸣寺修造疏
　　丛林最胜记当年飞鹤开山梵宇将頽向何处野狐说法堂上夕天罗象纬藏中雨潦化龙宫不堪拄地撑天只恁喝佛骂祖待坐到芦芽穿膝怎得这茅把盖头须得佛中人共成天下事譲禅师摩砖成寳镜小比丘自当努力向前给孤独布地作黄金大檀那莫要甘心退后一文布施万劫因縁
　　为僧作圣节道塲疏
　　伏以寳册进东朝天拱八千春之遐筭玉巵奉南面世逢五百嵗之真人穹垕荐嘉臣民賛庆兹盖恭遇夀和皇太后徳偹坤元适遇宴侈瑶池之旦皇帝嘉新干防又当瑞腾虹渚之辰子后母先天造地设今古实为希遇气运甚属难逢是虽介福王母受兹然亦万年天子不已鹤驾通宵而龙楼问寝凤阁向晨而鸡旦入朝春满两宫天齐万夀生喜逢于佛日祝愿效于封人恭率缁流拜于金相使君亲之年天地之久盖人民所系社稷所闗天命申其用休君子谓之善祷徳必得禄徳必得夀舜与母以齐休神防时怨神防时恫文偕任而同福伏愿龙天昭鉴鸿祉来崇
　　青原禅师题化修造疏
　　青原七祖道塲江西第一胜地自前溪月落东岭云归上下千年寂寥久矣古刹頽圯东支西倾欲彻而新之非大力量不能成就辄持短疏上叩檀那兾发菩提心欲成大胜事
　　思祖大师派曹溪一滴水浄居禅寺号江左最名山自李唐以后者千年而沙门所传凡防世屋漏则满天罗宿防无茅把盖头地湿则一雨成池谩道莲花捧足问讯泉邉卓锡摩挲庑下丰碑开山祖佛一防俨然后代儿孙千灯犹焰若欲重新功徳除非大作规模未能马祖一口吸西江待广长舌如何説得莫道骆驼两脚藏北斗硬瘠梁方可承当吃倒雪峰饭箩怕问庐陵米价信大事卒难了办这公案还作麽叅要结好因縁须逢善知识布黄金八十顷地吉檀那大大发心登寳塔五百由旬愿如来生生结防
　　栅岭修路疏
　　栅岭路控安昌常长四乡之冲一径﨑岖仍复頽塌不惟商旅愁戚樵牧咨嗟而各乡大家聨姻结眷尤不便往来白莲王道人发心干縁募众修辟更就岭旁结小庵使道者居之迎接行客须仗大家欢喜助縁共成胜事
　　右伏以人间世行道良难纵野女怕逢狭路天下事有心便做信愚公移得高山况一岭盘桓十五里之间而两旁控扼三四乡之要草菅蒙蔽当道或踏长蛇岩石嵚嵜拦路曾逢猛虎要好辟开荒径更须卓立小庵好事人自肯结縁作福者定须布施指廪挥金真易开山通道何难假数椽与佛盖头立一亭容人歇脚山有蛊虫恶兽仗黄面老子一力护持路通驷马高车看白莲道人千声讃叹种三生福作万人縁
　　岩下修路疏
　　伏以驷马车十步九折轴分眀行路登天大石牛一日三粪金谁解凿山通道信难事从来难做遇好人还结好縁维兹岩下﨑岖况值溪流澎湃上阻千寻絶崄猿猱愁杀攀縁下临百尺深溪鱼龙有时掀舞虽精卫有心啣枚塞海柰愚公无力运土移山须仗众因缘共成大方便今日执锤运斧要看小钱塘叠叠石隄他时接毂摩肩免向古剑阁行行栈道施财有限报福无穷
　　醮羣仙疏
　　牝之机至赜为道难眀乾坤之徳好生受恩防极万灵启佑一念镌铭伏念某处世尘中遭时乱际徜徉彭泽生涯结緑栁之缘髣髴邯郸事业熟黄粱之梦莫夜曾无鬼责良辰时引仙来宻抽玉钥之闗妙泄金丹之秘心源了了湛然清水寒潭命窍拥出红炉白雪不期庸琐有此遭逢躬承列圣之亲传实借皇穹之宻授然念血肉之躯有漏罪业之障未除朝屯暮防莫难调于火日离月坎岂易化于金砂故虽已得于入门然惧未登于彼岸肃清蜗舍防仗羽流薄陈科醮之仪尚寓致芹之意施隆谢菲语短情长伏愿极垂慈皇眀降鉴华隂道上蚤闻真主之龙飞缑氏山头终待羣仙之鹤驾盟心皦日矫首青云
　　僧化供疏
　　常住三厨饭乏供只得停堂和尚一巻经即法便可求食这时节适遭劫数小寺院不比常年待吃倒云门饭箩那问得青原米价歴耳不闻响板索饭空洗鉢盂不成防肚皮只得还他脚债若有善男善女肯将一椀饭结縁南无大慈大悲便有十方僧讃叹撑肠饱足合掌摩诃
　　祝香文
　　这一瓣香种子于浑沌未分前萌芽于盘古已生后托根于昆仑顶上逮今八万四千年直榦擎天盘根柱地东枝覆东佛舆代西枝覆西衢耶尼南枝覆南阎浮提北枝覆北鬰单越昔有黄帝尝乗苍龙登昆仑南望娑婆树下起歆羡心命从行七圣征脩月斧八万家将环而斫之度工不可得仅取樛枝以归其大百围其长千层盛之九鼎之炉爇以珠之火香闻九十万里当时国中甘露降朱草生五谷登万民育以至羽毛孕伏蛰虫昭蘓种种饶益不可名状惟此一枝堕落赤水之北好事者奉持以献对此银花火树爇向寳鼎金炉普供三界万灵一切真宰暨我孚惠昭利灵顺大王前殿灵司后宫圣眷并及四近四逺五广神只无邉圣众凴此一炷香发五大愿一愿皇王万嵗四海龙云二愿臣僚千秋一堂鱼水三愿风调雨顺百谷丰登四愿役简刑清四民安乐五愿防中上士境内齐民羙景良辰嵗嵗楼台灯火夜赏心乐事家家庭院管弦声只今万众齐看尽道一声喝采愿心已竟更有诗云灯毬十里照香车曼衍鱼龙富贵家风软香云吹不断笙歌满路落梅花
　　还醮疏文
　　天宇虽高尝倾心而致祷斋宫载蒇妥拜手以酬恩俯沥丹仰干洪覆窃念某驱驰薄宦偃蹇余生不堪姗侮于三彭遂使凴陵于二竖问丹砂于勾漏敢觊长龄访至道于崆峒孰传宻防尚期徼福愿赐更生凡起居饮食苟旦夕之安则覆载焘持皆乾坤之造肃差谷旦有事醮坛用鸠圆满之功茂衍灵长之贶伏愿三清赐鉴列圣垂慈注生斡斗极之枢益筭録仙官之籍水火木金土复还先天太极之真富夀徳康寕永集洪范九畴之福次偕私室均囿春台
　　代上元普度青词
　　上帝好生首三元而肆赦下民有欲望九陛以祈恩谨阖忱辞冒干圣聴伏念臣等尘寰蚁聚浊世蝇营胎生卵生湿生化生人身不偶天大地大道大王大圣治难逢七情既怵惕于利害忧患之塲百体复浸淫于暑湿风寒之防故人不皆向康寜向夀考惟天所以命吉凶命歴年聿瞻帝之宏开载肃斋坛而普度集蚩蚩之黔首对赫赫之皇眀仰冀鉴观俯垂矜悯父兮生我母兮育我不能全大造之功老者安之少者懐之尚敷锡庶民之福
　　荐弟青词
　　颠连无告莫重天伦眀畏棐忱于昭帝鉴俯殚方寸仰叩圎穹窃念臣弟生也不辰死而失所秋风客路虽尝归载于灵輀暮雨他乡犹恐沦胥于鬼域日月居诸不知所届嵗时祭享曷云能来傥同气之不思于遗体乎何有若保首领以殁于地下果何面目以见我先人叹独行其睘睘抱忧心而悄悄载念天地好生之徳能全父兄不及之恩比投垤蚁之忱少见原鸰之义有赫于下必鉴其兹尽布于夙心愿切徼于终惠解寃释结永离苦趣于三涂膺箓受圗速殿仙班于九陛用敷厥福遂及我私
　　谢土醮词
　　干旋坤转宻借洪钧革故鼎新聿成燕厦维予访落斋日告防伏念某别乗一车数椽传舍昔祝融稔衅因不戒于民居前长史度材遂复新于公宇朅来为代窃幸防成拟差谷旦以谋迁行托蘧庐而叨芘肃蠲苹荐庸赘芹忱伏愿金疏恩紫宸锡羡覆之徳寓道以仁门奠厥攸居阖室咸跻于夀域施于有政满城同乐于春台
　　答贡院元许醮青词
　　青原试士滥司围棘之权皇天鉴民尝致瓣香之敬吉涓醮事庸答恩私窃念某闗决非长旷瘝是惧漕台选使获寓目于蚁塲吉士维多每惊心于鹄雪方其数万人之杂袭莫难三四日之平安凛懐朱门深锁之忧僣凟洪造葢高之听遄防巨芘一战无諠彻晓冬初幸返羊屠之肆迨今嵗暮尚辜獭报之忱兹就精坛用酬素愿防黄冠而星列启玉笈以云翻肃邀仙驭之临俯鉴尘寰之陋伏愿圎穹垂美列圣储休监于万方尚克享于一徳敛时五福用敷锡厥庻民遂及我私克昌厥后
　　天庆宫建醮青词
　　人情欲夀自慙蝼蚁之心天徳曰生曷报厐鸿之造俯殚方寸仰叩穹伏念某百念已灰一官如粟柰以三彭之姗侮遂成二竪之慿陵问勾漏而覔灵丹谁其指示访崆峒而求至道孰是心传比伸徼福之私切兾更生之赐凡旦夕苟然存活皆乾坤有以焘持然百年之景易穷而千载之生不偶天地不知其委蜕山泽安足以藏舟如非防防中而有相嘉是岂数数然而能致福吉蠲谷旦有事斋宫伏愿鉴此忱锡之终惠益筭着仙宫之箓回生斡斗极之枢性命双圎人法天天法道心身俱妙形化气气化神凡囿一家钧陶百顺
　　通徐宅聘启
　　某啓伏以琼霙瑞腊玉蕊迎年共惟某官大吕龡豳嘉平燕酒穹垕翼扶台止曼福某肃修函椟奏记史籖惠徼鉴省
　　某启为江天雪宴水泽冰坚修祀蜡以佐阳磔土牛而驱冻惠绥天序茂介时禧式副善颂
　　具位某右某伏承某官以第某院爱玉孺封与侄某为婚者启言念桂府元戎再世之金貂犹在柏台御史十年之白简已陈人言草木之味同天俾丝萝之好合恭惟令爱玉孺封公宫苹藻女诫素闲而侄孙某家学箕裘父书粗读未能种世间之双璧敢意牵屏下之一丝特以两家等为忠厚之门而又累世未坠诗书之泽爰得蹇修之借重遂令晋向之干盟薄缬纁肃敶采征择壻不必门户山公固是竒人娶妇毋论赀财涑水尚存好様一言金石百世葭莩谨専人奉启申闻伏惟台慈俯垂鉴念不宣谨启
　　前启有劄子
　　维时蜡樽纪腊豳雅祈年恭惟某官晞髪阳阿乗虬县圃有翼有严台止万福某谨炰香搢笏防名氏于下执事惠徼鉴省
　　惟四时代序天地冰霜肖翘者萎蝡动者蛰纳燠祛寒所以惠天时廸人事也至于防息温元太和磅礴其糠粃犹是陶铸隂阳煦妪动植区区节宣之祷谨不敢为二御凟
　　某惟层城天峻莽渺无极思欲褰云旗曵月裳以周旋下风莎夷夐隔余怀渺渺日折琼枝
　　窃谓斯文年来凋瘁谈诗书落落如晨星儿曹庸碌袖中占毕固不保其他日之遗防也每愿儒阀托为婚姻有妇翁如乐广妇党如李膺者使之濡染道徳庶防不坠弓冶比介中斋先生偕竹林诸阮居中之援妄意第二院爱玉孺封与某请昏焉政以徼福斯文辄犯不韪敢圗髙谊畧去齐郑大小之分降心而许之盟今而后敬仲有后于妫氏矣谷旦于差谨奉篚币以防初防惠敦永好载命行简敢弗于从辱涖成盟使百世宗祏永有依归某敢重拜伏楮凌竞仰干台照
　　端肃加拜申诇令嫂亲家伯娘宜人夀躔眀炯判阃亲家宜人淑清寜以次竹梧苍翠兰玊芬馨霞霭烟霏何乡非福荒村有委闻命敬共
　　请婚于方宅劄子
　　揆辰十月既望七日方来恭惟某官有直大方为耆夀俊灵修贶止福履将之某髀肉己生头颅可笑意怠姑厠羣飞之列鷾鸸幸栖君屋之巢俯啄无惊举头知自载肃尺书之素惠徼一盼之青
　　少壮相期防从鞭弭老来无似莫逐鞯徒瞻峻阅之凌青敢望层楼之倚翠钦闻某人令爱玉君封毓秀金闺尚閟月下老人之籍而某侄孙某玷名璧水慙非监中举子之材比借重于斧柯愿依荣于玉树蕞尔小国齐侯固非郑之敢昏念我先人康公实为晋之自出葭版之盟犹在蓝桥之好方新傥降心以相从敢拜手而重请程伯淳羣居庠序或见取于彭公王逸少独坦厢牀必无嫌于郄氏愿徼大惠俯涖初盟肃防寅恭伏祈丙鍳
　　肃瞻环佩之仙藐在羣玉之府元吉所萃勿问已孚有骫役乎必恭敬止
　　宴交代窦府判全器乐语
　　伏以东屏主西屏賔等是龙门之客南山楼北山楼共寻螺浦之盟交籕言新倾盖如故以千载难逢之机防而一朝缔好于云礽爰秩初筵为酹佳节恭惟某官道源孔孟诗派毛韩问家世于燕山内翰尚书之的系记姓名于虎榜南宫进士之魁题声华方翳丹凤而跨白麟步武已驱文狸而乗赤豹载金匮防书之笔望重紫扉惹玉皇侍案之香班通碧落方此轧羣仙而直上乃肯分半刺以斜飞振起鲁公千载之遗风唤醒醉翁百年之旧梦数防头之记壁防何人斯听道上之行碑惟恐公去昔日防亭尽成棠防眀朝归棹但载荷香西江总是余波东山为之矜色第恐当今圣主圗任旧人迩方受宣室之厘见思贾谊行欲议眀堂之事必召申公斜行诏不久飞来归去辞又成空赋我府判大博云无心而一出春有脚以方来瞻泉竹于湘岩久愿识荆州而轻万户钓云烟于严濑恍如隔弱水而望三神不圗有邂逅之逢乃获附交之契我既涤式燕宏开未论红妆之乐指三千且説少年之阿婆三五黍包金蒲切玉好陪今夜良辰罗叠雪葛含风再约眀年端午辄陈口号上賛顔行五云深处拥星屛我有诗歌试为听白鹭青原一樽酒银鱼朱黻两魁星今宵南北楼头月眀日东西水面萍重约春风携手处金銮坡上有槐防
　　丝竹致语
　　伏以万井灯聨庆神仙之萃防九成乐奏迓世道之升平聿观盛事以铺陈茂对芳辰而蹈厉钦惟孚惠昭利灵顺大王生禀正气殁为眀神声名掲日事业掀天愿槖荷而犹紫气焰动人威灵悟物瞻庙柏以长青英风飒众望以具孚惠泽溥八方而均被穆穆公侯之衮冕振振孙子之簮缨文昌地位魁下三台进士科名云间五色楼台掩映罗帏綉幕围香风冠盖逢迎桂酒椒浆援北斗银烛烧而洞天未晓金鞯驰而辇路生尘千株之火树齐开一部之云门交奏弹丝品竹击石枞金阑干白玉秦女吹箫江上青峰湘灵鼓瑟影动楼心明月慢舞双双弦凝冰下寒滩余音袅袅调高飞白鹤曲妙防黄龙笙簧合防枣下新声鼙鼓喧阗梨园旧谱载展诗而防舞庶崇徳以报功皦如纯如绎如翕如已备八音于乐府优矣游矣康矣常矣同跻万姓于熈台吹拍貍歌笙镛胜防天碧星河欲下来东风吹月上楼台玉梅雪栁千家閙火树银花十里开紫凤笙防声曼衍黄龙舞慢影徘徊纱笼帖地香云绕莫遣铜壶漏箭催









　　潜斋集巻十一
　　附録家传
　　公讳梦桂字严叟幼名应祈字申甫别号濳斋姓何氏世居严州淳安县安乐乡安定里之富昌村自幼頴悟读书过目即成诵必精研其义理之所在宋度宗淳熙乙丑省试考官得其文深异之擢寘首选时罢临轩比廷唱以第一甲三名进士及第时俗所谓状元探花郎是也授文林郎台州军事判官寻改太学録迁博士巳而添倅江右之吉州时吉守黄镛因教习厢军事不受令鼓噪而起公适在告舆疾以往抚谕帖定入朝除太常博士时殿帅韩震逼三宫迁幸为陈宜中所诛自是无敢言迁者公除监察御史抗疏言守避之计大意谓今之言守避者以守为守不若以攻为守以避为避不若以守为避书上而省符迁军器监以归未几登极恩转奉议郎太府卿又迁大理寺大卿公知时事不可为遂引疾去元至元初御史陈大海荐公于朝授江西儒学提举以疾辞不赴累徴终不起筑室于故居旁近之小酉源著书自娯不复与世接其成书有易衍中庸大学说致用书及文集若干巻尤深于易解释图象发挥奥妙能言先儒所未言者盖其所自得者深也曽祖述祖振父瓘年十八娶太平方氏二子长熹之字叔晦号石泉仕至学正次焘之字叔章号云泉仕山长皆克世其家公为人孝友度量坦夷于书无所不读而隂阳医卜释老之说亦尝及之为文章简古典雅或援百家言相证佐洒洒然痛快人意若其诗精于骈俪特其绪余焉耳当时所与交游若蛟峯方先生止斋陈先生蛟峯之弟可斋诸人皆一代名儒故所造诣夐出流軰遇事是是非非不肯一毫苟且人有不平輙义形于色邑官吏尝扰其乡众苦之公往谒见冀有所感悟卒不听乃白其事于当道者民赖以安其所为大率类此淳于公为八世孙寡昧庸劣弗克纉嗣先绪自有知觉时恨公之遗文藏于家者屡遭兵燹所存百无一二以方从事于举子业未暇访求也景泰丙子获领乡荐后复登进士第乃得一意访求又二十八年至成化癸夘始得公之文集印本于同邑汪廷贵先生家鸣呼求之久得之晚三十余年寤寐遑遑之心一旦为之释然何其幸哉观集后有汪显题云潜斋文集刋行未久失火一空所存者仅此本耳予得于何宅寳而藏之以待后之能者用是知此集之果无传也比来湖湘公事之暇以所得旧本编纂校正乃求善书者重録刋行庶几公之遗泽得以不朽记曰先祖有美而不知是不智也知而不传不仁也淳固不敢自拟于仁智子孙之责当如是也板刻将完乃取家乗所传公之平生大槩与夫文集晦而复显之故识之于后庶观者有所考焉八世孙淳撰




　　潜斋集附録
　　钦定四库全书
　　铁牛翁遗稿
　　宋　何梦桂　撰
　　山水阁为黄子久题
　　石齿粼粼水云衣齾齾山天风吹客梦何日抹鱼颁
　　水石为陈太初赋
　　石润非经雨林空岂借秋诗成清不禁髣髴到沧洲
　　惜花
　　黄金可惜作阑干偎倚相看尽日欢秉烛归来犹未足梦随蝴蝶绕枝看
　　伤田家二首
　　春祈秋报一年期土谷神灵知未知昨日街头穷米价三钱一斗定何时
　　缫车未歇取丝分私债官逋夜打门里正不慈胥吏酷穷民空感半租恩
　　暮春王茂叔相过
　　眷事遽如许相过忽偶同四檐留客雨一径落花风病骨缘诗瘦愁顔借酒红抟沙寜久聚明日又西东六月十七日夜坐李宁之忽得风急落流萤之句遂命足成一律
　　坦率坐中庭髙门夜不扃露垂闻警鹤风急落流萤对语头俱白相看眼并青客星在何处指防认天经
　　江天雪意
　　云压天邉树瑶英欲下时风威寒更急潮信冻来迟酒市增髙价渔舟误晩炊灞桥诗思好先借蹇驴骑
　　偶成寄王伯玉
　　清和风日羙防防快幽寻白水青袂短緑隂黄鸟深吴蚕眠未足蜀鸟怨难禁流水音谁赏令人欲破琴
　　次陈湖韵
　　险扼三吴地深涵一片天龙归珠寳露鼍跃浪花园谁击中流楫思来下瀬船东风鼔鼙急四顾意茫然
　　桞絮
　　风揽晴空日色和桞花故故恼诗魔绣床渐觉香毬满渔艇初疑雪片多随意飞来无定着卷春归去欲如何颠狂到底风流在又化浮萍漾绿波
　　鼓角楼
　　警昏戒晓复司更矢棘翚飞结构成角韵唤醒晨过客鼓声催动夜巡兵龙吟一奏霜飞瓦鼍吼三通月满城自是太平无暴客金壶漏箭要分明
　　太白墓
　　姑孰村南日正西丰碑八尺大书题青山自此诗名重采石如今酒价低捧砚太真犹入梦脱靴力士竟何挤荒祠昼掩无人到苦竹丛深春鸟啼
　　禽名
　　水红裙淡画眉浓婆饼焦香唤郭公姑恶久嗔乌面妾姊归深恨白头翁上村百箔蚕登簇半节千钱叶价穷快活有声麰麦熟岂辞脱袴过溪东
　　梅魂
　　开落分明梦觉闗玉妃厌世谢尘寰英精已出氷霜外标格猫存水石间淡月冩真招不返香风入骨引初还数声羌笛知何处迷却罗浮一片山
　　秋江旅懐
　　天低江濶雁行微独倚危阑送落晖绚日金丸橙橘熟飞霜银缕鳜鲈肥莼香自可呼村酒枫落谁能问客衣何日束装同买櫂片帆东过子陵矶
　　感兴
　　世途无处不间闗老我星星两鬓斑江水送潮归绿渚谷风吹雨过黄山千金敝袴谁能买百石强弓每自弯何事无心云一片等闲飞去又飞还
　　东安即事
　　春来日日醉琼螺嗟叹流光去掷梭过雨落花三月暮东风啼鸟五更多文章官様千机锦落魄仙人一足靴世态升平应有象小儿争戏午桥波
　　武林偶成
　　独宿江楼梦一回滞人官库酒多灰满城钟动漏初歇近岸舟喧潮欲来富贵在天三尺命姓名震地一声雷海门千里波光赤火齐还升玉镜台
　　桐江怀古
　　合江亭下买舟行击楫中流万古情严子台髙烟树暗桐君墖映浪花明英雄不并青山在时事还随红日生我欲逺寻方外诀白云深处石桥横
　　武林春望
　　武林春望不堪吟独倚阑干万古心钱氏池台荒草满苏卿门巷落花深人歌人哭几生死潮去潮来无古今风景不殊豪杰尽新亭谁复涙沾襟
　　春日闲思
　　笑倚香云懒画眉海棠庭院步迟迟莺声芳树歌阑处花影重门睡起时蝶舞正髙停扇待絮飞欲下就帘吹鸳鸯绣罢无人问背立东风聴子规
　　上家君
　　阿翁弄孙心可乐痴儿观光志愈坚灯烬悬花形顾影雨声刮梦夜如年攀龙期对三千字跨鹤须纒十万钱为报还家定何日一阳春信到梅邉
　　望江亭
　　曲水亭空卧石龙入门鼍鼓震逄逄六朝冠冕埋孤墖七寳旛占故宫借剑生前谁斩佞震堂死后尚旌忠暮潮西上东风急满目山河落照红
　　寄题李宁之朱铜岩放鹤亭
　　桐山蟉蚴摩空青桐仙长眠呼不醒龙归洞口云漠漠鹤飞华表秋冥冥玉乳流膏落轻滴蜗涎凝石留余腥同游选胜一乐事凌虚飞屩凭髙亭
　　寄东安刘鹏举
　　客呼酒濯离愁别后骎骎嵗若流困学久摩维翰铁懐人空倚仲宣楼芝川风月添新梦葛水溪山忆旧游后防相期在何日浙江亭上看潮头
　　题朱德甫店壁
　　日出孤城万灶烟绿芦青桞暗晴川举杯谁共论文酒塞港帷多运米船为客未归春又夏忆家无梦夜如年浪游莫待貂裘敝及此归耕负郭田
　　书庙山驿
　　一衖人家白板扉数间驿舍粉墙围舟师聚泊渔为市使客稀来马脱鞿江转潮冲渔浦震天低云压燕山微太平有象邉无警打鼔邮亭送落晖
　　己卯冬书江头段家楼
　　问酒江头解黑貂朔风吹面冷萧萧云黏海树天浮雨土屑盐花水不潮钱氏箭埋金簇壮张侯祠镇石塘遥吟邉多少兴亡事猛拍阑干恨未消
　　寒食和友人韵
　　春事三分已二过客牢落怨蹉跎江湖青眼如公少道路黄尘奈我何百五芳辰惊暗度二三益友愿同峨明朝行乐犹非晚莫待吟髭雪様皤
　　次王千户韵
　　乱山献献水粼粼倚杖旌川试问津数防落花春事老一声啼鴂客愁新腰纒用尽难骑鹤意钓投深未获鳞独有桞营貔虎将却舒青眼盼诗人
　　寓太平州和壁间旧题
　　鸦投烟树日将昏撩客诗愁欲断魂郭外青山招太白城中老树识桓温火余穷巷皆煨烬潮落浮梁觉涨痕父子明朝逰采石倾囊凖拟一开尊
　　重到比原与茂卿同宿偶成
　　二纪重来访葛洪旧知大半白头翁留连光景衔山日排办霜威隔夜风雷火烧鳞悲跃鲤雪泥印迹叹飞鸿黄鸡白酒陶然醉休话头巾黒与红
　　童尧夫招饮囬途偶成
　　东君容我出郊行过却清明日日晴怕损落花移屐缓恐妨啼鸟防笻轻春风入髓红顔晕世事萦心白生花下小车如共载緑隂深防听啼莺
　　和希尧侄秋夜长韵
　　千林深夜响宫商聴彻幽斋夜更长露下鹤轩萤火湿天低牛渚雁声凉捣衣月暗更三鼓挑锦灯明字几行梦觉邻机犹晓织凄其絺绤叹无裳
　　和克旻孙秋日感兴【先生时主阳堂书塾】
　　祗稠红叶缀残秋相对黄花思缪悠天地犹怜衰朽质江山不替古今愁耳闻彭蠡鱼龙舞眼见姑苏麋鹿游珍重吾宗老孙子竹林酣饮可同不
　　游白龙寺
　　步入龙宫路更幽隂崖虚籁雨飕飕松根石磴留猿迹竹外苶烟鹤眸防客未先藏斗酒爱山更欲上层楼一龛已足平生料多景何须二百州
　　和洪伯英感怀三首
　　年年客里度青春行役劳劳二百程白髪未酬平日志青山似有故人情老成已觉晨星少人事还随晓日生莫怪春山风雨恶烟蓑曾有子陵耕
　　元龙湖海半生豪斗大黄金未着腰不学单衣歌白石拟将一剑倚青霄贾生痛哭心犹在季子从盟舌太饶得失鸡虫何足较为君呼酒酌揶瓢
　　家住梅花水月村长裾偶共曵王门齐纨肯试千钧弩鲁酒湏浮五石罇蜃架海楼虚作市蚁知天潦豫移屯镆鎁定价无人识只作铅刀一様论
　　咏李鹏飞庭下瑞香
　　香瑞春繁乆耐防移根犹喜近雕阑蹙成百结流苏帐撷碎千金玛瑙盘处女暖薰沈水脑侏儒新顶紫霞冠东君有意宣和气底事班班雨酿寒
　　游铜山示规孺侄
　　踏遍春风桃李场凭髙一覧总羣芳亭前纹甃铜花碧洞口甘流石髓香对白抽黄呼小阮染红濡緑笑中郎紫阳孙子欣留客一醉从人卧竹牀
　　苍筤轩为张克旻作【三墩人】
　　玉堂公子银钩字花县郎官水墨图老干吟秋声迭和寒梢写月影相扶律筩待剪箫韶管使节容分英簜符为问子猷吟啸处种梅肯着水曹无
　　和散里平章游东安汪伯谅半山亭诗韵
　　丹溪青山冠闽浙胜游忽聚金台客朱防碧槛倚云隈满地松花踏香雪玊京北望苍烟重山光水色开天容咳唾随风落珠玉葡萄酒艶玻瓈钟逍遥聊作无事饮倒着接防从酩酊潮生眼缬春风和月上松萝酒初醒金闺公子玉堂仙长歌击节音琅然君不闻香山老子长短三千篇一金一首鸡林传
　　画鱼
　　粉垣皎皎雪不如道人为我开天竒长杠运入霹雳手墨池飞出龙门姿云烟鬱律出半堵下有汹涌波涛随锦鳞队队晃光彩扬鳍掉尾噞喁吹相忘似识湖海阔肯与虾蠏相娱嬉由来至理与神防泼剌健鬛直欲飞嗟予乆缩钓鳌手卒见欲理长竿丝僧钟繇任公子不湏防龙睛不湏投犗饵禹门春浪拍天流只要雷公助烧尾
　　花时苦雨
　　东君费尽春功绩万紫千红竞容色岂知晴光变霪雨故为芳程入衔勒栁腰孱顔珠翠重棠腮涙落胭脂湿纷纷桃李委泥滓翳翳雪霾褁山脊屋茅蒸菌灶产蛙涛声入户风掀席繁华九十暗中老园林陡觉秋萧瑟秋千髙阁粉墙西门锁深宫土花碧穿钱甃径世无有辗地香轮已何适云间踆鸟如可赎一掷干金讵容啬长须沽酒出门去陌上泥深几没屐倚防对花重太息花为春开春不惜应知造物等儿戯天怒花妖丧民徳薄命佳人亦如此伤春背立阑干泣君不见玉环花妖祸唐室西施花妖沼呉国江湖愁困只忧民不忧花死忧无麦
　　和李鹏飞紫童歌韵【李氏有紫竹杖因曰紫童且刻歌于节间云】
　　紫童劲直过眉长饱谙风雪含苍凉老眼乳节似有夺朱色响落甲四座闻铿锵余将南游苍梧呌虞舜又欲西谒王母求霜扶颠持危用舍在我尔讵知穷途阮子空猖狂童乎童乎毋乃梓橦遣汝来吾傍未易役汝去荷奚奴囊
　　五月五日对雨有作
　　雷声填填云羃羃雨打梅头麦穗黑老农倚耒向天泣污邪水深耕不得余生熟知稼穑艰倚阑对雨兴长叹垢衣未澣生败防础甓流润无时干客守况值天中节一举满觞仰天説民是天民天合怜天不怜民何降割少年饱暖居无何龙舟捶鼓飞洪波锦标夺得竟归去江干怅立空渔蓑
　　九日同李仲达游湘潭
　　去年九日留丹溪款叚踏遍云山西归来醉卧扶不起吻燥亟索氷壶虀今年南冈逄九日谪仙两孙竒俊逸湘潭潭水水如螺一叶金蕉吸秋色黄花不惜挿满头但惜嵗月如川流人生富贵行乐耳龙山戯马俱荒邱君家先茔气葱鬱龙骧鳯翥通心出大江衣带环其前对面一峯卓文笔我时已入无何乡醉眼岂复论曽杨篮舆径狭玉山去梦魂犹怪茱萸香
　　君文兄作书来问九日挿萸香防诗如何赋此以寄
　　防山初不登髙邱登髙却上防山楼凝光滴翠杳无际一覧便可穷清幽楼中歌鼔出霄汉小红行酒太白浮西风飘然似有意吹我逺出湘潭游锦袍仙人凿山骨着亭松底罗珍羞金蕉一叶注琼液我亦到口如呑舟囬鞭踏碎花月影耳热但觉风飕飕归来却忆水曹子市声聒聒同哑呕岂无陈雷旧胶漆但恐诗律烦赓酬故乡莼熟不归去致身独善非良谋挿萸簮菊强从俗拔劒起舞霜横秋傥来富贵亦偶尔草泽往往生公侯青氊当复我家物未审天意从人不诗成寄来定捧腹一裁狂简袨闲愁
　　买犊歌
　　三家聚钱买一犊晴雨无分轮次牧跳梁穿鼻不牵犂意欲养渠筋力足今春教熟初下田靷鞅在头轭在肩叱之则行呵则止终朝一畆宁烦鞭西頋忽来达尔罕却恨牵迯迯不逺左驱右逐拽下山防向旗干得银椀三家聚哭无奈何一人扶来两人拖新秧节出田草多犊乎犊乎还遇时苖麽
　　书药舟【沈玉泉以之寓兴系湖州花城名家也】
　　木兰为楫沙棠舟翩然荡漾从夷犹其中家具载何物缥帙万巻金丹百斛装两头东林旧有回公约散金收书仍畜药药期济世书名家葫芦不挂袖里无青蛇有时齁鼾浪花里黄梁一枕邯郸市忘机狎鸥鸥不猜长鸣飞鹤横江来吾伊有声出金石抽添有误传金台君不见白玉堂黄金屋身后空名真一粟又不见赤松子丹邱生眼底直视无三彭舟中书药无尽藏明月行天风破浪何当更着水曹郎风流来徃苕溪上
　　题分阳麻姑仙祠壁
　　玉华秀色青摩空天目注渌弯如弓龙骞虎玃老蛟舞鸾翔鳯翥飞南东麻姑觉道两仙去真人飞影留遗踪湘潭蒲牢就湮没白鹤一去劳山空牧亭侯封有茅土淳分派别于英公琅玕楮树率苖裔石棱埋草存双峯我今扫松考宗谱髪飒霜鬓飘秋蓬堦庭云仍待秀彦徃徃学问如撞钟闾阎更革兵燹后畎畆桑梓无前功从容绵匝犹近古但视志气如长虹梅邉嵗寒得三友诗人援笔鼋鸮宫他年有问铁牛子赤松黄石相追从
　　锡防楼赋
　　翼然而起如翚斯飞者孚惠庙之前殿也朱榜金字昭垂焕烜者锡防楼之署扁也在昔汉室鼻祖比干廷评大理同臬张汤深文巧诋我公恻然独尚仁恕椫刷平反按覈非是解倒悬于桎梏活濒死以千数忽昼居而假寐闻车马之骈阗人神而突立见灵媪之来前持百四十之金防云陟降之自天上帝命以敷锡俾昌尔之曽是以簮绂蝉联冠盖鳞次文彩光华表仪朝着代不乏人防其祖武迨乎五马浮江一龙御极我侯笃生英姿挺特嘉谟徽猷受命笃弼进防临轩吏部升秩青蝇搆谗饮酖而没由是精魄不冺凛凛如生庙食两州洁粢丰盛斲桷丹楹黝垩琢礲夹祀崇阏御拱立陪臣列位掌籍司福赞引导意有祷辄应何福不除莫不恭敬肃雍揖让登降而藏事也尔乃花朝月夕俟出游遨腰犀绂銙猩红蘸袍朱旛艾葢翠羽金翘歌管嘂噪征鼓喧嚣雷奔电赴风动云摇银花火树铁锁星桥观者目聼者神劳于是我侯还宫登肴舍菜班序仍来稽首罗拜扣鲸音于蒲牢轰鼍鸣于桴蒉定宗盟于歃血称兕觥而三酹以祈时和而嵗丰祝民安而国泰也系之颂曰士当庙食兮生封侯闬我烈祖兮壮厥猷輤拨万程兮斯首邱殖殖其庭兮奕奕其寝不动声色兮桓圭衮鉴空衡平兮明视聦聼潮昌黎兮栁罗池彼二碑兮韩苏悲公祐后兮弗弃基福我夀我兮昌而炽雨旸时若兮五者来备子孙振振兮钦于世世
　　景福读汉书至何比干传见载金防事云何比干汉武帝时人与张汤为大理评事汤性惨酷多枉滥致人于死地比干多雪理而出之故神物之报如此遂櫽括其语而为赋且以识庙貌之严迎神送神旧规之盛有作者引而伸之庶几兴感之由读吾赋而或可复焉癸丑中元日书
　　余尝于遗谱中读家分夫公此赋而所谓铁牛翁诗集者知其名而惜未见也今得于石仓先生处借钞甚幸甚喜先生亦欲得兹赋焉遂不辞而为之书乙巳夏六月何钟锡记







　　铁牛翁遗稿
