　　钦定四库全书　　　　　　集部五
　　礼部集　　　　　　　　　别集类四【元】
　　提要
　　【臣】等谨案礼部集二十卷元呉师道撰师道有战国防校注已着録集原名兰阴山房类稿此本题曰礼部者葢师道致仕以后授奉议大夫礼部郎中以所进之官名之也【考张枢撰师道墓表杜本撰师道墓志皆称致仕后授琴议大夫礼部郎中而宋濓所作墓碑则称以礼部郎中致仕元史本传亦同葢元史即濓所撰故与碑合然枢与本皆师道旧友不应有误或濓记録未真也】凡诗九卷文十一卷流传颇尠此本乃新城王士祯写自昆山徐秉义家因行于世师道少与许谦同师金履祥所着有易杂説二卷书杂説六卷诗杂説二卷春秋胡氏传附正十二卷于经术颇深所补正鲍彪战国防注及所撰敬鄊录于史事亦颇有考证又与黄溍栁贯呉莱相与往来倡和故诗文具有法度其文多阐明义理排斥释老能笃守师传其诗则风骨遒上意境亦深裒然升作者之堂非复仁山集中格律矣葢其早年本留心记览刻意词章弱冠以后始研究真徳秀书故其所作与讲学家以余力及之者迥不同云乾隆四十五年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　　【臣】　陆　费　墀








　　钦定四库全书
　　礼部集卷一　　　　　　元　吴师道　撰赋
　　望峄山赋
　　友人黄君晋卿向尝为予言邹县之境东望峄山峭然孤起孟子实生于是可想见其人焉予过其地睇瞻兴懐信斯言之有征因赋以道之其词曰
　　济重江而北征兮漫千里之平陆过邾娄之故墟兮极东乡以骋目羣山委蛇而奔凑兮青遥遥其相属崒峻峯之孤起兮俨雄踞而特尊絶浮云而上出兮俯培塿其无隣曰兹惟东鲁之峄山兮实岱宗之陪辅杳日观其犹未觌兮乃独快兹先睹表积石之嶙峋兮却朽壤而弗附势络绎而绵延兮宜著名于终古惜行迈之靡靡兮盼辽邈而不可登披图牒而考稽兮嘉诗书之所称神禹定其职贡兮繄孤桐之挺植鲁侯荒于大东兮遂保有以为域彼祖龙其何知兮穷万里之辙迹升遐巅而颂功兮斯献谀而助贼咸阳既已飞灰兮野火宜不赦夫顽石侈心忽其安在兮惟树德之罔极吾独羡夫山川之精英兮微圣贤其孰当伟孟氏之特起兮在战国而堂堂气浩然而刚大兮压后土而蟠穹苍虽儗圣之有迹兮邈余子其奚敢望屹兹山之犹故兮信并立而俱长微予友之昔言兮羌有懐而不见怅欲语其谁同兮徒激昻而増叹
　　峄山一名邾峄山亦名邹山【邾后改邹故山从邑变】史记正义引括地云在兖州邹县南二十二里邹山记云邹山古之峄山言络绎相属也今犹多桐树然则诗鳬绎之绎书之峄阳同此山也书蔡传地志云东海郡下邳县西有葛峄山古文以为峄山下邳今淮阳军下邳县此据郑氏说按此则徐有两峄窃恐邹峄为是也
　　云卧八极赋【并序】
　　集贤都事李君溉之风神髙迈夙有山林之趣题其室曰云卧八极取太白诗语也且命东阳吴某赋之愚观君方以才业用而其言将飘然独往者故为之具道其乐而复因末简以致意焉其词曰
　　承元之遐胄兮复孕灵于长庚夐髙姿之絶尘兮中湛然而洁清餐玉芝以为粮兮吸沆瀣于金茎袭荪兰之芳菲兮忧明珰之晶荧渺独立乎物表兮嗌浊壤之营营羡山林之幽遐兮有白云之英英攀谢公之遗躅兮契希夷之髙情澹怡恱而自足兮谁与共兹一壑抚盘石以为牀兮翳长林以为幄被纯素之幽光兮睨浮游之防漠罗孤弹之清琴兮送双翔之黄鹤咽飞泉而漱松风兮渺天宇之寥廓歘飞神而轻举兮凌倒景而上浮建采虹以为旗兮挟迅雷以为辀前飞廉而后丰隆兮并羲和而奔流始发轫于旸谷兮拂予袂兮扶桑遵巽隅而行迈兮遂穷歴乎炎荒轶朱天之旷莽兮直参井之所当跨昆仑而越流沙兮求曜灵之所藏不周呀其欲合兮余超凌以径度驰闇野之重隂兮命烛龙使先路循尾闾而抵艮维兮复荡荡其无终予游曷其有尼兮聊弭节而从容旷一息而万里兮睇穷发于咫尺俯齐州之九防兮曽不啻夫蚁垤嘅下土之扰扰兮纷万蚋之起灭志彷徉而广大兮揆厥初而不越散充溢于无垠兮敛不满夫锱铢妙元化之于穆兮信机要之有枢扩方宇之内外兮顾何适而非途时动静而不愆兮与造物而为徒委余心而一致兮又何必遯世而离居乱曰云蟠林栖荒以寂兮埃溷浊不可息兮至人之心不滞于迹兮惟时惟中自大一兮
　　懐别赋【留别杨志行待制父子】
　　余悲古人之不见兮每抚卷而长叹幸斯文之未湮兮有作者其犹可观行四方而歴求兮嗟遇合之良难驱余车于宛陵兮忝卑冗之微官际硕师之戾止兮挟文采之鹓鸾仰门墙之咫尺兮从几杖之盘桓鼓经笥之芳尘兮挹词海之余澜诚内充以自慰兮忘栖栖之解欢既往造夫承明之庐兮邈遐睇乎云端忽幡然其来归兮践良期于岁寒方金匮之防书兮竞羣英之弹冠迩清光以奏伎兮衒竒贾于琅玕何翁季之齐志兮追啸歌于考槃蹇余抱此幽懐兮憎怫郁乎肺肝望白云之悠悠兮昧飞雪之漫漫念不可以此留兮返余舎乎丛兰惜芳宻而遽暌兮尚勤劝夫加餐俗滔滔而日靡兮慨脩名之孰完时动静公则然兮夫岂非小子之所安虽千里其非遥兮烱相炤于中丹
　　至治四御史诗成宪甫廉使征赋
　　至治之元英主当御时崇梵教大啓宫宇都城嗟咨民劳役巨蹇蹇执法四臣列疏臣直伊何由圣明故维时权奸实激霆怒诛窜亟加诬以谤愬粤若古先诽木谏鼓我元造邦责在宪府列圣虚心忠谔继武伟兹弗褒名节奚树皇化更新直气斯吐生荣殁赉宠以异数嗟嗟在位有目斯睹恪恭尔职正直是与明明国是赫赫王度毋利而回毋祸而惧明于一时千载弥着小儒作诗用賛言路
　　山中人二章赠方寿甫并寄尊翁存雅
　　山中人兮幽栖渺仙华兮翠微水防防兮谷凄凄秋莽苍兮烟霏緑熊兮猿吟啸兮林间枫刁刁兮欲落桂青青兮生寒吊玉女兮寂寞瞻故宫兮防岏纷云旗兮翠蕤俨欲降兮复还复还兮何许愁惨戚兮不得语送沧溟兮白日尽思轩辕兮涕如雨昔粤客兮同游今独居兮白头欲往从兮路阻脩倚秋风兮弗见仰云空兮悠悠【粤客谓谢臯父】
　　山中人兮相羊衣芳荪兮蓉裳佩飞霞兮戛明珰挟两骖兮上骧飘绛节兮北荒蹇胡为兮石房空原无人兮白云茫茫山之英兮不来羌日暮兮徊徨归来兮谁语振雅音兮超前人以骋武挥五弦兮松风洗双鱼兮涧中攀桂枝兮长相従我所思兮微兹人其谁与同
　　南寕军载酒堂祠神乐章
　　宜春彭君震卿佐治儋耳访求眉山先生遗迹得故所凿井渫之又新作载酒堂肖先生像买田奉祀其表贤化俗之志诚非今世为吏者所及诸公为文若诗纪之当矣第想夫考成招荐之初当有乐神之章因补其遗昔韩子为栁栁州罗池庙碑末系以歌而先生作韩碑效之间采韩语輙取斯意即先生所以道韩者还事先生焉先生其吐诸其词曰
　　荔子丹兮蕉黄沥桂酒兮芬香昔无席兮今堂圣欲居夷兮贤蹈海时不容兮何害吾未离人兮岂与元气而齐天睨翻天兮云涛负瓢以歌兮着屐以遨神彷佛兮犹豪风诗书兮公之教民饮食兮知报井有源兮宁室而淖公神在天兮犹地有泉公昔言之兮我今亦然相此邦兮尚千万年
　　揆初堂词
　　揆初兮兹堂思予亲兮不忘罗甘毳兮酒浆亲不在兮曷其敢甞揆初兮兹日思予亲兮罔极吹笙兮鼓瑟亲不在兮曷其自逸嗟予身之在兹岂予亲之逺而揆予初而惕然盍今归以为期
　　鹤野词【为萧存道元帅作】
　　鹤东飞兮辽海之涯海澄澄兮不惊波鹤西飞兮蜀山之外山苍苍兮草木斾斾鹤飞来兮中州闗河廓兮烟雾收望神京兮魏阙侣威凤兮遨游风髙兮月白警清唳兮中夕歘矫翼兮遐征超滇池兮一息嗟昻昻兮尔姿孰在野兮能羁摩层霄兮放八极渺旷逈兮难为期
　　白云词【赠龙虎山孙道士】
　　白云兮溶溶朝跻兮太空白云兮冉冉暮归来兮山之崦敛不盈兮散弥八区变化歘忽兮嗟孰吸而孰嘘粤有人兮神明游乘元气兮上浮洒清泠之甘防腾蜿蜒于灵湫乡人兮歌舞继自今兮罹炽阳其无苦琳宫兮瑶宇澹逍遥兮容与欲往従之路脩阻云遥遥兮独懐人其延伫















　　礼部集卷一
　　钦定四库全书
　　礼部集卷二　　　　　　元　呉师道　撰古诗五言
　　秋懐二首
　　江南木叶飞江北百草黄风烟澹莽苍怅望川途长寒鱼聚其羣鸿雁忽成行俯仰念时物索居耿凄凉昔我二三子敦好攻文章漂零时相失尺素不得将人生四方志企尔扬声光登山岂无车渉水亦有航真诚谅不隔离别庸何伤
　　忽忽意不怿独歩登髙丘羣山纷纠蟠前当大河流八月草木凋万里风云愁寒晶荡白日孤鸿去悠悠鸿飞不可极其下禹九州古来英雄士百战横戈矛念我当壮年弗获兹地游岂无干时畧欲徃谁见収君看天马驹失足羞牦牛
　　和李坦之二首
　　白云满苍梧黄叶堕潇湘九疑青峰下水冷孤祠荒漠漠帝子魂千载懐故乡秋风吹落日猩鼯啸幽篁瑟声杳何处临江思茫茫倚楫欲吊之南望涕霑裳
　　又
　　中原帯黄河大行卧岭崟寒空渺万里日暮愁云隂髙鸟飞不度狐兎余哀音英雄百战地意气俱销沉秋风旧城阙野草荒烟深兴亡不可极北望涕沾襟
　　李龙眠莲社图
　　逺公庐山下手种玉色莲清脩香火社杂遝山林贤龙眠弄笔墨貌出晋宋前横桥虎溪水古木东林烟须眉防遗老瓶磬趺枯禅石坛花雨落稽首西方仙休吟散梵帙风罏荐寒泉矫矫靖节翁归心赴斜川分手溪上笑攅眉社下縁淋浪漉酒巾篮舆摇醉眠止饮谅匪难耻受异教牵空山旧行迹寂寞余千年竟令妄庸児摄诱纷相传陶翁我尚友掩卷心茫然
　　浩然观分得浩字
　　过雨秋正佳出郭山渐好松门表灵宫石涧縁细道空坛故叶积深殿隂色早丹遗井水香仙去庭栢老伊昔崇元搆祠始天寳灵风却缁尘金幢飞翠葆犹余千年像遂走羣吏祷我生无俗情道妙穷深讨天根息绵绵虚白生浩浩永懐洁身私非关恨枯槁缅邈鸾鹤翔空山动秋草
　　和黄晋卿效古五首
　　美人隔云端可望不可随天秋光景暮青鸟倐何之明明不识察耿耿长相思合离谅有分素志谁能亏
　　又
　　士生一失势忽作鸿毛轻悠悠百年间临河俟其清黄尘涨白日古道无人行衰荣迭代谢故新更送迎惟有达识者振古流芳声
　　又
　　升髙望广野游气纷飞扬海岳潜销变金石何能长英英冠盖区覆手狐兎场富贵奚足道俯仰令人忘
　　又
　　天气无停吹北鸿复南飞鸿飞有时息游子去不极淹留转憔悴缁尘化衣色散樗有髙枝芳桂无完皮多才只自累不隠知何为
　　又
　　生抱世外姿与世鲜所欢同心乆契濶岁晏凄余酸安得子归来制芰纫秋兰散发笑明月行歌采琅玕超然息万虑冥合造化端
　　上巳日水西纪游
　　今岁仍癸丑佳辰况清明天空朗遐瞩及此新雨晴防心得良彦飞盖背层城始循长溪转复傍清林行冲湍起乱响秀嶂巉孤横邂逅见渔翁徘徊听莺鸣歩入松寺小坐逢僧话清洗鉢罢幽馔出门有余情候暄觉风快隂移知景倾前登古庙髙俯睨春芜平泛泛下白鸟冥冥飞落英挥觞复临流放歌聊濯缨境幽赏弥胜神怡体自轻缅懐宇宙间兹日多合并五侯竞豪靡晋人悲死生岂若吾游佳萧然澹无营
　　梦先大父有感
　　死别一纪余故迹随流波哀端在膓臆惨若婴沉疴昨梦临我前俨服冠峩峩手持一卷书授我仍长哦觉来惊且悲庭树酸风多惝怳送归魂冉冉荒山阿永懐钟爱心生死耿不磨保躬蹈前训没世期无他奈何人事乖志愿尝蹉跎平生素无泪此夕如倾河
　　题东呉谢氏春草池塘
　　江山富词藻谢公剧清妍偶縁春风梦争咏池草篇冥搜谅亦苦神助谁云然情钟同根爱妙契天机全西堂风流东呉盛才贤乌衣郁髙门冠盖何聨翩看花玉缸饮听雨书床眠防心得妙唱驰誉谁后先飞亭压野木极目春无边幽芳动纎緑湛影摇清涟时令尘中客浩荡寄所宣徘徊不能句返棹下苍烟
　　清明哭
　　暄风吹陌尘野哭纷四起人哭尚可忍我哭那可止哀哀两年间竒祸不少俟哭母哀未终哭弟仍哭子生来亦何娯展转荆棘里慰眼骨肉完岂恨同饮水春阳徧羣动虐厉剧孤卉呼天自难噤尤怨宁昧理洒饭廹兹辰浅壤魂犹寄泪竭眼欲枯沉痛彻心髓
　　送人贡秔米之京
　　后皇制任土职贡来四方珍异匪余求服食乃其常金华有嘉种玉粲含芬香土人昔肇端毎岁赋其乡颇闻播种初行者避畎疆敛收毕徴纳老稚不敢尝扰扰府中集数日何奔忙珠玑歴万指错落照九光圆好中式度缄封谨缣囊矧今岁旱干弥望茅苇荒野人惧不供挈瓶越林冈及兹幸充数扬防上天仓惟民秉恒性食芹犹不忘勤动非所辞有司贵循良贤侯重承命防视严周防行行不可迟去去凌风霜玉食倘见登仁恩沐汪洋愿推及物心共乐斯时康陈风以为赠别意何悠长
　　和张同父感兴五首
　　逺役嘉定居沉思惜流景秋风从何来脱叶下髙岭更长梦屡断月堕窻已冏感时増隠忧抚躬发深省幽姿岂解媚窘歩何能骋迂踈性弥笃纷华念终冷圣门有真乐妙理存至静玉韫山自辉锦粲衣须防
　　又
　　驱车游中原北渡临大河纵观岱宗云却挹东溟波廓此隘陋胷万象何森罗只恨苦匆匆急歩无委蛇八极浩无垠熈运当泰和遍游尚有期慨然发长歌
　　又
　　我家城南陬门径深緑芜毎受俗子憎终岁谁闚张公数相过不惮百里途髙谈振风雅携袖光骊珠颇令好懐开有若沉疴蘓谬陪冠盖游浪迹九轨衢回首江南春晴烟暖枌榆同心各有适嗟我宁非图
　　又
　　我生苦无才振歩强追古宁堪侣簮组但可投农圃一经业三世顾恐忝厥祖免俗正未能用时终何补誓言终弗畔惇志希曽鲁
　　又
　　严霜知苍松盘根识利器驽蹇混骅骝同驱不同至頽波漫滔天投足几无地栖栖抱孱质岌岌抗独志万钟与千金何与平生事
　　金华观分得琴字
　　春晏践宿期云间陟髙岑获从胜友俱遂此物外心月窟探万仞龙渊测重隂盘坐白石台长啸青栎林莫探虚皇居急雨含萧森松风飞淙合终夜凄笙琴何能发孤咏千载同遗音
　　溪山仙舘图
　　平川漾轻舟苍石拥高树烟中连嶂断林际飞甍露兹宇谁所营列仙实来聚我生恋溪谷忽去踏尘路坐恐孤夙期临风怳延伫
　　合欢木
　　合欢爱嘉名矧复知昏旦淮土产特多葱茏防沟防离离青叶解冉冉红茸散静和宿露卷动与微风恋物意岂恱人和乐自堪玩蹇予寡所谐触事多忿悁亦拟学嵇生植根向庭畔
　　追和黄晋卿北山纪游八首
　　灵源
　　昔从招提游春投上方宿池光荡寒烟月挂深岩屋夜乆僧不归无人话心曲
　　草堂
　　秀巘拥翠屏飞楼纳遐景幽泉云根出峡雪漱清冷谁知一源微流润被千顷
　　三洞
　　遥遥覆盆山千重万重翠洞门春正闲丹光夜非秘如何安期辈可闻不可迟
　　鹿田
　　山空鹿不来玉女孤坟古云林暗白日空翠洒飞雨黄精苗正肥满地无人取
　　寳峰
　　草深山径微宿雨含沮洳凭云陟层宫盘石翳幽树未遂邱壑栖怅然还独去
　　潜岳
　　潘公旧游处清风满林壑院古春苔生岩空夜泉落惟余一鉢在上有尘漠漠
　　山桥
　　巉崖插涧立飞梁倚空上云湍挂逺白风林含余响之子有髙懐独恣山泉赏
　　寳石
　　春山花乱开野水被行路僧居不得到歴歴知佳处有时夜深梦踏雨穿云雾
　　休日雨
　　下曹窘将迎休日仍不休今晨雨势急暂尔散羣驺解衣东轩下卧听浪浪流岂不厌烦溽所欣稍优游素琴试一弹书卷开复收萧然澹饮水儿女更哑呕始知一日闲未易千金酬我非适时才分当老林邱失足堕尘网憔悴只取羞逢人数言归人复笑我留我留意谁防作诗聊写忧
　　九日登响山奉呈同游者
　　响山临响潭曽识太白来我欲游其间却愧非仙才况乃博微官终年走尘埃幸兹九日至获与羣彦陪高秋惨云物薄日翳复开驻马青松隂披襟上崔嵬前睨孤城低下瞰清溪廻诸峯送逺色揽结何雄哉野菊半含英浊醪初发醅且尽一笑欢良防不易谐溪声宛如昨斯人化飞灰想见登临时逸气横九垓宁知千载后我軰兹徘徊呼之倘可作相共挥于杯凄其暮色合飒飒疾雨催扶携下登舟水竹防湾隈仰看千仞壁浩歌散余哀
　　庐山纪游赠黄伯庸
　　昔闻匡庐名今睹雄秀姿我舟薄其趾隂雨深蔽之平生洁清念谅受庐君知宁辞三日淹未恨一见迟邂逅得佳士欣然即追随晴云散诸峯攅青逗参差五老太古色相对心融怡披衿寻鹿迹抉洞征贤祠风雩杳余韵书台抗层基前瞻辨五乳仰顾指狻猊却招白鹤仙下瞰神龙陂飞桥度三峡舣棹凌深危喷涛电雪转石雷霆驰薄暮不可留淅淅山风悲明发开先游寒溪渉清漪入门双劒色夹道万虬枝飞虹泻青嶂漱玉下深池竹亭夐幽阒四壁多残碑出林送落日踏月仍遨嬉移舟星子湾囬首烟雾时归来记所歴一一天下竒兹山信绵邈覧胜犹多遗简书属有程逼仄嗟绊羁悠悠此时路依依后来期巢栖云松间瓢饮涧水湄昔贤有髙躅安用微官为
　　望九华山
　　轻舟下池口遥望青阳郭云间见九华争先出锋锷参差敔背缺峭锐圭首削竹箭防春芽芙蓉攅秋蕚竒姿信明丽逺势仍联络下有岩谷幽真灵谅兹宅诡哉末世士强以名号托丹崖不受滓青锋镇如昨千载知属谁含情寄冥漠【宋齐丘号九华先生】
　　鲁港
　　支港分江流长烟接淮岸青山暮隐隐白波寒漫漫津鼓迎过船客子暂休舘萧瑟芦苇丛酒家亦相唤按行值遗老话旧仍永叹当时一声钲散卒十三万嗟哉彼孱庸勤【阙】比姬旦
　　十二月二十二日宿七里寺书壁
　　微宦不适意一身抱长忧况此凶歉年饿者拥道周及物岂无念越职非所尤博济古云难劝分动成仇荒村走风雪破寺寒飕飕中夜耿不眠胡为此淹留
　　四月二十六日即事
　　竹光含积雨满室青沉沉阶除无行迹时有幽虫吟澹然终日闲饮水弄书琴感慨复长叹谁共语此心逺声起天末门外江波深耸身上髙阁晴云出孤岑南风一何佳遥遥披我衿
　　蔷薇花诗为监州贯子素作
　　红刺缀修条清隂羃髙架植根向来谁依此弦歌舍使君有雅懐在泮乐休暇挹翠开新轩烂锦迎初夏香随夜露发色许晨霞借孤葩殿竒絶众目共惊诧柔枝贯当中纎叶纷垂下生生无穷意心本滋万化至理谅斯存悟领复谁讶今年歌鹿鸣行将劝乃驾明伦崇振厉淑士勤慰藉英华岂无徴动光价宁殊当窻草未逊同颖稼歌吟侈篇什宴赏飞盏更托丹青传千春不凋谢
　　百尺山图为辉东阳赋
　　峩峩大雄峯故是洪都望若人真有力独坐不复让穹崇搆台殿金碧开岩嶂天华百谷满钟呗层云上缅懐季唐主诗语留竒壮至今昭回光草木变姿状上人东阳秀法筵拥龙象缩地入秋毫衔袖有百丈山川禀瑰异宅据神滋王矧复此道崇奔走有信向弱质阻攀縁披图自惆怅【唐宣宗题册】

　　礼部集卷二
　　钦定四库全书
　　礼部集卷三　　　　　　元　吴师道　撰古诗
　　追和杜牧之弄水亭诗韵题清溪图
　　池阳濒大江羣山势骞舞髙甍出丽谯万屋骈民伍泱漭清溪流光照城南户飞梁压水天荒亭仆风雨载酒客谁来弄水人已去苍烟帯林薄緑野分畦圃贾樯攒比栉鱼舍低残堵秋色防生漪夕云闲映渚萧萧蒲柳脱槭槭葭芦语游鳞数鯈尾沉影窥鴈羽征毛寒未减珠光时自吐随流长堤尽当道奔石怒十里清瑶堆谽谺争刻露僧居草棘翳仙洞霞飞贮却还望翠微絶怜浸秋浦太白与樊川千载不可遇摇笔想吟诗携壶记游处何当占民籍便欲栖村坞矶钓具竿纶亩耕供臼杵暂游竟返棹微官谩纡组中情托謡咏万象恣嘲侮九华兴未已淛水期空负忽见张公图如得千金赂沉微正争席荣夸无负弩悠悠山水思冉冉年岁暮展卷倘频来犹堪浣尘土
　　天厯己巳予过池阳与友人自清溪游齐山赋诗纪其事而溪上之胜未之及今观灵源草堂所藏张公诩清溪图及诸巨公名章妙翰为之怃然自失因和杜紫薇诗韵一首追述所懐非敢僣附昔人第以晚末获见是图用志喜幸云尔
　　游东峯分得松字
　　层顚陟岧嶤前转憇东峯周游抚荒址分坐防茂松天际远濑白烟中寒树重遐瞻目已极幽情兴未佣咏归乐童冠愿言蹑遗踪
　　陈生山水图
　　白云从何来萦纡截青嶂落落倚岩松沄沄赴溪浪平林出茅屋修梁亦相向如何寂无人此境付空旷忆我秋雨余江南入遥望
　　德兴开化道中三首
　　春晨气澄穆杂卉香满路百舌鸣髙林墟烟淡如雾农夫啓门出在野各有务行人独何为憧憧自来去
　　又
　　宿云逗疎雨睒睒吐晨旭晴光动千花霞雪川谷白鹇戯深丛黄鸟鸣灌木俛仰竟忘疲歴此溪百曲
　　又
　　两崖苍石间湍水激清泻山桃烂红芳光影连上下春风忽怒起意乃媚行者飞花扑人来揽之欲盈把
　　过常山赵忠简公墓
　　客行常山道溪驶波沄沄泝流睇崇冈问是丞相坟舍舟歩榛翳隧道不复分石麟已零落宰树何披纷其傍曽居混迹随耕耘亦有显仕者逺去忘榆枌长吏类俗流但识期防勤葺治禁樵采此事今无闻堂堂中兴烈忠正而徳文祸胎偃月奸寃魄炎海氛凄凉槥车还仓卒书疏焚谁知尉职卑乃能杜使君苍天佑贤俊防尔几空羣兴懐慨前事空山黯愁云咸阳骨安在唾骂奚足云骑箕俨天上千载弥清芬
　　信饶道中雪
　　五载乐闲旷闭关毎安眠祖行复言迈廹此将残年江湖多北风临流竟囬船连旬蹋冻雪驱马不得前锦溪何沦漪芝山亦清妍岂乏故人居欲徃无由縁漫漫四野白青是谁家烟仆夫慰饥面呼酒还欣然我独不解饮自苦谁汝怜前途幸云迩努力勤挥鞭职思在忧民才薄志自坚只应髙人笑胡不甘田园
　　入建德界
　　才登东阳桥复渉兰溪渡千里名地同依依乡井故六合岂不寛遐瞻恣驰骛嗟此穷山中宁知拟予歩三生有夙习兹游亦竒遇独怜迂狷姿谐俗匪心素腼顔民社寄抑志簿书务烦尔父老迎亭车劳前路
　　岩岩斋诗为萧从周经歴赋
　　泰山峙东方特起无附托瞻彼岩岩姿作镇长四岳纷纷培塿卑丘垤薄巨灵钟竒秀后土标磊落古来邹孟氏气像俨相若尊王辨何雄辟异道斯廓刚大塞两间作配真不怍去之二千载士气日以弱陵夷破崖岸漫漶灭垠堮自非拔俗彦所立焉能卓西江名世家清望在台阁当服獬廌冠且赞芙蓉幙正色肃羣邪忠言挺一谔巍然众倚重行防经济畧矫世起卑污名斋岂徒作屹流须砥柱伐病宜峻药平治舍我谁勿谓髙难学
　　二月下旬寒食在郊书事言懐二十韵
　　生非适时才向用更从宦所至歉辄饥命薄自招患去年行视旱四境几及半逆知忧未歇奔走今敢惮既廪无余粮私室乏朽贯民穷固堪怜俗戾那可劝饿者拥我前对之谩兴叹萧条空山里荏苒芳序晏寺幽宿稍便岭峻歩宜慢看花妨病眼挥策怜弱腕止饮已两年啖蘗日无算独饱岂所安辍飱空据案松楸入我梦忍泪忆洒饭子规非恶声夜半勤相唤是时乆不雨望望复忧旱风雷忽震荡檐溜鸣逹旦起看麦青青翛然一疎散天心自仁爱忍使民命断书生誓及物此志诚汗漫投救方自兹偪仄嗟谁伴
　　和临川危太朴见寄
　　美人江之西道路阻且长欲徃从之游未遇孤鳯翔娟姢隔秋水兰佩芙蓉裳琼桂手自折赠客来池阳寄言亦念我熣灿金玉章书生拙为吏穷山抱荒凉徒劳复贫病不去策非良秋风起予思木落百草黄
　　目疾谢柳道传张子长惠药
　　处世五十年寡嗜仍少病天与两目光炯炯素清净前年翳生左赤脉歘交横审因察其源五色非所竞学书信夙习耽读亦本性虽于二事切未必致兹证从来不解饮杯勺强酧应积毒根胃肠标表发昏瞢鍼刺争杂施流血和泪迸丹砂与空青数市窘赀罄栀蘗动盈筐日啖不论命重氛幸全扫余眚时一盛荏苒三载间视眺犹未莹偏盲亦何害忌者遂相庆维兹二三友为我忧怲怲许君屡贻书力劝宜习静损读复省思黙坐但微瞑心肾上下居火实以水胜炎炎降不怒行之乆自定殷勤柳与张有便尝致诇为言医法难俗师慎毋聼一朝得竒药千里转持赠缄封谨视防述语颇详竟开罂异香发着筯金膏凝试之累旬日竒效他莫并感之欲刺骨报尔无照乗我生未见道絶尘怳犹瞠眊焉慙训言亦岂中未正扶持谢诸公磨刮完两镜渐惊容衰老谬忝小邑令乡山杳在望归船行可榜把卷欣复适看云远相映挥弦送孤鸿飘然动髙兴从今没暮齿不复忧伥伥永懐何能忘临风寄孤咏
　　赠镌者刘生
　　作邑荒山中文陋嗟俗敝黉序燬荡余大半莽榛翳官居有旷圃豪夺恣氓清白泉乆堙梅公亭已废永懐前贤迹敢忘崇化意亭池复旧观讲肄辟新位故人思我文题篆仍表识碑榜撷清芬发挥借精艺之子畨国来竒遇良有契通悟捷天机委折知笔势我无及人德谁堕岘山泪庶几譔刻工尚可传好事归欤无长物摹搨遂盈笥尘土厌徒劳山林深夙嗜旧编未卒业良友才一二幽栖金华北謡诵以卒岁削磨千仭崖迟子当一至
　　九日约游齐山不果晚登尊经阁
　　尝爱杜牧之齐山作重九插菊满头归清诗播人口我来慨风流已落千载后深秋偶留滞佳节不可负诘朝共携壶夙戒二三友俄闻车马集賔从分左右红袖拂烟靡翠幄张林薮欲徃那敢前踟蹰谩搔首晚风送凄雨坐想惊散走参前俨髙阁直上敞虚牖防迷瞰城郭披靡见蒲栁清溪来足下翠防真培塿古今杳同梦何物能独久斯人虽跌荡而亦世希有飞蚊一晌聚琐琐谅非偶真乐名教存圣谟掲星斗卓哉尊闻意夫岂为杯酒登髙兹诚最吾赋当不朽
　　四月癸卯原父杜征君自武夷山道兰江道传子长来防明日徃拜许君益之墓道传有诗因次其韵
　　五年絶朋俦索居大江浔来归顿闻同扫迹方投簮何言得良会星聚临兰隂太常俨耆德隠君澹冲衿追琢金玉章讽和鸾鳯吟柴门闭溽雨竹树幽深深笑言劳契濶喜我病不斟张子飞车来顿忘山水滛欣然钟期遇寳匣开瑶琴独嗟白云老不见伤我心束刍拜墓下衿佩来森森斯文黯销落白日氛翳侵经德固不囘岂弟神所歆峩峩武夷峯鬰鬰金华岑前修未云邈千载嗣遗音
　　静乐斋诗为贯子素提举赋
　　天机与嗜欲深浅互相胜山夫躁扰胷戚戚恒若病卓哉贤哲人与物澹无竞愧怍俯仰忘广胖心体应融融始内充颙颙形外盛坐见万物春本自中扄莹渊乎陋巷居防也风雩咏千载真践难谁与踵希圣君侯勲武裔文采世聨映氷玉自孤标金珠非夙性姱修厉素节俯与寒士并至乐静乃存无欲斯能静迄収至静功知止贵先定掲名示毋忘朝夕宁弗敬
　　过髙邮访毋公叟提举邵文卿检校
　　昔我来髙沙初践入仕途回头谢书册便受朱墨拘河堤事方急卷埽驱千夫呼声相举力赤目黔肌肤是秋复滛潦四境无遗租按行负病出荡兀扁舟孤朝餐逐鴈鹜暮宿翳菰蒲严冬寒到骨氷雪胶重湖岁穷甫归休酷罚不少须独哭返殊方抱恨絶复蘓尔来二十年徇禄仍区区焉知复此来乗传上京都虽辞下曹苦讵称诸生模入城人不识歴歴记市衢故人喜我至倒屣迎门趋坐定察顔面怜我老更臞升沉各一咲存没付长吁邀我且小留相与为欢娱同行不可缓亦复稍踟蹰聨镳踏斜日持觞送城隅后期约南还愿言絷其驹我无甘棠爱负丞愧吾徒感此良自慰意气激懦愚烱炯千里心持炤甓社珠
　　送徐检校之浙省并简前政王止善
　　皇朝树藩垣江淛天下最岂惟财赋强政体亦宏大羣僚极髙选吉士多蔼蔼赞参每从容勾检尤倚赖徐卿世名家践歴振风裁运筹佐漕挽遗声满吴会今兹缀班行深意良有在更张化弦新洗目盛除拜眷懐东南区眀见万里外元宰廻北辕贪墨亦狼狈然终公论白少觉众心快谁当进良谟清静抚雕瘵诸公正虗左愿言亟行迈王公山隂裔前政民所爱一时欣接武二妙实同载我生一何幸识君向燕代与王迩乡井而不共倾葢相知十五年未面已如对因之道懐思望望乆相待后日都城南春朝及王防
　　赋苕溪渔歌送殷尉之乌程
　　苕溪多渔村渺渺连震泽归舟闻扣舷清唱烟水隔声随晚风响长入秋山碧官曹间无事听之聊自适翛然沧浪思恨不同泛宅如逢真子应问金华客
　　题静虚斋
　　灵扃本纯一众物交其中物去一自存静虚乃闇通风収水上翳尘扫鉴影空兹境未易窥朂尔圣学功多言徒纷纷请质无极翁
　　赠渊黙子
　　圣人与天徒渊黙以为宗龙化见矫矫雷声闻隆隆恵庄玩一世独赞柱下翁之人慕嘉名自视将无同谁云比德难企可齐华嵩太音本希声多言贵守中徃只尔师训勿惮立下风
　　萧存道元帅去冬行后题
　　昔在天厯初狂寇俄震惊将军疾驱马肃肃出神京衔命既抚绥仗钺亦专征一巡晋冀静再顾关洛清归来不言功髙卧尧都城载懐战鬭苦况乃饥馑并流离泣道路白骨何纵横慷慨发长謡缄题遗公卿至今读其辞恻恻伤其情风尘随泛扫寰海仍升平宻勿借庙谟但愿休甲兵
　　常德妙观陈道士落成三清昊天殿
　　迢迢武陵源仙踪隔回舟风吹洞中花时逐江水流祠宫辟灵场栋宇齐云浮髙居旷遐曯垂光下琼楼九歌发遗音夜半锵鸣璆降康屡丰年延祚祈千秋于穆一气元寂寞与谁俦宰摄十有造功化以周赫赫旦明间及尔王与游斋居谨对越信矣非形求
　　留昌平四诗
　　居庸关
　　神京望西北连山郁崔嵬百里逹关下两崖忽中开林霏递掩映磴道随萦回岂知古燕塞只以越与台夙闻弹琴峡涧响逾清哀行行未及远秋风涨黄埃翠华屇榆林丞相前驱来疾还惮廹险顾瞻复徘徊惟天设限蔽万古何雄哉抚迹思徃代键钥毎自摧皇衢坦荡荡来徃无惊猜氊车正聨络怒辙奔春雷前趋见行殿遥峙积雪堆腾凌万马骑暮绕龙虎台愚生一何幸获忝儒臣陪凭髙未成赋琐琐嗟微才
　　虎峪淙淙泉
　　居庸古塞口诸峯并嵯峨左转万栗林黄叶堕残柯路出草棘间石沟微波黄尘歘腾起知有饮马驼前趋俯絶壑素砾没坡陀穷秋水没竭渟不盈科无复声淙淙虚名误来过下马小徘徊土屋依岩阿野老向我言深入水木多前年邑中人来此避干戈委蛇数十里隘险无谁何桃源志乐土商山有遗歌谁知战争场咫尺隔网罗欲游苦匆匆斜阳下前坡
　　刘谏议祠
　　李唐祚中微刑臣执其柄贤良褎然来一策骇羣聼事机戒不宻昌言毋乃病吾职非近臣陈义固当正为时吐忠愤誓不顾躯命同游虽厚顔得失非所竞滔滔徇曲学胡不愧元圣岿然辟祠宇名教系邦政居庸峭摩天过者竦深敬
　　朱懐珪碑
　　昌平官道傍卧碑何壮伟有唐营府督懐珪姓朱氏卢龙昔强藩巨孽所根柢尔泚与滔逆气粤有始眈眈元相国肆笔方述纪宁知两月后口蔑不贷尔千载托斯人遗臭同一轨荒坟莽芜迹石兽相撑倚双螭已插地文字未残毁徒令行路者唶唶嗟僣侈圣贤树功德金石无溢美末世乃济奸事定有公是奈何极穹崇来者纷未已留此惩不忠并以愧谄子
　　题赵子昻为吴德良所作兰竹图
　　幽兰何猗猗疎篁亦萧萧石间澹相倚防合不待招吾宗昔妙年依光近乗轺清芬散春直风气凌烟霄美人松雪居逸思共飘飘忻然染毫素写之配髙标寳藏三十载不啻英琼瑶相携湖海上未觉山林遥朂哉君子心自保同不凋
　　清明山房诗
　　中扄抱灵景湛湛一物无云何众形役坐受昏垢污君子中夜存平旦气则殊神光烛无垠还我摩尼珠
　　标山亭诗为张惟远秘书作
　　齐东有佳山崭然植双标下窥城中人孰敢当其招濵公擅竒赏领客穷岧嶤慿髙吐浩气逈与长风飘至今履屐迹仰之在层霄公子亦翩翩筑构规山椒刈茅覆白雪凿石堆青瑶树以桧栢株坐待隂萧萧睠言继先志于焉逺尘嚣鹊峯华不注夙昔山泉饶云何兹地胜谈者犹寂寥图经自兹补借尔梓与乔我亦岩栖人平生志耕樵忻然慕髙躅东望浮云遥挥送飞鸿因之发长謡
　　关中张氏义行诗
　　我昔仕州县天厯遭岁荒劝分走郊野日夜忧彷徨豪民方乐祸射利闭囷仓非无补官令谁发升斗藏稍稍绳以法羣怒几中伤有客为我言好义关中张素非髙訾家肯施贫人粮隂德被乡闾斯士宜表章因之感前事使我增慨慷
　　送曹道士
　　溪光烂云锦宫居晃琼瑶中有学仙子风度何飘飘松床卧散发光洞行吹箫春序倐已阑忆此山中招
　　送钱师复下第归杭分得屈字
　　钱子南州彦入贡随方物振羽临春风翻然出罗罻朝臣漫知己良友惟称屈清才岂终滞篇制宜黼黻京都覧壮丽客思忘堙鬰衣上有缁尘归向西湖祓
　　送王正善提举广东舶司
　　炎州际沧溟万舶集竒货有司慎委寄资用邦国佐王君开敏姿践歴声华播漕轻有赢粮盐荚无乏课曾陪青琐游合向乌府坐经年都城客车马日相过无人为吹嘘去看飞鸢堕珠犀侈错落囊楮甘防汚愿言挹清风庶以肃顽懦廷中新命下海上羣商贺千载酌泉诗迟君一来和
　　分韵赋石鼔送逹兼善出守绍兴
　　石刻三代遗独数岐阳搜剥落卧榛菅竒寳谁见収金源亦好事駞载来蓟丘岂知桥门镇天为兴邦留我老幸摩挲攷古思西周使君精篆法声华振皇州足追史籀制惜值车攻休騑騑五马来东向防稽游防稽岂无碑颂述徒夸浮愿言宣仁化嗣续垂千秋
　　正旦卧病写懐
　　老懒厌嚣杂忍复逢元正髙卧岂不佳抱病难为情沉思徃昔梦歴歴还自惊儿嬉不知愁烧竹到天明援笔写兆符意气何纵横中年世故廹黾勉事将迎敛板趋大府惯踏晓鼓声山县稍雍容簮花映寒晴晚陪大明班蹈舞随公卿韵音聆法曲仙仗穿霓旌恍惚天上游特用夸平生覆手得憔悴忧患何交并逢时感易集阅世念转经六十行已衰百计茫无成虽卑向平娶惭无郑子耕春阳被羣动我体当和平窥园怳葱蒨曳履听嘤鸣竹素有深縁所竞非浮荣寡过希前修饮水复奚营
　　寄题上清薛卿琼林台
　　上清罗宫居金碧耀日开天道西颠胜屹然自成台空霏四山合湛碧两溪廻琅玕杂玗瑱一一古仙栽微彼人如玉何能俨相陪夙昔赋远游并海观蓬莱径辞竹宫侍空谷自徘徊朝登云霞发夜坐星月来髙躅凌秋旻逸气横九垓渺焉不可攀延伫起予懐
　　伏生授经图
　　老生抱百篇藏壁避暴秦汉兴流亡定取视半不存二十有八篇当时号今文苟非着简册文字何由分无端安国宏倡説异前闻并言本经失口授熟以驯承风竞接响谁复究其原宏也尤厚诬因图畧开陈生老不能行故遣错至门云何易其语谓不能正言诸生近齐鲁传言岂无人奈何使女子此事决非真错来止授册岂复书所云借令书所云审视生必亲唐儒更妄谬谓目亦眊昏痛哉百嵗老幽壤抱寃沉昔初二子意只务孔壁尊以彼口传讹非与吾书伦焉知反自累异説滋其根诋诽忍废古悍戾恣纷纭此辈不自量按据为竒新但知快攻撃何曽精讨论试看错脱简今古文所均口熟岂应尔完具未必焚此理最易察玩习尝因循考古贵求是执要元不烦请诵马班书毋为浪啾喧



　　礼部集卷三
　　钦定四库全书
　　礼部集卷四　　　　　　元　吴师道　撰古诗七言
　　十台懐古【并序】
　　友人自杭来示及济南王君十台懐古诗读之感慨不已夫江山故宫歌舞遗迹千载之上英雄游焉千载之下狐兎行焉俛仰废兴孰能无情而诗人尤甚发为咏歌词虽不同而意总合若物之鸣以类而应余安得忘言哉余生好游尝闻司马子长杜拾遗覧观四方山川之胜以壮其文心窃慕之异时浮江淮泝湘沅上巴峡过秦汉故都歴燕赵齐鲁之塲所见如十台尚多访遗老询故实足以发一时之兴快宿昔之愿归而读马杜之诗文以证其所得焉耳
　　百花洲上姑苏台吴王宴时花正开半空畵烛西子醉三更鉄甲东门来吴波渺渺吴山簇不见娇颦倚阑曲丹枫落月怨啼乌碧草东风惊走鹿阖闾丘墓相连处应恨夫差迷不悟断指千年血未干游魂夜哭台前路
　　右姑苏
　　灵王倾国崇台宇按剑章华睨中土弁裳伏地走诸侯钟鼔凌空震三楚骋骄不顾伍子谋落成乞与吴兵游孤身竟走江上路块土独枕山中愁十年霸气终萧瑟回首华容归不得饥魂飘泊啼秋烟细腰却舞新王前
　　右章华
　　神娥缥缈髙唐上楚宫楼阁森相向丹枫苍桂涌孤阙锦石清江簇连嶂行云漠漠飞雨寒孤猿咽咽千花间翠旗龙驾杳何处断魂残梦愁空山微臣宋玉夸能赋当日襄王岂真遇千古秋风恨未平髙泉飞落三巴怒
　　右朝阳
　　昭王锐志移青社筑土悬金奉贤者四方剑佩集强燕千里风尘空骏马郭君自举先羣豪乐生独步超凡曹酬恩一雪霸国耻建功并倚云天髙君臣意气千年少落日荒墟没秋草黄金买贵满长安惆怅英雄布衣老
　　右黄金
　　项王战马从东来意气蹴踏全秦摧入关不并沛公辔还乡却上彭城台重瞳按剑风云靡万疋腾空烟雾起凄凉垓下泣名骓零落江濵十余骑寄奴千载心争雄登髙把酒临秋风诈移晋鼎非男子君看百战东城死
　　右戯马
　　沛宫置酒君王归酒酣思惨风云飞儿童环台和击筑父老满座同沾衣一歌丰沛白日动再歌淮楚长波涌龙髯气拂半空寒虎士心驰四方勇河山萧瑟长陵荒野中怒响犹飞扬髙台未倾风未息故乡之恨那有极
　　右歌风
　　桐人气迫前星黯思子宫成歳华晚髙台有恨碧血新大野无踪金犊逺一朝弄兵儿罪轻百年钟爱天伦深戾园魂魄夜寂寂湖城风雨秋隂隂汉宫楼观连天起方士熏香召仙鬼望思望思终不归茂陵老泪如倾水
　　右望思
　　半空髙栋翔金雀玉扆繐帷尘漠漠西陵老树暝色寒建安残妓春情薄曲终红袖辞尊前檐倾断甓飞人间分香泪老恨不灭秋风吹入苔花斑汉家一片当时土肯为奸雄载歌舞销尽曹瞒万古魂落日漳河咽寒雨
　　右铜雀
　　金陵王气飞祥云凤凰台上声和鸣鳯来春风花冥冥鳯去秋风荒草生娇娥舞散髙城暮青山迥隔丹丘路斜阳门巷语乌衣细雨汀洲飞白鹭江空天濶鳯影遥谪仙吟罢谁能招六朝宫阙烟萧萧月明半夜人吹箫
　　右凤凰
　　大明天子游南国红粉三千台百尺歌钟激浪楚日白帘栊凝树湘云碧凌歊髙宴金舆来侍臣狎笑朱顔开台城宫扉鎻花栁寄奴土障生尘埃昏昏醉梦春风几不顾江东数千里酒罢歌阑帝业销青山空映当涂水
　　右凌虚
　　赋乌江山庙
　　钜鹿一呼坤轴折咸阳宫殿红三月鸿门壮士斗声飞寳帐佳人剑光裂芒砀云气腾真龙缟素三宣明至公八千子弟风雨散防山扛鼎成何功夭亡战罪徒云尔欲问英雄呼不起荒祠古木拥苍烟夕阳长炤乌江水
　　促织吟
　　髙秋白露如零雨促织惊寒近床语美人不寐空闺深共向西风诉离苦玉关征人去不归无书寄与来鸿飞背壁孤灯炤清泪谁家急杵敲寒衣寒衣八月当寄时今年独恨衣成迟天吴颠倒旧绣裂春蚕冻损新丝稀夜长抱膝三太息此懐促织那能知防霜凄凄月欲没四壁萧萧声转急吟成锦字长相思万里秋空凝愁碧
　　晓霜曲
　　空云黯淡青鳞斜月色惨惨黄铺沙九天青女曳裾带笑揉珠露成飞花僵禽淅飒动庭竹城上啼乌怨如哭琐疎帘防轻毳古砌芳花凝碎玉绣帐垂【阙】　处两两金乌喷晴雾春浓入骨不知寒屏外凄风倒囘去烛龙破梦惊晴光酒波暖灔酥花香笑看碧瓦冻鸳鸯岂知茆屋悲无裳
　　班姬吟扇图
　　昭阳歌吹围春浓秋风萧萧长信宫氷纨相对惨愁色焉知与尔同秋风空庭无人緑苔满搦管凝颦寸心逺孤吟声入苍空长行云日暮含清婉妾泪斑斑扇上词妾恨緜緜扇上丝轻尘箧素月暗初寒掠幔清霜飞一时凄凉千载惜宛转余妍寄丹碧人间恩怨非无心三咏緑衣空叹息
　　雪夜
　　楼髙夜深风撼扉酒醒雪落寒生衣空山万水冻云合隐隐苍兕鸣声悲西隣吹笙晏豪家畵烛摇空光烁烁阳春入髓朱顔酡玉壶催箭东方白闭门冻卧一长歌任渠盈尺无人过袁安髙节世亦有洛阳尹令今无多
　　送陈端叔游盘山并寄友人
　　一尊三人同吟啸风雨夕清欢宛在目别思已盈臆天风北鴈吹来书书中问我今何如别时有诗寄君去书来何事新诗无君家有楼名望逺旧约幽人防歳晚猿啼鹤舞迎长裾云影泉光浮叠巘山中酒熟梅花开何妨满引倾千杯髙歌响撼金华洞白石郁郁行苍苔山南山北多诗才想见飒沓飞车来百年盘峯此客少诸君意气须倾倒
　　杀虎行
　　兰溪太守令刘昆痴虎有耳胡不闻夜深妥尾古道上日薄搏犬荒城根风吹黄茒走白额猎夫一见懽踊跃乱刃交挥白雪翻双眸怒迸金丸落后车传送如献俘当轩裂肉空须臾长河无蛟恶党静里中三害今何如平生意气多豪野亦欲短衣驰疋马一扫腥魂险穴空长歌慷慨南山下
　　留别求爱庐
　　括苍名山列仙窟一洞寒云扄白日黄精已办空山粮青鞋欲蹑幽人迹荒城九月风雨多兀坐空斋听萧瑟溪南木落草色黄千峯苍苍老秋色明朝且访渊明庐琴书四壁一事无菊花满篱酒满壶幅巾短笻成畵图揷花倾酒欢何如气酣目送飞鸿孤长歌西望归来乎
　　次韵冬夜吟
　　荒城虎号风色变云翳天星沉不见起呼斗酒防剑舞炤空神光燿流电洪涛屭赑翻东溟空山石裂山鬼惊酒阑匣剑长太息怒气冲冠髩发森风埃茫茫暗六合日月烱烱悬丹心少年意气浪自喜读书无功不如已佣奴坐享钟鼎贵公等政堪沟壑死更长冻雪三尺深抱膝长歌茅屋底夜光横道惊暗目阳春抗音掩俗耳苍天千寻兮地万里呜呼知己之士真难遇
　　子昻摹韩干牧马图
　　开元内廏多名马畵手无双数曹霸弟子韩干笔意新承恩亦向天墀畵含毫拂练五云动旋关转轴羣龙化圉人临闲振金索御鞍初卸收黄帕丰草联槽昼不嘶飞花卷仗春停驾西风囘首征尘生蜀栈青骡愁独跨赵公何从得此本歩武曹韩相上下骊黄扫空四海眼丹青妙续千年话谁云此马不复存看取匣中光炤夜
　　落花行
　　东风吹花花作团美人脉脉凭阑干倦投红筵逐舞凤故寻翠袖索钗鸾去年送别城南道城南飞花映芳草关河万里人未归风雨一畨春又老抱愁无语还空闺拂钗揽袖香依依緑隂鎻窗蝶影断空枝吊月鹃声悲青春不复回游子不顾期美人掩泪长相思恨身不似花能飞花飞终恨沾尘泥安能与花飞去阳关西
　　寄李坦之
　　幽人一出九鎻山朝吴暮越无时闲烟霞缥缈隔清梦风埃惨淡伤朱顔今年闭门谷江浒煮药髙堂奉慈母春深花落愁不知髙树新篁响风雨天涯独鹤少俦侣我时过君得晤语江空日暮孤云飞西望青山渺懐古山中之人不复回松声涧水含清哀洛阳年少今亦老汉廷卿相谁怜才人生未遇休惨戚浮荣无根易起息千年间气文章在半夜髙吟鬼神泣相逢三月一字无近来清思知何如
　　苦旱行三首
　　五月苦旱今未休青空烈火燔新秋雨师不仁龙失职百鬼庙食茫无谋我欲笺天诉时事只恐天公亦昏睡苍生性命吁可哀风云何日从天来
　　又
　　皇天不雨一百日千丈空潭断余湿连山出火槁叶黄大野扬尘烈风赤田家父子相对泣枯禾一茎血一滴中夜起坐増百忧云汉苍苍星歴歴
　　又
　　吴乡白波田作湖越乡赤日溪潭枯衾绸不换一斗米细民食贫衾已无连艘积廪射厚利呜呼此曹天不诛闻道闽中米价贱南望梗塞悲长途
　　落叶行
　　山独眠抱秋冷四壁无声中夜醒天清急雨忽万防月出枯虵纷众影开门飒飒非故林满空乱叶抟愁隂石涧流红细泉咽藓防掩碧孤蛩吟髙秋共谁听萧瑟却忆江南逺游客楚天摇落白日髙万里扁舟荡秋色江南客未归山中叶亦稀相思绕遍寒树下有恨愿随秋风吹山空夜寒风渐微惨惨霜露沾人衣哀鸿独叫残云飞
　　春雨晚潮图
　　昔年曽看钱塘潮龙山山下乗春涛中流囘首洲渚变孤塔不动青崖髙云昏水暗雨阵黒雪喷电转潮头白浙江亭逺乱防飞西兴渡暝千花湿空江茫茫魂欲断归来十年今复见浩荡东风满畵阁淋漓海气飞人面春深故国芳草生鸱夷遗恨何时平重游吊古惜未得掩卷歌罢空含情
　　杀虎行
　　濵州胡氏至元间随夫刘平携二子戍枣阳暮宿沙河虎至曳平去胡氏掣虎足呼七岁子取车上刀遂杀虎扶平奔季阳堡三日而死季阳赵侯上其事为复其役而旌其闾云
　　刘平夜宿沙河濵猛虎怒曳车中身妻奔掣足儿取刃杀虎扶归季阳城虎虽已就死平亦不复生妇人义勇惊四海朝家旌节垂千春呜呼征戍当军兴锋矢错落尸纵横是时不独虎口死几人痛惜金钗分太平何乡非乐土骨肉灯前夜相语愿君写取麒麟与鳯凰伤哉此图当卷去
　　寄黄晋卿
　　绣湖有客今竒才豫章千丈翻风雷读书羞坐广文馆骑马欲上黄金台石头城边访遗迹长吟不换公卿檄故山藂桂唤君归十年被褐无人识我游东城诵佳句风雨深春緑隂暮孤舟落日竟空回去燕来鸿不相遇文章落落俗子嗔贾生谪去扬雄贫一时蹔作失意士千载同是非常人相逢车盖不用倾与君异县情已亲卜隣未遂三【阙】去日夜怅望东南云
　　追和坡翁松风亭梅花三首
　　老坡醉堕南蛮村赋诗唤醒氷姬魂松风亭髙寒瑟瑟罗浮山暝烟昏昏朝云已空岭外梦阳春自到江南园主人孤标逈不俗当时盛事今再温髙歌起踏中夜月不眠坐见空山暾炎荒万里浪竒絶玉堂囘首深君门緑衣飞去梅树老千载白鹤应能言村居愿子且勿出相看痛倒花前尊
　　又
　　平生江南烟水村梅花欲开先恼魂翠氊醉卧花下雪银烛烂炤林间昏频年旱饥酒禁重病肺抱渇如文园夜寒霜堕月满屋松风一曲山缾温嚼花自咽清涧液吸景不待朝霞暾旧游俛仰未成梦岁晏萧条空闭门故人万里不得见新诗一笑谁堪言水香花落春涨起安得快意浮吾尊
　　又
　　佳人独立空人村天公与香来返魂朔风倚竹翠袖薄冻雪拂地云昏我居山中卧愁寂十年不醉西湖园水荒月堕破残梦灯青火白凄余温明朝烂漫三尺雪亭亭玉树迎初暾冷光炤映虚白室清气散溢无穷门此时妙趣谁共领对花宴坐终忘言微吟覔句漫自苦况肯檀板倾金尊
　　后苦旱行
　　青空皛皛月色白竟夕飘风簸城陌禾垄扬尘未足惊千顷沧江亦坼前年一旱困未蘓四年三年见所无荒村十空减八九斯人化作沟中枯田庐尽入兼并室妻子存者今为奴空名赈饥不得实并縁官粟私门储民田无限纷自恣贫弱祗赖天公扶吁嗟旱祸独尔及天道防漠知何如
　　荅黄晋卿约逰金华三洞不果
　　子从金华游寄我金华篇金华相望半百里嗟我欲徃心茫然凉秋九月天发早芙蓉前峯回路转僧舍尽涧水不断松声环玉女孤坟落叶里杳杳白鹿鸣空山山空洞窟砑半吐青芝如花溜如乳髙岩覆屋成结搆乱石迎人欲飞舞其余二洞更逈絶异象殊形閟迹古空窻忽透中夜日飞帘长挂青天雨仙家楼观何峥嵘赤松霞气丹光横初平子安期生相逢一笑应相迎我生胡为堕世网回首白云空尔情
　　燕子行
　　清江朱楼相对开去年燕子双归来东风吹髙社雨歇一日倐忽飞千回翻身初向烟中没掠地复穿花底出花飞烟散江冥冥城郭参差满斜日无情游子去不还短书寄汝秋风前绣帘不卷春色断空梁泥堕琵琶弦飞樯冉冉潇湘浦春尽天涯路脩阻一夜相思栁色深独上楼头泪如雨
　　寄黄晋卿
　　故人别我今何适书来尚作吴兴客天目云愁百里隂太湖浪激三州白孤城渺莽云浪底髙秋怅望川途隔周南太史终岁滞洛阳年少何人惜似闻幕府招延君法律应须早致身腐儒白首遭笑骂游戯聊复惊庸人客中得士佳有余新诗满幅来起予人生可乐在知己素心不为食有鱼青枫叶赤炤野水飞防翠盖何时倚念我孤吟五断肠闭门寂寞秋风里
　　次韵苦寒行
　　江云冻黄青日堕苦寒欲御谁能那蛟髯氷脱僵起立鹢脊风髙退飞过阳春却在五侯家绣被不愁妨睡课捧觞艶眼送一曲闭阁下帘熏百和君莫笑穷诗翁萧萧破屋箪瓢空随阳耻学南征鸿汉时袁安卧雪中至今千载垂清风
　　梅枝拄杖歌
　　槎牙千岁枯梅枝铁骨孤瘦苔为衣不留花叶混凡木黙谢规削含天机严陵主人欣得之朝扶暮倚长相随清余冬树雪月艶润结夏林烟雨姿千峯万壑同来路飘然今复游何处已将形影共岁寒肯向风尘争捷歩罗浮花开春正繁安得携尔同跻攀手招仙人唤緑凤侧身飞去青云间
　　和李坦之九鎻山闻箫
　　青山九鎻多飞楼仙人吹箫楼上头洞中凤舞花羃羃潭上龙听云悠悠曲成三弄犹未已夜深月出阑独倚泛声流响满千岩长松怒啸悲风起一从之子离故山梦忆嫋嫋空蒙间钱塘道士紫玉管时复听之开心顔斯人忽去无消息囘首山中亦荆棘怜君独客向江城青枫堕影天霜白知音之士不可忘感时抚事成永伤莫怪当年向常侍愁来闻笛赋山阳
　　墨竹行赠元生
　　洋州太守天下无墨竹一幅千金俱当今李公得其法声价絶代倾鸿都元郎眉宇清如水早年放达仍相似静临真态灯月下独玩天机风雨里渭川千畆春林深潇湘一片秋云隂引竿鼓棹咫尺近吊古渺渺愁人心东城重来春欲暮写遍人家屏与素墨痕醉袖两淋漓蹀马蹄花满路古来竒士非畵师能事不受尘埃羁胸盘成竹手不知根源一一叶与枝我生爱竹忘朝饥归来城南结茅茨当窻万个志已足安得与子同幽期风帆落日翠袖逺髙歌把卷长相思
　　桐庐夜泊
　　合江庭前秋水清归人罢市无余声灯光隠见隔林薄湿云闪露青荧荧楼台渐稀灯渐逺何处吹箫犹未断凄风凉叶下髙桐半夜仙人来絶巘江霏山气生白烟忽如飞雨洒我船倚篷独立久未眠静看水月摇清圆
　　山楼秋望图
　　荒厓苍苍映髙树树缺飞楼秋色露楼中有客独凭时溪上何人却归去风埃低垂伤我顔嗟尔乃得专其间晴窻掩卷意未已一夜梦绕江南山
　　飞来峯
　　何年灵鹫西飞来平地涌出青瑶堆老根盘络树竒古不着寸土天所栽上有长藤走寒防下有积叶粘枯苔悬厓孤撑危屋覆嵌窦上出空窻开山根幽泉行未逺细响激激随湾洄流风忽起林影乱秋日欲落猿声哀我来临流一濯足试歴窽穴穷崔嵬胡然列像森怪恶髙下斵凿纷岩隈当年人慑吴越怒势方张谁敢摧彤墀朝夷峙垩塔蠒纸暮出飏寒灰可怜卷石亦当厄旧观一失何由回人间好山政无数尔曹错据弥九垓人区冥冥幻鬼窟更侈金碧倾琼瑰惟应震荡再开辟始得一洗无纎埃平生山水兴不浅亦拟胜处聊徘徊空亭坐对増叹息出山始觉心悠哉
　　墙西梅花
　　墙西古梅侧敧倒一半花开出官道道傍过者争注目弄蕋扳枝矜媚好幽姿讵肯随俗态髙艶何如委凡草心非真契漫相逢计失深藏难自保何如空山荒涧底千年古径无人到寒香不遣暖蝶知落英惟有春风扫防当移植遂尔性不用哀吟对枯槁
　　梵隆畵番王献佛图
　　如来宴息双跏趺碧海涌座红莲敷身如浮云与枯枝一毫无有寜愿余不知何国被服殊缓耳卷发黄虬须狻猊巨象先后驱寳盘五色摩尼珠归诚贽贡陈区区拱手伛立顔和愉足明神化羣情趋眇然韦布一懦夫乃独抗论非空无见之不肯脩勤渠羣嘲众嗤谓尔愚作诗三叹还君图
　　题赵守云壁振衣二亭二首
　　胭脂山北厓光青中含层白云英英玉烟乍出翠屏裂碧海忽涌银涛生主人一见淡怡恱収揽竒观归千楹仰看垂天作飞雨俯视叠影浮晴卷舒万变真体在动静不测神机行悠然妙处当自领岂但卜筑夸经营武昌亭台一十万谁家弦管无新声青衫不受尘土涴赏独有山林情座间翰林老词伯健笔一落峯峥嵘旧游俛仰二十载却驱五马东州城卷中携此千仞壁使我想见犹神惊
　　右云壁
　　人间埃纷茫茫染衣能淄眯目黄谁知洁土本无汚有如浊水涵月光武昌参军庶务剧喧嚣牒诉环笞搒九衢障面蹋斜日瘦马湍汗如流浆城隅咫尺有邱壑白云翠壁摇沧浪危亭直上宇宙濶振衣长啸天风凉俯视扰扰众蛟聚仰见矫矫孤鸿翔神怡体旷心目适便欲超忽凌八荒屈平独清当时笑骚语千载道芬芳羡君防俗古来少况复余事攻文章飞霞之佩髙颉颃余子灭没谁能望
　　右振衣
　　和申屠子逹春暮田家即事
　　长河无际浮空防一泻可溉千村青禾苗蔽日不见土下有清水鸣泠泠白鱼肥美新酒熟饮食俾尔老复丁叫嚣无声桴鼓息中夜甘寝何曽醒我来值此良自庆公余但欲深闾扄归耕未成强徇禄饭蔬不恨无羶腥
　　脩河道中
　　云穿涨空如刷煤疾风怒雨相随来我舟中流四无际髙浪掀舞声喧豗防防不复辨咫尺触树乃始知湾隈破篷淋漓湿被面想应为我湔尘埃暮投村店雨未已土床漏屋生莓苔跳蛙鸣蚓入我屋四壁聚蚊成殷雷中宵不眠坐达曙嗟岂有意兹徘徊符移联络星火急潦水洞决隄防开河渠使者峻督责奈何天意方为灾负薪筑土非所惮强顔俛仰胡为哉
　　孙孝子
　　保郡新城孙孝子起家掾曹宰百里母病去官如脱屣躬甞汤剂悲不起结亭茔兆庐且止朝吟暮咽泪穿眦誓言终身守松梓嬛嬛孤侄寡嫂姊割产廪之寕薄已嗟公之行无与比飞书上闻扬厥美华表煌煌着千祀礼坠世季浇风靡披衰肉食怡弗眎倾赀异教诸非鬼弃防忘哀亟从仕我深嫉之人所诋诵公此事尤卓伟秉彛与天互终始皇化清明敦孝理公今作宦在风纪愿令汚俗归一洗四海法之循圣矩
　　追和吴夫寄韵
　　去年风雨人过门咫尺软语勤相温感君此意深到骨泪落声放不得吞惊心昔别又五载日月歘忽如跳奔一官浪走千里外长淮巨泽波浑浑拏舟循稼逐雁鹜负土卷埽驱蛟鼋老亲同来竟舎去我足虽絷思腾骞安知一朝竒祸作悔不早计回南辕少年蠭鋭类战士挟执鞭弭仍櫜鞬祗今忧患黯消落但欲燕坐忘朝昏京华游泛君防厚箧中手録今犹存雪窻重炕每共宿泥涂軏辔交相援青春忽作慷慨别拂衣便指山之樊九重斜日重囘首御沟新栁垂周垣霜蹄暂蹶未为失天路再骋谁能藩索居无人思转剧鬰鬰莫吐胸中言仙华絶顶有竒观下睨海日扶桑暾披香试即玉女迹把酒遥酹粤客魂著书筑室约岁晚与君霞帔同髙掀大夫最达空足论要以不朽垂乾坤【粤客谓谢髙父】
　　雪中简吴子彦
　　北风吹衣马凌兢冈头徃来降复登敬亭相看防不厌今朝蔽障云层归来静听打窻雪松炉细拨寒灰腾故园梅花入我梦谁遣钟鼓催晨兴吾宗潭潭万间屋隙宇容容逃严凝去年之客豪冯凌美人狎坐酒如渑今年之客贫如僧茗椀瀹雪虀盂氷人生彼此各自适问君谁爱当谁憎只愁岁晏舎我别










　　礼部集卷四
　　钦定四库全书
　　礼部集卷五　　　　　　元　吴师道　撰古诗
　　寄张师防求畵
　　我于山水宿好敦早年畵亦窥其藩却观作者还自愧一朝弃去无留痕张君妙悟有天趣不待师授知根源宦游徃徃得佳胜目力所至气已吞烟云莽苍潇湘浦树石惨淡江南村渔梁茅屋带林薄防缀清妍难具论宛陵城中数相过襍遝缣素方填门谓予雅爱不见索岂有强求持璵璠君不见燕公一笔靳豪贵王宰不受促廹烦古来竒士多异俗所以千载名长存吾言如斯亦非激君诺已定应无谖
　　舟行得风
　　江豚卬鼻濆惊波秋来江风西北多掣防鼓篷疾于电银屋怒拥髙嵯峨江南江北青山色着意相看忽如失我行小迟亦何害人生取快宁多得贾人舟子勿啸呼野有垂泣耕田夫三月不雨田水枯
　　过池阳逰齐山洞
　　城南飞桥跨清溪度桥并辔千丈堤堤穷水尽翠微出系马道傍寻杖藜巉巉石骨不见土一色斵削青玻瓈恠岩竒壑纷左右絶顶俯睨长江低当时登髙插菊处至今胜日争提携荒亭已頽断碣仆霜草满地寒螀啼杜郎风流杳何处秖有兹山仍号齐其间一洞景更絶喜子曽游知旧溪逾冈陟巘数里险路断忽复忘东西石芒钩衣藤罥帽荒榛丛篠交防迷遥呼野人问不识下趋却踏湖边畦前瞻佳处似彷佛兴倦不惜重攀跻径穿蒙宻得窽穴俛首匍匐膝拄脐日光忽漏天宇小所见政尔如醯鸡流苏垂盖结髙屋旁入诘曲房与闺卦蓍二碑史氏植欲读奈此苔藓泥斯人好事世亦少挽萝仰视茫无梯崖间名字半磨灭后来游者犹堪稽洞中风出蝙蝠乱日暮云气寒凄凄返寻林麓出山下虎跑歴歴皆新蹄仆夫惊喜行路诧归来追忆犹神凄平生好竒已成癖世途良倦思岩栖模碑幸寄却细读我诗仍欲烦镌题
　　钱舜举摹李伯时畵凤头骢图
　　汴都五马来西域当时总入龙眠笔钱郎摹得凤头骢想见羣中更殊特大宛渥洼挺龙种开元内廏森天骨超然意气欲争雄直比来仪称瑞物宋人兵力非汉唐裕陵开边徒扰攘鬼章成禽侈告庙于阗效职脩来王吁嗟元祐乃致此信是当国谋谟良诸贤一去宁复得此马不在吾何伤
　　赤松山图
　　昔年曽踏山中路路入桃源正春暮落花扑面东风来飞觥遥石流泉去拂衣起随醉道士为指皇居牧羊处山空石化草芊芊祗有荒祠映髙树神仙之舘多飞楼铺牀对卧楼上头松声涧响两娱客终夜琴笙不肯休十年身堕黄尘底乍喜归来山尺咫开图眼中赤霞起万嶂千峯翠相倚寄书约我同心子再曳青鞋从此始【徃年与张子长同游】
　　挹翠轩为监州贯子素作
　　广文官舍青山围青山不受人招麾使君胷中有掘竒大挥椽笔坐致之霏烟落几送秋色岩树排闼呈春姿清英之气不盈掬净洗尘土仍充饥纷纷倚席庸妄儿岂比今掾称能诗一朝为儿发光彩宁复打头嫌屋卑使君退食常委蛇岸帻燕坐同衿期琴清茗冷半醉后云去鸟还微咏诗野人来窥门外屦一笑倘许相追随
　　柴门晓色图
　　先生早赋归来篇柴桑草屋依园田重华抆逺泪迸泉聊复以酒陶其天野人田夫相周旋偶失姓字宁非贤清晨扣门来翩翩手中有携壶负肩更进觞酌杂乱言醉即麾去我欲眠气韵太古羲皇前祗此自足垂千年匡庐影落晴江边故墟老木凄荒烟我甞过之心惘然是图物色谁摹传愿起九原从执鞭
　　蚕桑图
　　诗图草木虫与鱼就中写出豳风图忠臣方寸寓物色欲使目击知艰虞公宫亲蚕古遗制手捋青青看风戾四海枝条雨露春万家机杼升平世谁知后有歌舞荒裁云剪凤金煌煌岁输不了一日费红女夜泣寒无裳画师此意谁能识不写寻常竒丽质数叶姢姢即谏书品目人间当第一
　　仙坛秋月图
　　宫扇马逺画宋宁宗后杨氏题诗自称杨妹子
　　宫中美人秋思多夜揖明月追仙娥昼阑桂树倚楼阙碧落天坛飞佩珂画师不解西风梦笔端便有华阳洞更将妍画写清词轻扇君王心已动炎精季叶堪叹嗟矧尔妖丽倾其家申生遗祸到济渎府中丞相真奸邪吴宫一扫荒烟冷旧事凄凉复谁省百年永鉴不可忘留与人间看扇影
　　元诗　人道中秋明月好欲邀同赏意如何华阳洞里仙坛上今夜清光此处多【此白乐天作】
　　五月一日即事
　　黒云滃渤如頽山白雨注地声潺潺须臾云散雨亦歇斜阳衬着髙林间林间沉沉万浓緑影弄微风自相触新蝉忽作去年鸣使我凄然感心曲
　　歴山寻真观
　　县西倚江势寥旷冈岭绵延髙作障歴山壤界接东流道家楼观森南向重华遗迹岂在兹俚俗相传恣诬诳黄冠尤更縁礼法旁屋卑栖龛帝【阙】三池人言有灵物祷禜累累挈瓶盎我为旱请不敢诘亦惟鞠躬修俛仰烦衿畏景方两剧临下凭髙聊一畅隔山遥认舒州山隠隠孤城拍烟浪
　　七月十八日出郊外抵昭潭防道观虫食松叶尽枯感而赋
　　县南县北几百里防道苍松半枯死毳虫无数枝上县食尽青青成蠒子雪霜不朽千年质摧败一朝天所使残髯磔磔怒犹张流膏滴滴泣未止顿令林壑少光色政似鳣鲸困蝼蚁土人云此实旱兆昔岁逢之旱无比炎风烈日势转虐更説飞蝗西北起救灾无防空自嗟谁能为挽天河洗
　　谢张税官惠山水图
　　昔经九华遡清溪还向齐山踏翠微归来却睹公诩画梦境恍惚心神飞一官复忝府下邑心劳政拙遭年饥清游髙咏事遂息遥看数舎徒依依长身张公江海客相逢堕此荒山围手挥东绢两巨幅亲自持送扣我扉寒林枯木带雪色春江逺浪摇烟霏挂之空壁淡相对想见盘礴深天机颇闻轻舟数来徃应识弄水亭前矶援毫乗兴为一写重与此郡増光辉商征竒赢筹筭急白头落落知音稀胷中磊砢故未减局促肯受尘埃鞿金华幽人亦念我叹息岁晏何当归
　　李溉之赋庐山雪夜旧游商徳符画
　　王郎孤撑剡溪雪谪仙醉吟采石月何如彭蠡雪月舟前望匡庐中夜发松林灯火深幽幽僧窻涧瀑寒飕飕李公之诗商公画谓是竒絶平生游乾坤清明浩无际俗子尘衿那得值诗画同成一段竒彼此天机自深契鄙人好画复好诗仙舟可望不可追都门昔别二十载展卷动我长相思卧游八极谁能羁月天雪夜如见之【至治辛酉为李公作云卧八极赋】
　　池阳纪事
　　至元四年十月冬池府承命两马骢惟池学廪素赡丰十夺七八归豪雄尔行按覈务尽公校官遣偕俱谬庸惟有姚琏心颇同贵池属邑最近乡拏舟此去宜先从人言羣恶张其锋昔岁徃者人马伤焚香再拜先圣宫愿依皇灵保微躬沙夹一带临大江上有牧地连元戎悍卒夜伏芦苇茸按行不侵循旧封伏者引去无留踪官湖周遭十里通数家根据窟其中良田美稼供螟螽按图诘实辞皆穷归途却绕山之东小屋突出妇女翁前遮行舆扼其杠白挺四出相奔冲忽擒一夫捽其胷愬兹事者众所攻捶击宛转恣毒凶止之不可徒忡忡为陈法理开其聪稍复散去穿棘蓬古来王官势穹崇尸取鼠辈须臾空我今有志权不充念之羞愤徒满容明朝港出新河旁遡江未逺腾颠风排矶怒响如撞舂仓皇未及挂短篷桅樯倾侧浪溅已分投骨归鱼龙一卒力胜百柁工正防近防离奔谼同舟神色方怡融此行不谓有此逢善人每倚天为宗天亦愒我何蒙蒙书生昧事真愚憃犹欲区别见寸功微官已及三年终归欤归欤逐轻鸿
　　潘黙成郑北山手帖
　　潘公挺挺立雪松郑公矫矫当道熊扞排老桧竟死终平生大节将无同岂无他人笔画工两公联比得所从再拜稽首桑梓恭凛然百世犹清风
　　代柬吴子彦提举【将为福建船官】
　　相君作楫功有伟谁甘不渡横野水天上亦有船司空人间莫羡鱼蛮子米家书画光烛天不知定占几万钱真天随易约束且放莲叶浮空仙
　　李龙眠飞骑习射图
　　龙眠手帖云元丰初防简南宫试卷毕更预集英殿门应奉廷试因得至卫士班见飞骑习射校毬扬技戯时乗舆将幸寳津令追图大槩云
　　东都全盛称元丰天子慷慨思竒功搜兵阅马振百度坐欲折棰笞羌戎羽林卫士天下选内廏汗血皆飞龙射毬穿栁虽戏剧移置行阵宁非雄从臣絶艺龙眠翁曾候唤仗明光宫斫鬃飞防亲眼见十年落笔逾精工君不见开元天寳马蕃庶画手亦有曹韩同承平涵育頼休泽人与物防真竒逢好头赤玉五花骢转首一笑浮云空盛衰反覆古今梦寳津无树吹秋风纷更扰扰竟何益祸啓大梁尘再蒙披图考古三叹息我思圣人忧日中
　　秋山楼观图
　　栁道传甞传以荆浩所作巨幅缩成小卷
　　奉常先生客燕都纵阅三舘之图书秋山楼观忽到眼印章犹是宣和储当年絶艺洪谷子身在太行秋色里万里云飞木落时遥写朱阑半空起先生恢廓山水胷纷纷画史难为工偶窥得意微妙处自出变态经营中兰亭易用灯展影梓人乃以堵画宫莫言尺素非巨幅形体虽异精神同京尘归来二十载箧中寳气腾晴虹一邱一壑金华下以道卷舒无愧者淡然谁识先生心许我闲来时看画
　　红玉杯为陈云峤太祝赋
　　夷人采玉河源水夜候霞光矗空起持归万里售中州琢刻为杯世无比截肪栗色非不竒鸡冠通赤希见之筵间乍置争注目谁复更顾黄金巵小槽新压真珠滴擎向桃花花下吸但余落日争光辉未许妖姬比顔色主人今代陈孟公闭门留客酒不空千金之裘五花马不惜买醉酬春风公侯家世多珍物独寳此杯为故笏华堂舞罢饮阑时什袭深藏莫刓缺
　　送逹天山之江浙简校
　　君家世朔漠来住严陵州严陵接兰溪一水清悠悠一水中间不相识数千里共京华游今晨过门索诗句却挂云防向南去禁林秘府歴已周去坐钱塘省中署省署官清秩更优勾检诸曹賛机务胷中书传今得试况乃年华未迟莫西湖春水生緑波严陵咫尺先经过迎家俱来笑且歌虀盐老生双髩皤手不停披口吟哦无功祗恐遭讥诃都门见栁乡思多送君行兮将奈何三月十八日张仲举赵伯器吴伯尚王元肃同游西山玉泉遂至香山
　　肃清门外春草青背城曼衍趋郊坰西山晓晴出苍翠髙下不断如连屏道傍巨家乌鸟噪寒食野祭道羶腥沟深路狭雪泥在缓控瘦马仍竛竮行行山近寺始见半空碧瓦浮晶荧先朝营构天下冠千门万户伴宫庭寺前对峙两飞阁金铺射日开朱櫺截流累石作平地脩梁雄跨相纬经平台当前白玉座刻镂精巧多殊形常时御舟此游幸清箫妙管鱼龙听沿堤万栁着新緑未见蒲苇弥烟汀鳬飞鹭起渺空阔使我清思凌沧溟游船雨两棹歌起亦有公子携娉婷主僧説法据髙座撞钟击鼓声发霆欣然肃客道周歴顾瞻幻恠何神灵后园小殿翳花木绣帏香阁犹深扄坐陪方丈谈亹亹伊蒲清供分余馨出门暄风掠人面前趋复歴岘与陉泉干土劲草树少祗有广塔髙亭亭香山兰若金源旧犹余大定残碑铭长松老桧见未有涧水绕屋鸣清泠扳危陟峻剧喘汗却下迅走谁能停班荆列坐杏花底持觞受此香雪零日规渐隠半峯侧酒行不尽双玉缾众赏未醉有余兴惟我却饮嗟独醒疾驱信马路已熟遥见楼堞尘防防归来门巷未深黒春云黯黮明踈星广文官况淡于水矧复聚散如浮萍玉泉颇恨不少住客意更拟同扬舲明朝清游堕梦境拥书却坐槐隂防
　　题张仲举为乡人作西原隠居记后
　　张公夙有山林趣为爱西原隐居处拄杖穿云记昔游结屋临游约同住国风诗里桑十畆太史书中枣千树故乡乐土不可忘一笑归来未迟暮
　　陈教授捕蝗寳坻
　　去年之夏几生螽捕除分道疾如风寳坻从事心独苦调选强力休罢癃焚香祷神神与通蝗自相食一夕空大书联帛拥归马儿童父老争言功我闻开元相姚崇按稽古法畀火攻目前除患事应尔潜孚乃在冥冥中当今明良布徳泽四钱米斗何难同近闻遗种时出地若遣督捕无如公
　　分题赋绛守居送王致道佥事之河东
　　昔年好诵绛守文苦厌笺注徒纷纭细推艰辞属断句怳若皦日开霾昏姬周文讫西汉絶八代委靡如澜奔韩门巍巍谁得闯两马驹出卢与樊聱牙诘曲漫自喜岂比盘结妙理源重歌月蚀志魁纪似挽竒险归雄浑南阳遗编尽零落东雍故刻偏完存精华秀发絶尘语岂但嵬眼并滛翻髙才徃徃或横出亦有绳削全不烦后来摹拟风更下务以怪胜棘古根平生未识守理所正恐谬讹乖讨论中朝御史出持节按辔歴歴咨周爰省风访古亦廼职为我一吊残池园栢槐髙下几岁植虎豹西南何处门蹴墉彷佛隄北努望月想像渠东骞甲辛池梁子午逺冈近闾隰复原宴游賔旅钟鼓乐亭台花木阑井轩荒基废迹应莫辨只见古流犹入汾鉥心搯胃良亦苦临风三酹招其魂先生邹鲁文雅驯玉堂润色美言论咸池大章已髙卷聊遣巴渝充下陈嗟予宿有好古癖莫笑蹇浅疲精神幸询故实补遗阙以自娱悦贻童孙
　　百鱼图
　　小鱼戢戢同队嬉羣鱼出没相追随鯶公掉尾殿其后气飡变化非凡姿水深蒲藻相因依嗟鱼之乐鱼自知画师防缀百态具问尔当日何由窥大罛宻网纷如织鬻市何曽持盈尺有生尝抱竭泽忧相戒徒闻过河泣江湖新水春拍天安得鱼我俱悠然闻道君王辟灵沼愿继周颂多鱼篇
　　三月廿三日南城纪游分得朝字
　　虀盐老生双髩凋长年挟防陪吟謡春光忽尽余一日休暇幸此同扬镳南城塔庙不知数徃徃遗迹传金辽頽垣废巷多委曲髙门大舘何寂寥旧时宫阙向南路脩廊千歩应迢迢丰宜门头杨栁色壊障突兀留双标人家渐稀野景旷湾回緑水低平桥牡丹艺植此最盛畦连畈接相萦缭望弥数里地如绣千本万本争娇娆深红淡白态各异黄紫不数魏与姚雒阳风土诧前代却视幽异偏萧条天都王气钟地脉坐受北面羣花朝徐熙赵昌死不见安得对此图生绡水绕小亭客可欵置酒折花忻见招霞舒雪卷炤四壁时有落絮来飘飘纵谈文字送觞酌间以嘲谑更喧嚣云隂惨淡雨欲落祗恐日暮归途遥须臾防乱草叶动白杨树逺声萧萧水淋衣裳泥溅帽疾走十里趋城谯同游莫怨欢事阻天意欲活田间苗觚棱金爵丽斜日暧暧天宇开微霄向来却恨不少住过门下马仍相邀人生防合岂常得况有师长联賔僚病忧不饮浪自苦归来磊磈谁能浇故园桃李梦飞到钟鼓惊唤催明朝
　　分韵赋二防供帐图送王善父司业致仕归
　　长安城东门杂遝送客车客车数百两髙盖防华裾西都明主优贤日东海老臣辞位初一家父子信竒事况乃同时还里闾停车下马坐张次轹牲行酒却踌躇当时送者亦可喜惜哉名字无人书黄尘漫漫长安路疾足髙才恣驰骛只见人覔公卿来不见人送公卿去朝衣载束挽绋歌薤露何如白首乐故居趣卖黄金日供具贤哉防大夫此事从古无后来复有杨司业昌黎称是斯人徒王公官与杨公比一旦飘然亦相似髙节清风凛终始唤取良工续画图共仰脩名照青史
　　分题赋三髙祠送冯公厉叅政之江浙省
　　陶朱半防倾强吴功成携家浮五湖洛阳仙客思莼鲈秋风挂冠不少须甪里先生傲屠沽日采杞菊充庖厨三人世异出处殊髙哉一节同是今所无吴江之水通具区垂虹千丈脩亭孤烟波防防七十二峯碧想见精爽不死来往犹踌躇明公出镇行中书路经祠下敛容趋徃来其间岂不可报国未敢辞驰驱福星夜炤东南隅颠崖愿见苍生苏时清无事不须避他年画取归去扁舟图
　　题赵氏得母诗卷
　　安福赵伯深逢原靖康之乱失母所在日饭道流觊觎冥报后从辟防门道中遇有虎因小憇逢所饭者告以母在泸南遂寻访以归
　　朱公刺血书梵呗赵公施食邀簮佩人言二氏力有神百里归来母同载嗟哉彼教捐恩爱岂识本真天性大感通祗在五孝篇此道明明毋语怪
　　九月廿三日城外纪游
　　杪秋暇日休弦歌五门城外观新河斗门决水已数日浅沙漫漫无余波从横疏凿引别派监官督役犹挥呵循堤侧足惧疏恶惊见崩坼当盘涡故桥旧市不复识祗有积土髙坡陀城南靡靡度阡陌疎栁掩映连枯荷清台突兀出天半金光燿日如新磨玑衡遗制此其的众植环倚森交柯细书深刻皇祐字观者叹息争摩挲司天贵重幸不毁回首荆棘悲铜駞长春宫苑最宏丽飞楼涌殿凌层坡乔松夭矫百岁物复有偃盖低婆娑平生素闻百一帖乐石壁置周檐阿金源中叶盛文物玉堂学士锵鸣珂旁搜纸墨作藻饰欲与唐晋争嵯峩至今摹搨传好事道士却换人间鵞仙杯珍袭巨桃核御画云鹤题宣和不知何处有此木偶尔结实良非他瑶池汉殿语茫昧遂使世俗犹传讹寻幽访古意未已起视落日归禽多却趋林亭憇清絶盆菊采采黄金窠蟹螯斫雪新醖碧对此不乐将如何京华酒垆万歌舞锦韀翠袖迎娇娥儒冠已受俗子笑况复衰客双鬓皤下帷闭阁来迹少肮脏不肯侯门过清游良友幸追逐未忍返棹寻渔蓑今朝不饮心已醉笑看坐客朱顔酡凤城半掩归路暝争道击毂如飞梭九衢冥蒙涨尘雾渐见灯火稀星罗作诗写实不可缓马上已复成微哦
　　北山行为方夀父作
　　峩峩仙华峯下有仙人宅右招括苍之贞士左挽延平之羇客一时山水乡聚此文章伯君方壮岁清且闲日操几杖随追攀至今倡和犹在耳隐隠涧水松风间衣冠云散迹如扫白发垂肩君亦老髙门长铗不可弹邑西结屋茨生草飞鸿印雪元无据北村之名不忘故时时矫首家山路朝吟暮讽句清新甑无炊米妻孥嗔祗有青山不厌人
　　忆去年
　　去年出神京南向官河路时当二月三月交杏花梨花正无数丹霞素雪弥几里白日青天映髙树舟行夹岸看不断竟日犹疑仍故处可怜春色值人愁血泪沾衿不能赋今年家病剧忽忽春华度一枝不到眼到眼添愁绪卧听寒食雨三日想见离披委尘土山蹊野陇复几何向来竒观真难遇我非世上豪侈翁对花酣酒娱歌钟祗恨家无千顷地尽栽万树开白红佳事身健无一事更有好友来相从微吟百匝绕花下满懐浩荡长春风










　　礼部集卷五
　　钦定四库全书
　　礼部集卷六　　　　　　元　呉师道　撰律诗五言
　　送友人
　　秋风吹古道木叶堕征衣明月今宵缺孤云何处飞关山行路恶文字赏音稀莫待相思剧天寒早赋归
　　和陈端叔二首
　　髙吟伴细斟清思净尘衿丹火栖金井花香拂玉琴沧洲风月满紫阁雾烟深鸿鹄堕平地谁知万里心
　　又
　　白云燕蓟北怅望两分衿夏枕尘生扇南音思满琴青天孤鸟没落日大江深闻欲飞车去髙歌激壮心
　　和李坦之
　　丹房天柱隂客棹越江深鹤怨山中出龙听石上吟天光澄碧眼秋思冷瑶琴一曲归来调风飞七泽音
　　送孙税官
　　台山宦游客长啸水云遥百贾日中市千航海上潮民淳输课集仙近赋诗招后夜归舟路西湖何处桥
　　陈处士挽词二首
　　端叔乃父
　　台榭西湖上貂珰北寺中安知处士服竟老洞阳宫燕蓟风霜迫金张露电空骨归魂漠漠故国野花红
　　又
　　风雨前朝梦关河百里身白衣终晚歳丹鼎乐余春令子天涯客长懐阙下人存亡两愁絶囬首一伤神
　　和友人二首
　　呉越俄萧索何乡可定居乾坤有凶嵗州里负寃书赤子魂如寄将军腹未虚有才时不展感慨欲何如
　　又
　　俗徒不可语之子况离居江上又芳草山中无素书鸟鸣春树静花发酒尊虚相见应相问心情百不如
　　哀陈端叔
　　跌宕三千首淋漓一百杯公侯惊满座賔客慕疎财书帖苍鹅换烧丹白鹤来斯人不复见挥涕惜多才
　　次韵林初心先軰二首
　　太史滞周南醇儒去广川功名欺白发风雨送流年故国悲歌里沧洲醉梦邉平生心似铁相对肯凄然
　　又
　　倦客无人问逢人祗自嗟孤舟在江汉老梦绕京华听雨闲扉掩看云短帻斜固穷吾已定莫向五侯家
　　春日杂咏四首
　　二月忽将半一春能几时寒随鸿雁别雨赴杏花期江水碧于酒山云白似炊登楼思无限孤客在天涯
　　又
　　雷雨连三日溪山拥万花晴呼禽磔磔风舞燕斜斜黙坐知春意幽栖感嵗华緼袍犹可贳防落任生涯
　　又
　　怒电时闻落惊雷夜转多摧花亦太甚裂树欲如何幸不闗调燮犹应废啸歌明朝好风日一舸弄春波
　　又
　　闲士偏怜日贫身不受春柴门花片落藤架鸟声新寂寞清千虑妍华等一尘未嫌还徃少应是不羣人
　　和元生惠韵二首
　　秀色浮芝宇清才映谢廷防须乗驷马莫羡拜防星对竹人俱瘦看山眼独清漫郎最堪忆烟雨渺寒灯
　　又
　　春游有夙约何处惬幽悰落叶江邉寺飞泉石上松飘萧怜野鹤哽咽笑秋虫且共谈文乐尘埃隔防重
　　春日二首
　　雪尽清如洗江晴碧色摇春声喧候鸟野色乱风条初日晖晖净逰丝去去遥意行仍得反佳兴满今朝
　　又
　　冻谷冯谁暖苍规笑我方闭门春寂寂览镜嵗堂堂芳草仍无主归鸿只恋乡东风不世俗频到读书牀
　　六月二日市西避水三首
　　白浪风前濶青畦眼底无骑危争上屋取快欲乘桴六月衣犹夹千山气不苏安流终有日鼓舞任天吴
　　又
　　乆雨知天漏溪狂学海流惊呼闻壊屋捷足见操舟埳井谁为快乾坤等是浮独怜如寄客漂泊几时休
　　又
　　二十年前梦寜知复此来涨痕犹断壁饮地已荒苔患忧今逾剧风流逝不回江声中夜急浩荡有余哀
　　宿龙华寺
　　河口龙华寺秋风驻野航雁声庭左右灯影水中央田里仍艰岁公私困筑防无心共僧语忧恻漫彷徨二月十七日寒食同胡子仁出城至广教寺登懐李【阙】
　　寒食逢休沐幽寻喜不违山中懐李去陌上踏花归淡况随流水余情付落晖他年记良会囬首重依依
　　送张教谕之分水
　　骑马青山县弹冠緑发年小淹文学掾却上孝亷船淑士须经术污人是廪钱相期振逺业宛水故多贤
　　送人北归
　　被褐南州客依光北府居起辞从事辟归读古人书莫雨江云湿春风汴柳疎他年有来雁毋惜问何如
　　送王仲言升察院吏书
　　圣皇新下诏风纪肃羣纲江右循公选台中得望郎功名三尺法意气九秋霜冠豸多知己能无重激昻
　　又
　　佐宪游名郡摧奸奉漌条真才坚百练正色静羣骄台府闻新辟叅军愧下僚深知公论在相望未应遥
　　出芜湖江口七月二十四日
　　江风淡秋晓絺绤顿无顔黄叶下髙树白波吹乱山清游仍览胜乆役暂知闲囬首宛陵道依依更欲还
　　寒食
　　寒食偏逢雨贫家不识春桐华闭深屋书册拥闲身忽忽韶华老茫茫世事新平生只自苦不与杯酒亲
　　和孔用道御史留题韵二首
　　旌旗趋岭海斧钺下天关甘雨洗四野清风生万山花飞公馆静草长县庭闲墨妙留题处光华复此还
　　又
　　衣绣层云上乘轺万里余诗清写江竹食淡撷山蔬白笔峩冠荐青灯蠧简鱼不才为令拙幸获望前驱
　　又和前韵二首
　　宦情元自薄民事政相关日晏策羸马春深思故山众人皆欲醉百计不如闲邈矣钟期子瑶琹独抱还碌碌诸公后悠悠半世余未辞陶令米敢厌庾郎蔬北野非无马南溟亦有鱼永慙嘉遯客肯受俗尘驱
　　题官舍壁三首
　　拙令不谐俗颇希清静风焚香小阁上隠几乱书中暂喜过客少更闻甘雨通莫嫌官俸薄补报正无功
　　又
　　防帻小池上翛然亭午凉雨蒸藕花气风飏枣叶光俯窥紫鳞泳仰见黄鸟翔所喜淡无事与之情两忘
　　又
　　官舎千峯里迎秋气已清池烟明鹤影林雨断蝉声红惜芙蓉落青怜荔薜生今朝少公事吟啸且怡情
　　送严生教谕乐清
　　万古斯文在浮云世故新冷官宁下选杰士肯凡民书史三年绩弦歌一县春妙龄勤自奋得禄慰双亲
　　又
　　雁荡东南胜兹逰孰与同衿灵开磊落文气发竒雄莫忆家居乐无忧廪稍空迟归行有日重咏舞雩风
　　中秋泊淮安望张仲举助教不至
　　中秋淮浦夜谁共好懐开看月坐复坐可人来不来独謡慙短思多病负深杯想见芜城路吹箫拥醉回
　　崔镇宿迁舟中
　　柳隂望不极两岸草虫鸣积水经秋减清风终日生开篷看细字停棹问荒城知是邳州近青山数防明
　　咏艣
　　剡木谁为汝船旁两翊斜画波成□乀出语转吚哑动势虽因手圆机为有牙莫嫌终夜聒相送到天涯
　　重过彭城
　　重游彭祖国更上项王台山接徐邳去河兼汴泗来鬬争雄百战吟赋萃多才人物今安在城笳莫正哀
　　徐生省亲归髙邮
　　昔賛髙沙邑重来二十年曾无嘉树植犹有故人怜教胄逢才俊思亲辍诵弦愿言敦实践节孝是家传
　　吴秀才挽诗【彦辉子】
　　州来曽哭子岂谓复闻今甚切吾宗恨何堪乃父心青兰霜日惨白璧夜泉深頼有文章伯扬芳慰苦吟
　　赠苗伴读试中观归省
　　用世春秋学成名弟子员少迟登仕版具庆及亲年尘匣新收砚氷河不胶船到家多暇日慎勿弃遗编
　　送魏主簿
　　未识衡漳邑先闻簿佐贤气应超矮屋声已轧鸣弦春雨花环郭秋云稼满田轺车有使者来应采风篇
　　送卢道士归天台
　　谁谓神仙逺风声在世间苏耽归飬母贺老早还山之子忽云迈斯人应可攀天台春已莫花落水潺潺
　　象山图
　　突兀山如象东南缥渺间先生説经罢仙伯御风还瑶草晚谿碧桃花春洞闲神京看图畵尘土愧人顔
　　送郝州判之余姚
　　东越之官地依依旧所经乘潮下别浦佩印到公廷秧雨春波白盐烟海气清有人传美政应足慰予聼
　　玉泉山图
　　何许泉如玉元因有玉人山晖神发夜木秀泽含春此日还看畵无縁可卜隣寄声嘉遯者莫汚世间尘
　　送胡生之辽阳教官
　　夫子乘桴意终然堕渺茫千年逢圣代六籍到遐荒马队襃衣讲鸡林织锦装还归过吾里细与説辽阳
　　送邢晋卿御史言事去国
　　白简当廷日青山入梦年身轻寜去国力在竟囬天峻节台纲重清风奏稿传圣朝旌直士未许竟飘然
　　题浏阳李氏遗经阁【欧阳学士外家】
　　浏阳有高阁何似汉东居复见欧阳子来繙李氏书籯金谁羡汝宅相足华予湘产多香草殷勤辟蠧鱼
　　赋舒彦昭澹斋
　　方寸有天君休令浑世氛寒空清映月秋水覩涵云郎署虽升宠斋居独逺羣应知旧游者此意与平分
　　江山秋色图
　　江南何处景一幅淡含晖草木半黄落楼台深翠微桥连秋水渡船与莫云归我亦渔樵客怅然思拂衣
　　送李廵简
　　闻在鼇溪上诜诜士子归忽更新武弁宁志旧儒衣野艸侵阶长山云绕寨飞淡然尘事少与物自防机
　　送尹县丞之金谿
　　丞佐官非下斯民委寄深岂甘箝署纸祗喜賛鸣琴山好犹瞻象溪清莫产金前人有遗美即此是官箴
　　谢尧章松巢
　　诗人清似鹤雅意在巢松风过条枝定云来户牖封轻身防太古留爪记竒踪笑问骑鲸客何如五老峯
　　题谢尧章君琬兄弟诗卷
　　谢氏家声旧今犹好弟兄依依对牀语恻恻在原情露蕚花虽减春池草自生殷勤同姓老望尔早来京
　　题天台戴氏诗后
　　戴希尹者为军器大监内附后或荐之不起有子为教官与从子同征亦辞从子仕至集贤阁学士【阙】
　　【阙】

　　榆林驲夕佳轩
　　客行关塞北万岭复千崖过雨夕阳好开轩山气佳偶然成胜事为尔发清懐千古囦明意悠悠未易谐
　　送甘生南归
　　去去从师乐无心志帝京河风送帆影墙日忆书声万里须重到三年待有成独怜倦游客白首不胜情
　　为叶敬甫赋母线石
　　宻宻线缝裳依依石在匡石如心不转线与恨俱长尚想精神聚宁容发体伤殷勤珍袭意尔后永毋防
　　送周刚东之大平县幕
　　黄山当县庭三十六峯青公事随时了吟声许更听府曹懐旧雨使部仰华星亦有经行梦追飞过敬亭
　　五言长章
　　寿张希孟防议父济南郡侯
　　圣主龙飞日髙人鹤发年耆英关景运风槩仰遗贤名冠济南士书藏圯上篇家庭台辅出茅土国封延髙唱追商皓闲情寄渭川雍容鼎养乐萧散地行仙缓景阳春驻荣光赐节全式闻神降岳还有使传宣称寿归驰驲承欢快击鲜极南星似李林下酒如泉碧藕香清露苍松郁紫烟明生昨夜月凉入下秋天胜集骈车葢华音被管弦纻衣辉玉杖防服映貂蝉愿借丹青笔摹将四海传
　　和黄晋卿北山纪游韵
　　三洞金华北苍苍夹径松泻空喷百涧防地立千峯林石欹还整岩梯絶复通向田瑶草碧隠树晚花红嵌窦推丹入椒庭载酒从洗觥忙羽士捧砚喜山童陟岭惊逾峻防流竟莫穷千年杳仙鹿两寺互僧钟擘裂森开峡传闻旧化龙转霆奔雪浪禜旱却玲珑水际朱藤防岩阿青桂丛亭荒余磊磊【旧有磊磊亭今字镌石】云出正蒙蒙兰若知何许芙蓉复在东五磐随屈曲一路聴琤琮山断俄爲野湍平不见空暮房深榻静朝磬小楼重传玩遗髹鉢兴嗟对殡宫拂衣登岭去穿棘少人逢飞殿仍遥峙重关故不封归寻草堂巻坐恋木轩风两纪三人合相防一笑中孤踪忻影逐薄技愧才雄别袂分残雨衡门翳野蓬后游寜未卜思剧漫憧憧
　　次韵王继学参政胡古鱼编脩剪灯诗
　　剡渚推冰纸并州剪水刀轻明新雅制丽巧极纎毫不让琉璃贵浑疑锦绣韬皱纹萦细縠叠缕引长缲花草形相错鹓鸾势欲翺腾光宜秉炬透色贱涂膏爱着诗聨缀嫌逢骑驿骚香风翻寳帯华月涌云涛良夕娱佳赏元臣念小劳都人应共乐歌舞送春醪
　　又
　　晏赏夸灯夕荧煌映斗魁新工出刀剪妙制压楼台寳月团团现春云细细裁千丝齐拂缀一篆百盘囬华葢空中覆霓裳海上来惊飏白雪曲炤彻紫霞杯洛纸应添价韩檠遂积埃光华倾辇毂吟赋动公台暗室毫厘烛丹心户牖开省躬方自感宁复诧诗才
　　送袁奉御降香入闽寻母
　　使节光华逺亲闱梦寐形秋云孤影白春草寸心青纯孝通天意深恩出帝廷香从九霄下路向七闽经驰驲程宁缓占乌讯有灵定应歌泄泄端自感冥冥聚散天伦重悲忻雨涕零防衣囬万里华发共千龄宠锡翔鸾诰欢迎拥绣□丹青传盛事垂世永晶荧
　　观南阳髙武宣王诰词其子浑璞治书徴赋
　　歴数归真主英雄起壮年挺身辞汝蔡仗剑走幽燕武畧纷谁敌神锋奋独先攻城防矢石拓地山川淮甸威如扫蛮方命已县长驱越东角直捣海南边名冠三军帅功开半壁天至仁惟不杀伟勣更无前铁马戈鋋息貂蝉佩服鲜曹公创尚在鄂国志逾坚星陨悲苍汉山崇想故阡分祠遍南纪遗像凌烟疏傅曽开国承家复象贤绣衣躬入奏丹陛诏仍宣圣代昭恩数王封衍土田风云摅壮气日月漏重泉制辟奚斯庙光増太史编哀荣十载少忠孝一家全奕奕丹青绘绵绵帯砺传桐乡修秩祀愿荐侑神篇
　　即事
　　上圣方虚已元台屡集凶雷霆轰震怒日月出冥蒙一扫苛秦法重恢大汉风孔堂全简在郿坞积金空覆辙垂明鍳更起隽功戚休开一相黜陟正羣工急务除民蠧先宜择宪聦小臣图报切无路献愚忠
　　分题赋鸡舌香送苏伯脩御史之西台
　　彼美南州产芳辛性不移品登炎帝録名著汉官仪含液深滋舌扬芬蔚吐辞从官陪论列防物得追随忽跨青騘马将违白玉墀眷懐敷奏切西上且迟迟
　　送纳文粲江浙省都事
　　分省东南重都曹左右并耸闻除目下欣值化弦更淮甸新功业慈恩旧姓名扬镳趋巨镇振玉出神京台阁人争送湖山气已清进筹禆上宰提笔念苍生春诏宣寛大秋帏防俊英兹行端不负持报汉公卿
　　和蘓公伯脩曲阜新庙落成
　　圣皇尊御极阙里重兴文宫寝新仪盛牲醪特祭殷祝辞宣上意铭石逮臣勲坛杏深凝露林楷宻防坟钟金声北奏衣布体三熏执法亲遗裔言诗夙异闻遣祠承宠渥序晏洽恩勤已定封公爵仍増守庙贠山川方焜燿天地正氤氲岂比东都碣仅传韩府君
　　分题赋鹤川送萧存道元帅之云南【属鹤庆路山水幽雅多僧刹】
　　鹤野辽东胄西南向鹤川山连已蜀外江接夜郎邉箐竹应穿宻防桥想度悬忽逢岩石胜岂忆地维偏佛刹多金像夷居拥翠毡吏逢开府日人记督兵年警檄停飞羽行营息控蛮方宁复过祖烈幸重宣奉圣歌新乐观风续旧编翩翩此时兴何必羡芝田
　　分题蕃宣楼送山佥宪之闽
　　大府开闽土危楼镇海涯飞云浮畵栋防日炤髙牙昔驻蕃侯马今迎使者车三山归指顾万井仰光华缥缈临城处逍遥散吏衙榕隂千树翠荔子半空霞岭峤俱清谧賔僚亦静嘉宣风问民俗作屏扞皇家去去青冥樾依依紫禁花登髙应有赋留待碧纱
　　次韵许可用参政从幸承天防圣寺是日陞左丞
　　西北羣山逈盘盘防帝乡玉泉流海润金刹倚云翔四月龙舟迈千官马首骧落花萦剑佩高栁拂防樯采女遥分队材官迸缀行和声宣鼓籥珍献集梯航天雨清初霁湖波静不扬瓦光浮璀璀铃语振锵锵梵呗雷音偈醍醐雪色浆玉牀敷御座翠殿散天香内晏筵初秩仙韶乐更张驺虞游近野黄鹄下廻塘驰道风随辇行宫月转厢应同游上苑何似幸云阳心共斯民乐谟咨上相良传宣升列辅稽首答休光勲业期千载精神萃一堂序调尧歴象泽浃舜要荒盛事传新句迂儒之寸长愿将归美意诵播脩廊
　　送赵生时立
　　漫倚成均席居然乏友朋独怜故人子相伴夜窓灯学自言诗悟才须辨秀升重围频逺讯长路忽先登建业千峯雾漳河十月氷青春期正逺白首仕无能我亦思儿軰因行恨不胜
　　分题赋白简送李惟中治书之西台
　　执宪崇台府脩容象物宜挺然元不挠皦若自无缁玉雪齐心映风霜入手随立当文石陛携趂紫嚢丝簮笔应同色持书允有仪奉条严纠慝对命谨书思西陜分治日中朝注倚时脩名青史册素志白圭诗正直神斯聴清明世所知当年魏公笏此事即吾师
　　分题赋汉阳树送蘓伯脩参政之湖广省
　　江汉交流处川原树杳茫晴光朝歴歴暝色莫苍苍陌上平如荠烟中宻布行蔽亏城隐见掩映屋低昻秋引登临兴春生战鬬塲鸟声乐林莽牧地富耕桑政府迎参预儒绅动宠光功怀神禹栢茇咏召公棠大别忻移棹南楼想据牀殷勤与封植清防被炎荒

　　礼部集卷六
　　钦定四库全书
　　礼部集卷七　　　　　　元　吴师道　撰律诗七言
　　八阵图
　　惨淡风云旧指麾涛声汹涌尚含悲握竒智在人谁识长啸神游石不移天下竒才司马叹江流遗恨杜陵诗当时万事皆天意三酹英雄诵出师
　　寄友
　　聚散悠悠水上萍相思千里梦魂惊门扄白日闲花落愁入春风芳草生天北云遥囬雁影江南春尽老鹃声飘零王粲今何处想见登楼此日情
　　送林初心
　　溪上开樽洗客尘千篇髙咏句清新春风冠盖英雄梦夜雨江湖老大身万里燕山驰壮气十年吴国起闲人来时须得文章力去看薇花紫禁春
　　游仙居南峰【并序】
　　大德十年秋余来仙居闻南峯为登临佳处而未之识至是偕邑人往焉山去郭数里而近仰见白塔立云表踏落叶縁岭上空旷极目无际逹兴道寺章安尊者道场近时邑士吴君直轩讲授寓焉右偏小轩为临眺之所羣峰拱环一水囬互寒晖清气荡溢心目平沙逺村烟树鱼鸟如堕潇湘图畵中视轩扁蓝光大字瘦硬可爱梁间题郭三益杨宗山刘明府陈古灵先生诗在旁有近人登髙懐古词亦悲壮时众客互觞喧哗余独操片纸吮笔视佳者记之癖好类如此客有导余循东庑拂尘壁读陈仁玉拟骚词陈风流文翰有名喜觞咏山水间甞视轩前小阜营葬穴今其后业不复葬悉为势家有客感旧故叹息不已余亦怆然既而曰人生良会开口一笑不易得今古兴废事奚足介哉于是举酒相属乐甚顾日欲暮半醉而罢余闻天下竒观往往因文人胜士题咏发之今南峯溪山甚佳留题甚多古灵不可尚已如郭三益诗亦清丽惜乎传诵者少而南峯之胜不得附之以题也兹逰不欲作诗客请为倚歌和之非求多之也庶将着其诗而广传好事者耳
　　蓝光轩外空烟辉鹭鸶石上寒风漪秋髙林薄众叶脱日暮涧谷孤云归山空竹静僧眠熟舟闲江清人渡稀慿髙把酒今古浩歌兴逐征鸿飞
　　赤壁图
　　沉沙防折怒涛秋残垒苍苍战鬬休风火千年消伯气江山一幅挂清愁丈夫不学曹孟德生子当如孙仲谋机防难逢形胜在狂歌吊古谩悠悠
　　溪亭夜宿
　　闲亭来伴野云栖剪剪东风冷客衣孤鹤有声溪上啄落花无影月中飞愁销緑发三春过梦拂青山半夜归混迹渔樵莫惆怅得时奴总轻肥
　　和逯彦常留别
　　落日平芜转晚晖西风残叶秋飞江南烟水孤鸿冷冀北弓刀万马肥零落酒徒愁夜梦支离冷骨怯秋衣剧谈之子聊相慰莫向青山又赋归
　　野中暮归有懐
　　野田萧瑟草虫吟墟落人稀惨欲隂白水西风羣碓急青林暮雨一灯深年丰稍变饥人色秋老谁怜倦客心酒禁未开诗侣散菊花时节自登临
　　送郭推官之吴兴
　　水精宫里宦游乡闻道賔僚蔼俊良清气入懐生翰墨仁风到处洗桁杨深春柳色湖亭静落日苹花客棹香我欲纵游身未许梦思风物九廽肠
　　水轩
　　碎萍落落防清圆山影檐花不碍船荷柄倚阑髙似竹龟儿出浪小于钱敲针作钓凌风立叠石为床聼雨眠尘虑绕纒君自尔林塘何处不翛然
　　寄叶审言并简晋卿
　　燕尘越水旧衿裾何事今年赋遂初肉食终还虎头相身谋可复兎园书闭门深巷杨花满送目停云暮雨疎不见黄生今数月因君聊与问何如
　　寄张子长
　　落落长遭俗子憎别来懐抱向谁倾有时错莫呼张丈无力吹嘘荐贾生叱石山中寻药侣翫云林下读书声知君亦有逍遥兴肯与卑栖叹不平
　　次韵逰山石寺
　　云鎻幽源防隠丘君因逺棹适良游江潭日炤鱼龙野佛殿山空草木秋山窦泉香聊作供题诗僧去独含愁肯将尘事妨清赏不尽登临兴不休
　　次友人韵二首
　　风埃飘泊望谁收劲气盘盘狭九州郑老有才翻得冷沈郎自瘦不縁秋芙蓉白鸟沧洲思蔓草荒庭落日愁客里得钱那惜醉归来芋熟西畴
　　又
　　膏火锥刀祗自焚莫将清气一时分休文溪上多明月景山中有白云诗思凌秋添胜语丹经参夜得竒闻飘飖物外何须恨汉世公卿贵少文
　　送李佥宪行部之越
　　天上神仙气自清南行万里识仪刑绣衣使者新持斧国子先生旧执经马蹋秋原风猎猎雕盘霜浦日防防纵吟太白诗千首天姥云门近眼青
　　寄李坦之
　　九三茅仙圣宫故人招隠几时同青枫月落重江外翠袖天寒絶谷中文字相知惟我尔精神不隔漫西柬长安冠盖纷如数【阙】老谁怜贾与终
　　和黄晋卿客杭见寄
　　一从君客江城去诗思凄凉酒盏空天末倚楼孤岫雨春深闭户落花风半生正坐才名悮万里谁怜意气同坐忆王孙咏招隠萋萋草色向人浓
　　又
　　书问萧条已半年知君近买过湖船江花日暮吹红雪店树春晴起緑烟客里光隂遽如许人间岐路正茫然离羣得似游从乐纸贵钱塘日万篇
　　又
　　翰林学士巴西彦天禄儒臣汉世雄一笑吟边余故老并游方外亦清风呉天有象星应聚冀北成羣眼已空十载神交未相识卧淹幽谷恨羁穷
　　喜雨
　　髙陇深沟有剰泉风雷仍及望霓先凉思到骨苏中夜饥火烧肠洗积年上帝自仁宁为吏书生有喜岂须田东南米价明当贱拟办狂游万里船
　　寄蒋山长
　　吴兴博士荆溪上别去无书十载强浮世升沉堪一笑胜懐吟赏未相忘鲸翻寒日江湖白雁叫秋城草木黄犹有旧时诗卷在髙歌聊复慰凄凉
　　赠王生
　　嗜酒王郎复好吟紫髯如鐡气萧森归防千里岁年晚破屋一氊风雪深痛饮广文逢劲敌独歌郢客见知音五云东畔三峰路别后相思试一寻
　　次方韶文三首
　　婺女城头掩半扉沈矦楼上领斜晖聴鸿前度同游尽化鹤重来万事非山水娯人真不恶文章惊世故多违何如有酒身长健竟月登临莫便归
　　又
　　倚空风穴瞰岩腰天与幽居物色饶玉女灵旂畨昼永石坛仙树长春条百年遗老风流在千里浮云梦寐遥我亦平生爱丘壑相从煮石防枯樵
　　又
　　昨嵗郎君一再临坐成乆别思难禁雁囘衡岳夜云白花落湘潭春水深纵览山川谁似尔争雄文赋古犹今倚门莫怪归来晚游子终懐寸草心
　　柬王仁境
　　有客空斋叹不归乡心二月乱于丝杏花深巷春风梦茅屋荒田夜雨诗天气未佳宜小住人生行乐竟何时乞君安得千壶酒烂饮狂歌慰别离
　　送许益之赴赵侍御招二首
　　扬防千里载书琴此事光华喜见今青眼怜才真有道白云出岫本无心校书灯火西斋静聴讲衣冠北府深岁晚幽期良自保孤根未恨逺穹林
　　又
　　绣府乌台峻碧霄金陵佳丽未萧条诗书正气屯诸彦花月残歌笑六朝山倚石头青入畵江吞天际白吹潮胜逰健笔追雄浑为寄林间慰寂寥
　　送人之台州
　　六月征途盍小休振衣遄过海东头半空霞赤山初曙絶顶夜凉江正秋词翰清妍应有助简书容与定无愁升沉一笑幽期逺肯向沧浪寄野鸥
　　送吴闲闲真人还山寿亲二首
　　翠防芝盖袭灵芬名在钧天四海闻重见盖公隆汉室由来番国入呉君三秋胜日双亲寿一沼清逰万里云肯诧光荣动闾井只将忠孝荅殷勤
　　又
　　天恩亲许拜慈顔飞鳯衔书逐佩环江上白云秋近舎人间紫气晓浮关木公金母齐髙筭芝草琅玕满故山千载楚莱芳躅在羽衣交映彩衣斑
　　答蒋春卿见寄韵
　　云锦衣裳侈贝玑娟娟秋水隔相思书来南国鱼千里愁入西风柳万丝乆别忽惊诗句好重亲未觉髩毛衰多君世外殷勤意古道宁论俗子疑
　　客杭九日别柳道传黄晋卿出饮江头陈氏楼客杂甚二首
　　薄隂江日淡晖晖残叶随风上下飞陌上呉儿应竞赏天涯陶令正思归秋花废苑连金刹晚树平湖出翠微千古兴亡竟何极不须登览重沾衣
　　又
　　黄菊开时酒价亷晚声沙市簇青帘不堪衣袂犹为客偶上楼头试卷帘良友相逢还易别老兵对饮且无嫌西风放棹龙山去何必疎狂脱帽檐
　　送孙伯芳致意姚子敬
　　下帷闭阁想无羣落落经时一过君俚耳谁能知白雪闲身那得似浮云忧来意绪迷詹尹别去缄题忆右军归见西州里名士为言吾甚敬斯文
　　读唐末史事
　　黄屋漂摇剑防围草荒城阙泪沾衣空吟陌上行人去谁救山头冻雀飞计失廷臣无逺略途穷天歩縂危机晋阳一旅开洪业落落关河满夕晖
　　送友人之关西
　　相逢未乆复相违疋马西行壮气驰弧矢四方男子志烟花三月故人思秦山渭水金城国汉阙唐陵野草碑万里兹逰何可絶闭门笑我白生髭
　　京城寒食雨中呈桞道传呉立夫
　　春深不见试轻衫风土殊乡客未谙蜡烛青烟出天上杏花疎雨似江南松楸昨夜频来梦樽爼何人可与谈闭户不知佳节过清泥满道没征骖
　　三月二日丽正门书事
　　万骑遥闻发上林内前车马去骎骎风囘辇路香烟合雨映龙楼柳色深淮卒屡呼惊过客伶官凝望促华音修门此日逢佳令咫尺清光倘炤临
　　恩荣宴
　　圣主龙飞第一春造廷多士际昌辰墨痕金榜云烟湿花艶琼林雨露新千载文明开至治九天恩重愧微身轻肥不逐时人梦誓守平生一念真
　　送刘县丞之官寳应
　　人言淮俗稍真淳君去扁舟早问津钟鼓京城五更梦【刘居钟鼓楼前】歌沙市万家春名城尚记唐年古作吏当如汉世循同是青衫更邻壤后来还许望音尘
　　送陈链师归越
　　枫叶桥边一振衣琼台璇舘动光辉浮云散尽青山在华表依然白鹤归方外只今犹有事人间何处可防机庆湖禹穴经过地且莫停舟访落晖【庆湖千秋观禹穴告成观今皆为寺】
　　送潘生归天台二首
　　昔游曾拟上天关风雨穷秋路阻艰俗驾竟囬苍岭下梦魂长绕赤城间黄精仙树年年长幽涧寒云日日闲之子明朝却归去愁今浩荡杳难攀
　　又
　　陋巷萧然可设罗比邻只怪数经过秋风海国芹初熟今雨柴门草更多心醉岂嫌无痛饮情亲不恨有离歌故人忆我还相问耿耿应知未肯磨
　　送尔佳知州
　　陋邦宁足驻旌麾不待寻常报政期宫有藻芹歌未已囊无薏苡谤何为累累金印青云在落落丹心白日知得意孱庸非所羡只留遗爱使人思
　　寄刘士明同知
　　前望谯楼帯古城濯缨河畔水泠泠共分草径临门入最喜书声隔屋听官路驰驱足尘土人生聚合等云萍琴清茗冷何时共直待秋风月满庭
　　校视水灾
　　扁舟为榻水为家竟日茫茫不见涯草际沟畦行佶曲风前几席坐敧斜官箴廹我宁无畏世事违人只自嗟遥忆乡山好兄弟登髙把酒对黄花
　　题偰氏牡丹图
　　翠叶扶疎映防霞天留飞蝶守单葩共惊冬树移春艶须信人文表物华雒水千年重有谱长安一日更无花至今好事看图畵谁似髙昌进士家
　　送刘君锡宰兴化
　　诵诗三百政云何出应时需绩已多要为朝廷陈雅颂先令井邑化歌淮乡岁晏鸿安宅海岸云横水息波喜报太平寛诏下早宣德泽趂阳和
　　次韵九日
　　卧看衡门落叶飞饱飡茸菊露香微潘郎有句休惊老陶令无钱合赋归忤俗形容只白眼娯人山水足清晖约君同上南冈顶长啸秋风一振衣
　　寄题感应夫人庙【王仲逹州判先世】
　　王洲洲上旧家乡贞烈千年俨未亡宁使丈夫专庙食应随王母共仙妆暮云冉冉灵旗杳社雨霏霏醴酒香定有天恩侈封秩闻孙朱紫看成行
　　重赠王月屋相师
　　编诗犹记十年间一笑春风万里还老眼依然天上月青鞋未了浙东山自知生世非竒骨只喜逢人不厚顔为问何时遂幽隠云林相伴着柴关
　　和刘谦甫二首【时永福寺避暑】
　　茗瓯诗卷代壶觞借卧僧坊百尺廊林下何人共萧散世间无处覔清凉水花晓立净池月风磬晚传幽殿香独有闵时心未已梦思霖雨起贤良
　　又
　　毒日余威尚铄金秋期过半竟骎骎愁闻赤地呼天泣梦忆青灯付雨吟困顿吾生甘俛首纷纭世事只惊心褰衣髙咏紫芝曲何处云林深复深
　　时五月望后不雨至八月
　　和呉教授韵二首
　　客居未定复穷年人事多违一任天薄宦已贻髙士笑短才敢望达官怜簿书草草寒防底风雪萧萧瘦马前自倚此心堪对越不须香火効精防
　　又
　　杜门饮水可忘饥半世迂踈已自知栗里园荒愁有梦敬亭山好愧无诗万问谁肯容寒士五斗犹须向小儿囬首京华旧游处题名虚忝监中碑
　　送陈汝锡録事归湖南寄意杨梓人张幼择二同年二首
　　叅军俛首困奔趋豪气如君世所无余子下风楼百尺嘉賔胜日酒千壶敬亭游骑留题句湘水归防入畵图台省翺翔真易事人生谁似彩衣娯
　　又
　　姓字慈恩忝后尘一官继武复宣城仰惊健翮青霄去却笑疲驽峻坂行举世安知吾道重与君相印此心清湘中旧友烦多谢春雁囬时始寄声
　　和芊希曽宪史韵二首
　　髙歩青霄计未差征途祗暂走尘沙烟波江上吟芳草风雨城东看落花辔欲追千载士扣门肯向五侯家遥知斋阁清无事满案残书整复斜
　　又
　　平生忤俗苦无朋心事萧然有发僧作吏只师三尺法读书肯负十年灯空持璞玉嗟谁赏误落樊笼去未能梦忆金华三月暮踏云穿雨上崚层
　　夏日田家和胡子仁韵
　　小溪百曲帯山长五月田间始插秧桑烛风悬堕平地麦蛾雨化出空场村烟翳翳鸡犬近茅屋萧萧竹树凉疲马奔忙只自笑遥闻何处煑茶香
　　和韩廷玉韵
　　脩门咫尺足扬眉纵览山川自好竒春水北溟鹍化早秋风南国雁来迟上林钜鹿能防赋叠嶂苍寒正入诗頼有同时贤掾史相知不负此心期
　　送马元博升察院书吏
　　科目联翩好弟兄十年早已到公卿飞乌又报台端集神骏偏依冀北生江水带城佳丽地春风着柳别离情升沉咫尺仙凡隔相念能无一寄声
　　和吴存吾题金华山鹿田寺
　　金华峰顶前朝寺曽拂题诗古壁尘岩洞清逰如昨日雨云寒梦共深春他人岂比余同姓异县宁知此卜隣多谢闻孙意倾倒借书开鎻不嫌频
　　秋日登景德寺小阁
　　开元水阁今何处此日登临忆杜郎落木髙城秋浩荡乱山平楚暮苍茫前朝事往空遗迹倦客愁来只望乡何似闲僧深闭户萧萧寒菊数丛黄
　　游三天洞
　　稽亭山下三天洞忆我金华物色同防地飞崖云汹涌映空嵌穴树葱茏不知混沌何年凿直恐神仙有路通终拟赤松归隠去清游还堕梦魂中
　　中秋次同院人韵二首
　　鸣驺杂遝欵庭中宴罢扶携看醉翁禁钥鎻深秋院月天香吹湿露华风终宵倚树怜吴质何处登楼覔庾公挹取清光炤方寸此时分散莫匆匆
　　又
　　江右衣冠代不空况闻熈运日方中诗书有造兴周学文赋多才侍汉宫愿识龙光天下寳厌聴秋露草问虫选抡此日陪诸彦浅薄慙无报称功
　　留李王河驿防括苍友人
　　断港今犹説李王长江元不管兴亡淮山终日空凝碧河柳经秋未陨黄多谢长风留过客相看好友话同乡行歌拾取矶头石携袖归来比夜光【驿在池阳上七十里江边小石通明可爱】
　　送杨志行待制赴北
　　南士今谁列从臣喜闻新命掌丝纶中天日月开昌运当代文章属伟人莲炬正红宫漏夜柳丝初緑御沟春平生经济匡时畧献纳应须得细陈
　　贡仲章学士挽诗
　　邓来相继厌人间公又云亡我涕澘文采顿消南国士仪形空想北门班百年乡梦应先觉万里祠官竟不还怅望箫笳动哀曲湖风吹浪雪堆山
　　九日病中东邵章甫令尹方公亮教授
　　卧病深居断往来钩帘强看菊花开江山信美非吾土风日虽佳负此杯万事心违将老矣四年客倦盍归哉登楼援笔犹能赋眼底谁怜宋玉才
　　谢别赵子威宪掾
　　嵗晏萧萧雪拥门轩车肯顾病参军非关知已无青眼自为懐乡有白云风采一时倾北府心期千里重斯文敬亭山好何堪恋独恨相看却袂分
　　中秋次刘经歴韵
　　云拥银盘上海涛风吹金粟散江臯气屯多士潮增壮尘净孤懐月共髙惜影来思寻夜枕分辉直欲到秋毫崇文堂上官壶酒记取今年与燕毛
　　赠史亷甫
　　棘闱重重深鎻关佳士一笑开心顔共看中秋浙江月却话西蜀峨眉山子抛簿书暂过适我困朱墨方未闲不辞题诗记良防他时相值青云间
　　彭子中从龙麟洲先生校文赴郾城教谕
　　从师有乐世谁知纵览词场亦一竒雨阁湖山秋隠隠风帘灯烛夜迟迟升堂惟许彭宣侍荐士应无杜牧遗此去还闻郾城柝回头须忆笑谈时
　　喜白发刘师鲁征赋
　　纷纷儿女政堪哀只恐流光髩底催百岁总为黔首误几人得插素标来敧风纱帽从吹顶簮雪花枝且照杯自许贞心比松栢不随秋卉共凋摧
　　再和鹿田寺呉存吾诗韵
　　十年不到云闲寺白石清泉笑俗尘壊壁诗存苍藓古空山鹿去野花春旧僧零落多归塔刼火萧踈近失隣好事主人能酿酒从今来往不辞频
　　题黄晋卿应奉上京纪行诗后
　　居庸北上一千里供奉南归十二诗纪实全依太史法懐亲仍写使臣悲牛羊野濶低风草龙虎台髙树羽旗竒絶兹游陪禁从不才能勿愧栖迟
　　寄贯子素监州二首
　　妙年富贵复何如自爱名家万卷书南纪尚开【阙】　国东方不恋使君车沧洲野鹤同来往碧落闲云共卷舒轩冕鼎来非分外素心祗喜未忘初
　　又
　　闻道今年入帝乡扁舟春水下衡湘鄂公图像淩烟阁坡老文章白玉堂俛仰应无慙世美经纶盍亦济时康却思送别西湖雨后防重逢话更长
　　送王廵简
　　丞相传家笏尚多将军横槊意如何踏花騕褭村无事送酒玲珑座有歌白日莱衣动光彩青春槐树长枝柯双溪咫尺聆佳语未用离愁赋緑波






　　礼部集卷七
　　钦定四库全书
　　礼部集卷八　　　　　　元　呉师道　撰律诗七言
　　奉安仁山金先生神主二首
　　我里堂堂有硕师穷经白首竟谁知诸君宣化文明运百世风流道德祠乡曲论公身殁后衣冠色动礼成时服膺私淑遗编在岂乏方来秀杰姿
　　又
　　仁山山下故书藏上泝真传自紫阳防秘当时桑海变道行异世日星光先生永配千年社学子浓熏一瓣香端借广文崇教寺相看不恨髩毛苍
　　和鲜于伯机旧题柯山韵
　　树古崖深昼景防仙桥有路上神京洞门呀月青霞出鲸背撑空白浪平须信地灵钟异质谁令樵客擅脩名千年太极无穷意腾说纷纭笑老生
　　于寿道兴崇徽国文公祠宇之盛
　　阙里名存第宅非斯文天为啓良机礼崇盛德千年祀功比侵田一日归故井土消泉激激【甞阙斋所铭井】南街春动柳依依溪山光景元非昨想见神游忆佩韦
　　万里清风堂宴集呈寿道知州孟威郡帅
　　二月髙堂酒满杯梅花雪落杏花开文章太守羣僚集弓剑元戎小队来四座清风谈未了万山斜日首重回客游谬忝嘉賔硕愧乏邹枚赋咏才
　　衢州超化寺
　　前朝老屋半倾欹尚想诸贤防集时阁外云山天歴歴城头风雨草离离渡江疋马空成梦印雪孤鸿自足悲頼是同行非俗子僧寮借纸録残碑【大宋南渡后朱希真汪玉山范元长甞寓于有云山阁张巨山作记今摧败不可登临矣】
　　寄题永康上安寺三峯阁峰名淦竹石柱后坞永康县名花溪
　　道家浪说蓬瀛山何如此地三峯环竹岩石柱秋落落花溪云坞春潺潺旁通异景人莫测中有髙阁僧独闲我居不逺二百里今当一往穷登攀
　　谢宜春易芳猷帅阃见寄诗
　　同上燕台记昔年重游两髩各苍然升腾大府方飞剡拓落微官漫草驿有使携云树句门无人候雪溪船浮生聚散何须论仰止芳名宇内传
　　送人之宣城并寄诸故旧
　　我离宣城已五年送子行迈心茫然塩车骥耳空自笑雪泥鸿爪谁知怜溪山到处足清絶冠佩只今多俊贤游从定应得真乐莫惜频寄新吟篇
　　正月五日大雪连日寒冻不出
　　残冬两度聴惊雷新岁隂寒雪作堆病客老容仍顿至荒山春色几曽来氷虀满贮加飡饭松火频添细拨灰最忆二儿同咲语五更孤枕梦初回
　　送人归婺源
　　勇随束帛出山来仍逐双鳬并路回废院俄惊鎻秋叶荒田应梦长春苔稻梁屑屑非髙志榱桷森森搃异材吾道未穷先哲在紫阳千仞郁崔嵬
　　重过齐山清溪
　　翠微曾与客同游陟险搜竒兴未休八载重来惊老大十年髙咏想风流云迷复岭深藏洞水落寒江逺见洲安得符离张太守畵图再与写清愁
　　山行即事
　　穿云渡水百盘廻身在青红绵绣堆野老怪人冲雨过牧儿疑我看花来山林自是平生志州县元非健吏才但得翳桑无饿者不妨归卧守蒿莱
　　寄题留山道舘
　　几处烧丹诧葛翁留山今复见新宫神仙自爱无人识楼馆谁令有路通碧水带花来洞口玉笙随鹤度云中更寻履石依稀迹转觉幽深兴未穷【葛公坑山水幽防有石上履迹】
　　送陶生之江西二首
　　大江西上好青山曽记轻舟一往还翠袂小姑烟雨里白头五老雾云问子游仍及春风早我梦寜如昔日闲应过柴桑懐尔祖千年髙节杳难攀
　　又
　　忆昔洪都与胜游桂花荘上共鸣驺鎻深废院书声断剑化空函寳气收往事十年春梦变斯文千古大江流西山晴翠东湖月应有幽人迟子留
　　送师刚中万户二首
　　闽南小寇敢披猖藩府新开选帅良中道已闻蛮党静回车复见羽书忙縂戎严令风霜肃报国丹心日月光此事正堪谈笑了春和归诵采薇章
　　又
　　秋浦飞鳬倦欲囘忽闻万骑自南来愚民惊向荒山走拙令喜逢青眼开礼乐诗书曽璧水功名圗畵合云台早闻吉语东风里戱彩庭前奉寿杯
　　寄交代辛仲刚
　　一清白镜重开更筑新亭记老梅千载前贤想遗烈三年旧令愧非才应须花木春添种莫遣牛羊夕下来深防扃闲驱俗子登临元不为衔杯
　　和友人惠韵
　　交情落落曙星稀心事悠悠倦鸟飞佳友每欣连榻话俗儿偏笑载书归淮山江水风吹梦寒食清明雨湿衣白发相看一樽酒不妨秉烛对余晖
　　题吴教授重阳诗遗墨就用其韵
　　秋风老菊尚余香谁信吟诗近夕阳营冢子収遗藁墨传经人覔赐衣黄州来南裔云仍冷香水东流日夜长泪落缄题孤宿约去年空过郑公乡
　　佳山水亭
　　百年老屋半苍苔一日佳哉旧观囘浮世何曽改山水髙懐聊复寄亭台夜深渔艇檐头宿日落僧窓竹里开此去京华踏尘土时时还有梦飞来
　　送人之开化县幕
　　我亦曽为县邑官賔僚毎叹合并难幕中婉画能交賛堂上清琴坐可弹露窖云屯黄防防杉幢秋拥碧防岏送行还忆经过地珍重诸公各劝飡
　　春陪李惟中司业同年赴京至彭城而别
　　使华移炤辟雍流末席何期忝见收二十年前依虎榜几千里外逐仙舟黄楼同上还分手紫陌重迎尚及秋又报奉常新命下早脩仪注賛皇猷
　　九月初旬临清下陵州舟中
　　谁云北土异南方九日晴暄未陨霜河水浑黄千里疾柳隂浓緑两堤长丰年有象占农畆佳气非烟望帝乡驿酒一升犹可饮只愁无客共重阳
　　静复堂
　　震雷初动复为元能见天心本静存夜气清明守灵府春阳消息认孤根披图细玩先天奥问道深懐立雪门莫以佳名事观美化机妙处不容言
　　碧筠轩次韵
　　賸栽脩竹拂春云为爱坚贞节独尊食肉可能医俗士垂绥莫共乞天孙清风绕屋笙琴响翠雾侵人几席昏想像兹轩元未识题诗先到楚山根
　　寄题纪信庙
　　貌齐隆准伏危机办为君王解急围楚炬无情燎黄屋晋城有土瘗遗衣功名不与山河誓义烈终同日月辉新庙落成牲醴盛千年魂魄想依依
　　送俞廵简之邵武朱口
　　坐厌寒氊作广文忽骑快马号将军民安乐土元无警士有通才故不群折柳都门三月雨看花山寨万重云武夷溪曲应相近为我驰书问隠君
　　送徐县丞之夏县
　　马公乡里去鸣琴送别因风感慨深此日大夫花满县当时丞相布为衾朝廷毎尚亷平政父母谁无恺悌心愧我不才曽作邑相逢只诵古人箴
　　送郑知事之杭州
　　寒食匆匆不少留故人相送出皇州喜闻南国莲依幕乍识西湖柳映楼知已定逢台阁彦清才寜混簿书流是邦凋瘵今非昔好与黄堂賛运筹
　　送张县尹之孝感县
　　十年前燕杏园东此日重来踏软红得意方为万家宰题诗仍醉百花风慈恩姓字氛埃表云梦衿期浩荡中媿我不才曽学制欲谈旧事惜匆匆
　　萧存道元帅平云南颂后题
　　长枪大剑压毛锥却虏人言底用诗谁似颂声腾北阙更兼威畧震南夷十年尚记先朝事万里重迎大将旗今日绥懐销战伐莫嫌无路献雄词
　　送刘伯温之江浙省郎中
　　江浙连闽屹巨藩年来民力见凋残帝怜下土驱豺虎人贺南州集鳯鸾槐影昼笼青闼湖光晴炤畵阑干清风迅扫诸曹务应共賔僚一笑欢
　　送陈道士归龙虎山
　　谁云学道出人间亲在髙堂髩发斑莱子宁忘身戱彩张矦应梦手持环神仙天上辞珍舘烟雨江南望故山独羡相知老宗伯连章珠玉贲林关
　　端午
　　今年重午住京华一寸心情万里家楚些只添当日恨戎葵不似故园花案头新墨题纨扇墙外髙门响钿车朋侣萧疎欢事少谁令衰髩受风沙
　　送曾贯还江西应试
　　桂花荘上昔年游送子曾偕计吏投望气此邦终得剑济河今度决焚舟兴文已信关天运积学深期为道谋京邑相逢乍分手春风迟宴曲江头
　　送髙知事之道州
　　元子轻徭减税租阳公遗惠及侏儒频年未息山夷警今日谁分刺史符溪上访贤谈太极云间懐古叫苍梧佐僚喜得诗书彦从此疲民盍少蘓
　　送顾县尹之安丰致意舒穆噜书庵
　　鼓箧曽陪胄子游青衫初着盛鸣驺桁杨卧雨公庭晓秔稻连云田舍秋今曰淮乡真乐土古来仙吏属清流诗书万卷庵中老问道应知不逺求
　　次韵张仲举助教上京即事六首
　　海波填碧涌金鳌当日经营得俊髦周鼎卜年开帝业汉都作镇奠神臯宫中双鳯朝扶辇帐下千牛夜捉刀万国防同时肆觐众星遥拱北辰髙
　　又
　　大驾时廵镇北庭皇风万里畅威灵有年太史仍书雨卜日祠官已祭星白草黄云秋漫漫朱楼翠树晚冥南归却作滦阳梦应是平生旧所经
　　又
　　翼翼行都岁幸临名王诸部集如林氊车满载彤庭帛寳马髙防内府金暮散歌呼滦水上夜腾光气黒山隂世皇谟畧真宏逺共感湛恩到骨深
　　又
　　虎贲猛士羽林兵缭绕宫垣帯雉城土冷水泉长冻沍天低星斗倍光精穹庐欧脱云弥野马湩醍醐雪倒觵巷北巷南歌吹襍只应儒舘自书声
　　又
　　圣主恭勤服澣衣频年羽猎罢连围金华劝讲延髦士紫殿亲祠却宓妃调鼎有功神化宻扣门无事谏书稀髙秋八月时廵毕还与都人候六飞
　　又
　　孔鸾敛翅乆盘廻延阁穹崇际复开四海宣文千载仰两生接武一时来防书共啓缄金匮持笔行登视草堂努力深期报知已明时肯负出羣才
　　闻危太朴王叔善除宣文阁检讨四首
　　隂山分胍自昆仑朔漠緜延逈北门遥见马驼知牧地时逢水草似渔村穹庐勅勒秋风曲青冢婵姢夜月魂今日八荒同一宇向来邉檄不须论
　　又
　　两都赋意入经营今日竒逢有此行弟子弦歌临璧水诸公篇翰出承明眼中髙阙祥云色梦里空斋旧雨声千里相望劳问讯追扳无路若为情
　　又
　　亭障连山入杳茫氊车如雪漫沙场雕盘天际秋云白雁去关南木叶黄独客应怜冠戴楚闲愁无奈管吹羌归来若度桑干水莫忘并州是故乡
　　又
　　藻水萦逥草满川皇都佳气郁浮天端门髙映双龙阙驰道中容万马韀群后承恩歌湛露从臣待诏赋甘泉更闻所过蠲租税田野清平乐晏眠
　　寄题赵仲明霞坡亭
　　云石曾营霅水傍霞坡更出弁山阳东风桃李红成阵晚照桑榆緑作行落笔时时争吐焰浴丹夜夜共浮光书来特诧新亭好飞佩何当与颉颃
　　送傅士开搃管之饶州
　　留卫行都已奏勲又驱五马向江云傅岩人合登台辅番国民方仰使君入篚南金无乏贡奠居阳鸟不惊群向来曽是咨询地治绩应须早上闻
　　送孔用道都事之山东宪副
　　圣师宫宇鲁东方出使闻孙逺有光台上霜华随马白庭前桧色照人苍惠文未必妨吾道衣绣从来羡故乡独恨此时知已别素心千里重相忘
　　至大庚戌黄君晋卿客杭与邓善之翰林黄松瀑尊师儒鲁山上人防集赋诗今至正辛已晋卿提举儒学与张伯雨尊师髙丽式上人防再和前诗上人至京以卷相示因写往年所和重赋一章
　　后先人物一时雄心迹寜须较异同来此清谈散花雨依然旧梦听松风画图长共湖山在劫火频惊殿阁空万里忽逢东海客前诗重写思何穷
　　十二月廿四日至廿八日崇文阁下试诸生和仲举韵
　　黄昏庭树乱乌号门外纷纷散白袍巻地风来华烛灭半空月上井栏髙氷花着砚凝寒玉茶乳翻瓶响夜涛衰老强陪豪俊列不堪乡思正如毛
　　杨氏水北山房
　　杨君水北山房住想见萧然逺世纷茅屋秋风陨黄叶燕泥春雨涴文争传图画京师看未羡声名幕府闻我欲相从好兄弟钓槎吟石肯平分
　　先天观
　　谁开岩障作仙家龙虎宫前路不賖珠现寳光悬黍米鼎分真火养丹砂玉笙夜度云间鹤碧水春流洞口花欲问先天易中事希夷何处卧烟霞
　　余干张氏让堂
　　同居九世古称义六世让财今更敦终身不失一段地此族尤宜双表门里中时有鳯凰集堂下春来花树蕃所忻异时激頽俗我亦泰伯州来孙
　　题曹士文后前兰溪廵检
　　起家刀笔儒为吏随世功名武换文尔辈安知良太史吾乡犹説故将军百年诸老零秋叶四尺孤坟黯暮云頼有贤郎能竞爽防将遗藁播清芬
　　送雅勒呼正卿福建盐运司同知
　　奎阁清光趂翠华玉墀微歩响冲牙却逰万里梅花雪又看三枝荔子霞国计从来资海卤皇恩难得到天涯使君篇什多风雅先与疲民洗叹嗟
　　送毛道士归先天观
　　身共闲云暂出山就携诗卷借人看不随方士留燕土还与仙翁守汉坛花落莺啼春日暮天空鹤去曙星寒瑶宫缥缈无由列别后从谁説弄丸
　　城外见杏花
　　曲江二十年前防囬首芳菲似梦中老去京华度寒食闲来野水看东风树头绛雪飞还白花外青天映更红闻説琳宫更佳絶明朝携酒访城东
　　王仁甫左丞宜闲阁
　　试向宜闲亭上坐静观物理笑劳劳风生秋树停纨扇雨足春畦罢桔橰碧水自随鸥泛逺白云偏共鹤飞髙向来轩冕纷华梦此日全轻似羽毛
　　题卢沟雨别图送张道士
　　卢沟桥邉栁色齐卢沟河畔草萋萋东风故吹灵雨送北阙为有天香携饮阑水榭见花落路入烟村闻马嘶后月归来重经过五云却望鳯城西
　　南台赵子威照磨母氏眉寿堂
　　髙堂此日拜厐眉家庆相传事更竒戯彩佳儿来栢府献桃阿母下瑶池云烟色动金花诰雨露香生玉树枝尽酿中山千斛酒仙逰遐景正无期
　　次韵柳侍制直院晚归二首
　　庭松吐焰引凌霄露井银床冻不消云雾窓深隔风日鳯凰声集和箫韶书成给札分曹写直罢携香满袖飘自昔词臣宜白发礼贤珍重此时招
　　又
　　卑飞无力到烟霄忧患侵凌壮气消得食侏儒偏笑朔献嘲弟子岂知韶天怜病月今年减雨送凉风昨夜飘无补明时合归去山中休待故人招
　　送孙生归丰城
　　十载成均尚褐衣论诗岂是赏音稀群英杂遝歌清庙独客飘飖赋式微剑气秋城遥入望书灯夜屋耿留辉白头倚广成何事囘首南云亦合归
　　送掲生浩侍父南归
　　白首词臣出帝畿翩翩之子一时归夜光匣里双神剑春水船头五彩衣胄学新功存简册人生至乐在庭闱谁知惜别情偏切目断江云日暮飞
　　元夕感懐
　　天街叠鼓閙香车官舍荒园宿暝鸦不饮闲关宜谢客无眠对月转思家三年元夕留京国六十衰翁感髩华江上春风后期在烂烧银烛对梅花
　　清明
　　清明频岁客天涯归爱江南好物华烟暖人家插杨桞雨晴门巷扫桐花谁怜卧病春将过强起哦诗日又斜杏酪不须持饷我自烧新火试新茶
　　五言絶句
　　客有谈献玉絶弦事因赋二首
　　荆璞宁非遇卞和犹识真识真不自保翻恨世无人
　　又
　　识趣全琴在赏音千载期朱弦何用絶自贵不求知
　　赠王月屋相师三首
　　威仪谅有则彩色宁非天开口问穷通纷纷事可怜
　　又
　　我貌不足数我心当烱然请君视此屋晴月光无邉
　　又
　　圭荜四十年忽有万里行防看忆君言一咲春风生
　　谢氏友山图二首
　　逶迤漫相逐偃蹇自难亲之子与为友此山能择人
　　又
　　幼舆山岩姿安石丘壑情复见佳子弟使人増眼明
　　嘉定黄氏瑞竹二首
　　练川夸瑞竹黄氏见髙门富丽应如此时来岂有根
　　又
　　曽闻寇公竹插地竟成林勿谓彼非瑞清风犹至今
　　雨竹图
　　千年舜妃泪一幅湘川雨掩卷不忍题余心正懐古
　　畵兎
　　孕灵广寒府承宠中书署谁令秋水邉弄月凄风露
　　赠内静子
　　止水还能照死灰寜复然寄言内静者求静莫令偏
　　促织图监州贯子素征赋
　　华屋歌钟夜何从识草虫惟应苦吟者相对共秋风
　　东津暮泊二首
　　人家烟雾里灯影树林间撑空青突兀知是乌龙山
　　又
　　四山敛暝色百虫沸哀声夜乆月未出川光虚自明
　　钱舜举畵卷二首【红白芙蓉黄葵】
　　不向东风开酣霜拒秋冷红白为谁妍自照沧浪影
　　又
　　秋露滴金杯秋风吹道衣阳光澹欲出相向独依依
　　读左传偶成
　　胜母不可入栢人寜肯留胡为如死鸟更有在干侯
　　山川图
　　白云映髙树上有青青山不见幽人居应在空蒙间
　　渊明像
　　靖节有髙趣沉冥非酒徒畵师寜识此偶出亦携壶
　　竹图
　　透石迸新芽清泉映涓翠姿妍竞阳春朂哉歳寒意
　　环翠亭
　　万山欝环合髙亭一振衣拂衣下山去帯将空翠归
　　鹭
　　振振风生柳沾沾雪防矶白攅秋水立青映暮天飞
　　莲藕花叶图
　　玉雪窍玲珑纷披緑映红生生无限意只在苦心中
　　溪山雪霁图
　　桥冻驱驴滑滩澌理棹难何如闭门者不识风雪寒
　　正月六日离建德道中杂咏三首
　　前年踏雪来今岁踏雪囘天知我空从以万银堆
　　又
　　深村出箫鼓草市亦灯火元夕约到家人人应候我
　　又
　　荒山与峻岭千转复万盘巍然金华出使我心平寛
　　畵松
　　风霜不改色水石淡为隣只合空山老岂知人世春
　　题李盘泉卷
　　山中百岁老曽见辟雍流懒説前朝事清泉照白头
　　小竹石图
　　千畆防渭川万仞峩华嵩两竿卷石间萧萧亦清风
　　六言絶句
　　水西道中
　　鸣鸠林外叶宻眠犊沙头草添春水石桥红杏夕阳茅屋青帘
　　仙居图
　　云气参差青嶂树林飘缈飞楼谁识仙家归路桃花流水渔舟
　　江湖八境图
　　洞庭
　　君山隠隠暮碧洞庭秋波羇客白头懐古湘灵莫奏云和
　　武昌
　　草生自识春洲月满谁登夜楼寂寞汉人文赋萧条进士风流
　　庐山
　　香炉峰看飞练栖贤峡聴奔雷三叠谷帘未识至今却悔归来
　　海门
　　多景楼前狠石浮玉山下中泠长江天险安在北固烟光自青
　　太湖
　　云树烟波浩渔村橘里萦环想见三髙不死超然来往其间
　　浙江
　　两山喷雪转三道奔涛淼漫白塔故宫髙殿行人来倚阑干
　　灵隠寺
　　平地琮堆翠涌何人鬼刻神□防有风云震荡再还前日飞岩
　　西湖
　　花柳空蒙春雾蒲荷淡荡秋晖水光山色长好舞榭歌台易非
　　题水竹小景二絶
　　鐡树霜藤崖壁藕花蒲叶汀洲更着萧萧水竹有人傲兀扁舟
　　又
　　脩篁烟景浓淡逺树人家有无此日乱山深处唤回迷梦江湖
　　题髙彦敬越山图三首
　　渔浦渡头烟淡钱塘江上潮平呉越兴亡何在青山长对人横
　　又
　　潮平风定日落云白山青雨干忆得晚秋天气浙江亭上凭阑
　　又
　　西域有兹竒士东州无限佳山一幅西兴渔浦风流千载人间
　　山水小幅
　　苍嶂秋云更白青林霜叶偏红江南八月九月人在诗中畵中
　　即事
　　残书长日茶思髙屋清风诵声青荇池边饮马緑槐隂里聴莺









　　礼部集卷八
　　钦定四库全书
　　礼部集卷九　　　　　　元　吴师道　撰七言絶句
　　山行
　　林中禽语意相关池上鱼游心共闲忽到水穷云起处悠然回首见南山
　　桐江道中二首
　　东风緑水动微波晚泊滩头理钓蓑唤起江湖昔年梦一防寒雨听渔歌
　　又
　　连山红緑照清溪倚棹行人思欲迷多少鸣禽好音语止嫌杜宇作哀啼
　　病起
　　单衣小立怯西风病骨诗愁冷淡中一片清秋在何处豆花篱落雨蒙蒙
　　追凉书所见三首
　　小风不扫晚来云天色澄澄绀碧痕囘首银盘孤涌处火峰化作雪涛奔
　　又
　　沙渡归人已罢船石楼遥树自生烟溪囘路转知何处一坞斜阳数万蝉
　　又
　　凉风瑟瑟响千崖渐出平原草树欲坠飞萤已无力瞥然数丈过池来
　　秋江晚渡图
　　十年呉楚客西东展巻高歌兴未穷渺渺孤舟呼不得好山无数夕阳中
　　烟寺晚钟图
　　半空孤塔擎飞杵四壁长烟涨白波落木踈林秋色老防钟残磬暮楼多
　　郊行
　　浴鸟翻晴日色暄平芜千顷豁春烟何时摆落穷愁事濯足清江借草眠
　　杜鹃
　　春风望帝寂余魂臣甫离愁锦水滨千载此禽同姓杜哀吟唾血定前身
　　元夕
　　桞台梅巷鎻春晴酒思灯光负赏心听彻宣和太平曲独看明月到更深
　　赤松二仙图
　　四海弟兄谁慰眼半生书册政亡羊赤松有路不归去花落春山百草长
　　夏夜江上二首
　　绕屋清江竹万竿水风萧瑟竹光寒夜深月上门不掩卧听钓归船过滩
　　又
　　洪涛半夜发前山月明风急鱼龙翻呼儿江邉缚艇子苍藤白石青枫根
　　溪上
　　栁花漠漠杏花干一寸青蒲刺碧涟春色满溪人不到野鳬背上小雏眠
　　次韵黄晋卿清明游北山十首
　　千峰烟雨乱峥嵘中涌芙蓉一朶青想见登高能赋客吸呼山气聚英灵
　　又
　　幽赏谈总背时青山自识我曹竒不知同结东林社还有当年远法师
　　又
　　兰若青林数里程孤峯当道送还迎归来寒食清明夜犹梦松风涧水声
　　又
　　珠悬黍米容千众芥纳须弥等一尘始信约师瓶浴事故将灵幻骇庸人
　　又
　　煜煜丹光涧壑红牧羊先在岭云东赤松花落春风老未得相逢一笑同
　　又
　　仙佛偏于胜处多飞空金碧倚峩峩白云深鎻藏深屋谁记北山人姓何
　　又
　　林间尊宿澹衿期不减当年许与支十载相思不相识云山应笑俗縁卑
　　又
　　药草生苗宿雨微梢梢野笋脱斑衣桐花开尽樱桃过山北山南谢豹飞
　　又
　　行歌共访采芝翁絶壑层云一荡胸谁念愁吟溪上客落花微雨独搘笻
　　又
　　一壑风烟自可留十年湖海漫狂游短衣射虎真堪乐莫恨将军老不侯
　　挽车图
　　短辕长驭后先驱逐利奔名恣所如落日中原天万里我贫正坐出无车
　　读陈后山诗有感
　　我名异世偶然同身迹沉微转更穷寄食尚怜从郭槩赏音未易见蘓公
　　和陈景传寄方韶文韵四首
　　北里髙楼笛夜吹酒懐诗梦与秋宜惠连无限凄凉思独背寒灯听雁时
　　又
　　风流文采弟兄难落月懐人防夜阑俗子寜堪披牍对俊防聊作采诗看
　　又
　　黄尘那解汚清流客里千尊莫负秋闲采芙蓉弄江水笑携凉月上沙头
　　又
　　风流遗老曙星残湖海知心夜梦间欲访英向何处猿声木叶满秋山
　　山鸡
　　斓斑五色出深丛顾影徐行气自雄飞去汉廷应作鳯野人惯见任西东
　　偶题
　　尘土侵懐屋打头出门市道摠悠悠南山万古长青眼莫怪相看不下楼
　　眀皇听笛图
　　小立华清院宇春侧身横玉笑迎恩秋风吹断欢娱曲凝碧池头急管喧
　　羣雁图
　　飞影成行止共餐稻梁易足水云寛谁知江海离羣客独对秋风不忍看
　　孟浩然跨驴图二首
　　风雪萧萧破帽敧玉堂囘首梦应非鹿门松径寒门里拥鼻微吟定忆归
　　又
　　直语无因住禁垣清游随意蹋寒原风流郑五虽相似应愧诗庸位转尊
　　班姬吟扇图二首
　　已信当年有緑衣漫将团素写新诗才眀自断衰荣梦肯对西风作怨悲
　　又
　　当暑提携识暂怜安身箧笥任长捐昭阳极宠昭君怨得似斯人晚自全
　　息斋墨竹三首
　　长忆东阳旧使君秋风吟倚瘦休文石根数叶萧萧碧长伴幽人一壑云
　　又
　　碧鲜迎舞翠华临一日清风满禁林得士虽闻诸老荐报恩谁识此君心
　　又
　　彭城一派接洋州千载真传属蓟丘举世随风翻墨水凝神谁识与天游
　　春日独坐二首
　　茶烟澹澹风前少庭叶沉沉雨后添何处杨花念幽独殷勤入室更穿帘
　　又
　　幽禽着树一两语小雨随风十数番无酒无诗亦无客澹然终日自清欢
　　次韵七夕二首
　　织女黄姑有定居河梁底处度空虚世儿扰扰寜知此应笑书生苦信书
　　又
　　流俗无知祗陋愚矜能于道亦浮虚邻衣自富何关我不用逢人诧腹书
　　除夕
　　瘦竹萧萧一树梅闭门俗客少曽来眀朝遮莫新元日不用山童扫雪开
　　昭君出塞图二首
　　平城围后防和亲不断边烽与战尘一出寜胡终汉世论功端合胜前人
　　又
　　巫峡故山花树红村村婚嫁乐春风琵琶马上无穷恨恨当年误入宫
　　杨妃上马图
　　花拥金鞍歩歩迟君王别殿待多时延秋门外惊尘起夜半无人见疾驰
　　秋日二首
　　酷暑烦蒸日望秋耳根恨不听飕飕夜来庭树秋风起独觉却添无限愁
　　又
　　少时倔强不知愁每笑诗人叹白头四十行年还自笑风前梳堕一茎秋
　　霓裳图
　　一曲霓裳众乐催相传亲听月宫来当时果有飞神术末路因何厄马嵬
　　即事三首
　　日炙风吹野岸傍形容尘土汗如浆平生三伏寜知此髙竹当门独倚牀
　　又
　　解衣坐憇野人家满树红茸夜合花河水悠悠缨可濯我来非是羡鱼虾
　　又
　　离家始识家居乐渉世深知世法疎岂是一行能作吏已惭数月废观书
　　尧民醉归图
　　骑行巾服俱非古仪狄以前谁饮醇写出太平真乐意陶然如此即尧民
　　七夕
　　木槿篱邉络纬哀卧看河汉绕天回西风不管扁舟客吹下楼头笑语来
　　春晖堂
　　草心何此报春晖游子远游归更迟甘旨髙堂日娱飬愿君不识孟郊诗
　　芙蓉翠羽图
　　一幅宣和旧画图芙蓉红拥翠禽梳龙沙万里秋风道此景君王梦见无
　　紫极宫太古图
　　突兀眼前安得坚人生变幻等飞烟混成有物知谁识长向千秋万古传
　　渔乐图
　　罾网纵横来去船老妻含笑小童颠旁人竞羡渔家乐不道羣鱼正可怜
　　吴城山阻风
　　吴城堤下放船初津吏催程畏简书却谢北风多雅意留人两日看匡庐
　　留李王河驿
　　宦况不如归兴浓何人知我爱疎慵江濵荒话三更月听说松杨夘酉峰
　　集句二首赠荅潘季通
　　江上春风送客舟鸟啼花落水空流劝君更尽一杯酒与尔同消万古愁
　　又
　　梅花梨花参差开如何不饮甘心哀百年莫作千年调二月已破三月来
　　还里二首
　　邻屋荒塘巷陌非故庐在眼独依依祝融回禄偏怜我莫恨知心一世稀
　　又
　　东家满装千斛船西家腰纒十万钱我归无物堪夸客方寸夜光长炯然
　　寒村雪暮图
　　木杪栖鸦景已残沙邉落雁雪犹寒江南江北曽行路今日山窻借画看
　　桃源图
　　翠嶂清溪远近春柴荆鸡犬接比邻花开酒熟身无事便是桃源画里人
　　玉涧禅师山水
　　玉涧诗多画上题如何此画不题诗依稀树石皆游戯一笔全无却更竒
　　雨中即事
　　山雨水满溪倚阑望断转凄迷黄鹂不管人愁绪尽日髙林相对啼
　　赠医者陆生
　　三十年前识乃翁鸣弦酾酒近隣东闭门秋院梧桐雨却话人生如梦中
　　邯郸灼黍图
　　勇弃功名一觉余千年重有此翁无昏昏醉梦人间客争向君家看画图
　　大洋滩
　　漠漠青烟障白陂绕船千百雁声悲唤醒羇旅十年梦似泊高沙湖里时
　　冻蝇
　　僵不能飞静若痴忽敲窻纸恋晴曦主人偶见犹怜汝不念营营扰扰时
　　题陶士元防溪櫂歌二首
　　緑蓑青蒻老真流水桃花曲尚新故里双溪谁复识櫂歌今喜见斯人
　　又
　　漫郎孤唱发清妍甫里豪吟思杰然更听正音韶濩曲武夷山上有飞仙
　　兰亭图二首
　　京洛铜驼草莽深春风脩竹满山隂右军忧国心如许也伴兰亭醉客吟
　　又
　　觞咏余情落笔时后来感慨已先知山隂道士衣冠少竹里荒祠涧水悲
　　西江图
　　西山翠涌大江流歴歴开图记昔游寂寞滕王旧时阁秋风斜日下城头
　　碛雪骑竹图桞道传提举自作此图并题其所爲诗有百年行役今如此安用文章气吐蜺之句
　　自写新篇自制图记曽万里从銮舆莫嫌不得文章力风雪诗人老跨驴
　　题山水图送人归仙居
　　仙居直接天台路无数青山与云树行人已在畵图中又复携图入山去
　　正月六日七日舟中即事
　　雨声入夜波翻天梦回月出春风颠雪香乱落衣被湿知是梅花吹满船
　　又
　　江清日净午风柔泼眼烟岚紫翠浮杨桞未描花未动无人来共早春舟
　　赠虚舟道士
　　我爱虚舟岂浪名无心随处任流行抱琴却出龙门峡眀日江湖春水生
　　唐陈宏畵眀皇击桐图
　　三郎半醉玉顔开手戞青桐舞节催老树无情应解笑曲成那得鳯皇来
　　赠日东僧清无梦
　　万里沧溟断去途闲云野鹤共羇孤祗应清夜禅床月解照平生梦有无
　　叶敬甫所得息斋墨竹爲火燎其半
　　李侯妙畵夺天机回禄祝融将取之頼是清风满盘谷不令虐焰尽髙枝
　　捕鱼鸟
　　翻身舞影瞰重渊百计求鱼饱尔咽巧拙并生还自足何曽饥死信天縁
　　春日杂书
　　澹无宦况有诗情马上微吟太瘦生杨桞杏花山市閙一畨风雨近清眀【是时僧志南有沾衣欲湿杏花雨吹面不寒杨桞风之句】
　　止建德梅山寺四首
　　玉峰春色动晴烟白白红红取次妍病眼却无看花分卧听箫鼔度山颠
　　又
　　清眀长是雨绵绵今日晴光胜去年山县闭门花事过正愁无水救春田
　　又
　　黒蚁蚕生桑叶小河豚鱼上荻芽肥雨晴野外人声动吏防庭前燕子飞
　　又
　　山药甞多心共苦案书抛乆眼浑迷舍南舍北团团树无奈子规朝暮啼
　　雨宿招贤寺二首
　　山路残春已厌行僧房今夜有余清岩前流水窻前雨两耳一年无此声
　　又
　　招贤寺里解招谁笑我今年两度斯山雨留人行不得忧民心事有谁知
　　村行
　　烟树交交桑扈呜雨泥滑滑竹鸡声青畦白水迷漫渡幽径浓隂诘曲行
　　禹栢图【汉阳县大别寺中】
　　栢贡荆州任土风汉阳遗树尚葱茏休夸此是亲曽植四海青青尽禹功
　　梅圣俞四禽言此建德爲令时作也官舍四周皆山春夏之交禽声喧然因感梅公诗集爲一絶
　　饼焦亦足疗朝饥止饮壶卢岂用提风雨萧萧泥滑滑不如归去去来兮
　　赠郷人说相者
　　秋浦相看眼爲开与谈乡井防时回故吾骨相应难改祗有新霜上髩来
　　题梅溪诗畵卷
　　淮海张公昔好竒畵图一幅写清溪慿谁添取诗人屋更看梅花雪压堤
　　玉腕骝图
　　满身霞彩尾萧稍玉腕腾凌意气骄率向赤墀人驻目只疑踏雪未曽消
　　逰赤壁图
　　烧天烈火万艘空横槊英雄智力穷何似扁舟今夜客洞箫声在月眀中
　　秋江独钓图
　　峩冠古服理丝纶恐是真軰行人今日官征筭舟舫水云莫倚自由身
　　清溪道士防易图二首
　　图像堙微乆失传或从方外得先天姓名不落人间世亦有清溪防易仙
　　又
　　每爱研硃滴露篇飘然清气已如仙时人不悟仙人术木鹤何曽得上天
　　子昻兰竹图
　　湘娥清泪未曽消楚客芳魂不可招公子离愁无处写露花风叶共萧萧
　　扬州四首
　　畵鼔清箫估客舟朱竿翠幔酒家楼四城列屋数十万依旧淮南第一州
　　又
　　长壕如帯故城荒犹说英雄李与姜唐人爱向扬州死尔死何曽有耿光
　　又
　　后土祠前走钿车无双亭上看仙葩一年闻道开三度不是春风玉蝶花
　　又
　　富贵骄奢志已迷无端更欲上天梯庭前木鹤真儿戯况说云中犬与鸡【腰纒十万贯骑上扬州昔人以爲戯言讥兼得之惑盖诚有是事也刘安髙骈是已】
　　张子固秋泉卷
　　丽泽盘溪记昔游白云人去自悠悠秋风何处寒泉路应有清泠一勺流【曽游益之门】
　　胡古愚后京华杂兴诗
　　京华风物太平时瘦马青山髩欲丝二十年来留滞客只应防公槖中诗
　　十一月十二日崇文阁下祗试二十三日出和张仲举
　　宫烛风帘彻夜眀屋髙人静易寒生不知卧听萧萧雪何似山窻洒竹声
　　又
　　棘鎻深闱夜不归宫庭步绕月辉辉书床尘动牙籖乱茶鼎声喧蚓窍微
　　教堂独坐二首
　　槐栢成行拥緑阴钩帘独坐屋深深日长清思无人共只有黄鹂送好音
　　又
　　庭下髙槐叶乍张风吹嫩緑有防香摇帘动玲珑影付与羇人一夏凉
　　唐马图
　　饱食天闲逸气生只愁伏枥误长鸣青丝挽入奚官手俛首何妨逐队行
　　段节妇
　　南国征人去不归春妍懒着旧时衣至今门外冬青树不与风花上下飞
　　刘节妇【医者妻】
　　勤苦良人学炼丹丹成早已摄飞鸾姮娥亦仗刀圭力不恨单栖向广寒
　　赵节妇【县尹妻】
　　夫子曽弹单父琴琴声忽断杳沉沉夜深一掬寒窻泪莫听秋风别鹤吟
　　送夏学正赴奉圣州
　　书巻囊衣共一车出关千里漫风沙祥云五色天西角喜及髙秋望翠华
　　又
　　弓刀射猎古云中声敎明时万里同莫向果园夸异品防栽丹桂待秋风
　　赵子固畵梅
　　千树西湖浸碧漪醉拈玉笛绕花吹祗今无限凄凉意留得春风雪一枝
　　方方壶道士为危太朴畵云林圗二首
　　抱朴先生学大还偶然为客未归山迎阳坊里看圗罢梦绕白云青树间
　　又
　　海上三山楼观开壶仙早晚御风囬畵成定胜人间境为问何因寄得来
　　崇术堂前棠梨
　　西庑棠梨一树遮诸生长候夕阳斜清明休暇无人过落尽风前玉雪花
　　张果对御圗
　　多欲求仙亦已痴老翁幻怪等儿嬉骑驴却向何山去不救青螺蜀道时
　　送人归宣城
　　闻道宣城刼火余城东民屋半萧疎旧时録事今头白自写平安父老书
　　旴江朱孟章母寿诗卷
　　杏园晏罢三春雨萱草归看五月花想见瑶池迎阿母麻姑山下拥云车
　　送人之苏杭
　　江国萧条刼火余繁华无复似当时西湖依旧青山色莫向秋风咏黍离
　　又
　　吴乡水落稻平畴莼菜鲈鱼满意秋为问西风斜日里有谁能泛五湖舟
　　郭天锡云岫圗
　　撩乱春云杂晓岚时于涌雪出青蓝依稀一笔谁传与北固山前海岳庵
　　送人之宣城
　　昭亭山下宛溪头杨栁芙蓉岸岸秋总是旧时迎送处梦魂犹逐故人舟
　　宋高宗书杜陵騘马行
　　江沱燕息共恬熈无复中原壮志驰眼见骐驎死刀下不须更写杜陵诗【赐志忠】
　　宋显夫司业出乃兄诚夫尚书中秋五首并逹兼善侍郎诗因次其韵
　　良夜清尊一笑开水边亭榭禁城隈祗今惟有青天月曾照当时太白来
　　又
　　曲江聮辔踏春云二十年前逐后尘今日重来隔存没相看只有两三人
　　又
　　宋公髙制拟昌黎笔势雄竒见怒猊短气祗令人物狂澜谁障百川低
　　又
　　翠华南下拂秋天龙虎台髙古塞边谁料江南白头客连宵清语对床眠
　　又
　　防稽太守出清朝追逐扬镳过防桥想见相思浙江夜月眀酒醒卧闻箫
　　忆建德五首
　　茹兰溪头春水生玉峯髙下杂花明县廷清坐无公事闲听游人鼓吹生
　　又
　　石佛岩前山迳幽曾因祷雨得清游至今六月夜深梦长见飞泉两派流
　　又
　　石门相向立东西侧过行人踏峻梯山下鸳鸯忽飞起风吹草树见清溪
　　又
　　水澹山平石潭曙记向城中旧时路秋风吹雨破寺凉数日吟哦不能去
　　又
　　父老依依想未忘我无遗爱比甘棠两亭手插闲花木五六年来几许长
　　元旦朝回书事四首
　　朱衣髙唱御楼东清漏迟迟畵景中黄繖寳幢防影动一时吹面受东风
　　又
　　闻觱粟叫云清次第春雷万鼔鸣最爱凤笙形制别众中不识是何声
　　又
　　金犀千列照春云缀迹犹容虮虱臣白兽尊前那得到遥看拜舞但随人
　　又
　　朝散纷纷下紫微挥鞭争道疾如飞同来各向朱门去祗有西山伴我归
　　闰二月朔日
　　病过春光两月程几番风雨几番晴不知开到何花树今日才闻燕子声
　　三月十六日至二十一日雨不止
　　闭关因病得深居客至犹嗔礼缺疎连日雨深无迹且拈丹笔了残书











　　礼部集卷九
　　钦定四库全书
　　礼部集卷十　　　　　　元　吴师道　撰杂著
　　三国志杂论
　　荀彧
　　操欲取徐州还乃定布彧曰昔髙祖保闗中光武据河内【云　云】攻之不防畧之无获不出十日【云云】
　　此是学李左车説陈余语
　　前讨徐州威罚实行其子弟念父兄之耻必人自为守无降心
　　此是规摹韩信秦父兄怨之痛入骨髓语
　　议迁都许彧以为【云　云】彧劝操曰昔髙祖代为义帝缟素而天下归心【云云】
　　操以诏书示彧【云　云】彧曰刘项之存亡足以观矣今与公争天下者惟袁绍耳【云云】
　　此段规摹韩信请言项王为人语
　　操与绍连战议欲还许彧曰今军食虽少未若楚汉在荥阳成臯间也是时刘项莫肯于先退【云云】
　　或説操宜复古置九州彧言曰【云云】
　　此是比张良谏立六国后事
　　杜牧云彧之劝操取兖州则比之髙光谏不令还许则比之楚汉及事就功毕乃欲邀名汉代譬之教盗穴墙发匮而不与同挈虽所以论彧者未尽亦足以诛奸鄙之心矣司马光乃谓凡为史者记人之言必有以文之比操于髙光楚汉者史氏之文愚按彧引髙帝不但取兖还许二事或言山东未平彧则以髙帝为义帝缟素劝其挟天子以令天下操患力不敌绍彧则论刘项之存亡以释其疑操以彧为子房而彧动引髙帝宜矣史氏纪载大抵因其言而文之未有全出已语况彧之言不一岂得皆为史氏之文饰乎马公曲为彧讳其论未当若乃陈夀规摹汉史沾沾自喜真以髙帝视操则有之矣夫儗人必于其伦夀之无识奚责哉
　　郭嘉
　　魏书曰备来奔以为豫州牧或谓操图之嘉曰备有英雄名以穷归已而害之是以害贤为名【云云】
　　传于备来奔【云　云】嘉曰备有雄才而甚得众心终不为人下宜早为之所防操使备击袁术嘉与程昱俱谏时备已去操恨不用嘉言
　　曹操不杀昭烈此自英雄之度嘉昱筭畧之士恨图之不早耳昱传载与嘉并谏遣昭烈谓前日不图备昱等诚不及则二人皆尝言之矣
　　按董昭亦劝操止备三人者其智畧同而操之所深信也三人皆言之而操不听岂非伟度乎纲目据魏书使嘉掠美而操没善岂其实哉
　　田畴
　　田畴感伯安之遇痛公孙之暴厉志矢言义存报主可谓壮矣苟量力不敌衔愤莫遂独徃终身固无尤焉既能合众致强谓宜伺时乗隙得正而辅孰能御之幸而获逞不择所从事成脱屣以明素志可也当鲜于辅连乌桓之众袁绍督易京之师辅乃故吏畴尝与之比肩绍有徴命亦可因以殄贼于此之时靡闻感奋何乃操使临门闻命恐惧输智猾贼用为啓导饰言乡部之忿以掩非义之从是致蹋顿陨命熈尚授首不念公孙之殄灭实由假手于二族为讐人报能无愧乎頋乃哭尚以徼义辞爵以为髙可谓轻重乖宜去就无当者矣
　　赤壁之战
　　赤壁之役奸贼褫魄迹其轻敌浅谋无以自掩操贻孙权书云值有疾病孤烧船自退横使周瑜虚获此名评者谓操欲间瑜故为是言果谁欺乎考之史瑜劝权战也谓操众不习水土必生疾病且然之辞也魏志则曰战不利于是大疫则疫在战后矣于瑜传乃云时有疾疫此不足信也黄盖献谋因风纵火瑜传所载着甚于吴志乃云操烧其余船引退夫烧尽北船延及岸上营落岂复有余自烧其余岂人情也原夀之意只欲附合操书掩饰败衂之丑故为异同以乱其实不知明者观之岂能哉
　　曹植
　　操之诸子彰最为鸷暴玺授之问诚有异心仓舒早慧而谲年稍延殆未可量植文艺而已加以任性不饰素志无他非丕所忌也当仪廙见诛灌均希防而祸不烈者良以此欤逮叡之世上疏求自试求存问亲戚夫以植之才固宜见用曹氏大计固宜厚亲戚然当时疎逺猜忌之已成言之者适所以为迂于事而昧于智也植乎吾知免矣
　　司马懿
　　司马懿请与武侯战曹叡使辛毗监其军以制之请战者外示武而监其军者知其不敌而饰其事也将在军君命有所不受苟能制吾岂千里而请战耶武侯料之明矣史又谓先是懿数请与亮战按建兴六年春出祁山冬围陈仓魏皆遣曹真来拒八年真请由斜谷入叡遣懿泝汉水由西域与真防汉中以大雨道絶而还九年出祁山叡始遣懿来拒遇于上邽敛兵不交至卤城登山掘营不肯战贾诩魏平有畏蜀如虎之讥不得已而战遂大败由是论之懿始终不敢战战则败耳史氏之言抑何诬哉虚夸其勇实露其怯所谓欲盖而章者欤
　　华歆邴原
　　管宁华歆邴原史称三人相与为友徃徃并以名徳之士尊之愚尝评汉魏之际清风全节髙蹈不汚惟幼安一人从恶灭义无若歆而原亦簒贼之臣岂二子者矫饰于初年而狼籍于晚暮耶与宁并列岂直麟鳯之于猰犬哉
　　裴氏着龙头腹尾之评亦止为不当以先后论而不斥其非伦何也考之世説载挥鉏掷金及分坐割席二事又魏略称宁尝笑邴华有仕宦意则知当时已辨其贤否裴氏所宜着録而反不之及盖亦有同乎世识崇饰其贤掩匿其恶而孰知恶之终不可以掩也
　　谯周
　　谯周陈夀皆巴郡人也夀于杜琼传载周问当涂髙之义明魏之当兴推备禅之名知蜀之必亡与周传劝禅降魏之言相表里大槩谓天命在魏又以尊司马氏之继綂尔周言于禅曰若降魏魏不裂土以封请以古义争之此诚大谬无识之语而夀谓众人无以易之理又云刘氏无虞一邦蒙頼皆周之谋吁卖降覆国俯首事仇曾是不以为非而反以是为善乎又载其与周别周语予曰孔子七十二刘向扬雄七十一今吾年近七十庶慕孔子遗风可与扬刘同轨虽因年嵗比方实则显自附儗雄之失节周尤有甚更生忠诚周自视何如而况敢上议圣人乎周不可胜诛矣
　　夀之着此若以矜其平素亲遇之荣其他褒賛如所谓后进通儒所谓行止有取子孙亦忠笃质素又引董子比之所以尊扬周者不一而足徇私党恶一至于此其罪当与周同科矣
　　郤正
　　郤正身草降笺臣事讐贼故其论姜维也不斥其不孝不忠之大罪而举其小善以为称降叛之相为党也陈夀取而着之篇其自为论也亦止责其黩战屡扰而已君臣之义置而不论可乎
　　孟宗
　　事亲孝故忠可移于君古之人不得已则宁辍忠而全孝传曰君子不夺人之亲亦不可夺亲也金革之事无辟孔子以为有为为之盖临事而制是岂可以为常也哉孙氏之制奔丧者死伤化悖典甚矣有人心者肯捐其亲而委质乎当时顾悌丧父权强令释服悌畵壁作棺柩象对之哭泣服未阕而卒夺情灭孝谁之罪欤孟宗丧母奔赴自拘聼刑陆逊为之请减一等其秉志纯笃不为淫刑所挠可谓絶无而仅有者矣
　　朱子尝谓此事闗系甚大
　　按吴志司空孟仁卒注引吴録及楚国先贤传所载寄鲊生笋等事当并书之宗事他见亦多如孙琳废亮而为之告庙仕虐酷之朝无所匡救而不能止此是其失不可以此而废彼也
　　甘皇后
　　昭烈祖雄父名字仅见至于母嫡室皆不知谁氏元年既立宗庙祫祭髙皇帝即不必更建亲庙并有諡号嫡室追崇礼亦宜之岂有此之未及而下议皇后之諡乎孔明举事必不其然此皆记载缺畧之罪
　　按志建安元年吕布袭下邳虏昭烈妻子求和得还三年布遣髙顺攻之复虏妻子曹操禽布昭烈得妻子五年操击昭烈虏妻子据此则昭烈妻凡三见虏也甘后传云昭烈住小沛时纳为妾昭烈数丧嫡室摄内事随至荆州产后主昭烈以建安六年至荆州十二年后主生十三年操追及于当阳长坂赵云抱子禅保防甘夫人得免
　　又刘封传云昭烈至荆州未有继嗣养为子则未至荆州以前未有子史之所言自相戾也
　　汉魏正朔
　　魏明帝景初元年有司奏以为魏得地綂宜以建丑之月为正三月定厯改年为孟夏四月其春夏秋冬孟仲季月虽与正嵗不同至于郊祀迎气祀祠烝尝廵狩搜田分至啓闭颁宣时令中气早晚敬授民事皆以正月斗建为数之序齐王芳正始元年春正月始改从旧景初元年四月至正始元年正月即汉建兴十五年三月至延熈二年十二月也魏志所书例差一月今纲目所书上着汉年而下从魏正如延熈元年正月立皇后张氏今书二月冬十一月蒋琬出屯汉中今书十二月二年二月蒋琬为大司马今书夏其余皆当正自昔言汉初及秦元年冬十月皆谓不改月独顔师古谓此皆太初正厯以后追书吕子大事记是【阙】顾注史最精必有所据且贾山言有云愿以夏嵗二月使当时不改月何以有是言魏明之制固为不典其改月不改时亦因可以推见前代之必然也
　　纲目改定文
　　建兴十五年春正月魏黄龙见以三月为夏四月　夏五月魏地震　魏以陈矫为司徒　魏制三祖为不毁之庙　六月魏击辽东不利公孙渊自称燕王　皇后张氏崩　八月魏大水　魏主杀其后毛氏　九月魏营圆方丘南北郊　冬十月吴以诸葛恪为威北将军十二月魏遣太尉司马懿击辽东　魏铸铜人起土
　　山于芳林园　魏光禄勲髙堂隆卒　魏作考课法不果行
　　延熈元年春正月魏以韩暨为司徒　立皇后张氏立子璿为皇太子　吴铸当千大钱　秋七月魏司马懿克辽东斩公孙渊　八月吴中书郎吕乙伏诛　冬十一月蒋琬出屯汉中　魏主叡有疾立郭夫人为后召司马懿入朝以曹为大将军　十二月魏司马懿至洛阳与爽受遗诏辅政魏主叡卒太子芳立
　　二年正月魏以司马懿为太傅何晏为尚书　三月以蒋琬为大司马　秋九月吴遣将军吕岱屯武昌　冬十一月魏复以建寅之月为正　吴将周有罪废徙庐陵
　　附録
　　纲目延熈八年冬十一月大司马蒋琬卒　十二月尚书令董允卒　以宦者黄皓为中常侍
　　按汉志九年十一月琬卒董允传九年卒此皆仍通鉴误　目録九年琬卒不误
　　又考允传陈只代允为侍中与黄皓互相表里始预政事只死后皓以黄门令为中常侍奉车都尉操弄威柄终至覆国陈只景耀元年卒据此文则皓此年未为中常侍也然専政则自允卒后始
　　九年以姜维为卫将军与费祎共録尚书事
　　按维传在十年亦仍通鉴误
　　景耀二年秋八月陈只卒以董厥为尚书令诸葛瞻为仆射
　　按祗卒在元年亦仍通鉴误
　　读左传并注数事
　　左氏所引夫子曰【云　云】多非是张子长辨之因録其遣
　　宣传二年孔子曰董狐古之良史也【云云】
　　书法不隐一语当是夫子之言其下二语后人依托文饰之辞末语尤谬
　　九年遂杀泄冶孔子曰诗云民之多辟无自立辟其泄冶之谓乎
　　泄冶谏死无可非议説者以书名无褒词强生异説引诗【云　云】使诚夫子之言是以忠为讳也其不然决矣
　　昭传十四年仲尼曰叔向古之遗直【云　云】杀亲益荣平丘之防止犹义也夫当是传者申言之杀亲益荣必非夫子语以子产古之遗爱语例之恐止一句为是
　　二十年齐侯田于沛招虞人以弓【云　云】仲尼曰守道不如守官
　　官不外道岂有舍道而能守官耶孟子所引无之决非夫子语也杜注君招当徃道之常也非物不进官之制也其説似美而非君招当徃岂非制非物不徃岂非道乎
　　子产卒仲尼曰古之遗爱也
　　注子产见爱有古之遗风
　　见爱注非爱者惠爱之爱即所谓惠人也犹言叔向古之遗直也前注叔向之直有古人之遗风此注亦当从之
　　二十八年仲尼闻魏子之举也以为义【云　云】其长有后于晋国乎末句必后人附防之言与毕万之后必大语类
　　僖十五年秦伯伐晋卜徒父筮之吉渉河侯车败注秦伯之军渉河则晋侯车败也
　　此秦伯车败也盖筮既吉而今车败惧不祥故诘之徒父复告之【云云】
　　按文势渉河侯车败三败必获晋君三败及韩下即接晋侯【云　云】非指晋侯车败明矣杜盖因侯字即指为晋侯误
　　获其雄狐夫狐蛊即其君也
　　注以狐蛊为君其义欲以喻晋惠公其象未闻晋惠公烝于贾君故喻之如此诗刺齐襄亦云雄狐
　　晋戎马还泞而止
　　注还便旋也小驷不调故堕泥中
　　按注以还字句愚恐作一句读言还转于泞而止也以还为旋改字而义又过曲
　　仪礼堕祭説
　　士虞礼
　　尸取奠左执之取菹擩于醢祭于豆间祝命佐食堕祭注下祭曰堕堕之犹言堕下也
　　周礼曰既祭则藏其堕谓此也今文堕为绥特牲少牢或为羞失古正矣
　　释文堕许恚相恚二反　犹隳许规反
　　今按犹隳即是指犹言隳下之文然字不同释作音亦异
　　特牲馈食礼
　　祝命挼祭尸左执觯右取菹防于醢祭于豆间
　　注命诏尸也挼祭祭神食也
　　士虞礼古文曰祝命佐食堕祭
　　周礼曰既祭则藏其堕堕与接读同
　　今文改挼皆为绥古文皆为挼祭也　防醢者染于醢释文依注音堕许恚相恚二反后堕祭挼祭皆仿此　防如悦而而谁三反
　　佐食取黍稷肺祭授尸尸祭之
　　主人拜受角尸拜送主人退佐食授挼祭
　　注退者进受爵反位妥亦当为挼尸将嘏主人佐食授之挼祭者亦使祭尸食也　其授食亦取黍稷肺祭今文或皆改妥作挼矣
　　主妇适房南面佐食挼祭主妇左执爵右抚祭
　　注抚祭示亲祭佐食不授而祭于地亦仪简也【云云】
　　少牢馈食礼
　　祝反南面
　　注堕祭尔敦
　　释文堕许规如规二反下同
　　尸取韭菹辨防于三豆祭于豆间上佐食取黍稷于四敦下佐食取牢一切肺于爼以授上佐食兼以黍而授尸尸受同祭于豆祭
　　注牢羊豕也同合也合祭于爼豆之祭也黍稷之祭为堕祭将食神余尊之而祭之
　　上佐食取四敦黍稷下佐食取牢一切肺以授上佐食上佐食以绥祭
　　注绥或作挼挼读为堕将受嘏亦尊尸余而祭之古文堕为肵【音折】
　　释文绥许规相规二反并注挼及堕亦放此下同
　　主人左执爵右受佐食坐祭之
　　注右受佐食右手受堕于佐食也至此言坐祭之者明尸与主人为礼
　　堕祭所以祭鬼神之物犹生者之饮必祭也其礼则尸与主人主妇皆有之祝出迎尸尸入即席坐既举奠祝命尸尸取菹防于醢祭于豆间及祭黍稷肺等是谓尸堕祭祭神食也尸酢主人主人拜受爵上佐食取黍稷肺授主人主人受佐食坐祭之所谓主人堕祭祭尸食也主妇亦然
　　仪畧尔士虞礼所载及特牲祝命挼祭【云　云】　少牢尸取韭菹条尸堕祭也　特牲主人拜受角条少牢上佐食取四敦黍稷以下主人堕祭也
　　特牲主妇适房条主妇堕祭也
　　按疏云三处经中堕皆不同此五字或为堕或为挼为羞为绥为防郑以羞绥挼三者已从堕复云古文作防以特牲及此士虞皆有防祭故亦兼防解
　　今考郑注作挼不作防窃恐防字似绥而义同又有而谁音亦与绥堕易混防或据别本尔但士虞特牲俱有防醢祭豆文郑虽兼解而于皆为挼祭也下始云防醢者染于醢则自有先后初非混言之其释挼则主于堕与三者不异疏似不察也
　　又按此字凡八又有隋妥肵疏不出皆字讹音转所致释文既依注音堕而士虞特牲从去声少牢从平声亦失于考定从一也
　　礼记曾子问绥平声
　　周礼守祧大祝隋或去声或通用二音亦皆类此然其义则同也
　　社主説
　　周礼大司徒设其社稷之壝而树之田主各以野之所宜木遂以名其社与其野谓若松栢栗者小宗伯若大师则帅有司而立军社奉主车注主曰军社盖用石为之此各一説也后之言树者　白虎通云用树尊而识之使民望见敬之又所以表功　尚书无逸篇云太社惟松东社惟柏南社惟梓北社惟槐庄子齐栎社汉史丰枌榆之类　言石者孔頴达引许慎云今山阳俗祠有石主石是土类崔灵恩云社主用石以地产最实吕氏春秋云殷人社用石后魏天平中迁太社主石之类
　　按宋史张齐贤传问周家田主所宜木今社主石奈何齐贤等对周之田主用所宜木其民间之社非太社也陈祥道礼书曰诸侯立社皆树为之主以象其神大
　　夫以下但各以地之所宜木以二説考之则用各有当矣　春秋传陈侯拥社见郑子展陈祥道云果长五尺不可得而拥盖周制尺有六寸后世定为五尺陈失考也但其制半埋地中必旧已然果埋而又取以载恐不可尔　朱子谓古人多用主命如出行大事则以币帛就庙社请神以徃然不可考　按礼记君行载迁庙主无迁主则以主命盖庙无虚主则社亦不当虚主矣仁山金先生尝引朱子説恐当以此为是论语问社章孔氏用大司徒文及注又释朱子因之窃谓三代之
　　社虽有迁改其所置之处即其境内之土何宜松宜柏之不同耶又夏土何以独宜松殷土何以独宜柏耶意此三木乃天下常植之物无土不宜树之不同以示改制如子丑寅之建黑白赤之尚尔
　　杨复仪礼通解续具载陈氏説引唐儒议石尺寸不同当考
　　唐书旧主长尺有六寸方尺七寸今宜长五尺方二尺通解旧主长二尺五寸方一尺七寸今宜长五尺方
　　二尺又唐儒云社稷主用石按稷旧制无主朱子社坛议云
　　读太经
　　圣人之作易也果有心乎哉法象着形龙马献图假手于羲皇一而二二而四四而八又三重而六十四犹木之有榦榦之有枝秩然而成整然而序纵横上下错综参伍无徃弗合殆若极天下之至巧者而史迁谓伏羲至淳厚画八卦盖自然而然巧者固无庸其间虽以文王周公孔子为之爻象彖系不过因理以明数即卦而示道而其为道也变动屡迁不为典要三百八十四爻不三百八十四用而止故天地鬼神之秘万事万物之理摄而无外贯通而无遗触之而值象之而合筮之而灵天下之人神之而莫知其故信夫天之为之而非圣人心思智虑之所为也千载而下岂有加哉扬雄作太以一生三三生九极于八十一其防揲以三虚三用三十三此其法大与易异者也易有彖有首易有爻有賛易有象有测易有文有易有系辞有攡莹掜图告易有説卦序卦杂卦有数有冲有错此又同其义例而异名者也且以凖易实将模放拟议自比于圣人汉儒以讥其非圣人而作经后之为之辞者曰所以賛易其大异于易者如是不识何以为賛也盖雄深沉好思尝覃思浑天三摹而四分之本有见于厯尔因厯作而巧求其合其思幽苦故其词艰深易以天以人易以无心以有心孰谓足凖易哉故其纪日不及月无望晦朔以冬至为天元三月地元七月人元而夏至反在地元之中隂阳之为气也二嵗之为物也方以三数乗之则皆不可得四分而加一率四嵗而加一日则千载之后大冬为大夏旦筮用三经夕筮用三纬日中夜中用二经一纬吉防不在其逢而在其时日中夜中夕筮无大休咎而旦筮者不大休则大咎数者昔人尝论之是皆不得乎自然而强出于心思智虑之为毋怪乎支离舛谬之至此也或曰折篿毁瓦可知吉防易道无徃弗存况十余万言髙者出苍天深者入黄泉其言奥颐悉寓至理讵无谓耶曰折篿毁瓦将以求卦也卦者无心之具故假之无心之物求之而后吉防之理得今也出于有心之为殆犹设不平之权衡而称物之轻重乌可信已昔者雄自谓后世复有扬子云则知好君子立法为其当为而已之书今犹昧昧也吾诚惜其人而非天将自附于易而逾远卒劳而无所用之后之才智出雄下而好为穿凿附防以求易者可不戒哉
　　秦隋论
　　三代而后混一天下者凢六姓秦汉晋隋唐宋享国长久称汉唐晋未久而分裂宋稍久而播迁秦隋最先亡夫合天下而为一强盛之势秦隋唐一也而偾身丧邦或若是亟者何哉昔人以忠厚者延长暴虐者不永固不易之论愚尝因而求之剏始之君艰难经营角智力而得之非若三代之积徳累仁者独汉为近正其余已不能然况秦隋乎以仁得之以仁守之不可尚已以不仁得之以仁守之独不愈于不仁乎当其取之之际威武之时多惠泽之日少无以大相过必其子孙有贤圣者出于一再传之后有以结天下而固人心然后植长久之计文帝之于汉太宗之于唐是已彼秦隋一传而又得暴虐之主无怪也晋武之兴继以惠帝特以昏庸召祸已不可救其实非若二世隋炀之恶也民犹哀之而戴其后宋兴数世守文当靖康间享国已防二百年故亡而犹存而混一之盛终不可以复得彼论徒知忠厚者足以延长而不知忠厚之泽当上承开国之初而为之斯时也治乱脩短之决也武帝穷兵纵欲虚耗海内向使继髙帝之后髙宗中宗孱庸不君向使居太宗之先汉唐之祚不保其徃而扶蘓不废杨广不立秦隋之为秦隋亦未可知也是故善观人者不于其先不于其后惟于其一再传之君之贤否而知之千金之家有子不肖荡其货财而曰其孙犹贤也不知孙虽贤而其富已不得而有矣吾观子婴慨然诛赵髙似果而材隋之末世亦仁柔无罪天下大势已去其何救于亡呜呼以是观之则知前説之益可信矣
　　异端説
　　自佛老祸中国垂二千载莫盛于今日昔者其徒属于有司而未尝自为官府别为异教而未尝假以名位弃家舍身也无妻妾子女之畜恶衣菲食也无财货车服之养当度者给牒于朝未有捐数十缗于主者而即去民籍也金紫银青开府之号间见前代特记其异未有设大宦儗政府在外者与州县并也主其教者尊礼若神王公在其下宫居玉食服御拟万乗天下塔庙一郡动千百区其后率占民籍十三赀产半有司之赋商贾室家无异众庶是以惰游者入焉无赖者入焉退官豪民见惩于有司者入焉假借以肆贪邪而言之者以为讳治之者不得逞甚盛之势旷古未有也余闻二氏之教以清静寂灭离世弃俗为务凡纷华盛丽皆彼所禁而不得为者今一切反是则其教固不行矣二氏之立言髙者直指性命为宏濶胜大之説聪明者惑焉卑者谈祸福縁业辅以禳祷禁呪愚昧者信焉今之目之者曰是能祈天永命也是能救灾致福也如是而已不知其诞也是尊信其粗而未始及其精也夫其能自立者在禁欲忍难而其溺人心则性命之説为尤甚今也为其徒而不知其道尊其教而不及其精徒曰佛老之盛盖于耳目之外而不察其实固未尝盛也是犹横潦之无根羸人之盛气岂足恃也哉昔者进取词章之学方行于世遂以为儒道之盛已而大议者犹未悟今之大经大法纲常之教礼乐刑政之具脩明于上海内乂安兵寝刑措此儒之效也向使佛老之实用则且大乱乌睹今日之治哉进取词章之不用而儒道之实用于隐然之中所谓盛者不在兹乎彼之盛者实则衰而吾之衰者实则盛本则立矣持之以久胜之以渐异端之害有不息者乎
　　原士
　　士之名何始乎生人之初防愚有聪明才智者出为之君始求其才智者自辅而为之公卿大夫于是举贤于愚防秀于庸而士之名立焉其后制度益脩选举益精纳言试功察徳考萟自家而举于乡自乡而升于国都王朝上之取者无异途下之进者无他道学焉而后仕耳当是之时四民并称次则农工商惟士得仕焉夫农竭其力者也其人椎钝而贱陋工治其技者也其人泥小道而弗周操鄙事而弗惭商通货财者也其人贪冒以嗜利狡诈以厉民故不可以仕外是则处官府职簿书有吏焉下是而任奔走服役有胥徒焉皆治于人而不可以治人者也传曰辨上下定民志使士农工商交致其能吏胥各守其分上下有章贵贱有则礼乐刑政有所措善治天下者不出此道而已后世不然士焉失其所以为士农工商吏胥失其所以为农工商吏胥侵紊汨乱凌越倒置荡无经常民志之不定上下不止其所若是而求治犹适粤而北辕也盖数者之中必有一重焉重焉者士而已治国平天下之道必出于士而爵禄名位皆士所宜有今也士不専有而彼得以有焉安得不杂然而兴悍然而争而骛其嗜欲无涯之心哉故士者众民之纲纲先壊而余随之必也变今之道反古之制使士有常用用有常尊而贤者出焉为之范防裁制则一正而民定何乱之足云呜呼天之生斯人也畀之所以生之道必使知是道者司其生焉彼农工商之徒守一能匪不足知道焉鲜耳士虽不能皆知道学焉者众耳人而不学不足以为人犹衿裾而禽兽举而加诸人之上而令其治人也可乎哉夫欲治天下者必定天下之民而定民者必先定天下之士愚故作原士
　　任人
　　有国者必有法任法者必任人二者治道之大端也法有常制虽甚庸之国不能皆非人无常情虽至治之朝不能皆善世之所尚论治体者遂以为人之难任法之易守也始有任法不任人之説其言曰成周盛时周召毛原更迭执政极治者数百年晚节祸败迄不可救此任人之也后世一定于法虽庸君中才相与坐而守之可以无事此任法之効也是不然周召之徒能用周之法所以盛其衰则反是任人非要乎秦人蔑弃贤智纯任法律迨其亡也未尝改一刑而摇一禁任法可恃乎法者具也人者所以操是具也操得其人则完而不废法之用有穷而人之用无穷吁后世之法非古矣若其大者则固百世相因而无改今之有司负今之法尔夫上而公卿大臣下而方伯连帅不得持生杀之柄而擅利社稷之事下而为州县之属者皆得与守令之政吏具成案牵引比附拱手聼命一笞弗得増损其权轻其势卑是虽有大奸慝亦无所惩而上之人亦将曰彼不能出意以有为则所办于吾法而自足不知任之既轻彼亦应我以轻苟简其职卤莽其政一有不惠则扞格而为害国有大禁则消沮而为容啓民玩愒而示天下以不信积习陵夷益病吾法法之不行自上壊之盍亦反本矣将欲任法必先任人安能逆料人之难继哉然则所谓任人者必如何而后可曰所谓任者非必予之以太甚之权也専之以责其功尊之以励其节予夺操纵使得稍尽其才而防文细责不得以激挠之亦可矣吁今之任人者固所未论也今之取人则愚窃惑焉儒焉而不尽出于儒吏焉而不尽出于吏旁进杂出不试而用者居多今将得人以任法其势不得不择人而授任古选举之道众矣岂无适其中而宜于今者乎必使进取一新有以振厉天下之才然后徐议其责任之道亦适乎其可也
　　刘梓汝材名字记
　　木之类非一而经独称梓材言木工以梓人非以其良故耶愚尝读诗定之方中而求梓之为物遍考传注诸説或云椅梓即楸云梓似楸云楸之疏理白色而生子者是楸与梓相乱未易明因记家语谓北山有梓实而俯楸属多乔耸但当以俯而实者求梓自谓此説或得之夫以梓为材之良其名显著又如是而数千百年言其种类形状尚不能定则世之用梓者未必得其真真者或混而莫之辨也惜哉木有梓未尝即人人即而用之故有干云蔽日瑰巨杰异之姿徃徃立枯山阿湮腐涧壑彼固安之而世之小有才者惟恐不见知惟恨不见用贾炫焉鸣号焉其自处反不若无知者亦可愧矣故愚因论梓而窃有感焉识之而未有所发大梁段吉父偕其友刘生见予问之则梓其名汝材其字且求予为之説因其适有合也举以告之生质美而敏从学来南乐交贤士大夫以蓄徳进业他日庶防有成者充于身惟患其不能大其用毋苟于自售圣贤之道不出乎此生诚有志焉其必因予言而知自励也



　　礼部集卷十
　　钦定四库全书
　　礼部集巻十一　　　　　元　吴师道　撰书
　　与许益之书
　　仆生幼而读书为文盛气而鋭思贪博而骋能自以为适也既而悔之闻义理之学圣人之道于是乎在时则仁山金子讲道淑婺之人而弗果从家贫无书里良师友又少闭门矻矻弗知所向切自念道散于羣经防于四书周程朱张诸儒又表章发挥之微言精义抉露无余矣遂嘅然曰吾他无书独无四书乎吾无所与防独弗能尚友古人乎于是诵其书思其人优防涵泳乎性命道徳者防时始而茫乎其失也继而粲乎其明也久而确乎其信也呜乎道迄孟氏不传毅如荀谓性恶慤如扬谓善恶混醇如董子谓性者生之质懿如王通以性为五常之本正如韩愈氏言性有三品斯五人者其絶类离伦非不卓卓然着矣而皆昧于论性今予之愚一朝而识之天之予我者如此先儒所以启我者又如彼奈何忍而弃耶然闻之不如见之之亲见之不如授之之精无师友以为资亦终焉寡陋是惧环视当世污染沦胥讪笑迂濶友且未多见况于师乎足下早登仁山之门深探王何之传质纯而气清道信而学笃于仆则又道先齿长实师而非友也比尝幸得见退而廹困世故弗获有请一年于兹足下又警廸之以文字者屡矣仆诚不佞试以所得于先儒而欲终身行者诵言之涵养须用敬进学则在致知学者工夫惟居敬穷理二事正容谨节存心主一敬之事也读书问道应事接物穷理之方也二者皆主于敬焉斯言也先儒所以防圣贤之精微而示人以约者与备体用本末而入徳之要与仆之生也愚而师之求也久方将请事于敬未能习而安也而缺焉亲炙复若是如进学何足下倘嘉其志矜其愚而辱教之赐一言以自证则先儒之啓我也足下之成我也幸孰大焉幸孰大焉
　　谢赵子英宪副书
　　盖闻公卿大夫求士士不敢求于公卿大夫古之道也后世失所以求而干进名者靡不至上之人惟乐于谄佞者之已售其道遂大壊若夫穷居草茅修已俟命非其人不见非其招不徃终身无闻而不愠者彼孰从而求之幸而在位者以道徳学问接天下之才进忠实而黜浮华奬退静而抑躁竞则向所谓士宜投足乎其间然而势分之不可干介贽之不可以易犹有不得而进者欲为善而有遇不其难哉某窃伏穷阎粗知读书学古道才品不异乎凡庸术业不企乎髙明吾斯之未信而奚知之求生三十年不一登贵人之门道不同者州里或未之识非敢为亢也士当如是焉尔乃者閤下持节浙东闻其以道得君以正学用世以崇化厉贤为心其所设施卓卓乎古人之风一道之士颙然作兴如某之愚亦将刻厉思奋终恐非才望其门而无以进也一旦閤下招而见之予而进之众人之上誉之而不置閤下求士同异世俗而某奚以得此哉退省其私战掉而弗宁因自誓曰继今以徃蚤夜孜孜慎厥身脩佩服敬义循蹈中正穷不失守逹不悖道惟孝与忠则为之以无负閤下之知又进而祝曰惟閤下益近天子之光大究所学正谊明道使吾君为尧舜之君斯民为尧舜之民功施当时泽被后世以慰天下士大夫之望幸身亲见之閤下或有问焉亦将有以自复矣
　　答谢君植书
　　徃承寄示诗文继以鄙作为复此亦书生习气思少自见非能有所开发于足下也使来辱书称许甚盛且谓古今文人才士不乏而患不知道若仆议论胷中必出于正又惜其浮沉无闻不汲汲于世好而为是也伏读以还愧不敢当而又有不敢不勉者愿畧陈其愚夫古人之子文率皆徳盛而立言中积而外形愚何敢希望万一文固所好而不可名能为文也名能为文且不可而可谓之知道乎虽然名不能文可也谓不知道则不可人不知道则无以充其形而号称为人况于文乎昔人谓文为贯道之器自今观之道能贯文非文能贯道也使其心果有得于道所发必出于正则不待求工于言语文字之间是惟无作作则必传仆虽不才切有志于是若其不合于世好则已知之盖昔者上以文取人士以文致显耀举世翕然而豪杰特起之士独深愧之曰是科举之文而非古文之文也于是立意追古若韩退之蘓明允之徒然以逸羣之气盖世之誉公卿将相之知或所至炊不及熟或老死布衣继而作者亦有人焉通显又无防为古文于用文之时犹如此其不遇也为古文于不用文之世直将何所望哉君子之于众人固有分矣所贵乎君子能笃于自信不肯毁行操以随俗而已仆之愚非徒欲古其文而欲古其行古其行者志在古道耳生二十有九年束发以上即婴世故危苦廹呃沛然而安之天分狷狭所向少谐自度与人无求亦弗以为意独念朋友道息居无与言出无与游阙失误疑无所与正平生知已数人散在四方贫弗能远游以相从若足下者风声意气未尝不旷千里而相接然后知仆虽不合于俗而合于当世磊落之人使累千万而皆磊落之人则我軰奚足道哉足下与仆视世之奴顔妇膝口行虵蝎胷腑蜕粪而志得意满者肯为之乎虽万死不与易也窃观足下髙明隽文行着于西州而落落弗偶优游啸歌其自信亦笃矣顾与仆同病而益以是勉焉方将共此道以为千载之期凡穷逹毁誉乖合尚何言哉
　　上赵侍御书
　　当今天下之官朝廷之所甚尊宰相所不得而治贵臣大职莫之与抗者风宪而已士之仕者必此而行志凡国家利害民生休戚官吏贤否无不得言而行者号令所加如迅风奔霆无有婴其势而逆其指焉然君子居其官则思尽其职职风宪者宣教化肃纪纲而已寛清浄化之所以宣也采察弹劾纲之所以肃也后先虽异而体用相资而世之为者多失之天资险薄好为苛细者网罗文深鸷忍毛击而失之过矣反是者又以姑息为仁含糊为量保全禄仕为徳其长暴纵贪积寃壅善尤有甚者是皆不知正道而乖离于风宪之职也惟閤下则不然曩者起布衣草庐之中擢在此位践中外任数十年弗絶天下咸信其有道比者按节东方环辙海上荒陬穷垠之民欢倾相告复见成周盛汉使臣之风盖其清心以省事而察奸不遗敦化以弭刑而惩恶不贷体用之间坦然一出于正若閤下者可以为法矣天子嘉其功升之台端其儒钜人之泽将演溢于无穷夫南台监摄天下之半閤下当登进之初其设施必有非常者愚不得而知也今风俗弊壊莫甚于南贪汚窟穴其中民之寃苦失职何可胜数夫尧舜知仁犹不能徧物而急于亲贤天子选择而任閤下閤下所得荐黜者诸臣宪臣耳是不可以不急也总而计之防何人向也閤下之在浙东虽一人而足于此得数十軰参峙而错布之必能以閤下之心为心而奉扬閤下之政使东南数千里皆若身履而亲临之守约施博者在此道也窃观閤下平居议论未尝以位为乐其爱君忧民之念忠诚恳恻上通于天天将大其为而不止是也以区区之意輙因其职之所在而荐其説焉惟进退之幸甚
　　上敬威卿参政书
　　某闻天地间有清明正大之气不在人则在物故在天为列星在地为河海泰华在飞动为龙鸾麒麟皆防类而出羣者乃若钟而为人其姿必魁梧而磊落其量必廓而渊深其徳必敦厚而粹美其文学浑以雄其议论闳以实其功业隽伟而满盛声昭当时泽流无穷莫不称其气之为愚生读书上下数千百年得见若人者少矣方今际一元之防宇宙混同君明臣良意必有当其数者焉而不可以泛泛遇也比者閤下之使浙东窃尝闻其为人慨然起而徃拜之向之所谓清明而正大者真有以得之于心目之间为之忻然而自庆今閤下起拜大参扬舲东下又有亟见之机焉夫区区之愚愿亟见于閤下者非他也嗟贤哲之靡常乐盛徳之可慕平生之志思少自见遡余波而挹流风以沾被其终身夫天之星辰远而不可即也河海泰华足迹有不至也龙鸾麒麟旷世或弗之识也而某也方承教于大人君子之门非徒一识之而已又何幸欤谨奉书以闻伏惟鉴纳焉
　　谢傅知事书
　　十一月廿六日某稽颡再拜奉书尝谓士有切身之忧则于其所乐为者有不暇顾处甚难之势则其于知已者有不得伸由古以来所为发愤而太息者此也某生无他长以家世儒粗知读书为文其始也未尝不欲慨然自奋于古人而自十五六时即苦忧患废格其后日愈甚挈身外依而复孑孑其独也家有数老人下而昆弟无田以为资饥寒乱心纎悉营给尝痛其业之不脩而挟册之无所也里中有属以子而教者遂徃而从之殆亦逃其胶扰以补其空疎修已及人未能有益惟幸其甚近而朝夕之养得以不废计出此而已比承传命者谓閤下欲延致而舘之私窃念矣閤下清名美政表仪台府某诚驽下固将扳光荣以自附答知遇之万一环顾其私如沐漆以求解重以母氏初丧神志迷瞆虽欲徃有不得而徃者其命也夫而闻惓惓未已今复以训导之职处之将优之以廪粟宠之以生徒以致其来夫以雄城名区耆俊林立岂乏其人而使庸陋者超躐其不可一也某于世素疎乐放旷而习偃蹇也久使之应公家之程督事上官之将迎必阙败而不支其不可二也然又有大不可者训导虽小职列在学宫而可使被衰绖者于于然居之乎虽然閤下之爱我者至矣某之所以感者深矣畸人穷士之于世或对面千里或白头如新甚则鸣号于其前而不一顾省者不少矣某也前无介绍之素后无左右之誉而何以致此哉有一于此环堵且成将以定其居而宁其亲不祥之服有时而除天幸惠浙河东閤下未即还朝某将叩门曳裾奔走俯伏惟所命之其何辞以为让区区所懐恐言者不能悉用敢干冒罪戾奉书以闻伏惟矜察不宣
　　谢李溉之都事书
　　盖闻脩其实而不求人之知古之道也然彼诚众人耶不知吾夫何愠诚大人君子耶不吾知吾愧焉幸而吾知则天下之乐孰大于是科举方兴士投牒自进操数寸之管书数幅之楮以角一日之长谓之不求知可乎虽然易有之君子以同而异同于求知而固有不同者焉盖自唐虞敷纳以言非言固不能以知人也彼其抱美懐竒因以自见笃学信古不阿时好者岂无出于其间因其言而得其人则非贤且明者不能也某南方之鄙人也少而嗜学习为文词当未设科之时日夜刻厉以庶防乎古人素非志于求也其抱负笃信虽不逮夫向所云者然亦颇知自异于众人家有垂白之亲觊其成名而偿其夙昔业儒之劳也是以冒昧而来获偕贡于京师京师鸿儒硕士比肩立而称执事者则曰是博学善古文才气超迈鉴裁精絶乐善而不遗者也及试于有司执事实賛持衡而愚不才置诸选执事诵其文而赏之识其名而称之传者借借而某初未之知执事诚贤且明而某不足以当之也呜呼人固未易知而知人亦未易某之此来厠名英俊之后诸公之知也而执事独赏之至称之笃知我为最深使其声流于时而其归也将以白于亲夸于乡终其身以为荣其报宜何如也輙奉书以道其区区之私其诗文一巻或赐观览亦足以得其所存唯进退之幸甚
　　上袁伯长学士书
　　古之学者必有师其授受之次可歴数虽去之数十百年谈其道徳论其文章宛然如其人之在目何哉以其传之真也后生小子不幸不及见而知又不幸而不遇其所传授之人则虽接其居诵其书终不足以得其似焉东莱吕子之在干淳间而婺实其侨居流风遗化深矣易世抢攘衣冠沦谢虽欲考徳问业而求之故老皆无存者矣先生世鄞中大家闻人与吕子軰行言论风防相及先生渐渍其渊源而博闻精蓺之学亲从其徒而得其书又尝憇金华之下坐丽泽之上致其景行之思而脩其教育之方得之于吕子者多矣以先生家世之懿天分之髙充而大之闳中而肆外是以流声天朝与掌帝制当代所倚重而天下之士莫不以为宗师况于并浙河之东而夙昔所向慕者哉当先生在丽泽时某犹童孺其后益逺而足迹不能以自致今年春以乡书上礼部先生实考第之而缀名选中遂获出于先生之门自谓才质凡下寡陋无所承重以衣食忧患累其心年四十而不加进科举之求偶然得之滋愧焉耳比尝承末光而聼绪论茫乎其自失若河伯之向海若窭人子之见陶朱也然先生惓惓于婺其言蔼如某又幸为门生事分之厚不俪他人倘辱教之廓其隘昭其蒙滋其槁实其虚导之入其藩而庻防窥其室堂以其所得于婺者还以淑婺之人先生之赐也是亦吕子之心也闻旦夕超上京而某亦且南还将俟他日而卒业其所为诗文先生已尝见之矣谨复録数篇为贽诚知戞瓮釡于金石之侧为不知量然舍是则无以为承教之基惟采纳焉
　　答傅子建书
　　荐被手书佩意深至去秋塲中竒寳横弃闇陋罪无所逃足下不以见尤而犹勤勤恳恳欲帅用其言不敢当既尝以语余生知已复于足下今又枉之以髙文请益未巳念不可不一白所懐尝谓今科举之制先之以四书五经传注主某氏某氏所以明义理正学术次之以赋诏诰表欲其为古文章终之以防观其器识果能是则其才品亦不卑矣况又本之以徳行乎二十年间所得亦可睹矣窃怪比年义理之学日以晦堙文章之体日以骫骳士气日以衰苶懈怠岂无故哉大抵司文衡者不肯心服前儒好持偏见诐説迷谬学者敢于违明制而不惧此最大害也又有専泥一经不知兼之六艺参之赋防以观其全而摸拟夙搆之弊得以售又有好取俚拙不文之作以不拘格律为工仆毎与剧辨者此也慎选主司其责固不在我学者但当潜心经文笃守传説融防而发明之至于文非贾马晁董班扬韩栁陆宣公欧阳子王蘓曽不观自然追配古人度越流俗遇明有司不患于不见取彼区区括套之编揣摩之术君子之所不道也间尝有问于仆者以是告之徃徃迂其言迟其効哑然而笑望而去之是以门稀请业之徒口絶决科之习又安有可为足下矜式者哉所欲献者不过如前之説而已足下倘以为然循而行之自当有得于襃然之举舍足下而谁哉
　　与榷茶提举书【元凯】
　　布衣韦帯之士诵诗读书尝念有以济物异时被一命効一官挠于事势之难而在上之人莫可告语则亦末之如何若乃事之可为言之可进自遏其志而止不亦甚可愧哉某与閤下同出科目昔在里中閤下来长邻邑实相闻知重以枉顾之勤不以流俗遇我也今兹典领榷司某适在临莅之下事闗民瘼而荒山瘠土物不产一焉而茶尤絶少商贾之所不至木苖草叶足以代茗饮非民用之所急也旧来嵗办甚微兼有门拥已为重困近年顿增引目六百外有带办日加于前细民无由赴愬有司莫敢一言峻责刻期倚棰朴以济一邑之害莫甚于此某之来也亲见今嵗租赋犹且釜悬而金纸丝纩杂色之徴交至沓出怨咨满前所不忍闻窃禄于此固亦何顔伏惟仁人君子重哀斯人之穷而察愚言之非诬恻然救之顿减数百道之引蠲数十锭之钞使是邑之民世世子孙毋忘閤下之赐某虽无他长亦能相与颂賛讴吟以夸诩其事于无穷岂不美欤事已具公牍此复以申言之而非私也伏惟垂聼而细加裁察焉不胜幸甚
　　与刘生论易书
　　承寄周易防通一部番阳董真卿所编集者并令献其所见某何人而敢与此伏读以还窃叹其规模之广大引援之洪博茫乎其自失也徐而察之则有深疑而未安者欲隐而弗白则非朋友之义而失所以命之之意欲言之则其书已成流布方盛区区之愚乃敢诵言其失无乃不可思之迟囘遂复数月念与其得罪于斯人孰若使斯人不得罪于前儒我尝谓著书立言必有大纲领今董氏之书所以为纲领者首条凡例是也以伏羲之画文王周公之辞标曰经夫子大象彖小象文言兼标传字谓如此庶防经传不相混而相綂可以合四圣人之书程朱之传义而观之又序其所以作之意则曰今易自费直郑以孔子彖象传附释正经之末而叅解文王周公彖象经文之间并附文言则始于王弼程传主理义而仍其旧古易自吕微仲晁以道始复而未尽吕伯恭复分上下经六十四卦为经二篇而以孔子十翼为传十篇各为卷以合于古朱子本义主象占而用其本朱子所谓宗晁吕者不过欲学者分别四圣人之易以求之古耳若例以古人著书经传各自为卷窃意解经者之谦徳若以孔子之传附羲文周公之经亦犹程朱子之传义附四圣之书未见其不可也董氏之説甚美而慨然欲任防通之责其志甚大独惜其于朱子之説着之不详而所以论诸儒之乱古者误至其求欲自异则又蹈于前儒乱古之辙而不自知何以言之朱子尝谓晁吕之议费郑王互有得失盖先儒虽言费氏以彖象参解易爻初不言其合传以附经也自昔多谓乱古自费氏始其实非是可见朱子之精凿吕子谓费氏经与古文同此名之得也魏志谓郑康成始合彖象于经甚明孔防谓夫子象辞元在六爻经辞之后王弼分爻之象辞各附当爻下今王弼注本之乾卦存郑氏所附之例也坤以下六十二卦弼之所自分也朱子此言亦甚明矣而董氏乃通谓费郑以彖象附释谓王弼并附文言而不及其以象附爻可谓误矣程子据王弼本而为传时未见复古之易朱子后出而始明岂得谓程子主义理而仍旧朱子主象占而用吕乎此亦误也羲文周孔因时之教变通作用不同固难执彖徇卦执象徇爻以求其必合复古者正欲救学者支离牵合之弊非若程朱传义専解经防可相附也以今董氏所编乾卦观之即郑氏附彖象之旧但移天行健君子以自强不息一句置于彖传之上其后文言则亦王弼之旧自坤以下则又改弼之例而从郑氏耳去彖曰象曰而加以大象传彖传小象传字部位如故而改立标帜其得失又何相逺哉易董氏于吕氏易下明载朱子辨説而畧不知考何耶其大纲领如是他固无以议为且朱子本义自与程传体例不同而程传发明之义理虽自为一经可也不当强求其通天台董楷集程朱传义而附以门人所録已有可议况近世谈易者纷纷外二家而自为説者多矣若取其议论之优长理象之的当足相发明非卓然絶识未易鉴择彼新竒穿凿者只以汨乱何有于发明耶今之纂注政未免此欲言甚长非顷刻可了若其名字义例之未安因革等列之未当中间引朱子欲因邵子大易吟以方图分作四层【云　云】误以为董楷其愚谓之説如睽旅丧牛以有离之类又未可一一缕数也董氏自云学有渊源而师新安胡一桂氏自言得于胡为多用功此书盖非一日意其笃于自信未尝从人商确而又习见近日易通四书通等作遽欲传世垂逺似太仓卒世有识者必能辨之岂待愚言适先之耳信笔防列幸勿以示不知者唯以转叩诸宗人仲退文然与不然还以一言见教幸甚
　　与孔用道都事书
　　孔子徳为圣人其后世复多显而贤司马迁史记列于世家迁之絶识盖此类也因是考之汉自安国而下在东都则若僖若融在唐则若頴逹若戣戡在宋则若道辅若文仲兄弟皆以儒学名节相望不絶天朝崇徳绍封褒用圣裔必有名世者出焉而今见閤下则其称首也今之省台要官中州士大夫居之者必其学足以济时谋足以经国才器足以服百司声望足以动一世然后人莫得而间之閤下向为材御史风采振中外迩者晋陟都司适当圣君贤相更化励精之初综理賛决浩然而归重圣朝之所以处閤下将有大于此者矣某南方之鄙人也以家世儒弗能他业遭逢科典得官歴更丞佐令録虽无他长而颇知自爱不为大人长者所弃絶数年在江东小邑閤下时以行部出境上防察于众人之中而置之文墨议论之末然俄顷别去不复相闻矣今嵗里居忽被助教之命暨来京师始知閤下之在台府也屡荐其名而兹又以告之台衡特与此选嗟乎某何以得此哉閤下心诚好贤不遗小善哀于汨没而抆拭之使脩其初服以从缙绅先生之后而发摅其诵读之素为赐甚厚然成均天子之学首善四方者也助教秩虽卑掌佐博士教令前之处此者多方闻博习之师某何敢望其万一况閤下以圣人子孙绍百世之传任斯道之重区区获遇以为已知固此生之深幸而迂狷狭滞之资职业之不称以上累髙明不得而不惧也到官三月矣于閤下之门不敢进为私谢念将只承督教以免于戾亦不可无以自白谨録其旧所为诗文一卷而以书道其惓惓伏惟裁察焉
　　表
　　贺建储表
　　恭闻濬发渊升崇上嗣三灵宅命兆姓系心【中贺】伏以天作之君必有圣人之继父传之子是为古今之常理盖顺于人情事尤闗于国本周后诒谋最久咸遵世子之方汉帝即位未防勉徇有司之请盖以嗣不足者望不属教不夙者徳不成究观徃猷卓有先见恭惟皇帝陛下持盈以道虑逺惟明谓丕承列圣之休已恢业而蚤建万年之策宜在青宫上只母训之慈下叶宗藩之议曰嫡曰长所以正序惟徳惟贤可以君邦本之至公断以已志爰畀承祧之重用新授册之仪继明以炤四方具瞻令质元良以贞万国永固丕基某等忝预廷臣幸逢庆典守宗庙社稷欣闻大器之置安学羽籥干戈愿谨正人之游习
　　国子监贺亲祀礼成表【庚辰十月四日】
　　伏以圣治尊亲丕显徽称之荐斋宫藏祀幸严吉礼之成喜恊神人光生宗祏钦惟乾纲执柄涣号扬庭谓帝王之道相承必先报本而祖考之传有在莫大正名于昭镂玉之文甚盛奉璋之士诚既孚于庙假庆庸展于朝仪某等叨处胶庠与观余典推仁锡类允懐兆姓之心纪徳报功愿上万年之颂
　　贺圣节表
　　伏以干始綂天毓圣恊纯刚之月泰元授防发祥当至正之年光被堪舆祚绵宗社恭惟宅心立事绳武继文复科目以賔兴求贤致治开经筵而典学逊志务脩幸逢熈洽之期茂介延长之庆某等职谐舜乐身际尧封蹈舞朝班瞻威顔而下拜咏歌儒舘颂福禄之来崇箴
　　斋居四箴
　　予幼而志学行年三十而业不加进过未能寡其于成已之道可憾多矣端居深念因为四箴以自儆曰学曰思曰言曰行庻乎约守近脩交至互发以适至善之归云尔
　　汝之向也靡靡乎骋外今也知反乎内吾幸汝之悔也汝之向也刚鋭以日倍今也不加进而苦退吾惧汝之怠也勉之哉志不可隳资不可恃工不可画効不可觊若是不至则非汝之罪矣
　　右学箴
　　心虚而灵思睿以通廓然心量非思曷充知由尔精义自尔穷审意之发决志之从弗昏以缪时乃之功圣人不思吾则岂同动而无邪静俨其容敬以一之齐圣之终
　　右思箴
　　汝言好直直则取憎众人好谀谀则汝弗能虽然吾弗患汝之弗直而患汝之弗慎其出也人言万端巧佞诡欺隂餂而试阳导而随汝直弗悟亦害之贻呜呼察之防反之思思而得之言然后时
　　右言箴
　　力行天下之独奋志百世之上不知者以为愚未信者以为妄嗟嗟君子惟病夫已究观汝昔亦允蹈已先民有言靡不有始敬之敬之徃慎汝止圣贤同归天地是似谓予何人为之则是
　　右行箴
　　勿斋箴
　　视聼言动天则自然已私一萌遂与物迁制之伊何曰惟此勿能胜彼私乃全其徳昔顔氏子笃于求仁博文既极约礼斯循嗟后之人语勿毋易明察其机先审非是知之斯勿既勿乃诚子欲希顔视此为程
　　进脩斋箴为舒城汪仲暹作
　　徳期于崇不崇则圮业要于成不成则毁山亏一篑止也吾止敷菑既勤敢怠疆理是以君子干干不已不已伊何圣师有防忠信修词一诚表里知至知终有条终始愿言体之忱信实履刋落枝叶屏黜口耳不谐于时乃有诸已以是进修去道孔迩述古献规用相吾子
　　静心斋箴
　　人之一心至妙以神乗气而动易失其真廼放以逸廼昧以昏虽有视聼而弗见闻彼气发机若马骤奔制之尼之则惟天君圣贤有训曰操则存繄欤之子出佐长民万变纠纷方寸经纶揭名静心思义以循兹静非寂致力惟勤能静其心理得气驯太极之分隂阳互根厥义自殊请毋汨陈
　　正斋箴
　　乾道变化命自天各正其正天乃全或罔而生理岂然中扃之中本不偏端居守一静以専百体顺令供周旋有动斯直道平平出为民表身帅先如以绳墨齐其愆允哉君子希圣贤配名思义恒勉旃
　　铭
　　刀笔铭
　　刀笔吏具也人情孰不玩笔而畏刀然吏之刀削简而已吏之笔民命系焉自后世易简以楮刀之用废而笔尤重且専可不慎欤文学王君为其友作刀笔赋甚美而复求益于予因摭其所弃者而为之铭铭曰
　　刀以利笔以鋭二物类相似也以言其形则秋毫之末不强于百链之锋以言其用则削割诛刈操制生杀刀与笔有以异乎吁刀莫惜于笔也笔莫忍于心术也有形之刀易识而无形之刀不可测也使凢为吏者外不舞其手内不欺其心挺而不摧委而不挠至公付物而赏罚各适其重轻庻乎可以寄众民之命而司三尺之平矣
　　乐善堂铭
　　至治元年春予与松江赵徳瑞偕举京师一时江淅之士惟徳瑞妙年而大父母父母具在尤相欣羡瑞之父以乐善名堂集贤学士袁公为之记道其处家居乡之懿备矣诸公复为诗文賛之而吴某为之铭铭曰
　　善根厥初帝降乐而自得乃其终欲消私絶云巻空灵扃涵漾春融融不参以人天与通泰然动静常从容曲肱饮食舞雩风圣贤殊诣极则同后有学者兹其宗诚身本自明善功似是而非审所从愿柔俗习失正中福利摄诱欺儿童秋毫辨晰了不防知之贞固乐且充赵君名堂践于躬上希圣武追贤踪天爵不倦方崇崇余庆垂后昭无穷
　　俨思斋铭为三衢程国表作
　　俨若思敬之容俨以思敬之功思有时俨无间表里一动静贯嗟程君敬自持纯不已夫何思
　　在止斋铭
　　万殊纷纶卓有则至精无形俨为极昭昭人已均是徳两还厥初防于一行者之家射之的计功先后知乃得先民诏学垂世式片辞指示如皎日揭之斋顔践其实念兹在兹永无斁
　　九思斋铭
　　心官思睿作圣思不存为乃病物有则事有理弗昏缪由思耳视聼色貌言事则之循好是懿疑忿得恒自审理之从安以顺昭训言凡目九各専一非杂揉学思诚兹其要猗马君揭自诏嘉尔名践尔实非思勉功乃极
　　静学斋铭
　　由静而学先也既学而静后也栁君道传以静学名秦景桓甫之斋自其先者言之也吴某輙申其义而并以后効为景桓勉焉铭曰
　　皇锡灵明众理森具匪敬以存曷制其骛爰植我本以考以思博极穷深钩析防彼微既彰靡动非定众止攸宗万变斯应泰宇发光物意同春实践兹境圣贤其伦先民之言揭自我友朂哉秦君视此座右
　　思勉斋铭
　　建阳蒋师文从京兆杜伯原征君学以思勉扁其读书之斋不鄙命予申述其义輙求正于杜君且以师文共励焉铭曰
　　非思非勉心之真不思不勉徳之纯真昧弗知等愚民纯而不已斯圣人去愚希圣思勉遵学者务此宜循循惟皇降布彛伦先哲谟训日星陈学思两若翼与轮服膺敢有怠弗勤造防极睿通鬼神眀择众理区以分允蹈同执诚其身终以勇继知与仁从容圣域坐自臻蒋生气质清且淳从游硕师蚤有闻心解不但占毕呻已功百倍犹勤询嗟愚何知义同申按常摭实非竒新与子共励坚书绅
　　兰溪州新刻漏铭【自序】
　　至元重纪之五年嵗在已夘七月兰溪州新刻漏成先是监州贯某首辍餐钱以率同僚市铜募工铸为圆器浮箭识刻至是竣事顾惟旧楼旦暮警致板级顿撼惧失常节乃辟屋于大门之左以安处之惟州县之政固非一端正时示民实急先务故挈壶废职诗刺其非更鼓分明人知其政所系岂小哉兰溪由县内附二十年而为州为州四十有五年而刻漏始有修废举坠民聼用新邦侯之绩不可无纪乃述而为铭铭曰
　　范金为壶断木置箭节度以水晷刻斯辨惟国有制莫先正时号令兴居是用不迷猗欤贤侯废典肇举爰度爰谋处以新宇匪宇之崇器则惟新匪器之尚存乎其人昭以启昏顺以正忒作此铭诗以示无极
　　思容斋铭
　　临川危太朴合鲁论礼经之防以思容名斋有志于学者也东阳吴某谨歴稽经传而为之铭曰
　　人心通防主摄是身以内齐外粤惟天君不庄则漫致肃则一以外养中粤惟天则昔者子渊复礼胜私当非而勿其要在思亦有子舆所贵在道正辞近信动逺鄙暴子思一言蔽以思诚耳目勿思孟训是程恭惟五事禹本天授畴数防符圣衍至九合思与容互出畧同各専其一并致尔功惟疑忿得视余稍异事理无遗知行俱至圣谟有赫哲人在前嗟尔危子毋怠勉旃
　　存诚斋铭
　　存诚系干本文言中庸诚以天人论七篇要在存不存洛儒四勿防不烦晞顾用工亦同原闲邪隠若崇墉垣中有安宅天地元圣谟贤训昭匪昏寥寥此道今谁敦子名其堂允知尊
　　賛
　　宋中丞孔公击蛇笏賛
　　古先圣王之治天下也驱禽兽而逺之使民得安居铸鼎之惧神奸使不逢不若时则政教脩明志行顺正人物异方妖淫不兴世衰道防民辟其气类感召春秋而下妖异始不絶书传曰人无衅焉妖不自作夫人者物之君也灵明主摄之具颠倒迷瞀物既得而执之故羽毛鳞介之或变化人为而不安其类则具耳目口鼻为人者失其常性以沦于禽兽又何疑哉余读孔道辅在宁州时以笏击蛇事未尝不抚卷太息夫蛇之为物怪厉毒人不常见今也以当昼为隂暮以庭除为窟穴以牲醪为饮食吏民奔走倾向而神之恬弗怪也公抽笏一击众惑氷解抑何伟哉公之平生大节刚毅忠劲得之深而养之熟矣当其击之非笏也其气也非气也其义也义以决胜气以直前笏以逹其至而已吁邪不胜正妖不胜徳孔公施之之效捷若响应则夫君四海长兆民任位育之寄者果能此道将见山川鬼神莫不宁草木鸟兽咸若三辰循轨万有遂性斯民夀考富乐终身不见异事孰谓太古之治不可复哉公之八世孙某寳藏其笏追懐髙风因述梗槩而为之賛曰
　　有妖惟蛇民乱厥志谔谔孔公奋击斯毙公笏盈尺义烈万钧遂开羣疑以生我人公在朝廷崇议劲色用虽勿究举为世则凡百君子正直是将式尔珍藏惟徳之光
　　伏羲画卦图賛【并引】
　　有太极而后有天地形有天地而后圣人生天地不形其化息圣人不生其道隠大哉羲皇其天地之防而圣人之宗欤盖自鸿防肇分化育絪緼神用显行无所不在而未有发其秘者惟皇含徳淳厚聪明睿智神武而不杀俯仰察观逺近交取固已契乎其中而龙马之图适賛其决时无圣人则已圣人出焉则虽防斯图八卦之妙吾知其弗终秘已天地不能言圣人言之天地不能画圣人画之森然未画之前粲然既画之后防合夙成自然而然夫岂人之为之哉吁圣人之生也天地无心而有心卦之画也圣人有心而无心明乎天地圣人之心者可与论卦画之原矣敬賛曰
　　大化不言至道谁陈肇开人斯笃生真淳既锡我图爰假我手契由石持图以石剖由一而根有万其支灵明所流何虑何思权舆人文昭晰天秘窅乎孰名鬼神上帝髙下未沦万世未终全像巍巍曷其有穷
　　自賛图像
　　汝气颇清汝貌多骨块处乎冷淡之场蚁旋乎艰险之域虽非富贵姿亦无贫贱色胸涵天和足蹈圣则持身璧完秉志山立夫惟有道好学之士与之千里而神交不然则对面而弗识也
　　北野兀者賛【并引】
　　郡帅萧侯家北野之区尝因以为号复系之曰兀者以自状异哉侯之为名也夫名之由生以其实也无其实而防其名不可得也今人有珍器焉目以毁恶犹怫然色变况乎以残形加全人哉侯独欣然自居又何故防庄多寓言侯亦寓耳士之生世孰不志于行也彼疾足跌奔猖狂自恣抵冒险巇颠踣顿仆卒陷于辟后虽欲善补末矣其有挟用世之资而或利于位沮于势蹈武旋跟不敢以趋蹩趦趄踸踔泥涂是亦无足俱故云流放士防乎自然遗形而蹈实摈美而防污乐亏而恶成尝游内以葆真不衒外以贾祸溃然而全肆然而安役一世命万物而众莫窥其所以然斯不亦兀之善者乎是数者之操不同由前之为侯固弗类由后之称亦近乎私智而非吾所谓道也侯世勲庸家先御史之声闻天下子孙袭总戎政建藩屏卓为虎臣今侯名徳才业蔚然于时将有移之而佐国子民者瞻周道之砥平旷海表以方行忠信笃敬惟圣则是循无徃而不自得愿有取于是者持战兢惕厉不忘居安之戒云尔因为之賛以申其义賛曰
　　兀名则残伊实匪完人兀而名恃惧于安废形损外务専其内孰与中行心体俱泰廓然康衢义蹈仁趋动与天随贞吉无虞
　　王玉渊畵龙賛
　　天云垂海水立震万里雨八极神哉沛敛复寂渊清泠玉一滴
　　髙马小儿图賛
　　易不云乎小人乗君子之器盗思夺之矣龚开圣予作髙马小儿图盖出于此其自为诗则姑文致委曲而畧于末语见意不敢尽也愚輙不揆申极其词以着戒且以賛竒产之不终厄云尔
　　龙之媒挺权竒嗟不逢制小儿眇童顽尔何如乐腾凌傲以嬉圣有戒垂训辞据非宜或夺之彼虽夺亦莫羁充帝闲属鸾旗愿托身奉明时
　　贾删定畵像賛【并序】
　　君臣父子之义不明于天下奸臣倡邪説以误其国贤人君子力争而不胜固末如之何然其正大之情英伟之气千载而下闻者犹感愤激烈则民彛天典之重岂不足以有所助哉宋靖康之祻酷矣髙宗胁于秦桧之谋忘仇请和屈膝请命绍兴戊午遣羣臣交口合辞以为不可而胡公铨上书言尤真切金人购以千金读之惊叹东阳贾公廷佐时为廸功郎严州桐庐县主簿一再上书累数千言剧论雠耻之不可忘名分之不可贬和约之不可信请诛王伦拘敌使决意用兵其激切之词有曰陛下为戎人诸侯臣为犬马陪属曰此天也祖宗之天此地也祖宗之地一朝而化为金人之天地可乎无天可戴无地可履不如无生曰陛下委靡从敌则天下将圜视而起不怨敌而怨陛下刘豫之祸可为寒心陛下尚何面目戴黄屋王天下邪乌乎其言一至此哉大畧与胡公同皆其君所不能堪又谓今有将可使有兵可战直为壮曲为老毋以强弱多寡论是又本乎义理之正而深识事势之宜非区区较计利害之间者也胡公既逺窜而公頋弗及岂以其犹不直斥桧而获宥欤考之宋史当时内外之臣如李纲王庻曾开张焘晏敦复魏杞许忻赵雍胡埕朱松张广凌景夏常明范如圭李弥逊方廷实梁汝嘉蘓符萧振薛防言之徒章防畧见一二而廷佐曾不得齿名其间岂又以小邑下官在所畧邪魏杞之集谠议今亦无考世知诵胡公之书而不知有公惜哉公字子野世居东阳之兰隰宣和中入太学登绍兴二年第升朝尝为大理司直通判湖州台州迁详定一司勅令所删定官后荐起知处州辞遂致其仕今其乡犹称贾删定子孙多以文学显者七世孙权出公二书及家谱示予并获拜其畵像英风义槩凛焉如存吾乡有人如是而忍使之冺冺湮没哉窃不自揆表而着之复为之賛曰
　　昔在绍兴屈身和仇嗟嗟贾公独为已羞越职扣阍摅愤陈义子房之忠仲连之志天地与立曰惟纲常二书之存千载有光其官则卑繄节甚伟遗像凛然孰不敬企
　　僧复庵賛
　　徃过来续化沕穆兮而曰轮回逝者复兮静极动生斯道云亨兮而曰根尘絶弗萌兮人来问予复有何义一编在前毋落吾事
　　澹乐斋賛为萧存道元帅作
　　轩冕组圭盛贵服兮绮防华榱丽居室兮八珍九鼎僣玉食兮歌钟美人侈声色兮贝玉珠金富藏积兮嗟嗟世人宁有极兮君子之心不留一兮天机嗜欲相出入兮惟澹于彼乐斯得兮元戎英英裔述律兮尔公尔侯常布匹兮澹不自知乐匪物兮真适自然非有激兮又奚区区较得失兮孔顔在前昭哉遗则兮
　　沃哷典簿名字賛【海夀字允常】
　　仁者乐山体则似之静而有常其夀也宜夀系海名允常维字揆以格言兹毋乃异仁由知发动自静根二者则一或义所存先生命辞既戒既具予言非赘亦徳之助
　　天马賛【并序】
　　至正二年秋七月上在滦京拂郎国来献马长丈一尺有三寸髙六尺四寸昂首复增三之一焉身纯黒后二蹄白食刍粟倍常间以肉湩竒伟骁骏真神物也拂郎在西海之西去京师数万里凡七渡巨洋歴四年乃至上御慈仁殿受之后月乗以归燕既勅畵工为图仍命词臣賛之臣某具员学舘目睹盛事谨百拜稽首而献賛曰
　　房星降精龙出水中挺生雄姿西极为空圣人御天臣不敢驾四年在途祗献墀下云披身白玉并蹄昂首如山万骥让嘶神物应期振古无匹不命自来懐逺之徳省方时乗一日两京吉行无驱永奉皇明
　　大蘓公自畵背面图賛
　　畵举扇障面并作元祐罪人写影示迈八字杨廷秀有防
　　元祐罪人东坡居士面有何羞作此举止疾走避影息隂则已胡盖而章犹书迈子
　　颂
　　汪氏宜人不用缁黄颂
　　释老氏之教震动四海其言死生轮廻入地狱受诸苦状尤能慑怖愚俗从之者如水趋下非一日矣男子刚明者间不惑至于妇人女子隂闇荏弱其悮而溺焉毋怪也昔有治丧不用浮屠而其母欲用之者问于朱子朱子告之以当委曲开释必不可囬则亦不得拗而咈也夫惧于咈亲而从非礼过不在其子而母之贤为难得也新安吴谥以其母宜人汪氏墓铭示余读之知其临终戒不用缁黄作而叹曰向所谓贤母不可得而见者岂不在兹乎虽其他懿行甚悉而此为卓卓特异因特为之颂云颂曰
　　异端惑世崇诞诬张皇鬼伯司幽都妇柔惟怯尤易趋原始反终本不殊指徃为复理所无昧迷日月舍正途倾赀謟俗反诟儒吴母絶识超羣愚训行厥后垂世模伟哉果胜大丈夫
　　礼部集卷十一
　　钦定四库全书
　　礼部集巻十二　　　　　元　吴师道　撰记
　　云石山房记
　　吴兴望西浙今集贤赵公以词翰着又为郡之望而一门俊秀林立播风流而挹芳润徃徃絶类他族莫之抗吾友明仲其一也明仲于公为从子其序益亲人益胜萟事赏好尤异间尝语余曰昔先大父蓄一异石髙数尺广如之素质浮莹竒势层涌如片云然不知何从得也易世来故家遗物此犹独存吾尝葺藏脩游息之所而植于其前因以云石名之子能为吾述其槩乎余观万有在天地间一物自为一形而不能以相混惟云与石也不然云之行空也浮游歘忽而不主一体石之在地也殊诡错杂而不限一态千变万化献巧出竒随众形以为形而无穷今君之所蓄其云邪其石邪孰得而定之也然而云气也聚有而散无石质也一成而不溃立而不改是虽无情而气行乎中安知其非云之所附欤夫天地之道一动一静而已动资乎静静主乎动互根而不相离子不观夫云之起石肤寸之触毫缕之泄蓬然而垂天油然而雨天下涣然而解寂然而无而石固自若以为石静而未始不动也以为云动而未始不静也子于其间亦知其所以然之故乎知乎此者天地之道不外是矣明仲隽敏有才非徒游萟而玩物归休乎是居整衿而晏坐试以是观之
　　山意亭记
　　东平辛侯守兰溪即其居之东筑亭焉名之曰山意州固多山独城之南与山接桃花坞者实金华之支傅溪而止髙而环窈而容势涵蓄而纡徐旧以植桃故名今其下多乔松豫章清池古石幽防斗絶不异穹石碪岩侯之来也顾乐居之亭制逾丈因崇为基覆以茅椽以竹板以代甓示俭也壁其背而扉其前旁两窗因方相时而实以山可见也休暇时或敛衣晏坐凝眺徙倚拱翠浮岚近在目睫为之欣然忘食侯政尚清简恬于世好所至杜门不通请谒防其薄彼而此厚焉何于山独惓惓也然愚观侯仁名而夀字其名是亭也复有合非徒适游观表髙胜若夫拄颊之玩朝采菊之见夕佳以逍遥于尘外而已圣人以乐山喻仁静言体夀言用也侯为人重厚安裕天资为近之乐是也固宜理之在天地间无处不有在人者不异于物而在物者亦以示人也仁之根心与生俱来山之接于目无一日而不见也善体仁者得之于目而喻之于心凡天下之山无小无大而陈于前者皆吾为仁之助也奚特此哉体之而得焉则有吾胸中之山目虽无山可也古人所谓得意而忘言者其此类欤然则侯之意为可识也已因书其槩俾登斯亭者省焉
　　咏沂亭记
　　仙居在天台为下邑学宫视列邑特最由大门歴殿堂眈眈数十楹其后余址犹称是缭以周垣坎以方池杉桧腋分蒲藻鳞凑有亭曰咏沂当池中两旁梁脩石以度幽翳清深游息是宜嵗乙巳大水亭仆又明年县尹边君世安将有作适家君主职教乃出廪施俸相厥事既成视旧有加士民以起废贺嗟乎吾道之废兴奚以一亭为哉凢人之情习于事物之交则泰山前陈而弗顾作于视聼之顷则植数丈之木而为之动容故妙天下者机而触天下之机者新之也浴沂咏归之书童而诵之老而不知者防何人哉斯亭之未作也清池凉风散弃于榛莽之间过而不问者防何人矣一旦榱桷翼然冠佩于然临池御风仰而瞻俯而思曰昔也防也尝从事于斯矣其言谓何哉其志谓何哉岂无喟然而叹跃然而悟者乎边君可谓知为教之机矣昔二三子言志莫不志于得国夫子独与防而哂由岂鄙畧夫事功哉亦曰为国以礼而已果能是道则去防无防尔边君既以礼为国吾党又因其作新之机以求防之志交相賛者也是则亭之废兴所系岂不重乎
　　止斋记
　　友人某学道隐居有日矣以止名斋识所存也尝为文示予且以求益因为之言曰天髙地下万物散殊莫不有所止也凡吾几席之内六合之外伦纪之着食息之防错布横陈互发而交至者粲然之中有浑然之极焉杂然之中有截然之则焉无方无形主制万有而天下之棼者息骛者尽溃者塞贤者不能过愚者不敢不及圣人不得而名之而强曰至善不得而形之而借喻于止以为学者之的也然理一而已一本万殊其分在物其本在心至善为事物之止而人心又为至善之止羣动纷纶静为之君变化千亿唯贞夫一徃来憧憧不如守中易之艮其背吾夫子之操则存岂非众理之郛而万化之根与今吾子求止之道必有考于此矣愚闻之学有要知也行也行不先于知知不易于行防目而趋不见鹊而张其弓可乎哉必也致格以精之问辨以明之了然无疑于天下之故于是居子之斋敛子之形俨乎其若思嗒乎其若忘湛乎若不波之水温乎若休物之阳鬼神不能窥其际风雨雷电并至不能丧其守扩然而迎犁然而当于物动亦止静亦止而吾之止者不与之俱亡若是其庶防于道乎
　　果育斋记
　　松江孙元实以医学教授金华余辱与之游间语余曰吾尝取易象之蒙以果育名斋子其有以申之余谢弗获既而为之説曰艮上坎下曰防曰山下出泉天下之水皆山出也江河滔滔不知其防千里矣其他或近焉或逺焉皆不能不行而不终于山也孰知其涓然而流然而停则一勺而已此水之初也故观水于海之大未若观水于山之初人之初也蒙而不终于防防必通防非患也而通之患也作圣之功不于其通于其防圣人观防系辞吾体焉真纯湛然靡定所适吾决其从如矢斯激包涵浑融中有灵根吾滋其萌辉光日新盖果也絶方动之岐而育也全未发之天收二者之功则防斯祛通斯正圣贤之归犹防流而至于海也然动止相资寂感相因而育又果之本也天下之道此其最初乎元实从事于此其必有以知之矣夫蒙之发也以刚明故蒙以九二当之刚发于果而明根于育明所以用夫刚者也以卦言则坎以内为明艮以止而明是明也其定而光闇然而日章者乎圣人之刚唯恐其不明圣人之明唯恐其不蒙若是而蒙则异矣元实天资刚明才气议论然方进而用于世寄途于医非其志也余于是而信其有志于道故因疏其所见以为复而愿相与学焉
　　金华县慈济寺修造舍田记
　　浮屠氏之教今为盛塔庙在名山川通都大邑者闳杰瑰丽不可殚纪下而一邱之胜十室之聚莫不错据聨峙争务为完好日有加无已天下之田一入于僧业遂固不移充衍增大故田益以多其徒亦徃徃优为之宜也金华县慈济寺者距城西二十五里载郡志然不着所从始相传以为旻公焉前望南山背负林麓当白沙溪之间亦胜处也搆故宋乾道中且二百年风摧雨堕敝倾腐挠中殿特甚余亦皆殆不支众诿产薄惟石潭者慨以为已责誓悉其资无靳又辅以化诱得所施予起至大元年冬撤殿更新之门堂两庑钟楼藏室以次葺凢数年竣事潭有已田余五十亩至是以归于寺将使嵗入益裕而赖以久焉亦材且勤矣余闻宫室田里者先王所以使民养生丧死而无憾也民生当时咸知自食其力而通其事以相成无敢傲焉以游其食而奉之非有功于人则职于上者耳今世称浮图氏能为国家祈福永命则其功岂不甚大斯民所以竭赀力而事之咸谓当然其徒固可以拱手防成安焉肆焉而用天下之物不必其已之劳也今潭也汲汲乎摇其体肤筋力以脩壊起废而宁其居又以其积累之业遗后之人一无异于齐民宁非此善于彼者乎吁此诚善于彼耶抑可以重有感也夫
　　金华北山游记
　　出金华城西门遥望峭鋭孤起苍翠秀丽者号芙蓉峯北山之支也十五里始至其下为智者寺梁灵璨师澡瓶在今实名刹西偏游览最胜处亭榭错峙有曰上方境界者予所甚爱也盖自山趾蹬道縁涧上至此旷然平夷有大池可数十亩最后秀巘髙出屏抱如畵游时且廹暮暝色四合空蒙浓翠欲滴坐亭上背出木杪风水声在下人语宛转蒙宻间少焉烟敛月出池光沦涟上下相映发当昼无此景也客髙谈朗吟响答林谷逮夜半乃已翌日由智者右行取道游三洞陟降冈麓久乃出两山间循水行山渐狭水石清峭十数里不絶野人方开径岭下便樵采怪藤古木巉厓冲湍皆故道无有比向所见益竒又数里逹金华观观前流水横披圆青石弥布若鹄卯大者若斗罍瓮磊磊累负离离错立枫柟青栎葱茏幽翳盖去洞甚近也三洞者上朝真中氷壶下双龙中下二洞皆在观左下洞岩穴突出可覆数百人小窦容舟游者仰卧以入烛之穹然髙敞飞厓流乳列石怪状为华盖垂衣涌涛积雪为龙为为狻猊象町者为田方者为床为钟鼓可考击为砚一眼受滴水以手承之则否他诡异不可悉名次中洞穴仰天坠石键崖罅欲压幽险深入如堕壶中飞泉出岩半数十丈散垂为下注无底怒声奔雷使人胆掉发竪出宿观中山雨夜作水声杂然如呼如啼如啸歌悲吟为不寐逹旦雨稍止行数里趋朝真重冈复岭所歴益髙狭径俯壑万仭萝弱苔滑闻前向涂稍絶乃还游鹿田东西二寺鹿田者相传仙人宋玉女驱鹿以耕山有玉女墓墓上树不知名甚竒西寺第一轩前立石森然穿穴玲珑类灵壁太湖间以巨竹泉流交其间昔黙成潘公所憇遣刻多存者宋寺雨留三宿山髙骤寒云雾喷薄门外迷不见行路室中沈沈咫尺不分人壁题近时吴琳诗有云暗雨来疑是晚山深寒在不知春句似为此日发相与附火剧谈烧笋引饮而已既晴风日清美野卉发香山红涧碧春物烂然林薄鸣声嘤嘤摘茶者道相属由鹿田抵山桥石山插涧立树出石上苍然同色飞梁絶峡口廻顾攅峰县崖瀑流曲折隐见真絶景也久之亦去十里至赤松长松落落弥山率数百嵗物度链丹山访二皇君祠问石羊遗迹仅有存者入小桃源两崖夹涧竒石刻露縁涘多栟花亭宇相望有流觞曲水处碧甃底环青莎侧披落红出波上防缀映媚方列坐小憩数道士携酒至取觞以浮谈辨喧笑悉沾醉去止寳积观宿松声涧响凄然相和如琴笙不絶盖昼夜皆然山中所厌闻也明日寒食有懐松楸遂由东闗入城以归金华为天下名山环亘数百里岩洞泉石之胜颛在山北距余家不再舍而生未之识友人张君子长约游屡不果尝以为恨至治二年三月子长复遣人邀予欣然从之起壬申迄戊寅凡七日以雨道险故不至朝真他如安期生石室刘孝标读书岩暨僧寺可游者以十数皆不克徃然幽絶竒丽之观所得亦多矣先是约所至赋诗宿金华观仅一分韵止即归将追赋焉而汨没多故情事复堕渺茫明年余之官髙邮秋中行境内潦灾水宿者三月重湖巨陂荒沟断港弥漫洸瀁求北山巻石块土不可得而所值士皆鄙陋无一可与语者况望如子长軰乎坐念昔游彷佛可记者笔于篇时一诵之使精神飞越如晤对山水间亦足慰也书其一以贻子长云嵗癸亥十一月十日识
　　兰溪州新学记
　　兰溪升县为州余三十年任守牧者防人能有兴作神祠之侈梵宇之崇官舍亭传之新咸出意相胜独学宫在城东因旧制卑陋日就圯不支朝廷右文辟科风厉鼓舞是宜在所急曾无一人顾省者岂所谓知本哉至治元年知州夹谷侯某鋭意改作闵学帑不足又虑烦役民俾士之録籍者以力自占自夏徂秋中外告功殿庭门堂斋庐视旧咸辟周垣夹庑官署庖庾实昉于今严严翼翼翔涌神捷众肃其观又先作塑绘像造祭器行释奠礼未防去官事遂格继者中怠弗理今知州崔侯某慨然念不可废前功于是葺其绪补其阙饰其所未及而州判王君某复賛助而督之既考成底绩职教事者朱某来请文且谓夹谷侯能新之于数月之间而六年之后得崔侯乃完始之者未必难终之者为不易二侯之功其可以巨细论哉是皆宜书也愚既直纪其事而复为之説曰因庙为学近制也吾夫子功等天地被万世非壮丽尊严罔克称王居若吾徒之庐因而大焉非幸欤昔之学诚陋矣尝登先贤之祠考进士之碑硕儒名公彬彬可称果系其居哉天下之事后出者必有加于前而俗之趋下者尝莫挽而归于古安宅广居人孰无之博厚髙明可以自致如使宏其宫而人之新其室而习之汚则贤州侯之意荒矣故愚愿以谂于众庶其游居周旋仰瞻俯察警悚振饬思所以称是而度越于前人哉
　　明善书院记
　　帝王羣圣人之道至夫子而明羣圣贤之言至朱子而明朱子之功异世之夫子也厥今尊右表章声教四逹荒陬遐徼犹知诵其书思其人严事惟恐后矧过化之地祠祝之旧者哉处州松阳县旧市者古治所也唐叶法善宅焉距今县一舍许宋时里塾甚盛朱子提举浙东常平按行至则为诸生讲説有叶宸者能述论语孟子大义朱子异之俾主塾焉咸淳季年叶再过者请建书院曰明善入国朝名存实废前太学生里萧君子登慨然志兴复因他宇奉祠事在法善故墟之阳时至元二十一年也事方萌芽聚田以致学徒后四年子登白其事行省即命为山长又六年丽水王君淮来代斥其地首建礼殿及大门延祐五年山长汪希旦搆两庑而朱子祠宇犹阙论堂陋制未改泰定元年萧君复摄教事请于部使者即下府县而主簿常君礼董建焉明年山长郑继来嗣而完之起甲申迄今余四十年萧君实始终是其力为多而先立其大者俾易为继则王君之烈至是而交惬其志也王君时佐吾州语予以起废之不易且致萧君请愿有纪予惟道在天地间秉彛好徳在人心靡一日冺灭固无用赞为窃于是有感焉法善以幻贵于唐显于乡志怪者孰不歆艶一旦化为爼豆弦诵之区淑其人而致力者徃徃出于遗裔独何欤宋伪学禁兴倡其説者郡人也当时朱子防不能免讵知易世后车辙马迹之所经咸慕其执鞭不可得彼诋诬掊击者至今羞称之是孰使然哉善不可以终穷晦于一时者必着白于万世诸君子扶植之功岂非有得于明善之防欤繄士之居游者不怠其承辟异端距邪説惟圣谟是只俾夫天命人心之本昭晰而无迷然后践之于躬以底于诚以返于初是为元贞兴复之意则所立将与天壤俱敝尚何废坠之忧哉
　　巢雪楼记
　　刘君刚善将从广西宪幕辟自金陵来宣城告所尝徃来者别余适遇焉一再见相与道古今较文萟恨见之晚而别之遽也因为余言家本蜀眉州实峨眉之阳先人始徙金陵闻峨眉巅极倚天冈谷绵邃雪经嵗不消望之皓如积玉今居面钟山结小楼名之巢雪以寄故乡之思子为纪之何如余闻有生者皆本于土血气之属无不知土风思依首丘过故墟而啁噍物犹然而况于人乎圣如仲尼而思鲁雄如髙帝而思沛南音越吟是孰使然乡土之思不忘本也不忘者仁也峩眉之距钟山辽哉邈矣思峨眉而不可见见钟山如见峨眉焉追本之心油然而生可不谓仁乎惟君之心抑可尚已又闻长老言宋之南尝驻金陵诸桥名坊巷大抵皆东京旧季年蜀士侨东南僧庐亦寓蜀扁山川隔絶悠悠我思徒遗恨于无穷今也宇宙混同四海一家桂林为秦汉百越之地去中国万里君今徃即徃异时峨眉朝发而夕至可也然则幸生太平之世而快其夙昔之愿可不知所自邢念先世之勤劳致当今之报効惟刚善勉焉
　　徳懐堂记
　　吴以国氏国由太伯始故子孙在吴越为盛番君着功汉初居畨者宗之今教授君存仲退甫能谱所自出宋以下皆歴歴可考且以徳让名其堂取至徳之防也呜呼泰伯以天下让圣人称之其后季子慕义而兴复以国让让遂为勾吴家法彼季子犹可及若太伯之为则自有宇宙以来一人而已民徳下衰衅起父子兄弟间箪食豆羮忍以相夺相残自非甚顽无知闻斯人之风未尝不释然意消遥遥二千年系之以姓者孰非神明之遗乃与俗俱化曾不复闻有髙节茂行彷佛先烈之万一者此子于君之名堂不能不慨然也推问番人言君早孤逮长爱三弟田庐服器自取寡约余悉弗有人皆以为难抚教诸子循循雅饬阖门内外肃雍无间言凡其乡人与四方之学者咸尊事之盖其天性纯笃而真践不渝故自身而行于家自家而孚于人者如此其视让国天下虽有大小之殊而同于为让可以无愧斯堂之作孰不谓之宜哉藐余忝宗姓衰落不逮适俱仕宣城辱不鄙夷而命之记予固慕为让者未知视君何如因是而砥砺激昂以自附于盛徳之末异时斯堂不为専美是则区区之志也君毋谓余不让
　　山泉记
　　王君某名其居山泉君北士而寓宛陵非乡也其居在阛阓中前直官寺左右杂民伍间山与泉无有也抑山泉者荒遐寂寞之观幽人隠士之所乐而君方将应公府辟佐部使者奉条察亷服簿书賛画之劳虽有山泉亦不能从容盘桓也然则何取乎尔也人谓君衿韵髙胜虽婴以世故而萧然自适不异林壑间是亦美矣而未也在易有之山下出泉防君子以果行育徳艮上坎下蒙为山泉不待夫嵬然而髙然而深固无徃而不在也致吾果育之功使行完而徳充不在夫隐而为髙仕而为通将无适而不宜也君之取义其必出于此也其必求无媿于是名也
　　江行矶石志
　　泝大江上行彭泽湖口县境中濵多石山舟人呼矶头在彭泽下者曰马当曰峯骨曰彭浪曰小姑在上者曰系表曰团石曰中子山势皆自东来乍起乍伏稍近江忽若奔赴欲度界而旋却盘鬰怒突骞举骧奋形体大畧相似系表尤宏豁峭立余时夜半抵壁下与渔舟聚宿月出其背光射山上树如细草芒久乃炤舟中也小姑者峙江中与彭浪对若闗门舟行出其中峻急甚孤圆髙耸南一面岐首树木扶踈葱茏渐逺望见亭亭烟雨中青鬟翠袖姿丽絶俗呼小姑亦善状也上下钟山者夹湖口县左右俗谓上为张公矶下为柘矶皆壁立千仭独下钟中一道断缺附土有竹木稍异时久干水落岸痕可三丈许以故尽见根底竒怪或森列如立笋或下垂如滴乳蟠绕散布者如树根四出层突而下削者如河岸残氷孔穴玲珑水所注射而不见其出也有就岩穴置大士像宛若天成山势尽处溃为乱石髙者十余丈大者如屋其次如数石瓮盎方床斜几磊磊撑柱间为脩茎擢立上攲平可坐侧视山两旁至絶顶皆巉巉弥望类人所垒叠灵壁太湖者盖其石扣之有声故山得钟名大蘓公尝不以为然恨余不及如公中夜独徃一闻噌吰镗□之音以证所言尔由湖口道彭蠡三十里中流为大姑山片石方而长又呼鞋山世以并小姑而竒峭为不及矣未至南康二十里蟆头矶羣石如蟆抵星子湾视落星卷石又出大姑下而矶石之观止焉仰见匡庐方巍然髙大如王公巨人俨容庄坐自马当已见是山至此防三百里盖无山不在压跨中亦伟哉余评濒江诸矶上下钟胜江中诸石小姑胜而于匡庐则无能名焉姑志之俟质诸善游者
　　定性斋记
　　圣人罕言性难之也六经无言定者仅一见于大学程张子始为定性之目亦异矣夫性綂于心心定而性存今曰定性未能不动是以心言又岂非异乎人之有心本以应物胶轕纷纶千名万状日至于吾前持吾方寸之虚明而与之酬酢于无穷杂然之际卒然之顷髙下弛张疾徐防数无不欲其投机赴节合轨度而中肯綮是必有道焉逐物者汨没而忘返恶物者有意于絶之忘返者众人之患而絶之者异端之失也大公而顺应其君子之心乎内外两忘动静俱定其定性之能事乎昔尝诵程子之书叹其精奥宏深与易论孟表里其语天地圣人之常以为亦不外是盖持养纯而自然之为非学者骤可至返而遡其端则有知止之功在窃谓从事于此然后徂而求定则庻防可也宣城胡君子仁以定性名斋而质其説于予予观子仁之为人明敏有才逹于世故不激不阿自其居乡周旋亲故间纎悉曲当出而为部使者所賔礼歴交诸公与其佐属人各不同而处之一无失言违色非善于应物者欤顾方穷经讲学劘日夜以求圣贤之止者是能因其资以致其工即其事以验所得其于定性之名岂徒取其异而玩之哉故愚敢诵所闻而愿相与勉焉
　　复始斋记
　　宣城魏氏故宋参政敏肃公讳良臣之后也由绍兴至今二百年子孙犹衍裕不替然而知学者鲜名蔑字彦明者实八世孙勤苦好脩培业积文尤邃于春秋贯串诸家讲肄不辍凢其乡之学是经者咸推之尝葺所居斋名以复始盖取左氏毕万筮仕之辞将以追先猷绍前烈而还其光显盛大之旧其志可谓壮哉按魏以国氏由万始赏斯为诸侯而辛廖之言騐后之显者相在汉征在唐皆位宰辅而敏肃亦登政府数千百年焜煌简册前后相望而毕公髙之泽逺矣天壤间得姓系氏孰非圣贤勲徳之胄彼其不克于承而寖防寖灭者政复何限有能奋然欲振而兴之其人为何如参政公之世犹近也彦明固宜慕之不忘遡其所由推而上之姬周之先独不有可念者乎论者谓左氏好夸所载此类非一殆若滛巫瞽史之为夫气化之循环人事之先兆固有若此者是未足訾也天下之物莫不有始亦莫贵于始公侯之姓谁实为之复公侯者当思复其所以为公侯者耳吾闻君子有反性之説明善之教非所谓复始欤公侯之复天也性善之复已也已脩而天应之理也脩于此而彼之应不应有所不计焉亦理也左氏必诸天吾必诸已而已彦明之考于传説也审矣抑其以是名斋固有志于学者其不以予言为不切也夫
　　宁国路修学救荒记
　　江东宪府莅宁国政化之及宁国盖先焉矧其素号名郡而属邑宣城尤众繁务剧按临者深所致意宪使宻兰公总裁之日今御史梁公克中实为经歴使佐相得宪纲具张斥贪击强察奸明诬威布泽流一道清谧而宁国之士与民则曰二公之于吾郡若修学救荒事其绩之尤著者也初学徙东郊与庙并列地比水环堤为固久寖荡隳大成殿改建皇庆中腐挠已间见不知始何时穿右支径趋学门故道榛芜弗怪也梁公以白于使既按视命易殿楹二梁一前筑方台仿今成均制塑像羣弟子汉以来诸儒补其未备旧堤周百大宪副李公尝脩其半至是完之增其广髙别为新堤二十丈逹于衢甃以甓翼以栏易民田之闲垣捷径之冲搆石梁跨水上至者始复由正道入顾瞻林塘掩映宫墙绚丽一旦景象异而心目变也先是学逋租隠于豪民私于胥积嵗益多又赢钱藏府中者中綂钞一千六百定或倡言贷取息赡用即争假借去展转窜易乆将不可知乃属有司括隠欺复敛所散既给尝费则以佐兴修而一诿之教授方君晋焉经始至顺元年夏渉秋竣事时旁郡皆以歉故辍廪膳而兹独不废又以官余钱増与贫病士前所未有也巳巳旱饥宣城特甚録其数至三十三万余口使恻然弗宁夜起徬徨与梁公议所以救之策首督郡募民粟防至万石食之已乃使诣江浙省言状通予米四万硕施者八千余平价而粜而宣城得四之三焉念民无以籴则遂散之而以旁邑所劝钞代输凢一万六千七百定输者七千四十定而其余犹不足以继也于是闻于台请所没入赃合一道之存者为七百三十六定遣僚属分劝徽饶信三郡得钞三万七千七百八十定有竒且虑众为欺而惠未浃则选吏四出覈实而廪其遗然后更遣吏悉散所有凢歴时自十二月止四月受米人二斗幼半之钞则如米之直施合前后凡三焉当其赴愬之分拏给散之纎悉豪奸之舞智并縁所以抚摩禁防者无不曲尽疾疫不兴寇攘衰息虽古之称善救荒者不是过也民尝请图像立祠咸逊谢弗许继而梁公有南台之命学之士将伐石颂绩脩学在所纪救荒其可冺乎哉夫兴学教也救荒政也知教斯知政而信食重轻养教先后固孔孟大防二公之设施措置未有不本于此然则并书而并传之其亦可也愚于荒政尝预使令而脩理之役则又承命而董其成故详为之书李公名嗣宗尤垂意是学筑堤实启其端尝议改论堂斋庐市材需时将继今有作分部赈宁国县饥六万七千七百余口劝民米一万三千六百十七石钞一万一千九百定而官予米一万石均散代输如宣城其在广徳建平二县饥尤倍功亦不细事他郡当自别有纪云
　　兰溪州新脩门楼记
　　兰溪州治即门为楼犹故宋为县时所建规制宏壮相传且二百年矣今置漏刻楼鼓角其上比嵗为政者更造大防及左右吏舍独斯楼无改焉嵗久屡脩敝亦随之视瞻弗耸民以为病至顺元年丹阳罗公某来守是邦顾而叹曰失今不图壊必重费民力且予治未信而劳之不可防长官北庭贯公某继至恊成化佐属率从明年冬乃议脩理既捐俸倡先惟是一二富家之役于官者横费既息欢趋以聼摅材庀工如作私室官不与之于是栋楹榱桷之朽败者易之板阑瓦甓之缺败者补之丹碧粉垩之漫漶者新之不数月而讫工煇煌绚丽骞飞竦踊前后映帯不复见新故之异而挈壶有职更卒有次侯伯之居为之岿然增重焉嗟夫今州县之作难矣公家之财自毫分以上不能擅有发无已则仰于民彼侈然好大剥竭而不防者固非已而务崇其私者必苟于官又孰肯起而应之哉窃嘉夫二公之有以致此矧其势足以改作而止于修敝补废存前美而弗冺塞后费之无经退然不务于袭能以出竒矜已以求胜其慈爱忠厚之意盖非他人所能及者是不可以无纪也故因吏民之请而着其槩使来者得有考焉
　　北山后游记
　　至治壬戌之嵗予与张君子长游北山其后无因至焉年运而徃与世益乖山水之耆益深今年二月六日独至灵源草堂访琳师已出徘徊故处观公一公止予留明日同徃法清寺观乳泉又过慈源寺憇水石篁竹间防雨信宿而归既而子长以书抵予曰黄君晋卿旦夕来来则约偕至山中予喜甚日伫讯至四月丙子防于草堂琳师出所藏书畵有张公诩清溪图及宋人墨迹甚多观已出坐大池上亭景清旷即上方境界也丁丑道前冈之鹿田林径翳深松石间植有髙数尺者西寺第一轩已燬于火惟岩壁故在登其半以立仰见有字隠隠曰潘紫防字即黙成公别一行曰喻子才云云东寺门径更新余缔搆有加暮所宿房即向时坐云雾中者也戊寅早经宋仙女墓前一径可趋朝真洞予以昔所未窥奋欲徃黄君极言其险絶乃止歴氷壶洞次双龙洞命未至者入游憇岩下阅所立碑有云元祐中郡守张公制三洞名按郡志其人名夀是也旁多镌名惟清献赵公最古扣金华观出循故道还鹿田前趋山桥道旁药艸罗生众木异状多不知名非特仙墓上然也近桥岩吊王端明埜书堂故基仰穹崖俯奔涧穿行老树怪石间幽絶特甚有小径云由此登岩巅可极目数百里云金华绵亘虽逺絶顶有湖曰徐公湖处正当鹿田之背者为三洞南为桥岩连数十里间雄峭竒丽之观萃此矣既絶山桥縁涧左行势渐趋下度五盘岭稍平夷前出孤鋭者芙蓉峯也下为法喜院旧名潜岳潜岳者芙蓉别名黙成公尝随僧饭于寺今髹鉢藏焉直寺门数十歩为公墓则榛芜矣主僧延酌池上夜宿堂宇整洁甚安己卯登芙蓉峯岭未半入寳峯寺竹深涧鸣古屋閴寥登芙蓉阁殊壮伟玉润师若珍所建者师尽山水甚简畵必题诗悉有思致既逾岭下险径返草堂休焉山行凡四日一公周旋弗置侍而从者黄刘二生也明日庚辰雨遂归因念至大中与晋卿约游弗果仅与子长来今二十余年而复践宿约岂非幸欤第恨其别之遽歴览之未周而后会之未期也呜呼天下之至乐山水朋友而已使吾二三人于此营一壑之栖相与穷年茹山饮泉诵歌謡吟以乐其乐亦无不可者而近于世故不得以遂虽然今日之乐讵可忘耶故序记之以附前志之后使览者亦有以知吾徒之志云尔至顺四年五月日志
　　七进图记
　　七进图者畵金华潘氏父子也竹隐老人名祖仁字亨父子奕女玫子京方竒亮育七人首畵一竹床老人衣冠卧文簟上右手支頥左手抚膝熏炉麈尾置旁革履陈下六子一女环侍次畵奕奉觞进一袒裼右提酒壶左持具格次畵二女御踵行次人背面捧槃中芍药前人以右手扶盘花隐其手女玫在后自持花一枝重台特起异于盘中者次畵京拱而行从以竹枝贯双鱼于盘置刀一帯叶橙一醯器一捧以献次畵茶具陈列供事者数人一童跪地垂手持碾困睡或撚纸触其鼻防醒欲嚏方坐瓦具上以瓯授附于炉者将防茶也次畵亮捧五木以趋次畵竹间一室帘牖明整几格积羣书育迎立以请竹风萧然老人举两手整巾帯而行六子暨童子奴八人导从前后盖竹隐自为文云昼卧于家怆恨鬱悒儿曹思有以娱之推次序列各持一物属辞以进自酒而下至于博老人皆却之最后幼子请至竹间室观所储书于是释然起而病良已其文规模放叔而藻丽出新意书以汉亦工毎段次畵于文用李伯时白描法精絶似之然未有考也按竹隐后赠中奉大夫奕后名良佐字致君赠通奉大夫畴徳鄜其子也京后名良贵字义荣一字子贱由舍法中政和五年进士第二人官至左朝奉大夫徽猷阁待制中书舍人兼侍讲自号黙成居士方后名良瑗字仲严终太学生竒后名良翰字叔倚绍兴十五年进士官至太府寺丞倅平江府亮后名良知字叔愚早卒育后名良能字季成登绍兴五年第歴官秘书省正字江州倅黙成尝自称兄弟六人又云吾母生子十有二人长女适钱经国称之为姊即玫是也绍兴己卯黙成自左史除西掖竹隐年已九十次年卒计其生当庆歴中及见累朝文治之盛濡染既深言语自妙而超然清素之风行于家庭者如此昔时朱子极称黙成节行而以夫子所谓刚而无欲者当之讵知其精神心术之肖固有所自也哉竹隐之文他无见于世图亦余二百年物异时转徙冺没不可知其传未必广也予既从潘氏借观録其文因畧记畵之次第并附六人者之官位名氏而窃论黙成公之渊源焉使世之未见是图者于是而有考焉尊贤尚徳之心将竦然而生顾不美欤
　　婺源州灵顺庙新建昭敬楼记
　　婺源五显之神闻于天下尚矣盖其上当天星之精据山川之雄储英发灵烜赫震叠自唐至于近代迹具纪载国朝加庙号崇封爵香旛金币之赐遣使时至毎嵗夏初四方之人以祈福防集祠下者上穷荆越下极扬吴衘舟塞川重雾翳陌百贾列区珍货填积赋羡于官施溢于庙浃旬日乃止尤为一邦之盛故庙之穹堂华殿飞楼复阁宏侈钜丽所以致崇极于神者靡遗余力焉至大四年俄毁于火继而土木荐兴二十年间所营建者十已八九独大门昭敬楼犹阙且为最先之地而反后焉一篑之功若有待然者元綂元年今达噜噶齐伊克蘓公实总庙事首议及之庀工于夏搆架于冬为屋三重楹亦三之其费皆出于庙之田租与其施财后既非常惧弗克给明年知州于公文传至乃相与谋稽其出内括其隐欺沛然有余功以不辍秋七月落成旧观复还髙广有加金碧煌煌榱栋峩峩如浮宫峣阙出云气而临风腾龙翔鳯奋头角而鼔羽翼也视瞻丕耸肃敬自生神居尊严名号斯称凡材与工之费中统钞以贯数之四万五千五百有竒先是夏初之会于公实督其税入革复重之害而薄其征来者益倍欢颂四出时有金芝产于殿之右梁竒芬瑞采数月不变今犹矗其上亦异哉二公之隽功盛美吏民咸愿勒石防某适过是邦俾执笔以序徴诸见闻可信不诬窃闻圣贤之语政治民事神而已然必曰先成民而后致力于神何哉使其职业之不修怨嗟之不防而徒媚神以徼一日之祐彼聪明正直者岂肯顾而歆之今二公叶志和帅正自躬政肃令清化以大行年谷比登疵疠不作耋稚歌舞涵煦惠泽明灵宠加彰示贶赐其于神人之间可谓无愧者矣是诚宜书凡州之僚属賛是役者同知某州判某吏目某也
　　婺源州重修捕盗司记
　　州以判官兼捕盗而公署自有所以専其事也然判官二人迭处逓更若専而实公又日尝坐大防罕至其署因仍苟且则于其堂宇漫不加省亦势然也婺源由元贞乙未以县升州即尉治为捕盗司在州门之右盖故宋时所营今又四十年敝壊可知矣泰定二年州判钱伯圭塔纪尝一修之后八嵗广平韩君昌涖是职顾瞻咨嗟计其壊又甚于前念不可不图也于是捐俸倡先出意经画役不及民而事随以集易挠以坚更腐以良门堂列庑焕焉如新又为之筑垣以周外甃甓以底平凢弓矢装服械器悉整而完之藏之库以俟用考前官之氏名纪刻以示久皆前所未举者君之用志亦勤矣哉夫官以捕盗名非徒语捕盗之能实贵于无盗而已婺源居万山中壤地阻僻民知务学而畏法然寇攘奸宄之禁不敢一日废善其道者存乎人耳君来是邦因其俗之易治而叶賛良守长之为以相安于清静之化故四境晏然囷窖之积于野者不移商旅之出于涂者无警桴鼓不鸣桁杨永卧可谓美矣且又不以传舍视其居出其余力以兴敝补废岂非本末具举者哉故承命而为之书
　　书垒记
　　书者文籍之总名所以载道者也自书契既形圣神迭兴测天之灵彰示大训为万世建人极蔑以加矣道裂而分诸子竞起百家争鸣其羽翼夫道者固不可废而偏诐倾邪淫诬荒幻之説亦且托于其间是果足以为道乎哉七畧四库之目舘阁崇文之传邺侯邯郸之储非不美且富也彼固有精约者存在夫人慎取之而已故愚尝妄为之説曰由千万编而约之于六由六者而防之于四又自其四者而贯之于一迨其人与书防心与道俱而后为至耳河内九臯公平生薄嗜好好读书所蓄凡万卷侨居豫章辟楼鹤轩之左悉置于其上而以书垒名之且特取先朝所赐大学衍义尊阁之以为垒之镇既自为记以述其由又作歌以道其乐由是书垒之名闻于时予观公在延祐初以文翰简睿知践歴华要后屡典大邦皆有风绩惠爱既以其所得书者而见诸行事之间归视其楼足以无媿于是载道者矣抑吾闻军壁为垒而状物之大者曰魁垒焉古之善治兵者以吾之不可胜待敌之可胜节制既明形势既强守则有余至于谈笑折冲摧陷披靡虽百万之众可坐而挫之矣吾儒有云能胜物之谓刚刚则尝伸于万物之上殆亦若此然则公之所谓垒者可知其魁然而大又岂可量也哉客有进者曰公之垒尝试而效矣究公所施举斯世将无不被其泽而白头斗垒于公何如公夷然笑曰吾知吾书而已遑防其他公名薛超吾御史大夫覃国清献公之子今为三衢守云
　　东阳县脩学记
　　有地百里视古诸侯生齿数万服属征防虽时异势殊古治寥邈然有能垂意诗书爼豆间则其贤于世之吏亦逺矣盖知学道则爱人而能劝学敦儒则必知慕夫道事必有本而政与教非二致也不然则有倡兴作以厉民饰观美以要誉者又不若不为之愈人之诚伪贤否何如哉东阳县教谕求君惟学以书来道其邑尹许侯思忠修学之美曰学创自前代更歴有年外虽宏壮而中实敝壊许侯始至即慨然有志顾改作则重烦而并修亦未易乃以至顺壬申新从祀两庑余将以次及元綂乙亥春且满未代益大展力由大门殿堂斋庐前后书阁朽蠧者易之倾陁者正之阙败者补之黯昧漫漶者鲜明之又改作櫺星门及便门寺仞墙崇严像饰显显赫赫费皆出于士之乐从者而官不与知焉落成之日士皆易冠服肃视聼以趋而叹前此之未见也盖侯之治邑也明敏而有惠爱故久而益孚他政绩彰偹皆可纪而此尤系于教请书以示方来予察其言许侯之笃于政教而非厉民要誉者之比是诚宜书惟吾郡多名文人何取拙鄙者敢辞而求君复再书谓侯尝通守兰溪子实受防之氓而君亦援先世契好请益坚乃直叙其梗槩而复为之言曰东阳为婺大邑昔之贤令长如唐戴叔伦有去思之颂宋庆歴中鲍令安上建夫子庙有惠于民至今人目其所憇岩为鲍令岩民俗固厚矣自冯宿拱之兄弟以文显而近世尤多宰辅至连四五人咸以文学科第进儒风抑盛矣山川如昨声气犹存吏岂遽不古若而学士大夫岂尽出前人下哉今许侯之美诸君既颂之毋防固当因其作兴之机而励其景行之实化鲁侯明徳之风而表周士维桢之效至是而交无愧焉尔求君协承侯之志克相是役教事迄今乃成岂不与其有荣乎
　　张县尹政绩记
　　兰溪县初内附时民范宇者以邀夺退卒金骤致富至元二十三年盗刼其家县已捕得盗者范擅恣戕杀人又虚张其失亡数令囚妄引某受寄某受分诬以知情赂结上下皆聼其所为县令东平张孝安始至奋然直民寃格其事时民亦争诉于提刑按察分司判官玛桑阿桑阿主尹尹遂诘范奸状系之狱范急厚赂守者一夕逃去防监察御史中巴尔斯布哈王宏行部督治益严范匿旁近数月人莫敢言县丞簿隂为耳目摘令去之杭因造寺某奉御至京师倚权臣僧格为奏言范所失皆货中官财宜罪有司不理者得防遣尚书欢赛音至婺与宣慰使巴特玛新按问徴偿于是两御史玛察判及尹皆坐罢威焰震一时追逮赴愬者非法惨虐尽死里中大家富人及夙昔纎防怨与尝诣察司举尹政绩者皆被祸破产并命相属数年征犹未已范之赀遂累千万初经授五品秩行泉府司少卿改两浙转运使司副使陞同知乃死尹儒家流为人慈和言语愿欵至遇事激烈蹈水火不顾有古强吏风既去兰溪复尹衢龙游又以忤宣慰使某罢时年且七十子防惟一孙在贫无以归与予家祖父雅相好大徳癸卯来留止数日师道时从容侍聼谈金季年诸老遗事及进士诗赋手授善医方属以济人既去贻书先人极相赏爱至今不能忘也比嵗有自北方来从白云许先生游名眉夀者公之曾孙也一日过予为道前事眉夀亦早失父畧闻家人言不能悉也俾予笔之予固乐道人之善况于张公且吾州旧为县时尹止六人其贤未有如公者距今五十年人能道之虽其摧击奸强志不克终使果如其志则吾里数百家善良之祸免矣可胜惜哉范势既消歇子孙日就破荡数年前有生杀人死狱中者正向时囚系寃滥处跬歩不差闻者快之今眉夀从师学道不逺千里志操卓然将为时伟器天之于善恶报施果不诬也故为书其槩非徒表斯人之善俾世之稔于为恶者亦有所鉴焉
　　婺源州防古字学记
　　国家混同天下之文肇建字书以逹言顺事卓为一代之制不袭于古爰命州郡建学立师置弟子员优其入仕之途所以尊右奬宠之甚至然歴数十年逺外之邦学犹有未尽立者兹非守吏之过欤婺源知州于侯文传为政之明年百度具修靡废弗举凡先圣贤之祠庠序书院之所咸焕然一新是学之役且以次及防江左分部佥宪多尔济巴勒公至诿以其事州之名族汪氏泰初者服侯之化欢趋请命捐其地之右州治大门东南者愿自任经营不烦公家辟址抡材蚤夜展力中为帝师之殿门堂斋庑列左右而峙后先庖庾之细亦罔不具至元元年二月庀工八月告成显敞深宏既足以昭尊事之严而师生之众亦不患于无所容矣侯又念宫室之完而廪稍未充乃覈在官之田豪民所占射者二百有十二亩有竒取以畀学计其嵗入亦不患于不给矣于是僚佐吏民咸谓州之有学学之有田悉自今始以永于无穷于侯之功其可冺哉伐石来请文以纪之是固宜纪也抑予闻字书之学设教之一事耳周官保氏教六书汉尉律试八体讽籀九千字以上前代固以是为重也且声出而字生声又字之先声音之学则秦汉之前未之有也夫其纽摄杳防盘旋之寥廓感通之用神矣虽皇极之元防运世要不出此昔人极论华梵音字谓其或宻于字而疎于音或精于音而畧于字字有限而音无穷则无穷者其至乎愚固昧昧于此恭惟国书之行剏自神智源流甚逺盖兼音字之统学者所宜知也婺源多才俊于侯既作兴之将有颖悟而杰出者异时非直润色鸿猷彰明治具而天地运化之防古今不传之秘亦且于此乎得之侯之功又岂不大乎
　　婺源州学记
　　【阙】郡于侯文传守婺源首惟学校是究是图曰嘻婺源徽国文公之乡也吾受夫子罔极之恩防公之教不及此今吾幸以科第至是官防于古二千石刺史而又适临是邦则学之脩否教之隆替非吾之责而谁哉于是即文公故防为祠复新安晦庵书院且并及于学焉婺源宋为县时屡徙今在州西隅者最后也延祐甲寅中燬讫丁巳以次而复工务速成材弗坚致仅二十年已不胜其敝矣时诸生方幸复除欣然承侯指愿相与出力改建门堂先其大者则又自节量廪粟之余礼殿经阁因旧而脩拓地两庑増辟斋庐揭以新号曰博学审问慎思明辨笃行格物致知诚意正心脩身皆侯所命也始至元元年六月次年七月竣事髙明靓深宏丽煇焕既逺过于前时而游居易心瞻视改观其为作民振俗之助亦岂小哉学正吕君合相役视成与其耆艾之士贻书师道曰愿以有纪师道惟昔之记是学者孙龙图莘老洪内翰景卢而我文公藏书之阁周程之祠则亦为是学作也师道何人而敢踵其后则力辞之既而吕君不逺五百里走池建徳邑谓师道顷至是邦尝与释奠于侯指语以当兴之所今其言悉酬必有述毋让师道又辞不获则念侯之兴学盖将深有望于州之士欲畧陈其愚则诸老先生之论固已具矣若孙公推原三代养士賔兴之法孔氏成徳逹材之教悼后世之不古若洪公叹古人临事变而不乱虽天资不可及亦学问以辅诱之功士不素养不可望其必然二公固知教之重矣我文公则谓君子之所以学知有所至而力行以终之穷理以胜其私而复焉其切于学者皆圣贤不易之法而侯之名斋适契斯义其可舍是而他求乎婺源山水清峭生其间者多健而材少长即羣游校庠角萟较能徃徃蔚茂驰聘而以夙望自居者著述如林动欲名家渐磨濡染抑盛矣尚其反躬就实明诚两进无忘先文公之训以昭答贤州兴起之意哉敢终荐其区区之愚诸公以为然则请镵诸丽牲之石以为之记其必有发也夫



　　礼部集卷十二
　　钦定四库全书
　　礼部集卷十三　　　　　元　吴师道　撰记
　　忠节祠碑
　　天地有大经亘万世而不冺者忠义是也夫惟败亡之国其人乃见而有道之朝务存至公不责其抗而録其节至于倒戈迎降开门纳欵者虽赏之爵之而未尝不疑其心薄其行是以髙祖致丁公之戮文皇章君素之赠皆所以植天衷正民徳崇世坊非浅见俗识所能测也宋赵昂发者字汉卿昌州昌元县人也通守池阳时天兵南下池守臣已遁赵侯摄府事即命为真自知城小兵寡势必危已贻书其弟誓以死报至元十二年正月城陷侯与其夫人雍氏诀雍氏曰君能忠吾独不能为忠臣之妇相役地下乎侯喜大书曰国不可背城不可降夫妻俱死节义成双俱自经于州治之后堂大丞相巴延入见而义之命以礼于永明寺之侧按侯以科第进前为遂宁潼州幕官知宣城彭泽二县人称寛信先生盖眇然儒者也虽不能决鬬于锋镝矢石之塲而守死弗去于义为得若雍氏区区一女子非服习素闻又岂能若是哉宋尝赠忠义侯节义夫人庙号旌忠而事不及行矣逮今六十年邦之父老道之者犹咨嗟太息而未尝不谈丞相之盛徳也今复纪至元丙子之嵗府经歴萧君文孙始至未遑他事慨然念祠之未立乃与景徳寺主僧正宗谋辟大门左宇并设二主书故爵諡而扁其额曰忠节之祠既祭妥灵又将经营以奉其久萧君是举伟矣哉国家祠忠臣褒节妇具有明诏若赵侯夫妇者诚当一旦而发于萧君岿然足以增世教之重固圣代之所乐闻者君庐陵名家风裁峻整遇事必逹其志尝着忠孝二史表近代之人物宜其奋不顾流俗独汲汲于众人之所缓者岂苟然哉师道既承斯命以纪其事且为荐享送迎之词以畀其邦人歌之以行其思焉词曰
　　大风起兮云飞江声振揺兮孤城惴其将危城之危乎侯宁不知死封疆兮吾分之宜嗟婉娈兮闺中姿激义烈兮骈颈同归玉碎珠陨兮皦不缁奔师卖降兮彼何人斯屈膝顿颡兮児女嗢咿企双翔于青云之上兮奄奄苟活不愧死其奚为齐之山兮秋之浦俨巍峩兮新有宇弭囬风兮神来下荐有苹兮奠有醑邦人欣欣兮愿侯母吐惟忠惟贞兮福汝祐汝畴非臣兮谁则无妇庇我民兮永无穷以终古
　　兰溪官舍壁记
　　至元乙亥之冬予抵建徳官下闻其地亦称兰溪曰嘻予兰溪人也天复畀予以兰溪异哉则考按图志盖茹兰之溪发源于县东迎春洞之侧经县治西流防尧城谿以入于江者以多兰名夫兰以芳香比徳君子予固愿为君子者今所至与兰俱兰之于予厚矣苟予徳不类能无媿乎惟古人为吏未尝废读书彼其汲汲焉狱讼簿书之余不敢舍其力以嬉诚知夫所资者之在乎此也不然则君子之弃而小人之归矣防予病目稍平明年始定居官舍后有小阁负山瞰池前挹玉峯颇髙爽取所遗书数十余种列左右几上横榻而中处焉时二儿以病留家怜其齿且长而废学久则命取以来与之自为师友凡退食之暇休沐之日靡顷刻舍是也凴髙而四望则烟云之吞吐月星之陈布草木之悴荣鸟虫之喧寂晦明四时之变交于吾前可黙而察之也若夫民瘼政疵于此思之将以有行也失言过行于此省之将以有改也烦嚣之集于此正衿危坐濯而清之也忤触之来于此放歌长謡纾而平之也至于六籍之防言百氏之殊义夜思而有得则旦起而笔之竟乃上马以出归则不暇解帯径造而挟册若追所防参订考索籖帙纵横较讐防注丹铅纷错或目手疲则二儿从旁助予而彼亦程其诵説献其课习毎为之忻然竟日防食与寝焉乌乎此传舍也前乎吾者有若人欤不可考也后乎吾者有若人欤未可知也顾予之澹泊寂寥诚不满彼一咲而彼之所乐虽万倍此吾不与易也至是且两年吏民始而迂其为中而谅其诚颇相安于清静至连月无持讼造庭者所治不过租赋送迎之事而予益得以乐其乐也时方更张庻政督禁严宻州县殆不可为懦缓者惧焉欲投劾以去则又法所不可或且羁而罪之因抚卷喟然念早承祖父训自知刻厉未冠缀文中嵗渐有所论著科举兴偶然得官亦有以自见矣独恨奔走弗宁又挠于忧患疾病未能卒业家苦无书从人借不可得发愤购求凢数千卷而乡先正之遗文绪论世所不知者手録盈数箧皆平生所甚珍惜逺莫能悉致尝恐守者弗谨以为深忧堂堂金华文献未冺二三故人道徳文章皆当世之望愚幸获防其间誓将相从以居朝夕承所以教异时有所树立可借手见古人亦不啻足矣匡世济民其责决不在我而科之兴废又岂系吾之轻重哉二儿闻之喜见顔面其于乃父之志庻几识之矣因序而揭之壁间以励予之毋防
　　教经堂记
　　古之贤者必贵贵而得禄者必富所谓富贵以道得之者也后世不以其道而得富贵多于是始有眇视轩冕鄙厌金粟以口不言富贵为髙者或以为言则交訾其陋如桓荣陈车马赐以为稽古力韩公训子谆谆语卿相光宠咸不免于訾者之议是皆随声接口而不深察夫事情者也韦贤成相继为相邹鲁间为之谚曰遗子黄金满籯不如一经夫以圣经而与黄金并得不类于前所云乎愚尝按其意则亦有数端盖籯金易竭经术无穷遗经者安遗金者危初不以利之多寡相较言也学也禄在其中吾徴诸圣人而已利禄岂在所恶哉河东王君元肃与其兄元辅蚤侍父母游学江南其父有四方之役而其母尤専意于教俾从硕师良士游业成而闻彰元肃今方以察亷升御史府掾推所得于经者以用于时自念所以至此者皆义方之教之力因以教经名其所居之堂呜呼父母孰不爱其子教之以圣贤之道其为爱子也至矣子孰不欲报其亲以圣贤之道淑其身其为报亲也大矣是在父母为贤在子为孝异时居三公位享万钟禄亦以道得之而不愧者人将以昔之羡韦氏者而羡之王氏彼不得以専美于前矣然使凡天下之为父母者皆视王氏以为法其有闗于世教又岂小哉斯堂之美其可以不着乎故予得因元肃之命喜而为之书
　　梅公亭记
　　士君子游宦之邦去之数百年人犹想其风烈而不忘至于崇表而彰显之是虽好徳之心然其所以使人至此而为末俗之劝者岂小补哉池之建徳故宋尚书都官员外郎国子监直讲梅公圣俞景祐间为知县事集中诗防百篇皆在是邑作而当时风物官况之大畧可考见也后人尝即官舍西偏为梅公堂以祠之既废而今柴梦规重建于县圃之北世易事更复改县后之半山亭为梅公亭以识其旧未几亦化为荒墟师道之来也按行遗趾见大础在茀草中荛儿牧竖踯躅其上老木三数株错立苍然为之踌躇太息自是营搆之念徃来于懐越明年始克就绪为屋三间复扁其号限以周垣键以外扄飞檐虚楹髙亢疏明既与邑人慰其景仰之思而溪山室屋环绕映帯又得登临之美以相乐也当宋之初文体卑陋公倡古淡之作一变其习欧阳子以一世巨人而盛推尊之若已弗及又以仁厚乐易温恭谨质称其人同时诸公交口论荐虽仕不大显而文学行义足以仪当时而表后世建徳肇邑自唐令长凡防何人而公之名独称之至今是岂可以势力致哉使凡吏于此者登公之亭诵公之诗思公之所树立以自励则斯邑之民将受其赐于无穷不然是皆公之罪人也师道于公无能为役然不可谓无志于自励者斯亭之作既自为之经营而众来致助乃命邑人某董其事不以烦民庶几可久尚告来者嗣有葺焉其或迂吾之为漫不加省任其圯壊冺灭亦独何心哉亭成当至元三年丁且之嵗十二月乙亥明年春三月某日记
　　建徳县复地兴造记
　　建徳池属县万山所盘治所据其防玉峯当前髙大胜特茹兰之溪过其下合他流以入于江夷然寛平故重门复堂潭潭邃深左右犹有余地其后悉负山于以占亭榭为宜师道被命来尹考志按图诵宛陵之诗求前令林俊卿吴渊柴梦规之所建立如朝峯半山之亭梅公之堂皆久无存而近时改作梅公亭者寻亦废左偏众乐园四周数十亩民相与侵据堙池以为田塞门以营舍桑麻粟麦之利实蕃而嵗输纎微以盖其欺山东趾有泉亢旱不竭号清白泉亦槩为粪壤防有诉其事者诘之则交持伪券绐我且版籍窜易久不可稽摘决防騐奸状既得乃悉反所侵于是为屋以募居者量其地之入以供官用呼老人指如泉处掘之即瀵涌而出后治甃甓覆屋其上仍作梅公亭于旧址加辟而广杂植花木为径通泉上而下属于署后又念公宇虽粗完而正门特卑陋不中度撤而新之三其中间翼其两旁稍髙闬闳以称前后其材与费则捐俸之余裒助之细诿之邑人计工僦佣如作私室始至元丁丑冬十二月乙亥明年三月丙申竣事自惟治邑无状两年于兹力之所及仅若此诚不足以夸示而父老咸谓故地虽归人习奸欺惧将复有如前之所为者不可使冺没无纪也请列于石而并节取公牍之语刻其隂兹不得而却也乌乎天下之事有废有兴恒相寻于无穷前人之于兹地可谓勤矣使继之者常若而人则永存而不废可也而何俟于更为甘棠之树勿敢剪伐岘首之碑见者堕泪彼其所恃以为存者盖有在也而愚方切切然逆料来者之不然惴惴焉惟恐夺者之复至不亦愧乎虽然继今以徃将有大兴兹邑之治骏功伟绩逺迈于前而深笑予之陋者其有考于斯言矣
　　池州脩学记
　　古者先圣先师之祀必于学法具礼经而其详不可得而考矣后世庙祀夫子配以髙弟从以诸儒制日益脩然庙以崇圣神学以处师生当别而不混严而不防则庶防尔池阳郡学在城东南隅直九华门清溪之上宋故址也至元三十一年燬于火延祐五年又燬补建仅完规度苟畧故未久而多敝且前庙后学荡无周防徃来交迹两庑皆覆荻代板穿漏倾圯图绘剥落甚非所以昭尊事而致崇极也至元重纪之四年总管通议公博啰布哈与经歴呉君逺翔以职在主领顾瞻弗宁实图更张监郡公徳哷萨巴夙有兴学之志议以克合僚属交賛先是学前嵗鱼池之利或妄援弛禁例罢免学正姚廷用发其奸府严督征得钱为贯一万七千有竒用以充费于是撤旧而新易脆以坚残缺复完昧黟更焕由门而殿悉以序及当殿两旁限以扄鐍启闭有时肖像从祀一百有五人搏土设色咸精其能徙贤祠之次治土神之栖辟祠祭之室论堂斋庐宻比以整最后尊经阁前总管薛超吾所建者特为雄伟复稍加脩饰神既妥灵士亦乐居洁浄尊严一洗前陋又议以余赀完治祭乐器服悉如其数绩亦不细矣惟池学饶陂湖土田嵗积弊滋夺于豪民者已置弗问权势之所占射掩为己私公家之获十不一二陵夷朘削不振已甚是以一切承陋踵弊而莫之省吴君方以白之通议公究其事防南台御史实喇布哈公张公珪行部按临深以为言承命为谨乃慎选属吏按覈勾检迄复侵壤尤不易易也窃闻圣贤之道莫急于正人心彼其忍于絶圣人之粢盛扼多士之吭而夺之飡者是诚何心哉眇焉布韦莫敢与抗是犹可坐以懦而无主之罪乃若身为蠧蟊啓奸纳侮甘心名教罪人毋怪乎彼之悍然而与之也人心沦陷至此亦可哀已明明宪臣振励于其上良守贤牧参谋式克承之遂能因时有作夫俾之周旋于宫墙仪象之间有以肃其容正其趋激发其媿悔感悟之端庻防可与为善而从事于诗书礼乐之教则是邦风俗之一变而美实于此乎肇是役也専诿之姚廷用而学録钱某佐焉奉行而程督之者府吏陈某也学耆艾之士以师道目击颠末请述以文輙不让而直书以警夫世之有人心者
　　建徳县迎华舘记
　　建徳为县介池饶间濒江连淮其南道所出则渉重湖以尽岭海故宣谕诏防之使乗船驰传之臣聮络无虚日官吏迎郭外率露止道旁或暮不入则寄宿民家廹隘卑汚不幸而拜跪沮洳中相顾以为病比嵗师道为尹尝欲规便宜处营置若亭舘者补前政之缺防以复县署起废脩亭更建大门葺诸敝陋卒卒不暇而去日廹之矣东平辛淑仲刚实来代予仲刚旧从予游者也且别则具告以昔所未及为者数端仲刚欣然盖有领也予既归里中一年仲刚以书来言曰出县北郭门洗马桥之东得民李氏地以官地之在内者易之为屋凡十有五间门堂室庑悉以度庖湢廏库咸具所须宏不过侈华不及奢非徒吾曹之奔走者有所庇依而弭节休辔望而愿止者弛然得其安先是虑费之无从僚佐悉辍餐钱以为之先民之役于官者相率致助不足则又劝其余以賛之始于己夘九月之庚申迄冬而毕虽役非甚巨而材费亦殷然因其所欲而不咈集之以和而不厉庻防公畴昔之志而乐闻者敢以嵗月之记为请予既跃如以喜则为名之曰迎华之舘且以复于仲刚曰夫亭传之设非以饰美观媚徃来也知君命之当尊则知使臣之当敬岂细故哉以仲刚之才成此固不难虽然予窃有感焉师友道废交承义薄久矣趣之不同背而去之若不相识立异逞私不旋踵变其为而败其成者则徃徃皆是也师道政学无以逾人惧得罪于斯邑而仲刚之号于众则曰吾一循公之为今又唯予言之信必非苟随而以为用者矣矧兹兴理若社稷庙学之类不一役特以是馆剏端在所以当纪之因并发所欲言非以为夸且防也继今而后以采察咨访为任者于是游焉息焉必能稽察参详公论以得其所为可不惧哉可不勉哉
　　孝感泉记
　　章贡萧弼汉臣事亲至孝从事四方輙迎以俱守禄而贫养志而乐人以为难其在南康府史也父卒不逺千六百里归赣县金湖之冈为广帅阃掾也母卒又不逺千八百里归祔父侧负土以坟迩墓为庐动据礼法尤人所难也其营母时严冬沍寒身先役夫取水数里外一夕去墓二十歩后岭上裂泉流郡人走观惊异总管游溪李侯某为书孝感之泉以表之盖天歴元年也汉臣来婺幕府师道获闻其事因为之言曰天人感应之机诚而已诚则神神则变化无方况一念之孝出于诚者乎泉者流通之物也吾之精神实与之为流通此理之至防而甚著者彼刺山而飞卓锡而涌匹夫异教専一不贰犹得致之况于人子之为其亲者乎是故味出如江姜诗之感也寒流于庭宋思礼之祷也乃若安金藏亲南阙燥地忽溢刘笔老父子营冢大谷山飞流再涌此皆古之纯孝事应章灼所谓诚之不可掩者乃今于汉臣见之而与之齐美于百世之上岂不伟哉愚观今之以孝受旌赏者其称述必有异汉臣之事异矣使因李侯之举张而大之可也距今十有三年而甘自湮晦若未尝有非出于为善之诚而能若是乎故愚窃为之记如此然亦知其事之不终晦也
　　如兰斋记
　　理之在天下未有不同而人心尝患于不同者何哉私以间之而已君子之学将以反乎其同也破私而为公并异而为一则凡天下之我同者未始有间也夫言发于心人之相与居必有以见于言也苟出于其同然之真则言之者蔼然而可亲聼之者油然而有得心融神防而彼此莫之逺又何不同之患哉同心之言其臭如兰易大传释同人九五之辞也谓君子之道出处语黙始若不同而其心之同终实无间故其见于言而有味也如此足以观同人之义矣且圣人喻君子之言而独取于兰者兰芳草也君子实比徳焉同人之上卦干也圣人并言断金如兰金之为干固矣芳馨之气阳也君子阳类也草之芳者是不一名而兰为众芳之宗气之尤纯者也干纯乎阳而无杂此兰之得附于干而所以为同者欤其比类亦大矣真定杨君士杰名其友王恒读书之斋曰如兰亷使济南张先生为之篆以宠加之杨君与余在国子同僚以授余曰子盍记之予以未识辞杨君为言其人好脩而文温静端厚君子也又闻张先生以风纪临是邦所賔礼者惟杨君与恒二人尝造其庐相从于文义之乐他人莫与焉然则是斋之美不为虚矣抑愚窃有感焉愚兰溪之人也居多兰之乡徳则媿焉然其心未尝防兰也今虽未获造如兰之斋使一造焉其麾而去之耶予而进之耶不可知也窃髙二三公之谊倘得以文字自见而不为君子所弃是则幸之大者故受命不复辞且荐其説以请
　　敬义斋记
　　国之方兴必有非常之人出而佐其开剏经营功在社稷泽在生民于是又有贤子孙继之当承平守文之时以道事君而賛一代之治不其盛哉翰林学士多尔济巴勒公其先鲁国忠宣惠武两王奋起朔庭首佐皇业锡土祚封传至公八世矣公生长富贵雍容妙舞而处之泊然笃志学问由是入延阁侍经帷遭逢圣明显被光宠是虽公之自致而公则惟念吾之所以图报者亦惟力于学而已是以蚤夜孜孜无敢怠防歴考圣经求甚切而至要者愿得一言为之指归而服膺践行之乃取坤六二爻言以敬义名斋顾不弃鄙愚而命之申其説愚何足以知之夫易卦首乾坤而吾夫子皆以学言之于干则曰学聚问辨进徳修业于坤则曰敬以直内义以方外干奋发而有为坤静重而有守其徳然也亦分也干君道而坤臣道也以言乎学则皆极其至者也学莫大乎立心而制事直内则有以立心方外则有以制事而天下之能事毕矣是以诸儒又从而演绎之以为是合内外之道也是持守讲学不偏废之功也是敬为义体而义为敬用也是二者夹持直上逹天徳也敬义之蕴无余体之而致其力则在夫人耳愚复何説哉窃独以为君臣相遇自古以为难公之以坤道自居者坤所以承干也当开承啓沃之任而为缉熈光明之助则大人正己之事其可少哉且爻之辞曰直方大不习无不利也由直方以致大不习而无不利则其见于用也孰御焉公之为御史也弹劾不避权势近承命有所案治毅然不阿所谓不疑其所行者于此已见之矣方将大用以光于前人以慰天下士君子之望可不益知自励乎
　　静思斋记
　　自建安之学散在四方吾金华何王氏尝得其传虽以愚之不才窃私淑而与有闻可谓幸矣朝廷表章道术既出于一学者莫不曰自建安而好异者每耻于自屈阳合而隂违持吾説而行何其契者之少也成均首善天下魏国许文正公之教一以建安为宗夫以公之特起北方地之相絶数千里而先后一揆若合符节尊信严事比之神明扩然大公之心其为百世之师也宜哉师道之为博士也与真定杨君士杰为同僚士杰学于其乡之隐君子安氏讳熈字敬仲安氏之学则祖建安而宗魏国者也士杰笃守师説蔼然淳懿慤实之风与予言而为莫逆也则知其尝得何王氏之书与其句读音训之法又征予所挟纂辑诵传汲汲弗置何其甚异于人而同予也于是士杰既去为御史犹时时相过谈此事一日谓予曰予生好静知静之可以为学也又知为学之道未有不原于思也故尝名读书之斋曰静思以致吾意子为我申其説予闻圣贤之学心与理而已理具于心又非相离也静故心不外驰思故理有所得彼莽然措其心如槁木死灰者非静也杂然而丝棼茫然如大军之游骑者非思也端庄湛一之中自有明睿通防之妙燕闲幽独之顷不防运量警省之功圣人之所以立极学者之所以作圣不出乎此而已虽然予又有説焉尝观于易之复矣五隂閴寥一阳眇绵圣人系之辞曰复其见天地之心乎夫以静为天地之心不可也以动之端为天地之心可也然非静则何以见天地之心此亦愚畴昔闻诸乡学者非静思之要防欤士杰明于易者也因举以为告于此有同乎抑有异乎一言以复我庻防树发之义焉
　　玉雪坡亭记
　　天地间有至清之气得之者则为天地之至洁若玉雪是也雪于天玉产于地其色同也昔者孟子之论白独举白玉白雪之白者盖以他物莫之与并而吾夫子所谓白乎湼而不缁若玉雪者其可湼而缁之哉植物之中有梅焉其白盖玉雪之类而芳莹髙洁傲凌严冷尤得气之清者夫玉之不可以多致而雪之不可以【阙】説也可以列植而纵观者其惟梅乎愚尝识兹説以为世之人有好梅者其必有以知之矣宣文阁授经郎周君伯温为余言世家彭蠡之东望湖山之旁四山如城双涧交流当居茅之西有坡焉其先大人植梅百十株尝自号梅山翁以志其好其尊翁待制暨伯温母氏封植之勤伯温尝阅郡志故宋时守居多梅有亭名玉雪坡者爱之亦作亭坡上揭其名楣间来京师复令善畵者为之图以求士大夫赋诗属予记其事予观周氏三世以文儒显梅山翁锡命词林而伯温父子接武于庙亦既登白玉之堂游羣玉之府矣嵗时扈从出居庸抵滦京雪山水谷昔人所未歴者皆身至其处今也江乡泽国月香水影幽丽竒絶之观又将幅巾藜杖逍遥其间以寻退休之乐取数不既多矣乎予闻君子寓意于物者矣早夜之间防防而炤明之使一疵之不存一尘之不汚以保完其精英虽炤映天壤流芳无穷可也伯温之志其出于此欤岂徒玩物适情而已异时志番阳者玉雪之名系之周氏以传岂不宜哉
　　金溪孝女庙记
　　抚州金溪二孝女者葛氏之女也父祐唐寳歴时官以其地产锡作冶场祐家颇有赀廹使涖其事凿山烹土石无得倾赀以充且不足日系絷榜笞之祐无子二女痛不能救俱自投冶中死监吏黄慷闻于州州刺史奏于朝遂为罢冶乡人即于通禅寺祠之国朝大徳四年县丞吴瑾始别为庙于石钟山下延祐五年县尹李有复新作祠记兴于前矣先是至元中府尹张国纪赋银属县总管赵侯友继之独引孝女事免金溪且亲至其地询察议者口塞于是县人始知孝女之为赐而长史之知政者表章之惟恐后也乡之士危素犹惜其事之未白于世请其友番阳李存记之又求奎章阁学士虞公集賛之名卿显人又诗歌之由是孝女之名不独抚之人闻之矣素在京师防县丞尹大鹏将之官告之故亟至即展敬祠下頋栋宇倾敝弗葺惕然有懐召父老谋之雅州名山刘子芳者愿以私财自营不烦而集实至正元年三月也明年丞以书言之素素以告予谓不可以无识也予惟先王任土作贡不强所无深溪长谷光怪窃发竒货横陈孰得而揜之自夫觊利小人凿空造祸徃徃而然金溪之金岂昔有而今无哉意者地之名实累之尔徃至大中铸钱吾州金华又有乡名铜山者有司以为言幸而事罢亦此类也孝女之死可哀已或称投身化银又谓死后金不复产是皆欲见其异而未究其实者呜呼死其身以生其亲又能逆去数百年之害使世之孝者有所劝而贪利奸欺者有所惩其功大矣丞留意庙事嗣于前人不问可知其贤而危君之摅发幽潜捍卫乡井是亦仁人君子之用心者得不乐为之称道哉然典祀既崇封锡未加危君方与朝之显者游继今得之当又有纪矣至正二年十二月日记
　　朱敏平反狱事记
　　天台朱敏明徳初为仙居县吏县林道诬兄翁归与陈甲共杀其父狱已具明徳疑而诘之乃道与兄有隙令陈诬引之而其家利得贿也王乙妻沈以奸谋夫而诬王纵妻明徳正其罪并坐受赇者潜卑劫杀僧大亨词连江乙等四人杀其牛明徳疑事旁出穷问乃其仇朱丙自以牛皮付捕者妄云得于乙家于是四人皆得脱次吏瑞安州庆元慈溪县盗杀海商事久不白分宪疑其寃抑府命州姜判官徃勘佐以明徳实注意焉初县共捕方甲等十五人鞠之皆承内王乙独称掠得绫纱数段后防赦遂以例得释明徳察其差则方等賍騐皆非而王乃真盗元物三百六十有六其存时十四人者死其一余十三人悉纵遣陞吏温州乐清县富人夏民本诬执李甲等二十五人为盗觊获赏得官明徳直其寃迁婺州复辨明造伪钞囚林乙非同情者前后所全活四十余人呜呼狱重事也方今平反失出入具有着令非无劝惩奈何司民命者沈酣利欲良心冺灭尽矣曾何责于小吏乎不谓于明徳见之也使四十余人不遇明徳则惟有就死而已推此言之天下之寃胡可胜数幸而有人焉如明徳则其效又岂不博哉予尝识明徳刚劲士也闻其少孤鞠于祖母祖母设誓不食肉四十始昏人强以肉数年后见所为誓词不食如初其秉志不囬如此宜能为人所难也诸公既上其名于荐书矣今得征休宁幕职循常调尔而旌赏之令未下也故愚为列其事庻几见者或有省焉
　　浦江张县尹惠政记
　　汉初曹参相齐用盖公言清静而齐治后入相以其所以治齐者治天下百姓歌之归功老氏确矣予尝论当时齐鲁诸儒徒为纷纷无以孔门居敬行简告之者夫简之一言足以包清静而敬又本原持养之功老氏而曾及此乎甚矣夸者之不察也浦江父老来言其尹张侯之政曰侯为邑且三年无疾呼遽色简节而防目诉讼之至者每开谕使自释赋役聼其自议而均租税不待督责而集盖以亷为本而寛以辅之其心惟恐烦民而民亦更相戒饬惟恐以烦有司是以田里晏然而承事服役者无以行其私也吾等懐徳而图报则愿托之贞石焉子其文之又言侯好读书公退杜门惟执卷危坐乌乎侯其有得于敬简之防欤不然何以能若是也哉人知有事之为功而不知无事之为功有事之功小无事之功大侯之所以得民者在此固宜有述哉婺之所辖州一而县六其谈长吏之贤者仅一二人而侯与焉公论甚可畏也鳯皇雝雝众鸟从之狼方驱羊而盬其髄民之有幸不幸如此诗人乐土之思其能自巳乎此予之所以重有感也虽然彼其熏纯徳而沐清风或者愧悔改厉岂惟浦江将他邑实受侯赐侯名悦遂字彦直大同人祖父皆有劳本朝伯父礼尝平章中书侯以父任累仕江西州县而至今职云





　　礼部集卷十三
　　钦定四库全书
　　礼部集卷十四　　　　　元　吴师道　撰序
　　忠义録序
　　呜呼天下之生久矣乱亡之国代有而忠义之士靡国无之盖天地降君臣大分亘万世而不冺者也故开国之君其待亡国之臣抗命仇已者虽杀之而未尝不嘉其节卖降输国者虽赏之而未尝不愧其行所以旌义劝忠惩委质而懐二心立垂世之大法也往者宋厯告终我朝神武方兴兵威所加望风稽首然一时仗节死义以为其主者往往而有之后秉史笔者固不得废时平事息三纪于兹防者将弗遂湮灭乎吾友张子良慷慨好义者也于是博采旁搜传信覈真凡得死节之士八十有七人女子四人焉所録虽前朝之臣而着民彛辅世教固亦圣代之乐闻也予尝论宋三百年传世十六惟道君荒淫余无甚失徳其守国以仁其用人以儒其待民近厚当其末年贾似道専柄误国进用者皆依阿患失之徒风俗委靡熟烂势必及亡而我朝乗其敝是以兴师致讨惟切责首衅数其失信背盟之罪而已天时人事可见也世之议宋者曰崇文太甚抑武太过兵势衰弱以予观之特委巷之末谈耳今所録如文如二李陆谢軰盖宋之真儒也其武臣握强兵膺重寄者遂尔降叛而偏禆小校卑臣散死者不可胜数彼又何以得此于若人哉于戏忠义之效观于存者而知其亡徳泽之报观于贱者而知其国览是録者或因予言而有攷云
　　送方夀父之道州序
　　士生志四方盖游宦所必至古之人皆行之独悲夫今之不幸也科目未兴而无以为官从师道息好士礼废而无所于游当今南北旷荡之时而老于茅茨林穴之下者岂无赢粮之资哉势有所不能也曩予闻浦阳方君存雅名及见其诗文慕交之朋从间徃徃为予言其人虽老得予将益愧焉不若是而止也
　　送赵伯器序
　　甚哉为学之难也资至焉师非其人未至也师得焉父兄不以道未得也天予之以其资而人继之不以善岂皆果于自弃哉固有父师之间不能交遇而相成尔有玉于此工人雕琢之幸得善工主人信其技付之以所甚爱聴其自为而无敢挠败然后器成用适而称天下之良玉焉吁成人之材而欲交尽其善若是者亦希矣故程大中知周子之贤而遂兴河南之道吕正献伸焦君之教而卒成荥阳之名孰谓千载之下无人哉赵生伯器生有道者家清淳沉厚夙有异质从游来南得师之良寔惟许君讨论指授夜以继日凡羣经六艺之防亦充乎其有闻矣余观其从师而进于学琅乎若宫鸣而商应也涣乎若日出而氷消也勃乎若时雨既至草木振起而莫之御也崇业茂美往与齿俱得师如是知其不能舍而去也今将有行则如之何而流风醖借乐道人善尝挟其二季游江湖贤士夫间而恨未之识也今幸秋识夀父于客舍一见语未卒掉鞅去髙姿胜韵烱烱心目间旬月未已既而夀父复来过门言别曰里故人之官舂陵邀我俱往雅闻南方风物山水之胜将览以自广胸中之竒也余闻其言为之蹙蹙然汗浃不自禁平生少年时意气激昂万里咫尺谓司马子长特易易安知局束困顿至此哉今君泛然而游无假于仕独遇好士者之求驰骛东西靡不如志安得企而随之乎矧今所游尤余所动心者道苍梧潇湘之墟望九疑之聨绵舜峯之苍莽重华二妃之遗迹尚有可见者乎歌七泉之词吊侏儒之民元次山阳亢宗之文章行事尚有可考者乎虽然子诚有志于学也其为我出城西度营川访濂溪瞻丘园之尚存问子孙于异代归而诵其遗书潜思无极太极之妙想像光霁洒落之襟以一洗万古之尘陋顾不伟欤他日迟君之归当累日剧谈告予以所见虽然学主于正而已道于正者必至焉许君之学上宗紫阳今之求圣人道未有舍紫阳而径者也自今其尊前闻缉旧功求紫阳之徒而从之焉是亦许君也韩子不云乎江河而下苟不止虽有进疾必至于海学者必慎其所道子之所道正矣既善其始而据其源矣循而不止有不至海者哉勉臻厥成以扬父师文人善教之美吾于尔乎望
　　赵子敬复墓后序
　　自圣人之道不行而异端恣横浮屠氏尤甚非特遭时然也其徒率多强力忍难并志齐一衣冠之士有不逮焉故塔庙被八区而吾有鞠蔬之宫财施倾万家而吾忧不足之饭取轻见讥疾视披猖或与之抗而不胜则益以为笑吁异端之不胜久矣特患夫为之者气馁而才慊尔事有出于纲常之所不容神人之所共疾声其罪而击之才足以集事气足以配义然而不胜者未之有也持吾必胜之具虽千万人往况一夫之敌哉赵君子敬先世居兰臯其坟墓在郭东与今集贤公实同自出他子孙散处呉越间祠田墓亭守者不支并于豪僧君闻之走数百里以质于有司两年于外啗诱挠怵者百计弗屈卒逢贤眀遂底于直愚闻浮屠氏以祸福语愳世而夺攘舞奸殊不自惧何也盖其为教也弃伦灭亲絶葬废祀于他人尚奚恤哉矧狃于无所忌而施之吾儒微赵君得不被无人之讥乎君既讫事告归只谒堂脩治缺夷松楸郁然祠像如故睇瞻徬徨以喜以悲予因君亦重有感也五陵之愁云北邙之悲风金盌珠襦不知流落何许而君家一抔土独存于众壤之余复还于既失之后孝子慈孙之功有诚不可冺已况乎抑异端崇世教一举而二善获耶予既喜其事因序而贻之俾示其后之人而且以厉吾党之士
　　送元生序
　　公卿大夫之子异于庶民者非为其仕之异为也谓其才之易成也昆冈无凡珉邓林无散木其所据者固异焉典乐之官既逺世之欲得仕者且无用学焉膏粱绮纨移其体博奕货色夺其志异时积骄踵愚堕先败官者十而八九彼孰无才也哉直自弃耳蓟丘元生侯伯之家眀隽好脩气和而行谦属文为诗尤工书画人皆贤之愚谓以子之为贤于世固万万责以君子之备则尤有所当勉者子之学外也非内也华也非实也盍亦求之为经乎圣人之经子非不习也习之于心身则吾所谓内而实者也夫如是则有大过人者矣子之来独深慕交予方将切磨相从以久而复不可留故其意弥切而尤知其言之直也今之法世宦者必通于一经虽防予言子亦将有黾勉程督而不容自已者焉然或疑予言之过则将曰子责我以学则子庶防学于此矣是何迂踈困顿世之不取子也呜呼子非予比也予固庶民也
　　送王文学序
　　文学卑官也今之衣冠而儒者舍是而无以为仕而或者重不满焉谓其以杂混正少妨老也夫其贵老成而贱新进者岂不以持守纵肆之异欤至其隠利欲而谬名义则以纵为能守为拘矣是故君子之论无彼此先后一以贤否为断耳王君仁境以文名四十年而来教吾州其老成有守者欤君年倍予而辱视以友相与道古今较文艺如源泉之不穷如良贾之善鉴如宿将之将兵深沟峻陴应敌整暇然予之所敬不恃此耳抑其操若有合焉曩余负果鋭意轻天下事谓人生取快意而已奚必规规然自束缚哉及究观圣人之书乃知天下之事无不至于理而止安焉而圣执焉而贤悖焉而众人夫吾之学固将去众人而希圣也守其庶乎以是战兢自持弗敢一引首揺足以出于理之外而指目之者莫不以为拘也今观王君之为简重而少与沉潜而寡耀进不希合于公卿退不责恨于诸生其所守何如哉今夫世之机诈诞慢便姢捷给号为防通者方探取富贵以骄其妻妾耀其乡党闾里而吾徒乃相从于寂寞之道果能有遇否乎虽然君仕者也去此殆未可量若余之莫宜方归休城南卜居于清流脩竹间又将动揺其体肤筋力以奉教老人杜门饮水之余诵歌謡吟先生之道以自适其适而君将归仙都弗能相留以居相从而逰也因感而为之书
　　送石抹州判序
　　儒之绌于世甚矣平居而羣被服谈説据古道则交手揶揄之动有所营则几席之下不能跬歩或矫众直遂则咎责捷至况以之趋仕应时而概欲匿其志难矣哉真坚者不折真洁者不汚真懦者无敌人特未识真尔兰溪为州来宦者防何人而以儒名者自今州判石抺公始方其至也人已闻其声而知非时俗之儒矣顾以卑而承尊以独而捍众小人狃其习舞其诈以窥吾之浅深也惟公言足以排羣议文足以骇俗吏髙下弛张动中枢防至于是非曲直之大奋然抗积重之威犯不测之怒而必争众皆危之而公以有成彼窥伺挟持者卒亦无得也愚尝痛儒之受诬而恨真者之未遇乃今而神王气张非幸其私也七圣贤之脉凛凛复生功烈亦不细矣闻特以为赞而公怃然曰子徒知夫成之之易而未究夫为之之难也仁之胜不仁固也胶于迹而不知变则摧格挠败者亦岂少哉然后知学之未至于公者不足以知之矣公之居是邦与愚道若以为有契者至是且别则谓之曰予何乐于仕合于同尘上下诡随今讵止是耶且至于道弥笃耳使别去十数年南北方里外子试以问诸人其必不变矣夫以区区之信公岂俟他日哉出者难工处者易为愚生无适时用矣惟治躬过固穷守义自度可以防及他时亦有以复于公焉既书以识别又当以是日夜服膺而无防
　　送北野萧侯序
　　国朝以武定天下垂五十年民不识兵老臣宿将传子若孙变习而徙志或挟册吟诵操数寸管以与数行墨者竞于是时方右文矣愚闻文武一致也古之人入则訏谟庙堂之上出则折冲万里之外而为之民者力于农业于学有急则擐甲胄而为兵其道之出于一上下同之莫或异焉夫尊君忠上之方应事制变之宜所谓文者夫岂曲学末艺然哉北野萧侯世勲庸家早从硕师游天分素髙而又学以充之其包涵浑防若湖海渺漫不见垠防也开霁明逹如晴月丽空物无遗炤也操要机宰羣动若隂阳阖辟晦明倐忽而元气自若也故其累镇巨藩尔不羣去年江西洞寇窃发师环境不进侯乗传驰赴召诸将切责膝行受指不数日缚至戏下人莫不多其功自侯视之其所试者毫末耳呜呼世非无竒才也或弃而不用或用而不竟或限之而不能以他及若是侯者其可谓竟于用而无所限否乎夫文武之事与时弛张豫而思患武之所以必饰也陋而思振文之所以不坠也非有道者不能兼尽于此侯固优为之然愚观于侯之为往往待下不代愚知晦眀以善其用尤人所难能也今方由金华易镇括苍山水郡也地僻而俗闲戎政之暇优游髙居玩心神明气老识融委顺俟天侯之志其得矣是行也喜而为之辞
　　送王教授之南康序
　　士生抱轶羣之才防俗之韵宦游四方往往得山水胜处亦至乐也江以西匡庐最大林谷泉石之观絶天下王君传明教授南康行且有日君故相家文雅济美为时羽仪前官桂林穷荒探幽厯览万里今复得是山以游抑何幸欤夫愚之乐称匡庐者以其古多髙人名士之所息遗迹具在焉耳山川清英之气日夜不乏絶今无其人第闻虚荒诞妄之徒张侈异教髙宫瑰宇弥漫绵络奔走摄诱者肩摩袂属而已抑深蔵髙蹈者不求人知人固不得而知之邪又惟昔之守是邦者前则濂溪后则紫阳道徳仁义之风入人也深固当久而不忘科目方兴尊右正学蛮陬夷徼犹知挟其书以吟诵生乎是邦者当何如其兴起耶因君之行其有以知之矣若未焉则夫表贤以章化作人以淑类者君之职也愚生好游羁于忧患弗获相与哦云松嗽飞瀑放歌长謡往来涧谷中以满其愿然企君之教有成齐芳昔人垂荣是山则其区区慕羡于君者不既深矣乎
　　送叶审言巡简序
　　国家未设科举士舍学校无所于仕故尝多而壅十年来旧制既复士出且有途而其壅益倍何耶或谓贡士数狭不足容或谓由下升髙者业必有成尝试万一者不可必未能以此而易彼斯言信矣而未深烛夫弊端也盖向者学校之制専故有司之察选也加详而严前軰在列犹有典刑清议未冺犹有畏忌杂出而躐进者间见于其间而未若今之甚也夫其成于外而吏部受之而始议澄汰抑难矣近议者建白俾或别授警曹友人叶君审言与焉余观君回翔黉序间且三十年而至于是使循常调以出一命之获必尚淹数年老且及之矣彼其一旦凌越为等夷者嵗月未艾暇豫以待之为计不已得乎以君之才得职教一郡匪徒偿其平生之劳其于宣昭文化作新多士亦素所蓄积也顾使之儗歩他岐溷之下吏投简编而督兵战辍揖逊而司警逻舍所宜有者不可得彼万不逮君者投可乗之机輙侥幸而得之此余之所为深憾而窃叹者也虽然文武一道也君乐易而防通非守章句而不知变者往就是职吾知其称已抑是选例授闗海岭峤絶逺处而君所占乃括苍缙云之境便养而迩家无道里之艰君尤自以为幸夷然无不平之色讵知愚之介介于懐者独不能已乎呜呼世之易处而倒置者又奚止此哉余何迂之甚也
　　送刘教授序
　　天下之官卑而实贵者无如学官其名则师其职则教虽风纪之尊与为礼他有司固弗责以跪拜之节羣居则坐者尚右説经则听者在下官箴之所贷吏责之所不加雍容委蛇亦何乐如之彼任州县者则有奔走俯仰之劳文法期防之责固皆分之所当为而不敢鄙厌然视此则有间矣往年予尝慕为学官而不可得后忝与计偕末第奉常受一命为丞而见为学官者被优异若此未尝不内愧也抑闻由学官而改调者例得簿曹则其身之所处前后顿异计其遇事激发未必不悔为之而有羡于昔也余来髙邮识教授刘大賔其人庄重温让信能称其职之贵者时方以秩满去过余言别将告之曰余欲子之官不可得矣今子将舍子之贵而效我之所为虽然得无悔乎或者语予曰大賔典教是邦一新学宫功最巨当役废并兴介然无所汚去之日财粟犹羡溢以遗后之人方受知羣公用荐者去为防掾为省郎不复俛首州县间矣夫骐骥骅骝一日千里者决不在凡马之列然则愚之昧于料事而所以知大賔者不其浅耶
　　战国防校经序
　　先秦之书惟战国防最古文最沉博自刘向校定已病之南丰曽巩再校亦疑其不可考者后汉髙诱为注宋尚书郎括苍鲍彪诋其踈畧谬妄乃序次章条补正脱误时出已见论説其用意甚勤愚尝并取而读之髙氏之踈畧信矣若谬妄则鲍氏自谓也东莱吕子大事记间取鲍説而序次之世亦或从之若其谬误虽未尝显列而用此考彼居然自见遂益得其详焉盖鲍専以史记为据马迁之作固采之是书不同者当互相正史安得全是哉事莫大于存古学莫善于阙疑夫子作春秋仍夏五残文汉儒校经尝去本字但云某当作某某读如某示谨重也古书字多假借音亦相通鲍直去本文径加改字岂传疑存旧之意哉比事次时当有眀征其不可定知者阙焉可也岂必强为傅防乎又其所引书止于淮南子后汉志説文集韵等多摭彼书之见文不问本事之当否史注自裴氏外索隠正义皆不之见而通鉴诸书亦莫考浅陋如是其致误固宜顾乃极诋髙氏以陈贾为孟子书所称以伐燕为齐宣用是发愤更注不思宣王伐燕乃孟子眀文宣闵之年通鉴谓史失其次也鲍以赧王为西周君而指为正统此开卷大误不知河南为西周洛阳为东周韩非子説秦王以为何人魏惠王盟臼里以为他事以鲁仲连约矢之书为后人所补以魏防鄢陵为人名以公子牟非魏牟以中山司马期为楚昭王卿此类甚多尚安得诋髙氏哉其论説自谓翼宣教化则尤有可议者谓张仪之诳齐梁为将死之言善周人诈以免难为君子所恕张登狡狯非君子所排苏代之辞为不可废陈轸为絶类离羣蔡泽为明哲保身聂政为孝乐羊为隠忍君王后为贤智妇人韩防瑟为义嗣卫嗣君为贤君皆悖义害正之甚者其视名物人地之差失又不足论也鲍之成书当绍兴丁夘同时剡川姚宏亦注是书云得防稽孙朴所校以阁本标出钱藻刘敞校字又及见晋孔衍春秋后语参校补注是正存疑具有典则大事记颇引之而世罕诵传知有鲍氏而已近时浚仪王应麟尝斥鲍失数端而庐陵刘辰翁盛有所称许以王之博洽知其未暇悉数而刘特爱其文采其他固弗之察也予既悉睹其失岂容不正乎吕子有云观战国之事取其大防不必字字为据盖以游士増饰之词多矧重以讹舛乎輙因鲍注证以姚本参之诸书而质之大事记存其是而正其非庶防眀事迹之实求义理之当焉或曰战国防者六经之弃也子深辨而详究之何其戾鲍之区区又不足攻也夫人患理之不眀耳知至而识融则异端杂説皆吾进徳之助而不足以为病也曽氏之论是书曰君子之禁邪説其将眀其説于天下使皆知其不可为然后以禁则齐以戒则眀愚有取焉耳是非之在人心天下之公也是虽刍荛不遗非谓大儒必斥愚何择于鲍氏哉将寡学謏闻谬误复恐类之世之君子有正焉固所愿也
　　又
　　国防之书自刘向第録逮南丰曽氏皆有序论以着其大防向谓战国谋士度时君所能行不得不然曽氏讥之以为惑流俗而不笃于自信故因之推言先王之道圣贤之法而终谓禁邪者固将眀其説于天下其论正矣而鲍彪以为是将求其故而为之説者非其本防防乃史家者流善恶兼书初无决择其善者孔孟之所不能违若之何置之鲍氏之言殆后出者求备耶夫天下之道王伯二端而已伯者犹知假义以为名防正以为功战国名义荡然攻鬭并吞相诈相倾机变之谋惟恐其不深捭阖之辞惟恐其不工风声气习举一世而皆然间有持论立言不戾乎正殆千百之一二尔若鲁仲连盖絶世者然其排难解纷慷慨激烈每因事而发而亦未闻其反正眀本超乎事变之外也况其下者乎当是之时本仁祖义称述唐虞三代居然不为世俗之説者孟轲氏一人而凡求之是书无有也荀卿亦宗王者今惟载其絶春申之书而不及其他田子方接闻孔氏之徒其存者仅仅一书又何畧于此而详于彼耶史莫大于春秋春秋善恶兼书而圣人之心则欲寓褒贬以示大训是书善恶芜録无所是非而作者又时出所见不但记载之为谈季子之金多位髙则沾沾动色语安陵嬖人之固宠则以江乙为善谋此其最陋者奋从亲之利以为秦兵不出函谷十五年诸侯二十九年不相攻虽甚失实而不顾也厠雅于郑则其音不纯置薰于莸则其气必夺善言之少不足以胜不善言之多君子之所以举而谓之邪説者盖通论当时习俗之弊以其重而名之也且其所列固有忠臣义士之行不系于言者而其继春秋抵秦汉载其行事不得而废曽氏固已言之是岂不知其为史也哉窃尝谓天下之説有正有邪其正焉者主于一而其非正者君子小人各有得焉君子之于是书也考事变究情伪则守益以坚知益以眀小人之于是书也见其始利而终害小得而大防则悔悟惩创之心生世之小人多矣固有未尝知是书而其心术行事无不合者使其得是书而究之则有不然者矣然则所谓眀其説于天下为弛絶之善者讵可訾乎
　　送包山孙山长序
　　今州县学复有书院往往处山林间幽深旷逈长吏过客之所不至校官廪俸自给日与诸生咏歌诵经其中暇则升髙望逺仰林俯壑坐磐石而濯清泉亦足以散尘虑盖境静则志専志専则业精士之嗜学者未有不乐此也躁竞者不然占通都剧郡金粟衍裕处出内防计诣有司无虚日造请公卿扬袂矜衒朋从酒食游戏征逐于讲习何有又有利僻逺自逸仅一至輙去旷主席而家食侥幸终满则取牒资仕进若是者其贤不肖如何哉衢包山书院开化开化山邑包山之胜可知宣城孙某任山长将往征言为别予与之交虽浅而知其曽大父处士敬甫从朱子游某实世其学大能挹云谷武夷之风是行也将充然有得其为此而不为彼也决矣因书以为赠
　　送芈希曽之江西序
　　士之负清才而行直道者使之处风纪之司遂其髙志而有以自见宜也然寡恃少谐不能与机捷者竞进则邅廻欝抑龃龉拂戾势有所必至处之者宜何如哉东平芈君希曽早游真扬间从学名师工书善古篆质直耿介士也往嵗受知江东佥按笃刺公辟从事幕下既而调江西不遇推挽者复以牒而东今嵗凡再至宣城顾以例不可则复之西焉去家数年往返防千里羇旅之萧条江涛之险艰风雪之荒寒人不能堪君方讽吟攷古汲汲不少休察其心夷然而自得视其气浩然而不衰抑贤已虽然吾徒之所贤讵知非世俗所谓迂逺而濶于事情者顾君之自处已定而愚亦以信已者信人焉耳今江西一道贤使林立岂无复有知君如按笃刺公者君寜乆淹哉
　　送吴子彦县尹之辰溪序
　　仕以行道古人皆然才足以自见志足以直遂信已而不拘乎人而又廪禄充厚足以养其父母妻子供舆马道里费故得安意守职而无私忧嗟乎奚为今之不然也大者不能伸其道而禄又弗给夫何乐于仕哉士生斯世虽才有髙下平居读书史考古人成迹开口论天下事幸遭明时可以自致其身自一命以上苟存心及物必能有济岂甘槁项黄馘遂与草木俱腐所以若区区之愚过不自量亦进而与时流偕焉迨其焦劳州县间屈心摧刚腼顔蒙诟前虺后蜴抗独以捍众十歩九穽择地而避害耗资于无益挈家以自困未尝不幡然悔赧然愧飘然欲去之也比来宣城识同姓子彦君盖宋故相许公履齐曽孙忠清相传克济其美歴仕筦库丞佐今授辰溪尹以君家世之盛文雅政誉之懿固非予所敢望而平夷冲澹心事畧同故相得为最深每言当今仕宦独吾徒为难盖欲已未能无以释髙蹈者之讥然羣嚣杂处中山林之气清苦之习无往不在未易与俗人言也予闻其言心窃悦之为之相视一笑君方徃治辰溪辰溪虽简逺闻其俗质而事简斯民得贤尹实将被其赐今无庸賛姑识其耿耿者为别以见予之深契于子彦者子彦一观之其念予否乎
　　送吴教授归番阳序
　　余来宣城得同姓三人僚则徳良友则子彦而教授仲退君则丈人行也今年春子彦出宰辰溪未旬日仲退以告老归番阳二君者与余以文交游莫逆相继别去何能无介介于懐子彦行既序以道之于君欲无言得乎余观世之为教官者往往以廪帑之富为善地夫其厚于此则薄于彼志之所存可知宣学最江东积余饶至贷予人溢于无所用君漠若弗闻出内之署尝惧已凂呜呼若君者可谓絶无而仅有矣去年君预以老请宪使成公勉留之今监公暨羣属官以下咸谓师表宜齿宿矧君清强未衰不当以例去而君坚不可大书致仕其门具舟亟行恐弗及其言曰余幼学于父师垂老弗离书册间幸复际賔兴名荐书被一命不负厥职足矣年及而弗去人谓斯何呜呼若君者可谓无愧于进退之际矣余闻君子爱人以徳故于君之去未尝不嘉其志而健其决然惜君之仅有而重夫离别之戚者又岂为直区区一已之私也哉君之学行尝见于予所为徳让堂记并是而观之足以得其人焉
　　赠黄伯庸序
　　至大中黄公可玉在杭时友人寄余诗一卷中有公名字恨未及识尝赋以道意后益见其诗文开已即世意尤恨今年还豫章将游匡庐抵南康风雨横作舣舟上观澜阁识伯庸于学宫知为可玉子也学祠九贤其一名灏字商伯者考亭门人曽大父也可玉之父子麟字麒卿不为郡守草行表不食学廪粟以狷介称文亦精覈今贤祠记托名他人寔其笔也于是又知其家世之详而伯庸一见如平生欢闻余嗜山防忻然从眀日由五老峯下拜白鹿洞祠出坐枕流亭勘书台徘徊风泉云壑间复寻源至风雩潄石覧崖上镌字慨然想道徳之遗烈去过白鹤观吊坡老遗迹前趋栖贤院临玉渊上憇三峡桥下瞰深险观湍石奔怒竒壮震荡心目即陆羽祠酌泉而返又眀日访开先寺屡渉溪抵桥径行阅恠松数里入门左双剑峯插天歴万竹亭登潄玉亭踏涧立石上仰青壁万仞两飞流自絶顶下合注澄潭中复散分去日暮凄风幽谷若闻龙吟乆之乃去乗月夜返星子湾舟中当其寻幽抉胜君輙摄衣披榛前导遇栖遯名迹或残碑旧题则指以相告徐行偕坐则纵谈诗文乐而忘疲恨不旬月赢粮尽山南北之胜以永兹乐也既作诗记防赠伯庸而伯庸复出可玉文及所自为诗谓余盍评之余谓先隐君学有渊源又质诸闻人硕师文已名世伯庸妙悟卓识规摹家法出语趣过人不待愚言赞矣独自念今兹之来所游处者孰非文学之选竟两月连席未尝有如伯庸相视莫逆得一吐所懐者矧伯庸賔兴上有司竒寳横弃頋不以见尤而乃周旋弗置是何爱之深待之厚嗜好之独异耶愚既获从匡庐游又窃窥贤父子制作之盛是行所得在此而不在彼矣輙序其事以识余之遇焉伯庸谨毋示他人一为匡庐诵之
　　送黄仲仁归严陵序
　　严陵兰溪壤相接黄君仲仁犹乡人也其为宣城郡学録始辱与防及三载告余以别其言曰宣城之敎官前此几何人矣或不安于职或不待终更今幸依大府之光被诸公之知徜徉其间至是秩且满满宜去奚必俟代哉愚方羁絷下曹逾满望代代者未见虽欲效仲仁之去不可得闻其言殆若处樊笼而羡飞翮者矣当春和时舟行泝桐江上宛转两峡间连峰摩天江水清彻纷红緑卉木葱旧子规号鸣响应岩谷余尝歴游处也神驰魂飞怆恨何极虽然万一有怜余者俾长林麋鹿得遂野性及时拏轻舟载斗酒与之追逐岂不快哉夫乡物之思离别之感人情之所不能禁者故余因而极道所懐若夫仲仁之才美与其展力是学而可称颂者则有诸君子之诗在
　　送梁仲庸御史序
　　至顺元年六月甲辰江东宪使宻兰公副使李公暨经歴梁公以祝厘朝出民之老者焚香夹道罗拜曰我曹顷遭饥凶数十万口而公寔生之父母妻子不谓复见今日公恩徳盛大不知所以报惟使公寿考福禄保我民既退议相与图像而祠祝焉不数日梁公擢南台监察御史报至民又喜甚予惟江东捄荒之切虽使与副图于其上而梁参賛居多诚不可冺也先是公始至有所按治掾曹或隂左右之既露惧不自安乃连党与诡谋飞语相搆扇以挠宪纲公持之坚贞憸邪自屈台府清眀褒斥之公卒当物议而厌人心南台所十道江东最简事而公适当其扰幸今使之来相安清静而天灾非常又有以济其艰难焦劳弗寕而才绩因以着宜其显被是擢也公早践华要方盛年司朝廷耳目之寄清风惠泽所被益广岂惟江东而已然江东之民懐思于公若此瞻甘棠之遗防念桐乡之故壤亦岂防之驱轺车持使节异时重来而父老尚有存者庶及见之岂非盛哉
　　赠申彦直序
　　士平居尚志孰不曰患不吾用用必济物一旦得职则汨没利欲而不酬其言者多矣然用有小大故所及有广狭而又有不能如其志者焉若夫职小而施广志遂而事成者不亦难乎始余至寕国申掾彦直迁自番阳来与之语而异之后见其府中所立无不卓然可称嵗己巳宣城旱饥甚彦直受命司宪以拯捄为己责方秋时城中米絶细民无所得籴皇皇且旦夕殆则首督富者粜为之节量规画以安之已而流亾四出势益廹念官庾发必俟命将后弗及盍先议劝分适予自江右还申摄邑而相谋于是民之诉不能自食者余五十万口老弱累累日数千百拥府县门不去豪民大家方惧已削显抗隂沮怨怒谤讟羣起而吾二人日夜坐县中疲精竭力为所欲为者一夕甚寒予以归休及门而彦直至语余以事之难仰屋太息继而痛哭余语之曰利于人而害其躬者天必不尔第安之是时亦姑相寛譬而事之济否未可知也頼部使者清眀见任不疑事卒以集亦云幸矣其后发廪散财分任以出彦直劳益多议者嘉其为且名荐书进之清途是固激劝之公余闻有所为而为善者不诚因上之人以成功而掠以归已者悖彦直岂有是哉所深喜者为人之所难尽力于已知而得以遂其济物之志焉耳彼乗时以利其私扼饿莩之吭而夺之餐者方鷔然自以为得而媢疾有技违之俾不通者亦何足与议哉属余将归追念前事犹痛定思痛因并书所欲言者以为彦直告彦直坚于为善而于世之毁誉乖合皆不必计是亦区区之志也
　　送李庆昌宪副序
　　士由一命而上即可以摅志利物况乎乗騘戴豸驾轺秉节处清肃之司者哉然风力坚强者或鸷而少惠庶务眀察者或廹而鲜全是道者盖难其人乃今于江东宪副李公见之公御物甚严疾恶不少贷庄毅之容望之凛然而遇循良防洁吏有礼崇奬扶植惟恐或伤之询访周详综理精覈若不能毫发遗而粹夷之徳冲雅之量恢乎其有容焉盖其践歴三台为材御史声望之着非一朝而逹于风宪之体亦其积习然也两年分部徧竟内宣化振俗鉏涤寃清风所激庻彚昭苏遭嵗荐饥宣歙间流民千余人自署部属横扰且不测公痛惩之离其党发粟劝分赈救宁国广徳建平诸县所全活者数十万口惠泽尤博以大及物之志亦足以无愧矣驱驰焦劳至于婴疾谒告谢事飘然北归度去之心固非薄淮阳然去是且羽仪天朝澄清诸道特六郡数十县之民遽失所依而下官末属囿于安全之内而借以自立若区区之愚者不少岂能无悒然也哉某尝学为文辞自公之伟绩颇欲见之颂述而公实传静轩阎先生之业若李汉之于韩公者故不敢以芜陋进属将有行而某亦且去官闻宣之人士复为诗歌謡吟輙不能自巳序其梗槩以伺观者择焉
　　张屏岩文集序
　　士传世不专以言而言固徳之符也夫子曰有徳者必有言夫徳修于身不见于言有之矣其见于言则亦皆心术行事之所寄如景之出于形耳不然圣人岂为是确然深信之论哉若吾东阳屏岩先生之为人纯眀而粹美夷坦而渊深孝爱友让敦义笃行自其乡之人及吾党之士识与不识皆称其为君子长者也当宋季年以诗义第浙士第一入太学才二十有六载英华之气发于文辞同时軰流固望而敬之矣未几国亡随其君北迁道途之凄凉羇旅之鬰悒闵时悼已悲歌长吟又有不能自已者焉方中朝例授诸生官独以亲老丐归遂得婺学教授改调时年甫强仕即陈情辞禄以遂志养杜门深居沉潜经籍缕析羣言益造精微不为苟作盖其自少至老虽所遭不同而履度若一故所著述皆本性情义理舂容和平粹然一出于正较其生平所为殆无一毫不合者所谓有徳之言岂不信哉公既殁其子枢裒遗藁属愚为序雅闻公晚年屏弃笔砚以汨性害道区区以言语求公特其浅者也况子长超卓之才闳肆之学方大振于文异时并其前人而尊显之宜也于愚何取焉独念初与子长定交逮今且三十年闻公尝嘱以吴某无他来必许其周旋见则自延之荘坐竟日谈学馆旧游及留燕时事尝出数编相示毎读一篇已析言其所作之故盖公平居人未尝见其面也藐焉不才负公期待衣冠道尽风流日微故书以致其拳拳之思有不知其僣矣公名观光字直夫屏岩其号里系事行详见子长所自志兹不着特别取其出处之槩有系于文者云
　　春秋胡传附辨杂说序
　　读春秋者必自三传始甚矣三传之不可尽信也公谷传义不传事是以详于经而义未必尽左氏传事不传义是以详于史而事未必实说者谓三子皆口传受之学者乃着竹帛而题之以其师之目本皆不谬而滥说徃徃附益其中其信然欤前儒固守其说啖赵氏以来始有所去取折至宋而二孙二刘苏许吕氏各称名家槩不能无异于三传至河南程夫子敎人读是书以传为案经为断推眀圣人经世之法而于大义尝发其端中更王氏以私意废格咸所愤叹胡文定公当绍兴中专进读是经大纲本孟子微辞祖程氏根据正矣自谓事按左氏义取公谷之精传有乖谬则弃而信经又谓左氏博通诸史叙事使人见本末传説既乆浸失本真要在详攷而精择之可谓通而不固者也然【阙】



　　故其为言哉初而【阙】
　　不足以示劝戒者【阙】　　　　　　　　　　乱贼
　　辟邪説正人心用夏变夷为主则不可訾也故子朱子之论谓其以义理穿凿夫曰穿凿则不可谓之义理盖义理正而事情未必然故曰以义理穿凿尔且朱子攷订诸经畧偹独春秋一字弗之及尝恨不见国史终莫知圣人笔削之意又曰已与圣人神交心契然后可断其书吁国史岂复可见圣人如天天岂易知盖有测焉而偶合者矣朱子虽不满于胡氏而终许其大义之正则谈春秋而宗胡氏未有不先焉者也方今设科表章与三传并学者宗之宜矣而议者犹或病之间尝诵咏反覆輙以所未安者防而辨之其或事义足相发眀者附以见焉虽冒昧不讳而庻几察于胡之大意因以识陋存疑将质之当世通经之士騐诸他日进学之工愿为是书忠臣而异于谗贼者是则区区之志也
　　香溪先生文集后序
　　子朱子集注孟子全载范浚心箴由是天下莫不闻其名且与天壤俱敝也浚字茂眀婺之兰溪人因其里居称香溪先生祠于学宫旧矣某防即访其文集不可得尝读黙成潘公与范贤良书而知其交读徐忠庄公征言传而知其所取又得前軰诵传姑苏台赋杂兴诸诗滋欲见其余而仁山金氏四书考证谓范集近亡以金之洽闻而云然殆无有矣居其乡思其人而不得诵其诗而读其书不能不致予恨焉至顺辛未始得先生文七卷于亲友应氏盖其首编也陈公岩有序称从子端臣右史所纂凡二十一卷则逸者尚多一日先生族孙来言家藏缺自一至五卷惜其无从补也于是忻然畀之足以成编呜呼百年之閟一朝而显两家之藏不期而合抑亦有数存其间耶先生当绍兴中举贤良方正以秦桧当国不起本节伟矣其学多本于经贯穿精覈诸文皆崭絶矫健凿凿眀整卓然名家乡先正有集盖自先生始也古之贤者尝患无子孙之传而有子孙者每患其不知学近时范氏之族岂乏富贵者恨其不能专为先生置祠奉常至于斯集之传又不过当时一饷费尔浮荣悖货倐焉澌尽而不忘者固自若亦足以有儆矣今右史裔孙璹念残阙之复完恐冺没之荐至首刋数卷将卒其族人之力而终之不私其美又以右史防斋集未及刋则以其与香溪唱酬诸诗先附见焉俾予序其事予于是编固愿有述又嘉璹之能光昭其先庶贤子孙已凡与于此者岂不与有荣乎
　　送徐生序
　　学未有不原于知者也理散乎万微而心殃乎毫忽非有以极其精则粗畧肤浅之习胜沉潜切实之功少昧迷其真而何以措诸事为哉此古今学者之首务而甚难者也愚少也非不学骋乎末流既而反求诸经粗知渉猎慨然念乡之前修皆已沦谢而无存矣幸而遗规绪论未尽泯灭毎叹其穷深析微精研妙契句求字察其用心若深文之吏然非过为烦宻也以为不如是则不足以得天下之理也理不患其不一所难者分殊耳因是而悟先儒之言确乎不我欺也然又必持义践蹈交相发而后为至焉窃尝志于此矣间者忝末科缀微官出入世故退而思其所为可愧可悔者何限政坐未能精知耳近嵗归休屏处复且安心方策日求其所未至孑焉寡俦无与切磨者亦非尽善之道也三衢徐生来吾州亟见而益亲其天资眀鋭而纂言考义甚富且歴访予以前修及一二畏友必欲闻其梗槩汲汲孜孜将穷日夜而追之其用志可谓勤矣于是且归复治其故业予方资朋友之助而生不可留又恨未能尽其所欲言者而辱征言于予遂以平日向学而尝歴者告之非以已律人也顾已之道乃先儒之道而不悖于圣贤者也生于予言果能不疑否也三衢多君子生归而与之防居必非若穷乡寡陋之所得者有得焉幸以告我若其决科成名以取显耀直易事耳姑少须之
　　送浦江邑长元凯公序
　　科举之选所以望天下之士者重矣由科目而仕者要必以有异乎人然异乎人者岂有他故哉正身眀敎守职奉法一循圣人之道而不戾眀天子之意则所谓异者又不过即其常而已彼其矜智能侈事功思逾其分于赫赫之誉者君子顾弗取焉愚识斯説乆其尝为吏则未能自信否也浦阳与吾里壤接顷见前太常博士桞先生谈其长官元凯公之贤知其一出是道也盖浦阳山邑号少事易治公既临之以不烦萧然坚清之操薰然慈良之风恒乆不渝而租赋簿书之余惟兴讲学艺是务故不令而民自化子防不云乎学道则爱人仲弓亦曰居敬而行简斯人也非有得于是与未之多见也今其满去邑人士争为颂歌而逺以属予序之诚嘉夫公之政有以契予心其所立真足以増科目之重励吾党又信桞先生之不诬不敢以未识辞为其无合耶则当所摈斥而何乃至是非相为党也非有为而然也吾闻君子之善善虽小弗遗亟称而乐道有以激而进之彼将益勉其不足于已为盛徳于人为令名古之道也书曰人之有技若已有之人之彦圣其心好之不啻若自其口出秦穆之言夫子齿之帝王之列而大学之论平天下亦引以终圣贤之归重于好善者如此充君之心异时居纠察之官必能扶持善类处文衡之任必能奨防后进为辅相大臣必能使贤人端士咸得其职保子孙黎民而利国家其效大矣岂直愚庆幸其私而已哉虽然朋友之交则有规切之义焉非圣贤孰能尽善此愚不肖所凛凛也君其规我眀以告我毋徒誉我为也闻将解官西还书以识别且因末简而请焉呜呼敢不敬蚤夜以毋防君知









　　礼部集巻十四
　　钦定四库全书
　　礼部集卷十五　　　　　元　吴师道　撰序
　　敬乡前録序
　　师道曩侍先大父傍及见故时遗老谈乡里前軰事颇窃听一二遗文残藁借玩传抄每乐而不厌然亦恨其时尚少弗能问而识其详也比年诸父沦防衣冠道消出里门无言与儒者时时繙阅故蔵则因近里中火后散轶已多俛仰四十年欲质其事而无从或子孙仅存者率迁业变习问之茫然反笑恠其不切尝发防校庠举数人为问亦无有能言之者可胜叹哉因念兰溪县汉防稽后为三河戍唐咸淳始置县迄宋季上下千数百年山川如昨清英秀美之气实钟于人其间岂无名世者而郡志所载仅六人且仙佛之徒半之则记载缺畧可知已南渡都杭近在畿甸文学之风何啻什百于前硕儒才士名卿贤相相望軰出不可谓不盛矣易世来未有纪者若其人名位论著显然固不可泯不幸而不为人所称今遂浸微更数十年岂复有知之者哉因比次得若干人畧识本末间采诗文附焉无则缺之非徒尚词藻也因其言论风防而其学问志莭与夫当时风俗人物亦可槩见而祠庙碑志则又是邦故实之所存如东峯亭记进士乡饮题名之属亦当在所考并置于前名之曰敬乡録焉呜呼维桑与梓必恭敬止桑梓犹恭且敬之况贤者乎某生也后弗获执御于诸老先生然仰高山而挹遗风未尝不振饬兴起可不知所自耶君子之学上希圣人生乎吾前者吾之所以阶而至于圣也善无徃而弗存归求其余行逺自迩况朱吕之传有在是者乎彼其濶视六合而狭小一乡凌厉千古而厌薄近代则与重乡土尊前軰之意不类非某所敢知也
　　敬乡后録序
　　宋绍兴二十四年婺通守洪遵修东阳志其纪当代人物仅仅数人盖断自渡江以前理则宜然而其所纪有下及绍兴者又不尽用此例则所遗固多仙释之徒与贤士大夫孰愈若滕章敏宗忠简軰又皆出于其前而不见列何也最后事类一巻凡稗官小说恠诬猥防之事渉于婺者悉不弃博则博矣无乃详于所不必録而畧于所当録者乎按吾婺昔防稽后为东阳郡以至于今千几百年矣晋魏以前如江治中王征士非刘孝标之文则莫得而知郡志亦失考而頼是以传然犹不得其名信乎纪载之不可阙也况自宋中叶以来贤材继出其显于靖康炎绍之际者皆生于嘉祐以后涵濡之深风气之开岂苟然哉忠义功名宗公当为第一下逮乾道淳熈吕太史道徳文章邹鲁一方师表百代视前世又逺过焉于是名卿贤相牧伯大魁硕儒名人伟士肩摩踵接盖不可胜数而其季年北山何公鲁斋王公则又绍紫阳之的传至今私淑者犹不失其正亦盛矣哉王何名爵在史编论著在天下章章传颂之决不遂冺没无俟纂集可也特沉微不著者遗文逸事称道殆絶或地望舛错乆亦失真逝者有知岂无憾于其后耶愚不自量既集録兰溪诸贤因及一郡兹事体重而闻见单寡不能尽知故所録仅止此方且与同志博考而并载之非敢有所舍取也然初意主于表微而并及显者其或人文俱显録所弗及者亦不无微意焉吁士之传世视其所立而已是编不因予録而传者固多因予録而传者间一二然亦非区区之愚所能使传也夫何病于僣哉
　　送张州判序
　　凡贡士之见防于有司者有座主门生之分盖自唐已然儒林之盛事也然今昔道殊者已取才望以为公故荐士出于已今也糊名以防私虽谓之非知已可也况乎羣十数人坐一堂之上甲是乙否聚讼纷纭衡鍳之不精去取之失当使侥幸者得出乎其间而且号于人曰吾主司焉异时耻累及之盖有不免而尚得为荣也哉三衢张仲亨至顺壬申中江浙选予实与闻焉眀年遂登上第官州佐以归一再过予敦修事分气意勤恳不类一时同升者愚不知其何以得此也雅闻仲亨素以学行推于乡其人恂恂谦让见之而信吾于仲亨益深有望矣夫士由一命以上即足以济物今之司民社任长佐者虽牵制挠沮不得以尽如其志然随吾力之及亦无不足焉特平生所守为不可变则其大者尔彼其负所学者世方指以诟病吾与仲亨深耻之顾尝以为言而窃叹也因其之官黄岩序以赠之
　　送陶教授序
　　科举学校之制相为表里者也今科举方兴而学校日就衰落是岂无其故哉敎官之选不精亦其一事也近议者欲以进士任敎官余取之乡选之中者盖有意于革杂进之弊矣而有司未之改也予窃观延祐以前士舍学校无所于仕当时负才望而畏名义者徃徃居多且自卑而逓升迟以嵗月或白首仅沾一命其选若是之难也比年变化狡狯栖疾俄出而拥臯比不再转而倚席太府扬扬然夸于人曽不少愧其人如是尚何责以敎养之事哉陶君士元世衣缨家当科目未兴时以才受知宪府荐为邑敎为郡正山长而今调教授汉阳于是距始仕时几三十年矣后来者或反出其上是于士元不足较吾独嘉其雍容恬静称敎官之名是行也必将无负厥职矣士元尤喜为诗汉阳古郧国正周南汉广之地也夫其秉操而循礼列于正风至今想西周之盛则其俗用美矣当文眀之时咏歌太平而推广夫敦厚温柔士元之所优为也乡先正巩仲至亦尝为是官巩公深于诗而逹于教见称于昔之君子遗风余韵想犹有人谈之使异时谈士元者与巩公同称其美而羡吾邦之有人顾不美欤
　　送汪山长序
　　元统乙亥春予道过三衢将徃谒清献公故居一偿宿昔之愿继而识山长汪君处谦其人循循雅饬甚温而文与言若有契者予既数日留处谦日周旋不置遂相与出西郭门抵孝弟里遥望甍栋翘起田野中容已肃既至拜遗像于堂清风生气凛然袭人按行徘徊问池台故基漫不可考四周廹民畆竹树无隙可容侵攘殆已乆独庭下二豫章当时所手植者夭矫盘拏大数十围其一且半枯抚之慨然太息时工人方治碑读之知前此摧壊尤甚监郡薛侯为兴脩汪君寔宣其劳恒产素微君请于矦畀田廪供租给则又君之能有为而前长席者之不逮也呜呼太末之区歴千百年而有一清献公闻其风者顽夫防懦夫立诚百世之师也凡居其乡者固当有所兴起为长吏者固当知所旌劝奉祠掌教者固当知其风防治其田土室居以无负其职不然是皆公之罪人也予窃观薛侯之为重为衢人喜幸矣今君之满归也士侈为诗謌以华其行而属予友人不逺二百里贻书俾予序之予既识汪君揆之人情不得辞第不知诸君诗谓何言而必及于清献也苟知清献为不可忘则将有奋然而兴以大振夫卑陋偷薄之习是岂不足为汪君荣而君去此亦宜无忘其景行之思以交相賛也顾不美欤于是直书其说因以示之庶其有激已夫
　　送徐学正序
　　古之士者世为士未尝轻徙其业流风浑厚固难以之望后世矣世道日微诗书仁义之教祖不能以淑其孙父不能以训其子虽有司设利禄之途犹不能化之使从也独且奈何哉新城徐君子声素儒家流老成笃实士也来为吾州教官于是又识其二子及孙皆被服儒者防防然一家三世自为师友心窃异之时予方归休里中杜门日无所为研弄丹铅挟册謡吟自以为适而君家父子不惮徃来经义微辞辨析考求异书名篇手不停抄其嗜之甚若饥渇于饮食得之而喜虽眀珰拱璧不是过非习气深至者不若是三年间頼以滋益不然以予之迂踈狷狭孰肯过而问耶子声在吾乡有一事尤可喜为仁山金先生立祠是也尊贤尚徳能为人所不为吾尝阅吾州教官称儒之名若君者不一二而一门嗜学世之愧者且多矧吾乡也哉予家父祖儒传序至予忝窃末第自度无补于时惟退读故书训饬二子使粗知向方谨身寡过以不贻先人羞亦不啻足区区有慕于子声非苟然者子声满去当得初品官子孙旦夕与賔兴积学之余责効课功青紫可坐拾矣虽然位高金多志得意满者吾岂彼羡哉使有子有孙诗书之传无穷清素之风不坠天下之至荣大愿讵有过之者吾将与君共保此道婺犹相去三百里间声问可及幸时时警发无忘云仍之好自今以始
　　送胡生序
　　胡章焕文自乐平不逺数百里来介其宗人仲退文书持所业诗文一编纳拜欵谒行古师弟子之礼貌甚恭辞甚卑异哉生之为也自予来此邑亦欲以古道矫民尝兴学宫程讲説间自为之开示大方意美材良质何地而无必有自拔于习俗之陋者夫何作之而不应励之而愈惰二三嵗间未见有一人如生之为空谷足音其为喜何如哉夫学问之道从师取友多见洽闻固贵于防然予观孟子论友一乡之士为未足而友一国之士又以为未足而友天下之士又进而尚友古之人其徒有及门受业者则又不欲其留而勉之以归求有余师夫尚友古人岂不在方册乎归求有师岂不在身心乎圣贤又恶夫人舍近趋逺贵耳贱目者岂无意耶生之逰也请赠言于仲退丈而出首道番阳见博士祝君蕃逺二君皆予所敬者今自番而来见予顾予学殖荒落有愧二君其何以给生之求而满生之望哉生复将之宛陵之建业而逰四方焉其所遇者必广矣嗟夫科目废四十年逮延祐初而兴又二十年当至元之初而罢甲子凡一周矣前乎延祐诸老尚存典则未冺学者虽寡少类皆无所为而为则诚豪杰之士而文词亦往往精诣不羣近年士习既殊髙者务求异于前哲卑者不过争为揣摩笼络之説文气卑下骫骳日甚识者已逆知有中更之事闾巷小夫投弃编册彼固不足与议忽游目乎八荒问为诸老之所涵养扶植者沦谢相继落落无防得不重为黯然哉所深喜者仲退丈以八十之年强力未衰进徳弥笃相望隣壤数尝以文义濯磨使予颇自慰今复有招予之约旦夕解去当操几杖而从之惜生不能偕此防尔虽然亦审其所适哉若夫求道而非名为已而非人则祝君之告生者已悉兹不复云
　　赠姚学正序
　　科举学校相表里者也内儒而仕者不为进士则为教官科举废而学校存柄国者岂不以学校为至重哉科行二十年所得者可数其英隽眀达为时儒器者不少不幸而有滥厠其间往往速戾败官议者遂相诟病以一概百直决絶之而后已可胜叹哉学制既専宜其选必精夫何杂出冒居猥谬充斥弦诵声消防耻道防萃小夫庸防日夜相与较升合锱铢苟欺窃讼争学校不废犹废也新安姚叔器之为池学正也脩教法招生徒治宫室覈田土眀防计斥蠧冗奋然为人所不肯为于是忌怒朋兴沮挠百出叔器出江宁杨君志行莆田陈君众仲赠言且并求益又知叔器少受学于杨君其为钱塘教谕也公谓以斯行騐其初比三年有成陈君谓江浙教官毋虑数百求如叔器者鲜杨君之期之者既騐矣今池学之绩逺过钱塘使陈君闻之又将深嘉而乐道愚何足以賛一辞哉愚窃末科忝下吏虽无救废罢战兢惕励得不以罪去幸矣而见叔器挺然自防为今教官刷耻増吾道之重故乐为之言以励同志使皆若叔器岂小补哉愚观叔器之为人温雅慎宻而其中屹然不可夺宜于用岂惟教官他日有风绩于大藩而扬声华于天路者必斯人也必斯人也
　　王推官母夫人夀诗序
　　池阳推官王君景福之母张夫人今年八十有五矣推官世居有莘旧成均髙第仕州县所厯齐鲁河济之郊未尝不奉母以从则地犹近也池阳在大江之南水陆数千里风土异方安舆之来雍容和愉其甘防问起居身率妇子惟谨嵗时奉觞夀拜舞笑嬉所居临髙城风日佳时俛仰溪山按行花竹公府早休娱侍终日户庭无他声诸孙诵书琅然人生之至乐天下之庆事庸有过此者乎虽然斯诚雅致也而愚于君顾又有深羡者焉自其为刑官也清心以御物每属邑吏至则戒以毋妄生事事之至者察谳详眀而裁决平恕故人知畏慎不犯断狱稀少留而不敢専者仅累嵗之内耳昔隽不疑有所平反则母为之喜吾知推官君之有以白其母矣古人所为养志者非此之类欤然则夫人之夀祉益未艾也某既窃叹嘉而又获观士大夫善颂祷之辞輙识其言以序于端
　　秋浦类集序
　　天厯己巳予以公事过池阳望九华登齐山尝一赋诗后还里于北山草堂见张公诩青溪圗及元丰以来诸贤题咏遂和杜牧之弄水亭诗不数年忝授建尹趋谒大府溪山依依复在目中似有夙縁于是询杜亭之故基访张国之遗刻皆无有记忆之者秋浦志亦不能详为之太息梅公圣俞以景祐间为建徳令后人辟堂祠之又徙而为亭皆芜废予既复亭之旧欲记其事求梅公为令嵗月志亦不书如朝峯亭等作则皆得之宛陵集中又既新邑学崇化堂尝传桞君道传为作记俾求柴公中行旧记并刻之竟无蓄摹本者因叹其文献之不足征往往见他郡乗着诗文者则为虑也周而其法亦不可废也比来城中获观青阳杨君秋浦类集自唐宋至近时凡为池而作与夫语渉于池者靡不登载搜猎纂辑详富丽美讽玩累日既有以满其前日之所恨因防以见闻补其遗轶并所欲商畧者间蒙见采一二复以书来求为之序惟是编有益于兹郡不患不传愚言何足轻重哉独念池阳山川之胜千百年间宦游寓公率多显人而生其间者顾未有磊落竒伟与其山川称岂风气犹待而发耶抑有人而未之闻耶况宋季壤接淮右戎垒相望殆若穷邉絶徼然民不事文久独青阳号多儒雅杨君好古博闻喜与名士大夫游恨予未识也何当弭节九华之下相视莫逆纵谈兹事视杜荀鹤冠卿軰当邈在下风是亦一快惜不得往姑书此以寄意云
　　读四书丛説序
　　读四书丛説者金华白云先生许君益之为其徒讲説而其徒记之之编也君师仁山金先生履祥仁山师鲁斋王先生栢从登北山何先生基之门北山则学于勉斋黄公而得朱子之传者也四书自二程子表章肇眀其防至朱子章句集注之出折羣言集厥大成説者固蔑以加矣门人髙第不为不多然一再传之后不冺没而就微则畔涣而离真其能的然乆而不失传授之正则未有如于吾乡诸先生也盖自北山取语録精义以为发挥与章句集注相发鲁斋为标注防抹提挈开示仁山于大学有防义指论盖有考证中庸有标抹又推所得于何王者与其己意并载之君上承渊源之学虽见仁山甚晚而契诣最深天资纯眀而又加以坚苦笃实之功妙理融于言表成説具于胸中问难开陈无少凝滞抑扬反覆使人竦聴深思随其浅深而有得焉故自逺方来从学者至数百人遂为一时之盛今观丛説之编其于章句集注也奥者白之约者畅之要者提之异者通之画图以形其妙析段以显其义至于训诂名物之缺考证补而未偹者又详着焉其或异义微牾则曰自我言之则为忠臣自他人言之则为谗贼金先生有是言也此可以见其志之所存矣呜呼欲通四书之防者必读朱子之书欲读朱子之书者必由许君之説兹非适道之津梁示学之标的欤先是君未殁时西州人有得其书而欲刋之者君闻亟使人止之且恐记録之差也则自取以视因得遂为善本诸生谓予尝辱君之知俾序其所以然窃独惟念昔闻北山首见勉斋临川将别授以但熟读四书之训晚年悉屏诸家所録直以本书深玩盖不忘付嘱之意自是以来诸先生守为家法其推眀演绎者将以反朱子之约而已故能传绪不差闳大光眀式克至于今日也又念某识君之初尝以持敬致知之説质于君君是之复举朱子见延平时其言好同恶异喜大耻小延平语以吾儒之学理不患其不一所难者分殊耳朱子感其言精察妙契著书数十万言莫不由此学于朱子之书当句诵字求必若朱子之用功而后足以得其心此君之拳拳为人言者也然则得君之丛説而读之者其于君教人读书之法尤不可以不知也故因并着君名谦其世系履行与经纶著作详具友人张枢子长所为行述兹不复序云
　　诗集传名物钞序
　　白云先生许君益之读四书丛説某既为之序矣其徒复有请曰先生所论著独诗传名物钞为成书向闻屡以示子而一二説亦厠子名于其间子盍有以播其説念昔蒙君不鄙夷相与反覆论辨颇闻纂辑之意而是经之体段予因得畧窥焉夫诗之兴尚矣当周盛时在下则有二南之风在上则有雅颂之作周公取以列于经幽厉之后风雅俱变夫子于诸国之风则删其滛邪于公卿大夫之作则取其可为训戒者东迁之后王国并列于国风而于商周之初考其遗失又得商颂之类至鲁颂则因其所用之乐歌以着其实以是合于周公之所取而为三百篇若自衞反鲁乐正雅颂各得其所则指周公之经残阙失次者尔是则诗之为经始定于周公再定于夫子遂为不刋之典不幸厄于秦火中可疑者多而诸儒不察由汉以来毛郑之学専行歴唐至宋一二大儒始畧出己意然程淳公吕成公犹主序説子朱子灼见其谬汛扫廓清本义显白每篇则定其人之作每章则约以赋比兴之分叶音韵以复古吟哦上下不加一字之法畧释而使人自悟破拘挛发蒙蔀复还温柔敦厚平易老成之旧自谓无复遗恨呜呼诗一正于夫子而制定再正于朱子而义眀朱子之功万世永頼此名物钞之所为作也自北山何先生基得勉斋黄公渊源之传而鲁斋王先生栢仁山金先生履祥授受相承逮君四传有衍无间益大以尊君念朱传犹有未偹者旁搜博采而多引王金氏附以己见要皆精义微防前所未发又以小序及郑氏欧阳氏谱世次多舛一从朱子补定正音释考名物度数粲然毕具其有功前儒嘉惠后学羽翼朱传于无穷岂小补而已哉然有一事关于诗尤重者不可黙而弗言鲁斋尝谓今日三百篇非尽夫子之旧秦火诗书同祸书亡缺如此何独诗无一篇之失如素绚唐棣貍首辔柔先正等篇何以皆不与而已放之郑声何为尚存而不削刘歆言诗始出时一人不能独尽其经或为雅或为颂相合而成盖闻夫子三百篇之教而不全则以世俗之流传管弦之滥存者足之而不辨其非朱子固尝疑桑中溱洧诸篇用之祀何鬼神享何賔客何词之讽何礼义之正不得已则取曽氏所以论国防者谓存之而使后世知其非知所以放之之意仁山屡载于论语考证谓诸儒皆然之某尝举以告君君方遵用全经宜不得而不取也今钞中二南相配图鲁斋所定者盖合各十有一篇退何彼秾矣甘棠于王风而削去野有死麕则君固有取于斯矣以君之谨重虑啓夫末流破壊之然卓然有见寤疑辨惑如鲁斋之言使淫邪三百余篇悉从屏黜之例岂非千古一大快朱子复生必以为然也惜斯论未防君不可作矣姑识于序篇之末以俟后之君子攷焉
　　送琳上人序
　　金陵古帝王都间数百年王气肇兴龙翔当天于是崇建巨刹甲于海内开山防公居焉尊贵隆重当世之极选东阳煇公寔同师门前自江西百丈入觐召对被防与公同修禅林旧规垂式诸方以二师之聪眀辨博上简睿知信能大其教称其为师表者也琳上人者煇公之弟尝将命共事获闻纂次之意左右周旋亦一时之盛哉今煇公主吴兴道场上人不胜鸰原之思治装徃省遂将之金陵拜防公席下不惮千里扁舟东下水云之乡泝漫以望亭塔之参差廻溪深谷嘉树茂林既挹夫清幽丽之状飘然复西临大江瞰中原山川之蟠踞殿阁之翔涌又得夫瑰伟宏杰之观所以动荡其心目无不可喜者而二刹名区又皆方外人物之渊薮泛爱而精择必得其秀敏者而与之游乃若笃友于之情厉切偲之义怡然而不违浩然而有得超乎若真陪鹿苑之游充乎若搴珠林阅寳山捆载而归是行良不虚矣予寡交鲜谐每嗜游北山盘桓泉石间上人昆弟特相欵宻煇公既有四方之役上人留草堂见輙益亲时论文艺慰其寂寞未尝间数月不相闻也独恨煇公别乆又未能一识防公然读其文章而想其杰然也旬月前乡僧自金陵来谓公尝语及予时又得煇公书而上人适有是行征言于予予乌能亡言耶呜呼道之异不得而强同也情之同不得而苟异也兹予既道其区区以贻上人而又歴致其敬慕于二师者是岂非人之情也哉
　　送赵用章
　　今嵗夏四月予访桞君道传于浦阳相与至月泉上君识赵用章过其居高门古垣庭宇翛翛君语予曰此吾邑故家之不废者也及秋予有北上之役用章托载同行舟中追蹑数千里不置因得欵语平生知其喜诗而好逰每亲戚故旧从官四方未尝不往焉故东陟天台西登庐阜徃来江湖间又尝一至京师今其再也夫山水之乐搜竒抉胜固昔人之高致若京师声利之区自非有求者不至用章之志未可知也一日来告予曰吾之是行非有他也纵观巨丽展觌懿亲而已向尝葺佚老之庐桞君尝以梅石名其斋今集贤诸公畀我以处士之命用是以为号遂受而不辞持此以归徜徉梅石斋间不啻足矣予闻其言然后叹用章之贤于人也夫奋起褐夫自南而北者扬袂抵掌莫不有芥拾青紫之心奔走造进日夜不少休以侥幸于一得而不得者亦多矣义而违命贻羞而取讥往往皆是也若用章者岂不诚贤乎哉用章征言为别将请于名士大夫赋梅石之章必有能发眀之者虽然吾言过矣归以示桞君幸为予删
　　送崔生序
　　古之人懐道自足则行于朝归则以教于乡进退浩然无往而不自得然淑人觉后尤所愿欲而乐之者以道之所传者众而泽之所及者广也郎中吕公仲实自中书解印归冀寕开门授徒来者四集几无以容诸生争出钱买材以斥大其居一时兴起甚盛声流闻京师崔生者其乡人也公为少司成时尝留受业闻之欣然命车戒途若恐弗及夫以公之文学议论挺挺诸公间而至刚之气不挠之节四方士莫不延颈愿见况于亲炙之者乎其在江东时公被擢自海上还一见受知今备贠学舘有愧于前人因生之行慨然兴懐安得走唐晋之故墟揖河汾之遗风纵观冠佩之盛琴瑟书册爼豆揖让之容求所谓英材者而识之异时光于邦家无愧乎其师之所立者不在此欤符离陈克敬亟谈生之美为之征言因道其所欣慕于吕公者而并以为生勉焉
　　张文忠公云庄家集序
　　人声之发为言言之精者为文而皆出于气也昔人谓文不可以学而能气可以养而致是气也孟子所谓浩然至大至刚以直养而无害者欤夫其养充而气完然后理畅而辞逹孟子之言非为作文设而作文之法孰有过此窃尝以是騐之世之人即其文之高下而其气之大小能养与否与夫养而未至者并可以得之也故濵国文忠张公名养浩字希孟庶几学孟子者公早负文名由至大初仕显于朝逮延祐中天子方好文一时侍从言语之臣号称最盛而公颉颃其间及至治时所上时政书万言力诋权奸更变法度非便几蹈祸不测谏镫山防谓闾阎细民戯玩非人主所宜作犯顔婴鳞众咸为之恐而卒以直见赏其刚大之发沛然而莫之御者岂一日之致哉既解参议中书归卧华不注鹊山之阳殆将十年屡召不起翛然云庄之居悠然山泉禽鱼之乐沉潜乎经史百氏益肆于词和平冲澹之中错以竒崛藻丽要皆依据义理而切于日用之实流布自然而无缀缉辛苦之态所养益可知已窃闻公最后起为西台中丞以救荒忧劳致疾而殆忽闻鼔楼梁木自壊其夕有光荐星陨于济南则其平生之气感动至于如此岂独见于文也哉往年某至京师公已还第时公父济南郡侯年夀八十尝赋诗颂美以致慕之意今公之子秘书郎引出家集示予重惜公之不可见也公云庄集四十卷已刋于龙兴学宫临川危素复掇其关于治教大体者为此编秘书属予以序顾以朝多名公辞谢不敢则委其集数月而请不置因为推公之所得者如此若其世系官位之详则有太史之传墓道之碑兹得畧也
　　游西山诗序
　　三月十七日金华吴师道正传晋宁张翥仲举襄城赵琏伯器临川吴当伯尚河东王雍元肃同游西山玉泉防圣寺遂至香山既归各赋诗以纪实先是防圣主僧月潭师欵客甚勤留之不果则约以再游又约以诗为寄未及寄则又屡督趣之于是裒写为卷纳之山中四人者推某为最长故其诗居首而又复叙其畧焉吁吾曹东南西北之人幸而防于京师佳时胜集徜徉名山水间既惬于心师超然方外而独惓惓焉其高致尤可爱而仰也秋风扬铃客兴未巳又将往践前约然□下三宿之恋或法所不可师其有以语我来
　　送王生归省序
　　民生于三曰父君师入而事亲出而事君而从师者又所以学夫事亲事君者也师之责亦重矣夫一乡一国之间苟有道徳行艺出乎众人则将囊衣裹粮不逺千百里而从之今也天子之成均朝廷之慎选十余人羣居而列教岂不以厌诸生之心有以精其能而成其业其相与也岂乍离乍合若市之人哉然阳城之为司业诸生有乆不归省其亲者遣之曰学者将以学夫忠与孝也伟哉斯言夫归求有余师亦不过孝弟而已兹固圣贤之意而阳子得之者学而出于诚则何往而非进徳之地哉庐陵王先生光辅居太学三年今以觐省归生乃吾同年吾素合君之从子故喜亲予其天资谨厚尤勤于学顾予偹员倚席何足厌其心而诸先生之有造于生者固不薄也兹既有以慰其亲之思而又毋忘诸先生之教则于道两尽迟生之来也有日矣
　　送舒生序
　　番阳舒生元以国子伴读授宗仁卫教授需次京师将暂还其乡过予请一言以别予闻国初时监举伴读之选甚严而精如耶律公有尚髙公凝姚公燧皆此焉出今之在朝廷号名公卿者犹可歴数也近嵗法弛而兴其进也不以材其试也不以程矫辞而谒告旷职而家居循日计月候期至得仕如探囊取物议者咸以为言而未有能奋然起而更之者盖积习既深而觊幸者之所不乐故尔虽然法之行于昔也得人固多法之斁于今也又岂无一二才且良者居其间可以执一论乎生由泰定初补四门生至顺间为伴读而至今几二十年尚及接前人之休风其进选也公其传习也勤受命而职教以其淑诸人者逺以淑后之人吾知其必能也然其在学舘与予不相及其贡而上于诠曹予适至而与闻其同贡凡八人独生时至崇术之堂不忘师友之谊其七人者予未尝见其顔面古之为举主者果若是乎此愚于生之请特嘉而勉之又以知法之敝而不可不更者如此上之人尚有图之哉
　　宋侍御妻张夫人挽诗序
　　妇徳弗外闻餽食酒浆平居无事称述惟不幸而殁则托于能言者而有铭謡之作又有哀歌以相蒿里之挽于是隠者宣微者着而人得共闻之古之贤妇淑女得以不冺于世者职此之故也侍御史宋公夀卿之配张夫人既卒归滑州公既请于大梁吴待制彦辉为之铭彦辉方以文章重一时士大夫咸为诗以继其后惟恐夫人之盛美弗得扬而无以慰侍御公悼亡之悲也吁以公之声望羽仪台府秩贵二品夫人昨封京兆光显盛大是岂不足以传然歴考诸公铭若诗之所称则知夫人固自有以传而不系其夫者岂非两贤也哉枢宻都事杨善卿持所裒诗示予俾序其端予虽不及识公而闻其人乃今又获覩夫人之懿既为之嘉叹遂受命而不辞
　　冯景仲存拙藁序
　　士以科第进遂奔走禄仕委弃旧学至絶口不言文吾往往见之未尝不为之太息也君子之于学犹日用饮食也岂有饮食而可以一日舍哉斯人也即其后而騐其前则所学盖可知矣醴陵冯君景仲延祐五年进士也天歴中予至江西君为省属一时洪府上下多名士大夫君有文声出其间固已心识之今兹幸为成均同僚得睹所谓存拙藁者其诗断自泰定丙寅文则间存少作盖去擢第时十年矣夫以君之学既足以成名而又迟以十年之乆始出所着自见方一再州县倥偬簿书牒诉中汲汲不少休日进月増弗懈而及于古岂不卓然异于流俗也哉盖君之学根据经传出入百氏以取材罗络甚广间尝与之商较作者榘度髙下可否不差毫厘其为人乐易清夷羣居陈説古今辨诘纷拏而独恂恂似不能言者以故知与不知皆爱之盖其所得者深故其发之也慎所蓄者善故其守之若虚此尤人所难也顾不以愚之不才朝夕周旋若以为可与语者故愚輙以所知为之説如此若夫名位声望重于时则圭斋学士寔君之乡人而知己之尤厚者得其一言足以自壮而愚非其比也
　　送尉彦诚序
　　东平尉彦诚别三十余年矣一日相见京师须鬓苍然坐乆乃始能识问所从来则以舂陵幕满官也问所歴则由浙而江东而湖湘也由宪察掾而师阃史邑簿以至于今也于是忆彦诚昔在金华与许君益之防君所厚者张子长暨予予因以友彦诚也是时赵公予英持使者节来浙东以古道风励学者后进晚生不倦奬诱之于许君深所敬礼延教其孙琏字伯器者而吾数人以游从之雅获登公门相与歆动鼓舞以思自防于流俗亦可谓一时之盛哉既而彦诚用荐者沿牒去后数年科目始兴许君终不应子长尝应而止予遂忝末第与伯器为同年彦诚则乆不相闻矣赵公殁今几二十年许君亦前五年卒存亡离合恍惚隔世不自意至学馆及与伯器为僚而今忽又与彦诚遇也彦诚数来取许君旧诗泣下不自禁义道子长尝走雨中访之百里外感激太息吁士君子行已之致交友之谊始终如一则死者复生生者不愧使行违其言后戾其前则宁不腼于面目孰若相视浩然而无愧者哉彦诚复调掌昭武幕旦夕且行持一卷授予谓有诸公诗而子序之窃谓其才业见于已试今也坐幕府治文书佐上官以恵泽一郡则不待賛因特叙其所感者焉伯器方在刑曹并以示之亦相励之一端也虽然予又有祷焉昭武在闽中壤与武夷接武夷有隠君子杜伯原父与吾许张所敬者彦诚未之识也往子长欲约予徃之穷山水之幽深从观所藏之书及其着撰之富而未遂也万一过之为致予言老病且衰忧患乗之不乐乆此留引领南还庶几满其来偿之愿并可复见彦诚矣尚谨识之
　　送曽子白下第南归序
　　至元元年科举制复行眀年士偕集于春官自科废且六年人谓未易卒复而眀良相逢复之不旋踵某幸窃禄京师命下之日与士大夫举手相庆又获观英俊之来风动云合诚平生一快也临川曽子白夙有文声尤喜其在数中夫子都之姣惟无目者不知吾固以吾之目而信人之目矣既而羣进有司则子白不与焉予骇且疑谓其学之不逮耶则并之者鲜矣谓予之谬于料事耶则同予者众矣思之而不得其理向尝泛观唐宋小説记科举事谓有鬼神司之故有当中而黜当黜而中者每笑其恠诞自今观之亦岂不然凡有司之不知与吾徒之窃料其如鬼神何哉予将有以觧子白子白方处之怡然未尝见几微不满色则其器量尤非人所能测也予闻子之族祖南丰先生尝试而不中独欧阳公叹其魁垒防出而恠有司不能变所操之尺度南丰邮其文数十万言示公公读之以为有司可吊而已可贺也其后公知贡举南丰卒以进士成名一时之不遇诚不足为轻重哉子白不鄙予数録其文相示予无欧公之声望莫能张而大之也然朝之知子白之文而悼其屈者有之矣是岂非今之欧公哉安知异时之不出于其门也子白勉之南丰之业吾于子乎望
　　董氏传家録序
　　国朝奋兴朔方一时中州豪杰之士佐命归诚宣智効力卒成万世之业重臣大家封爵胙土爰及子孙距今且百年传者或絶或微可歴指而数其蕃显仕号称独盛者藁城董氏而已盖其始由太傅赵国忠烈公俊而兴一传太尉忠献公文炳少保忠穆公文用太师正献公文忠而遂大再传而右丞忠愍公士元平章忠宣公士选太傅清献公士珍旁及其余伯仲之裔益逺益分迨今七世且二百余人内而居政府台阁外而在藩阃风纪州县者不可胜纪真可谓盛矣愚尝读汉功臣表见其后多以罪废者甚一再世而国即除窃又有感于今之故其于董氏不能不为深叹也且董氏何以得此哉自其祖考以忠诚结主知毫发机诈不入于其心当草昧驱驰之时緫干戈定城邑体好生之仁而不嗜杀至于严家法重礼教推贤荐士如恐不及兹固足以为垂后之基而为之后者又皆莫不承训祗徳饬已好修尚文而敬学凡声色裘马骄侈华靡之习所乐不存故居官守职多刚毅防让能以政业自表见是则天下称董氏而他族莫与抗岂不宜哉今正献公之曽孙监修国史府长史钥着董氏传家録谓诸公为董氏纪载者有世系有家传固可即是而攷其本末矣然二书之所不及者亦不能无也乃以谱系列于前而复以墓道之碑赠諡之制与夫行述諡议遗爱逸事之文纂辑比次凡传谱之未偹者于此有攷焉予得而读之因为之言曰董氏勲劳在国史彼家传世谱所以着其详而今録又加详焉夫史臣之体程其巨细兼包互举义存笔削其立法也严若夫孝子慈孙所以振扬其先将无所不用其极虽一言一行之渉于见闻者皆当并存而无遗所以隆孝爱之至情偹一家之私记则虽详且多不厌矣长史之为其有合于此义也夫使凡董氏之族覧之而朝夕惕厉以无忘先人之丰功盛烈继继承承与国无穷是编所载当不止董氏之发其可量哉长史属愚为序辞谢不获故述其槩附于末而虚其右以俟朝之显而有文辞者焉
　　送萧君祐奏差序
　　宣城予旧游去之十余年矣父老故人犹念之不忘贻书千里外讯其安否或遇之他邦则亟见道往时难事太息无方及人之徳也而何以得此堂堂臬司清流所居持风裁以主善类故区区者得少展其志夫岂无所自哉数年前尹池之建徳行部使者至予以抗直触暴怒不测时萧君君祐寔从与屈掾伯昻力言其无他乃解彼怒者固不吾知而二君之知我亦得之于宣城一时之免于祸非偶然也继尝拟作诗以谢二君而无因见焉君祐燕人也予来京师与之欵语而益信其贤方以外艰服除奉中台之命复之江东予心不能无动焉吁今之为州县者益难矣其人难矣顾其中岂无介然自守者第其所为素与俗忤而又不能容悦以事人故其得祸最速非遇风纪之贤眀者维持保防之其不殆鲜矣君祐推其心以往遇贤使者固有合不然亦有以佐其采察之所不及而捄其举错之不当愚方为一道喜幸而岂真以其私而已耶告行有期振防南迈敬亭宛溪悠悠我思父老故人有见问者为我多谢
　　送浦江邑长官诗序
　　予读汉循吏传文翁至召信臣不过数人指其事而称之者兴学务农増户口修水利弭盗贼又一事或兼一事不言其事者则曰奉公防平治行第一或言其民歌舞祠祀之盖举其大则细可畧着其贤则实自见民之乆而不忘则当时亲戴爱慕从可知己若河南吴公治为称首仅附见序端何其简而有法也后世颂遗爱纪政绩者自农桑学校以至筐筥细碎无不具四善二十七最之目靡有遗动累千数百言而不已何哉浦阳赵君敬叔致其父老之词曰邑长官世庸公慎宻而寡欲者也为邑三年民乐而安之其满而去也争为之咏歌愿得序其所已然者呜呼州县不易为矣其不能为者固缪而好为者复失之赫赫之功难继之事利兴而害生爱之而反病焉者多矣去太甚罢不急禁扰烦相安于清静是亦足矣岂必他为哉善乎父老之称其长官也慎则畏法宻则尽心而又以寡欲为之本言甚约而美实章虽循吏所列而何以加诸愚既因是而得长官之贤又嘉其父老之质而不夸有古之遗意焉耳故书之以为序
　　陈监丞安雅堂集序
　　至正二年七月【阙】日国子监丞陈君旅众仲卒于京师中书左丞许公亲率省部以下吊且赙司业王君谂于众曰前是监官不幸者有之矣顾赙有厚薄陈君贫加厚可也于是辍餐二日诸生复相率出钱凡得五十缗合其家所得赙倍而赢若干以其赢给丧费谋归莆中则道险逺君尝爱钱塘山水将老焉嘱曰钱塘可适参政冯公赴官浙省司业君以告公忻然许为卜地西湖上乃以其钱四之一俾其家蹴车船其三则委之冯公毕而归余赀焉后月冯公书来报悉如约呜呼是举也何其多义也湖广行省参政苏公时亦戒行嘱某曰陈君所以致令名者文也文之传则朋友之力也异时吾能使之传子盍裒集之呜呼苏公之举亦义也予即访于其家则其子多以借人留者必欲传録而后出出之始自南寄来大抵非完藁矣因而为之序次诗文等緫若干篇厘为十卷君以布衣起遐陬徒歩入京师首为平章赵公所知防中丞马公学士虞公间而于虞公尤宻其所称道见于文字者他人不可得也诸公相继沦散士大夫之望隐然属之君不料其止此也予在南方时尝读君之文而爱之来京师君始相识幸为僚成均得朝夕接知君之于文用心甚苦功甚深藻缋组织不极其工不止而予不能也尝见予所作曰吾观子之为人孤峭廹急谓文亦当然而纡徐委折含蓄思致何其与吾意合也于是遂索观所有予性耻表暴察君之诚不敢隠也君之学得于外舅赵大蓬名必晔者为多必晔庸斋汝腾之孙有学行君早经指授故前軰渊源尤所习闻且言从事于文夺其志自今愿以大者逺者共讲焉予谢不敢当而二人之莫逆深矣官舍相近归即相过或踏月就谈尽二鼓乃去自始病至甚未尝间数日不见见輙谈文义之外不及他也君之于予岂若众人哉纂次遗文固其责也况重以苏公之命乎因念诸公尚义之举不可以无述并以予之与君相得者録其梗槩以识予悲若乃评其格制表其精华序而发扬之使章章不冺非苏公而谁敬虚其右端以俟君之世系官位墓未有石诸公又岂能忘情乎敢并以请君尝名堂安雅令予记之不果作今题曰安雅堂集庶几其志云年月友生东阳吴某序
　　送杜宗元察掾序
　　诗不云乎既见君子云胡不喜甚矣哉君子之难见也古之人有恃风裁而高声名者一时之士执其御登其门以为至荣大幸是则诗人喜见君子之义声应气求物之从者固以其类哉风纪之司君子之所张也其抑扬进退足以轻重荣辱天下之士亦君子之所頼也为之掾史与有斯责岂徒治文书佐唯诺而已哉其有出名家尚儒雅被服冲澹孜孜焉恂恂焉日夜以稽经术较文艺为务所至必求贤士大夫与之防将以深培其本而大肆于用所志可谓卓尔不羣者矣寥寥此道间何濶焉而今于杜君宗元之来见之宗元之来浙东也所临之邦实惟金华畴昔文献之盛虽不可复见而遗休余泽沾被深长后来相望犹未冺絶是以闻君之风莫不投袂思奋延颈愿交者无他焉亦欲自附于君子之列耳此之好善也优则彼之修己也励岂不交相遇而相成哉某在江东时识君于行部今相距不再舍而两年间仅一见属有幽忧之疾弗获日陪冠佩之末趋挹简册之绪论而君复时时深念拊循而慰藉之自惟僻陋褊廹方为流俗所甚憎若之何而不见弃于君子也君方升陟御史府辟命之下咸以为庆而亦不能不惜贤者之去焉虽然吾党之相与切摩者亦曰古道耳器识不高则所就不能以喻今人问学不充则所立不足以追古人而与之并宗元志于古道矣去是而羽仪台序流声实于天朝方将为天下善类喜而奚私别之戚戚也哉
　　送吴学録序
　　教官选壊乆矣未若各道者之尤甚也自屠沽负贩以至贱杂色无不得是假是名者可为吾道长太息盖数年前以司廪计者升邑谕郡録或议其非而罢之当矣今之为是者问其名则曰徳行文学也晦迹邱园也吁徳行不可诘也已遗逸之科朝廷所以待特起之士安用此搜軰累百百哉伪委风靡防耻道丧必有任其咎者而莫之敢言也里人吴履徳基由天台直学为衢学録徳基世儒家自少至长不废挟册若人而职教孰不谓宜虽然以徳基而异于非儒者未足多也要当异于俗儒而后可非惟异于俗儒也虽古之号为儒而实则戾儒者吾与之异而后为至尔徳基质甚良行甚谨居北山之下先正遗文古书多见之某于乡先生之学虽蚤服膺而累于薄宦尝有不获卒业之叹比年归闲稍知防绎微窥闯深宻回视平昔浅陋卤莽为之内热流汗欲强进自力则老病及之矣徳墓年富不离庠序今又无出内防计之烦而有优防暇豫之乐柯峯幽絶之墟携束书而往读焉以求圣贤之心洗俗学之陋将见充然而不穷浩然而有得涵养器业自致逺大何施而不可奚有于是区区者哉
　　送程知事序
　　三衢程国表调佐池阳幕过予而言曰子尝仕池习于池之故矣具有以语我来予告之曰行台统莅东南而江东视行台为最近宪府之在宣城又不过咫尺间台府之言朝发而夕逹于下也江东数郡之政夕行而朝闻于上也是以百司竦然恶者惧以戢善者励而修公论之激扬视诸道尤速而先下曹末属稍有以自见者其待之必有异也又况以儒而进者乎某才不能以喻人政不能以异人而趋走承顺之节又万不若人惟以拙诚代巧诈而已至于奸豪之谤诬权贵之触忤谓必蹈祸乃有眀争而显释之者嗟乎其何以得此哉池当要冲轺节之所往来声实尤易着闻今之仕者以迩臬司临孔道为忧内慊故尔若吾徒则何往而不宜哉国表闻之喜庶几有合者然于其行也予又有公私之请焉池学饶土田陂湖夺于强有力者十之六七往予承乡史命按覈半月间追复七百余畆豪党忿疾几见中伤防以满去则着于椟勒于碑俾不没君起家诸生能无念及此乎此予为吾道请也予在建徳时植县门建学崇化堂复官舍侵地作梅公亭清白泉亭沿山手植花木颇为登临胜处今去之七年兴废不可知君出行邑试往访焉发挥溪山之精英一吐秀句镵诸千仞之崖异时寄予以为光宠尤幸之幸者此予之私祷也尚识之毋忘
　　礼部集卷十五
　　钦定四库全书
　　礼部集卷十六　　　　　元　吴师道　撰题防
　　陈森诗后题
　　金华陈森茂卿善为诗年三十以死其友黄君晋卿访遗藁无得追次所闻凡十四首为之序反覆致意且惧弗能使之传余读而悲之昔李贺早死李藩求集其诗访贺亲故或恨其负才取而弃之嗟夫有才不幸而又渰没于俗善人之志终不可以伸已森之诗清峭刻厉闻其人恂恂不出门户甚矣苦心思背世好不幸而止是也彼闻者将深悲惨痛尚肯并弃其诗而其存者抑何艰哉虽然文章之于世轧于彼者此或茁焉固有卓然絶识之士遗之以不朽李贺之诗今之诵之伊谁之力也或又谓诗人多穷才者多夭此又不然贤者贵而仁者夀理之常也而相值实难今夫世之老夀显荣生无以逾人死无以垂后冺焉草木俱腐者为不少矣以此方彼又何如哉诗以工而传森诗诚工使得黄君数十辈风声意气旷万里百世而相感奚必借助于显荣者而后能传耶君又何惧焉呜呼斯言过矣聊以申吾党之志云尔
　　登瀛图后题
　　文皇延揽英才当其开天防府时此十八人已为之用异时房杜为元臣余皆忠清英亮宏硕藻丽蔚然台阁宰辅器计其相为讨论非但文艺之末而已愚尝攷之史而窃恠许敬宗者亦在选中敬宗谄事武后附李义府杀长孙无忌褚遂良韩瑗軰名汚天壤间文皇固未料其晚节使此十七人而与之同列岂真鳯麟之于猰犬哉千载而下当有声其罪而削去之者
　　洪范谢氏衍义后题
　　洪范一书有大禹之言有箕子之言自为经传其文甚眀而传注者昧焉孔氏以初一曰五行至威用六极为禹所第叙而不及其余中又有颇错间先儒或是正一二而未防故读者不能无疑谢氏章作衍义攷图数之错综而推极其变萃经説之精要而发眀其遗可谓用志于此矣但其开端之説引禹谟九功即为九畴谓范乃箕子所自陈因九功而演者其言曰六府继以三事五行继以五事九功继以戒休董威九畴终以向用五福威用六极禹列谷于金木水火土之次箕子则専言五行而以稼穑归之土之甘三事衍为五事正徳衍为三徳五事八政无非利用厚生之本五纪庶事莫非五行之逆顺至其次序或有差互则若易先后天之不同其言灼有眀证若合符契夫以二篇相望于简册之间数千百年习而不察谢氏独能举以为説亦异矣窃有疑焉神负文禹则之而叙以为畴若五行五事盖已次第而定每畴之下又条陈其目若一曰水二曰火之类皆尚本文自水曰润下而降乃箕子释经而为传余畴皆然惟八政一畴独缺尔且禹谟曰功洪范曰畴二字未尝互见谟陈徳政教养之事范着天道人为之蕴范之体段固大于谟彼所云功者指其成绩而言可言顺而不可言逆可言吉而不可言凶若六极者亦可以言功乎戒休董威义主劝督九功之事曰休曰威虽与作福作威者类此特指君之所得为而福极盖有君所不得为而多系于天者矣使谢氏而曰禹因九数故功亦以九名而事亦出于范互相发则可直以为洪范有数无辞大经大法皆出于谟是则不深考禹经箕传之过也昔南丰曽氏亦尝谓谟言六府则范六五行六府次以三事则五行次以五事九功言戒休董威则九畴言庶征福极帝王治天下其道未尝不同呜呼为是説者其非谢氏之比矣谢氏其勦以为已説而故异之者欤故凡读书者必先画句段正文字辨述作而后义理可寻不然则虽善其説而攷证踈考证踈则剌抵牾而不合不合则又何足以为之善耶吾乡仁山金先生尝深防洪范之説而定着经传见于书表注今亦颇行于时愚不复述之特辨其大防又使后学者知其表注之为有功云
　　题樊绍述绛守居园池记后
　　樊绍述作绛守居园池记文体竒澁读者不能句前代为注解者数家赵仁举出近时宜益详且精余视之尤踈陋因是为正十数条并补其阙遗者着于左方按绍述文甚多鲜有传是篇独为好事者蓄示诡异折儇浅以资咲甚矣人情之好竒也当有唐元和长庆间昌黎公以文雄一世从之游者若李翺之纯皇甫湜之健张籍之丽郊岛之寒苦巨细无不有而号称险恠竒澁者诗则卢仝文则绍述惟韩子兼之故月蚀诗效卢铭樊墓用其体若将纳其横骛属其残断而矫其甚者夫韩公之竒竒之正者也二子之竒竒之偏者也文章贵不用意溢于正而竒出焉盖非能竒之为竒而不能不竒之为竒也是作也其出于自然耶其有意为之耶识者其知之矣然昌黎盛推绍述谓其词必已出至不烦防削而自合文从字顺则其他文殆不尽若此矣或曰予讥时人好竒复从而辨释之不几同浴而笑其裸裎乎曰非也周诰殷盘有奥义缺文焉彼诚不可以意通也而此也饰夷以艰袭昭以幽易常以异徐而察之均可见矣彼解者疲情毕力而犹惑焉则樊子岂非过人者哉
　　书韩干马图后
　　眀皇在御日乆宇内承平畜马蕃息内而帝闲外而诸监记志讽咏可考也故其神驹骏骨往往而有一时曹覇韩干軰复以善畵马著称人物之适相遭非异事与吁开元之盛极矣凡天产而地生者莫不丰衍洋溢况于马乎马之盛而竒者出焉理固然也方姚宋柄国羣贤逓升名卿材臣不可胜数波及于一艺者特其余而亦皆精妙絶伦非后世之所可及也夫人事气化感应相寻而至治休眀之效君上涵育之泽着騐昭灼盖如此况夫治世之隆鳯仪麟出而比屋可封被坚执鋭左右服御者莫非圣人之徒讵不信欤广平王氏家藏干画流传甚逺其为真迹无疑余独尚论当世之故而重有感也岂徒赏好云乎哉
　　防李息斋墨竹
　　文与可蘓子瞻仙去二百年墨竹一派今蓟邱李公得之其用意命笔天趣防防等而置之未易优劣也或谓二公在当时虽贵重而困悴流落亦不少竹讵能救之哉李公今方以此上当天意宠誉赫奕抑荣矣愚谓士之用世以学术政业而艺事乃其余三君子之道一致也然而遇与不遇有命也此君何与焉因覧此卷并识其语
　　四皓图后题
　　子房招四皓定太子司马公疑其党子拒父于通鉴不书朱子纲目着之而嘉其有合于纳约自牖之防至其序鸿鹄之歌则以为子房特权其正且重者存之而为是甚不获已之谋二説交致其意而吕成公谓其有合于首止之义所以论子房者偹矣愚何敢复渎尝以四人出处论之嬴秦流毒天下人孰不欲去之桃源之名后来始闻计其投荒遐窜深宻惟恐不与世隔尔商山聫接关洛在近秦楚兵争之塲隠乎则非其地也身之隠矣人宜莫之知而谓帝不可屈致者则在当时魁然之望甚接于人也盖四人者负高世之才当抢攘之秋将以大有为时几之不当而老之至也世有文王则若伯夷太公起而归之而又义不辱于慢骂之主一时词礼勤厚而其事则将以定天下之本亦非区区者是以果于一来事成计定脱屣而去不知其终夫岂寻常之为哉世之賛者虽仅得一二至论其初节则直以为避世深藏之伦殆未知其心也近时保郡刘因名士也其题有云驱驰恨臣老避世岂初心与愚之所言犁然而有合惜不及见其人而与之上下其论也
　　防跨驴覔句图
　　驴以蹇称乗肥者鄙之特于诗人宜甫旅京华白游华隂岛冲尹节浩然郑綮傲凡风雪中皆畵图物色也杜岿然诗祖忠不忘君不可尚已李豪而孟质贾寒而郑陋不但其诗人亦似之予尝评其优劣如此第不知此卷所写何人识者自能辨之
　　徐忠壮公事实后题
　　始余幼时闻里中徐为姓者曰忠壮公徽言之后少长阅宋史见其以建炎间死晋寕之难论者谓其攻御偹尽力屈不汚与王禀死太原同科又知公生于衢与吾里壤地风气相接忠勇挺然使谈者不敢以脆弱槩亦伟矣欲从其家求观遗文旧事以防其平生则皆无以应者然其他族在西安龙游者犹盛一日其裔孙某携公事实来告予若铭状传诔及当时褒防之典甚具既读而知其详某谓是编曩尝一再刻今不存将复刋以传并以郡乗野史凡士大夫所録与夫公之先世一门行业可考者裒为一编又以谱系附焉谓余盍有賛余惟忠臣义士蹈白刃死城郭封疆岂将以垂名计邪就使一时不见记述堙灭无闻其磊落轩天地者固自若矧能言好义之士何世而蔑有邪忠壮公所立如此国史载之天下后世诵之伊谁之力也吾闻孝子慈孙所以论著其先祖者其心无穷子孙记之而后他人诵之宜也他人记之而子孙忽忘焉吾不知其何心也忠壮公之为忠也其子孙能是孝也见其忠与孝而乐为之称道者秉彛好徳之心也是编之成又岂一家之私荣而已
　　赵氏夀诗防
　　人于富贵利逹皆可以力致其不可以力致者有二焉曰夀曰贤子孙是也夀而有贤子孙者鲜相继而夀又相继而有贤子孙者尤鲜夫人之生美恶厚薄禀于天惟善可以自致然善而获报则亦天也兼其美且厚者而食其善之报固造物之所靳哉广平赵庆甫尝为运司幕官退而老于高沙之上今年八十高沙之人士相与为歌诗以颂公先是庆甫之尊翁八十时其乡之贵公名士亦有颂美之作至是而再见真盛事也庆甫之孙仲敬为南台掾以今所得诗求草庐吴先生叙之继而作者未已复以命予予知赵氏之再世之夀覧诸公之称述观其家之慈孝又知其累世而贤殆所谓禀之厚美而积善之获报者欤虽然余因是而有私感焉予家先大父夀九十今予之亲且八十矣比尝迎以来而意輙不乐日夜念乡井故旧竟舍而归区区微官不能使其亲志娱而心安尚何以为子予祖父之夀幸与赵氏同而视仲敬之所以荣其亲而耀于时者百不逮一俾叙此卷岂不愧甚矣哉
　　金兰庭诗后题
　　兰庭先生金君名似孙字叔肖先世在宋为富家其父之焱字仲华由太学舍选登淳祐七年进士第官至工部架阁尝攷试吉州文山出其选文山领兵赴杭州过兰溪以里第故戒军士无一人敢登岸者其尊向可知也君少隽敏强记工举子文科既废遂一用于诗清新警防有思致善讽切人世改事殊衣冠防气里中暴者挟威恣睢愒君甚君终抗不为屈又傲俗寡交好使酒多与人忤盖所负素高故也既欝不施家事益落感激愤悲益发于赋咏间殁五十有一予先祖父自架阁公时继馆其门君实尝受业縁是后遂为姻家吾祖晚年舍君无与言者不数日必相过过輙命觞笑谈酒酣雅歌或散歩郊郭间竟日留连小子未尝不操几杖从后少长学为文辞每见輙勗之今犹能追忆其言也君殁时子尚幼故书遗藁皆散轶予家所有唱酬者无几独知于介翁集为全然依韵尽和非渉自然今选若干首而以他篇附焉呜呼士之传世功业文章而已功业固不待文章而传特穷微在下文章虽善不幸而冺没者多矣若金君之自负其才不屑干俗殆古之所谓狷士其诗触事感时岂不足以自附于风人之列而今乡人道之已少更数十年将并其姓名莫之识岂不甚可惜哉余非能张而大之念累世事分之深其仅存而可传者不容弃絶于予是亦义之所当为也异时采民风述郡乗尚论吾乡人物者庶有考于斯焉
　　桃源图后题
　　昌黎韩公有桃源图诗则是图已着于唐其诗首云神仙有无何渺茫桃源之说诚荒唐末复云世俗宁知伪与真盖未以陶翁之言为然且古今所传避秦者茹芝之老采药之女入海之童往往不少桃源事未必无特所记渔父迷不复得路者有似于异境幻界神仙家之云此韩公之所以不能无疑尔愚观陶翁气韵淳古寤寐羲皇遭罹叔季慨然簒革之际可感者何限异时所赋路若经商山为我少踌躇多谢绮与甪精爽今何如慕且如此计其于桃源固所乐闻愿言高举于此可以知其心而事之有无奚足论哉评是图者试以愚言求之
　　邵氏今是堂藁防
　　吾乡先軰宋南渡后如邵公囦应公镛特深防经学邵于易礼部应于易书礼皆有论著成书邵即朱子集中所称长沙博士以张宣公三家礼范及公释奠仪式刻之学宫者也余尝见应氏书约义及于卫湜礼记集説间得所引一二他则未之识浅陋自愧二家子孙或谓无传者意其閟之尔不然岂不甚可惜哉今是堂稿者邵公所着也其曽孙均示予往往赋咏牋记之作该洽赡丽皆可传诵因葩藻以騐其根柢则公之学之蕴亦可得之于此矣又如朱子在湖南尝荐之有云文学自将诲诱不倦者夫其亲遇知己如此尚何恨于仕之不大显学之不尽用耶邵氏由今是而益盛世殊事改流风就冺是编均所访求云得之荛竖之手者方困悴中裒纂世勤惧贻后之弗继蔼然孝子慈孙之心可励薄俗倘易礼二书存盍并广其传今是之不朽本在兹与
　　防东莱手书张孟逺序
　　朱子賛吕成公云一身偹四气之和状公之徳最尽百世下宛然如亲见焉尝闻公少年颇严急因读论语躬自厚薄责于人章气质变化徳量寛其自治勇而所养纯可知今观送张孟逺序盛称其横厉超轶眀隽闳逹道古今角词章顾以为弗如而其所以自况甚谦甚约意若不满于张者岂其恃才负气而不适于中和挟记诵文词之习而未能进于道欤得公之言以药其病其受赐也厚矣夫世之病是者多倘获观是篇而受公之赐亦孟逺有以发之并受孟逺之赐也愚忝公里人沐丽泽遗教輙以所见附于后不自知其当否也孟逺名杰衢人张汉伯澄之孙汉从韩世忠讨汝为战死者孟逺师汪玉山尝见张魏公公竒之复从朱张吕三公游后上书忤赵雄宰安吉大水蠲民租额守怒上章求避孟逺亦请祠遂不出其人亦可尚也
　　防李安忠畵鼠盗果
　　徐崇嗣尝畵茄鼠图今李安忠畵鼠啖荔支盖同一机轴世之可畵物甚多而彼乃用意于鼠亦异矣使观之者变憎为玩岂非笔墨之妙足以移人也哉
　　东坡赠巢谷诗墨迹春雨如尘暗【云云】
　　苏文忠公赠巢谷凡二诗此篇与元莱是也皆元丰六年在黄州时作吴兴施元之及其子宿吴郡顾景藩同注公诗后出颇精篇中第十六句作寒螀呷【此作寒蛩】又云今成都府治石刻一瓢字作一尊及元祐间所书者如此则公手书是诗非一岂其不忘相从忧患中故邪覧巻使人想其风槩
　　题谢君植吴立夫诗词后
　　延祐庚申冬余北上过彭城黄鹤故基俯汴泗交流四望青山逶迤残冬参差孤城低黯问戯马台何处同行吴立夫喜为诗予因相与诵苏子由黄楼赋文文山彭城行为凄然而罢后三年之淮东泊舟京口遇故人谢君植饮酣同上北固多景楼时云物冥晦风起浪作江中来去船千百逺若凝立不动者望维扬隠隠凄凉满目君植善乐府因举辛稼轩姜白石旧赋一二阕悲壮顿剉使人涕下不自禁倐忽十年思二友未即见一日阅故纸得所寄他诗词聮缀成卷念昔游所欲赋援笔记此倘有二友作必能道余所不能言感慨激烈与古人争雄异时庶几见之
　　刘漫塘语録后题
　　漫塘刘先生徳行文章师表当世小试令长顾时事方异即逺引高蹈其后虽诸老极力招致亦不变其志抑伟矣某来宣城获观学宫所刋语録而先生之曽孙善余亦侨寓是邦出所藏除籍田令直秘阁领祠官特授将作少监诸告身乃袁公甫撰墓铭太常考功諡议读之凛然起敬独恨全集未见尔语録者王使君遂得之于先生之子汝进裒集家庭亲友所记序称十一巻今十二卷第三条论作时文【云　云】注已下疑可削字此条词防鄙浅无乃増益者非欤然第四巻二十八条所云亦此类皆当在所去也其论欲学圣贤且学孟子则与先儒孟子才高难学之防异而谓程子气质之性气对义理字质对性字之性字赘窃谓程子以天地之性与气质之性对言正大有功于论性者不知何故为此说也生晚无从质正姑识所疑【阙】　十二卷第三条作时文【云　云】如街市旋蒸热卖【阙】第四巻二十八条作文字法尾要有新意如作杂班末后令人欢喜
　　古三坟书后题
　　古三坟书一巻宋元丰中毛渐得之唐州北阳民家绍兴中沈斐刻于婺学近嵗火板不存予从张子长假其书读之所谓三坟以山气形为别以伏羲连山神农归藏轩辕乾坤易合其目坟各有传又有姓纪皇防政典之篇后序称天复中青城山裂石中所得不云何人亦可疑矣仁山金先生谓周官外史虽有三皇五帝之书未闻坟典之名倚相所读或别有异书尔序以尧舜有二典遂引三坟五典配三皇五帝反滋纷纷伏羲之书莫大于卦夫子从而翼之倘炎黄之书存安得而不録后世农家方技及老庄书所载往往传述失真近时三坟书出张商英家且古易既有六十四卦安得又有三坟山尝辨之此以理而推其伪者也三坟汉艺文志已无传隋史载刘炫撰书百数巻题曰连山易子长谓此书巻题不同亦非炫所撰者天复乃唐末号去之二千年一旦复出裂石所得尤渉恠诞按晁公武云张商英伪撰盖得其实矣既眀其伪固不足深辨畧举一二以见撰者之谬大传曰易有太极是生两仪两仪生四象四象生八卦先儒不知先天之义故多误解今其言曰混沌为太始其数一一为太极天地之父母一极易天高眀而清地博厚而浊谓之太易为天地之变太易之数二二为两仪隂阳之形谓之太初为天地之交太初之数四四盈易四象变而成万物谓之太素为三才之始太素之数三三盈易天地孕而生男女谓之三才三才者天地之偹也其言颠倒错戾漫无纪统而自比于易可乎夏书政典【云　云】先儒皆以为指羲和林氏独谓上文邦有常刑干先王之诛文意已足此乃戒吏士之辞故金先生表注因之其说正矣岂区区摹拟防者所能知哉且诸儒皆不信其书而毛渐沈斐特信之亦好竒之过尔斐亦衢人字文伯尝为婺之教官所着春秋比事陈亮序以为湖州人陈振孙谓湖有沈文伯名长卿不名斐今因此书题识知亮误也因并记之
　　百丈山钟氏田劵防
　　百丈山在洪都为名刹有田若干故钟傅业也傅起微贱遭时称雄拥数州地区区土田再世已不能守向使散落民间谁复有道其名氏者乃今得托名山以传岂非幸耶东阳辉尊师阅视故劵整此而表章之参政耿公文叔序其事甚悉愚尝一至西江识公其人寛厚长者言尤可征此轴又遂为山中之寳物之系其所托者如是亦可以有感矣夫
　　欧公书州名急就章防
　　汉黄门令史游撰急就章多古语古字顔师古注之朱子尝校其文而近时王应麟复补顔注甚悉欧公州名急就章一时以文为戏而音韵协比别出新意亦竒作也公尝修五代史着职方考列州名于上急就之作其肇端于此乎其文虽少而该括甚多使有为之注释者岂不胜于地域等书顔王軰人今岂无之耶抑有之耶
　　潘观我所作叶审言字辞防
　　审言主簿将之官晋江过余兰臯持其冠时乡先生潘公所作字辞见示审言惟不忘家庭之训与其执友之言枢机之发日慎一日式克至于今兹也矧莅官临民规条万端约而摄之又岂出于谨审之外审言固将益充其持守之功而坐致夫敬信之效矣予家祖又获交于菊庄先生而审言与予契分弥笃凡其家所藏前軰片言只字无不得观而此纸特未之见耳潘公自云辞仿蔡忠惠公今观其字亦如之攷之嘉祐间蔡公书授子旬正泉州安静堂者晋江泉城审言往焉以挹其高风祝颂称愿之辞殆有先兆非偶然者因喜而书之以识别云尔
　　赵子昻书东坡诗
　　东坡先生月夜饮酒杏花下诗风致流丽神情洒落子昻每爱书之亦其平生有契焉耳予评赵公之书当如苏公之诗不知其覧者以为何如
　　鲜于伯机书太白诗
　　大徳丙午某侍先君应奉在仙居邉尹世安出所得诗一轴示予中有此纸爱之因求以归太白诗不待賛矣伯机所书遒劲竒逸尤其得意者时时把玩讽敬亭山之句知属宣城而初漫不之省也后二十年当泰定丙寅予为宣録事歴五年而去山有裴公寺梓华神祠盖祷祀所数至因得穷极幽道由书堂寺黄蘖泉在高林穷谷间每因送迎輙憇其旁竟日而返居城中出门即与山直朝夕在目中所谓相看不厌者真成先防人生行止岂不有定数耶予尝观覧图史知天下名山川处比南北数千里行所歴无几异时天啓其逢畀我竒观岂直敬亭而已哉
　　东坡二帖
　　右大苏公手笔前一帖为陈辅之之书也后一帖慰黄实师是状也辅之丹阳人每嵗上冢金陵必至蒋山访杨徳逢所谓湖隂先生者尝不值题诗于壁云北山松粉未飘花白下风轻麦脚斜身似旧年王谢燕一年一度到君家徳逢称于荆公公有寻常百姓之戏亦有诗赠辅云南郭先生比鷾鸸年年过我未愆期休论王谢当时事大扺乌衣似旧时正指此也当公用事时闭与不通及退归复从之游因坡公称此益知其为人又坡与之帖云万里海表不死归宿田里有不起之忧若得少驻复与故人一笑又出望外此在毗陵属疾时时辅来访其于苏公亦甚惓惓矣师是本末集贤袁公熟闻之奉化黄氏者防已悉按师是母章硕人惇其舅也子由官陈州由是师是二女皆为其子妇适逊所娶是也哲宗尝欲召用林希以是沮之终寳文阁待制知定州而卒辅之虽游荆公而尤厚于苏师是虽惇甥而与蘓相结至是斥于其党二人出处不同而尚徳守义不为势利回邪变易其贤一而已敬仰髙风因识其后
　　防赵子昻帖
　　子昻学士自其尊公去吾里乆既自着其里为吴兴矣观其荅陶士元书既以得叙亲情话为慰又以见桖烛乡物喜不自胜蔼然桑梓之情犹足以励薄俗独恨某晚生小子不及一识之面耳
　　吴存吾书
　　存吾先生墨迹予在宣城阅视既多尝评其秀劲似顔鲁公蔡忠恵竒逸似米南宫至其高处时出入章草二王亦近代之絶此幅醉墨恠豪神气飞动超乎畦径之外可喜可愕尤与常所见者不同也所书词乃康伯可雪夜促苏养直赴溪堂约者一本杨花作梅花月破黄昏作月满前村説者谓杨栁一物黄昏与夜意重复愚谓前説是矣黄昏字用林和靖诗语意非指夜也改句不逮逺甚又有改江为溪吹下纷纷为飞下同云皆陋语耳
　　杜端父墨迹
　　杜公世居吾乡之紫岩讳汝霖者字仁翁学于安定胡公尝为李公择所称其孙陵有五子旟伯高旃仲高斿叔高旞季高□幼高伯高登吕成公门同时陆务观陈君举叶正则陈同父咸称其文淳熈开禧中两以制科荐有桥斋稿仲高占湖漕举首吴猎杨长孺与之善着杜诗发微癖斋稿孙得之为序叔高尝问道朱子与辛幼安诸人游端平以布衣召入秘阁较雠季幼文皆相上下幼有粹裘集叶正则序人称金华五高而伯高为最旟子去伪旃子去轻斿子去非□子去华亦皆有名守臣赵汝腾尝荐去伪请官之其子濬之若川治春秋领乡贡易世后感激自悼矫行晦迹寄食西峰僧寺而终自汝霖至濬之六世仕虽不显而文采声华聮袭不坠亦吾乡罕有也此帖乃去轻手笔盖先大父碧溪翁之友愚幼及见诗帖尚多今存者止此当宋季士竞举子习而杜氏一门子孙咸尚古文章今里中残碑断碣可见者悉有家法下至字画亦异此纸尚深得山谷老人笔意要非不习而能也愚尝覧朝野杂记杜斿误为杜福续郡志者又冺其名今遗泽既斩传裔殆絶矣每惜其片言只字輙取而録之于此又因详着其世及所见闻庶来者尚有攷焉厚斋者季镛伯韶括苍人侨居金华甲下字缺考其诗当是甲子云
　　题子华子后
　　予幼时见乡校壁间石刻朱子与杜叔高书称子华子非常可笑者识之而未见其书后购得而读之又攷朱子防辨其可笑之实窃悼夫为是者之枉错其心也朱子以书出越中恐王铚姚寛所为晁公武以为元丰后举子所作盖因其中多字说浅谬也愚谓其伪之显然易辨者孔子遇程子倾盖见家语子华子説韩昭僖侯见庄子战国去孔子世逺二人而合为一苟以庄子为寓言则陆徳眀云魏人者必非妄也永嘉叶适最尊信之至恠孔门弟子无记者孟荀汉唐之士皆以为异説望而弃之适于古人可信者往往擿抉讥诃而于所不可信者独坚亮而深取之不识其何説也二后序一称防希子黙希者唐南岳道士徐灵符号尝注文子即其端所谓训解通经者盖其人以是书至唐始出故依托为之又云读吕氏春秋见子华子【云　云】今第二章丁氏穿井得一人之説即吕覧所载剽掠可以騐也一称钓矶叟者辨今书没昭僖侯一则其意又使人致疑于庄而证其为寓又以实其编离简断非全书之语尤为狡狯善而孰知夫人之终不可哉輙因朱子之言而摭其遗
　　道冲师书山谷煎茶赋
　　痴絶禅师道冲蜀人也书山谷道人煎茶当宋淳祐中伤蜀残破至于泣下夫其置身方外犹不忘国家之戚非直乡土之思而已使当时士大夫见之能无感于心乎
　　范元卿书帖
　　此吾乡范端臣元卿舍人书也元卿问学该洽词翰竒逸岂惟负才过人盖内而父兄之渐摩出而与绍兴干淳诸贤游亦一时之盛也和诗称三一叔者名津字茂通香溪先生浚字茂眀者之从弟而元卿父谓载茂则香溪之兄也诗有蛮雨瘴烟人归陇北之句盖元卿以乾道庚寅守晋康癸巳出岭此当在其后也与徳章秘校帖乃里中陈氏元卿屡和其诗以见于斋集中也
　　北山游巻防
　　右北山纪游诗文一卷金华叶谨翁审言乌伤黄溍晋卿兰溪吴师道正传东阳张枢子长释无一之所作也自至大庚戌距至顺癸酉二十有四年间凡屡游五人者虽不必俱而游必有作妍唱导前清和继后或覧胜发竒或因事纪实凡登临之美朋从之乐懐贤悼古之感所以摅一时之兴而不冺于异日者悉于此乎在矣灵源草堂煇师及其弟琳公博雅好文凡吾徒之作前后裒辑无遗者出以示予遂缮写成卷而复归之草堂因念始游时审言年未四十为最长晋卿次之师道与一公未三十子长未二十也今壮者老而少之齿已过于昔之长者矣其间儒墨之异归出处之殊致佚劳欣戚之不齐可感者何限幸而相视无恙履屐之力尚强夙好不渝泉石之乐如故岂偶然哉更二十余年不知当复几游而所得复几篇仆尚能屡书不一书而已也
　　题潘黙成赠方仁声诗后
　　学道悠悠未见功敢言凡质下仙风他年一鉢江湖去先向苕溪访葛洪黙成潘公送方仁声诗也前有序云公吾里人客寓吴兴神情散朗如晋时间高士晚得官无仕进意筑庵西溪名白云专以卫生养性为事诗文雄深雅健追古作者凡二百余言称重甚至真迹藏栁道传博士家按方一名勺当政和乙未年已五十是时士之稍以才艺名者有岐路可竞进而超然高举如此岂非贤乎所着泊宅编十巻行世泊宅在乌程相传张志和浮家浮宅之所因号泊宅翁盖志和亦金华人而寓吴兴者二人志操出处畧同真足以相配而无愧顾世罕知之或以为严瀬人者未之考也














　　礼部集卷十六
　　钦定四库全书
　　礼部集巻十七　　　　　元　吴师道　撰题防
　　罗隠甲乙集谗书后题
　　右罗隠昭谏甲乙集上中下三卷谗书五巻淳熈中知新城县杨思济所刋者予尝覧唐摭言载隠开平中累徴夕郎不起罗衮倅姚公使两浙赠以诗有向夕便思青拜迈年寻伴赤松游隠荅【云　云】今集中无之按陈氏书録称甲乙集十卷与此不同疑此非详本又有集五卷湘南集三卷及淮海寓言今皆未见无所考也虚谷方公引方舆胜覧取杭州图志谓隠光啓间为钱塘令辟掌书记为给事中迁发运使皆钱氏除擢而欧阳公吴越世家乃称为镠賔客以为疑愚考晁子正云隠举进士不第从事诸镇皆无合而归钱镠辟掌书记歴节度判官副使奏授司勲郎中梁祖以諌议大夫召不行魏愽罗绍威推为叔父表荐给事中卒防此则表荐为给事中乃绍威非镠也而隠说镠举兵讨梁正为镇节度使判官时事方公皆不之考吴世家书隠为镠賔客乃镠未为节度使景福二年以前其辟掌书记必在后他志所传岂足防以为信耶吁世之称隠者类以为诗人见其所着亦不过以为不遇而愤世者耳而孰知其义不臣贼之意凛焉古烈士之风伟矣哉自罗信厚事全忠绍威既臣属之全忠至以女妻其子绍威卒于开平四年给事中亦梁命也与諌议大夫之名何异而谓隠从之乎摭言所谓不起者得其实考其年嵗亦合可徴无疑愚故偹书二诗以附今甲乙集之后而着其説如此庶几隠之志益以眀而世俗传闻之谬识者必有所折矣
　　东峯亭记后题
　　冯宿拱之东阳人在唐有显名韩公尝与之论文则其文亦槩可知所作兰溪县灵隠寺东峯新亭记修辞清丽叙述有法释干觉亦住灵隠今为圣夀寺亭在其东偏旧置碑学宫背刻嘉定中朱吕二先生祠记盖亭废乆矣石断为二相传赵氏子自负愽闻或以问之不能对怒撞之中残缺凡五字今文粹本多异而义舛叅校以补其四他悉从碑定録焉独邑宰洪君名士适当碑首行最下处字防非断裂致然绍兴时洪遵修东阳志已云无所考矣按兰溪自唐咸亨置县歴五季而宋凡数百年其间岂无贤令若拱之之称洪君在当时为曹成王臯卢羣所知则其才其政信有过人者又托显人之文以传而竟无传惜哉然洪君之名虽亡而实不冺则因冯文而着犹不亡也吾邦祀徳颂政之碑非无大书深刻显列姓名者而顾无一人道之则其而存曾不若不而亡者之为美世之是非未尝不公也而又岂系其文哉使凡为吏者修其实而不务乎其名则碑之有无皆在所不论奈何具为之者之不已也吁盍亦因是而知所儆乎予又尝攷郡志令洪君以下有张绸周显徳中有陆光余皆无纪近世壁记未亡时闻长老谈其著者逺则舒邦弼汪文衡近则孙度高参不过数人是数百年间所称道者仅止此可胜叹哉因并记之以示来者
　　赵彦卫补定安公纪后题
　　江隂赵彦卫作西汉定安公纪补首书元年四年书防命孺子为定安公五年至十八年每嵗首书公在定安其说以为孺子虽防实系大统公在干侯圣经可法意亦美矣愚按通鉴纲目于莽簒之年注新莽始建国元年盖从簒贼于统正统已絶之例意以孺子未立而废不得以系统也按孺子婴宣帝孙楚孝王孙广戚侯显子同汉之近亲非若吕后取他姓子比矣太后临朝称制莽居摄践阼改元居摄又改初始则孺子虽未正帝位固已为天下之君矣莽废之而犹存莽防而复为汉若之何絶之哉又考序例云正统虽絶而故君尚存则追系正统之年而注其下唐武氏例是赵氏补纪殆类此但其书法则有可议者不称居摄初始直云元年三年则失其实矣莽以平原安徳漯隂鬲元丘凡万户为定安国而以大鸿胪府为公第居之则书公在定安亦为失实矣定安公乃莽所加号今既正莽之非岂得仍其号乎窃因而思以为纲目所书宜自初始二年下注新莽始建国元年初始三年以后下注莽年如前逓数而书孺子在京师仍其故称恐庶几得之或谓孺子初立时二嵗至莽防前一年已二十嵗尚得称孺子乎且更始既立当仍系孺子之年乎抑防更始之年而注孺子之所在乎其后方望立婴为帝而防之则书此又当若何曰孺子者防稚之通称周成王一十三嵗嗣位二十而周公还政犹称孺子王于此不足病也孺子系统盖欲正新莽簒窃之伪眀刘氏之未尝絶耳诸将共立而遣兵诛莽其事自当系纲目以不成君注汉帝更始元年处之当矣方望事在光武建元元年其书今当云方望以前孺子婴称帝于临泾遣兵击斩望婴并遇害云
　　姚氏校注战国防后题
　　顷嵗予辨正鲍彪战国防注读吕子大事记引剡州姚宏知其非亦注是书攷近时诸家书録皆不载则世罕有蓄者近得于一旧士人家卷末载季文叔王觉孙朴刘敞语其自序云尝得本于孙朴之子慤元祐初在馆中取南丰曽巩本叅以苏颂钱藻刘敞所传集贤院新本上标刘校字而姚又防粹诸本定之每篇有异及他书可正者悉注于下因高诱注间有増续简质谨重深得古人论撰之意大与鲍氏率意窜改者不同又云访得春秋后语不为无补盖晋孔衍所著者今尤不可得尚赖此而见其一二讵可废耶考其书成于绍兴丙寅而鲍注出丁邜实同时鲍能分次章条详还注说读者于浮文往往喜称道之而姚氏殆絶无足恠也宏字令声今题伯声甫待制舜眀廷辉之子为删定官忤秦桧死大理狱弟令威令宪则皆显于时其人尤当传也余所得本背纸有寳庆字已百年余物时有碎烂处既防以校鲍误因序其说于此异时当广传冩使学者犹及见前軰典则可仰可慕云
　　宋高宗书东坡游径山诗濯字韵
　　宋崇寕宣和时苏学有禁今徳夀皇帝乃取其诗亲书之一时好恶如此而废兴大故尤有足慨者矣
　　山谷老人帖
　　山谷老人赠笔工严永帖盖在戎州时公尝手书煎茶赋云试严永笔即其人也此纸乃摹本后有杜氏绾印章绾字季阳仕至知英州其祖父与正献公为兄弟绾好法书名画见王洋字渤所为墓志此其所摹者也黄公好书故笔工姓名往往见诗帖如允道宁吴希炤林为之张通軰可攷也夫善书之得佳笔犹良工之用利器应心顺手是亦一快彼谓不择笔而妍徤者岂通论哉他如蔡忠恵之纪诸葛渐苏大忠之取吴政父子朱文公之称蔡藻三公皆深于书故尔吁一技之精犹获附贤者以不朽况其大者乎
　　杨补之畵梅后有一纸书东坡词赠彭筠青老
　　清夷长者于书字学欧阳率更如睡壁轩记之类尚可见此大幅字气韵淳古而萧散兼之殆欲突过唐人以上尤可贵也彭青老亦安成名士与王卢溪民瞻軰游写梅书词非一时盖后人所聮合梅之妙不待賛矣
　　潜虚旧本后题
　　某少好占筮等书尝购得司马公潜虚附以张敦实发微诸论者不知何人所刻其书完具无缺意为善本也又得里中孙氏冩本盖提刑公宪文故物纸背有梁充家为福建安抚使韩彦直知泉州时手书名当时往来书札也于是百五六十年矣特爱之甚见其文阙因以前本令学子补书之后数年读朱子防张氏潜虚图记所得范炳文别本首末乃知完本为赝书赧然流汗愧前日之轻率而増加猥杂不可削除以为大恨因与许君益之言之君遂出蔵本亦阙文者归以叅校用朱子法非其旧者悉以朱圈别之仍前録防语于卷后以识愚之愧恨又以示儿軰俾之广见闻慎取予而毋蹈予之失也按朱子所记行变觧之数此夲亦不合未有所考特命图之后防语之前一条凡例二十六字注六字所谓命图之关纽占法之变者此独有之而许君本亦阙则此本岂范公所传之旧欤因抄其二条以示许君而并记其说于此云云【张敦实徽婺源人其乡有刋本完书又闻昭武有艮斋谢氏所注释未见】
　　家则堂诗巻后题
　　士大夫当废兴存亡之际而能秉节守义归防其身为清议所予其言论风防之存者人固望而寳之在宋之季则文天祥谢枋得之诗章与家公之春秋义説是也屏岩张先生在宋师时得公所冩赠书若干篇蔵家其子枢裒以为卷且推眀古昔行人之义以賛我朝待公之有礼而成其志是皆民彛世教之所关者予观家公故宋大臣遭履艰险而制行卓然固不可及及张先生以太学诸生从主北迁例得拜官或因以致通显先生顾以母老受乡郡教授归年四十既辞禄谢事从容去就亦无愧焉君子之所予以其类则家公之惓惓于先生也宜哉读其诗想其时风覊雨绁饮泣相顾麦秀之歌其声凄然使人悲而不禁也钟仪之操越石之吟其志皎然使人悚而起立也吁其可以有所感也夫
　　鲜于伯几书赠弟桂手帖
　　中原大儒遗山先生尝云有神降一士人家降笔书云欲求聪眀先须积学欲求子孙先须积孝桂积孝矣学未致力也兄枢书
　　欲求聪眀先须积学斯言是矣欲求子孙先须积孝是有为而为神言吾不取也夫知学者必知孝知孝而不知学先儒所谓无以考圣贤之成法识事理之当然而所行或出于私意政虑是尔鲜于公勉其弟以学学其可少哉
　　马氏家谱后防
　　汴宋自建炎渡江中原士大夫多从而南今世易运殊且二百年子孙有存而能追记其先世者几何人哉徽婺源有马氏权氏掌氏鱼氏之族或存或微马氏有名临翁者见予出其谱知为吏部员外郎直龙图阁遵之裔遵子咸咸子修己修己子偲皆名臣至偲始南徙者也偲而下六世至临翁皆于医称于乡临翁与予言能歴歴道其所治疗及故家遗俗事使人慨然太息人之称世家以宦以学以艺尔三者之中世学者最鲜世宦者或一再传艺者再三传则人以为难而马氏之传且八世矣礼不云乎医不三世不服其药况于八世者乎非其隂徳之积厚不至是也由临翁而益培之继者又未艾
　　鲜于伯机自书乐府遗墨
　　鲜于伯机父遗墨世方贵重此卷虽不着题识望而知其为真也乐府词亦其所自作前二首道退居之趣恬淡闲雅有稼轩遗山风后无题一首规模香奁花间艶丽而媟非庄士所欲闻然古今词人极意以为工者往往若是岂惟伯机父哉
　　防辋川图临本后
　　王右丞维辋川图既属之李赵公后传南唐建业文房宣和谱已不复有世所见者往往临本也今观领军赵侯孟威所蔵亦甚精絶可玩彼真迹当何如耶予尝论维文词清雅风度高胜超然山水间疑非世之人矣而居位显荣汗贼不能死适累是图惜哉昔刘焘无言尝以丽纸冩维诗并裴廸所赋谓裴在唐无闻而诗与维抗衡其人亦可以想见予谓廸之不婴世故髙蹈自全贤于维矣因覧是图窃仿刘意冩附其后而评之如此若其笔扎之拙陋固不逮则非计也
　　定武兰亭防
　　友人示余禊帖云得之天台故家纸墨甚古末多宋贤题识鍳者谓定武本无疑予尝记昔人言定武本所始或以为宋景文得诸伶人孟水清或以为韩忠献求于李学防李别刻本献后宋公始购得之其说不同而咸谓出庆厯以来今此巻题天圣丙寅重装则尤出其前以为留民间时所传则湍右字虽糢糊而帯流天字残缺乃薛绍彭所镵者不应在前也观范文正公题云才翁东斋图书尝尽覧焉【才翁当是蘓舜年】不眀指禊帖后诸公皆然窃意此必他有所指而洪公景卢防语乃眀为是帖发耳嵗乆散逸窜错不可稽恐覧者或因是致疑于善本故表而着之
　　王鲁斋先生父仙都公澣所书硕画后题
　　古人之用天下其考视成败得失毫髪不差而图画之方设施之序未尝不豫定于胷中不然则不能以有成矣鲁斋先生之父仙都公尝手书武侯见先主下至冦莱公出师澶渊八九条名之曰硕画皆南北分隔之时攻取制胜之防公自有所见非后学所能识也尝闻鲁斋早慕武侯熟窥天下之势议因蜀取秦以俯拾中原今此画首武侯是亦家庭讲闻之一騐惜乎其俱不得试也所谓攷观而定素者徒见于此而已杨雄谏止单于朝书有石画字邓展云石大也则与硕通公当是取此
　　仙都公所与子书【时鲁斋方七嵗】
　　鲁斋先生之学世有自来矣先生大父崇政讲书直焕章阁致仕讳师愈师事山杨公后又从朱张吕三公游朱子志墓称其有本有文者也父朝奉郎主管仙都观讳澣执经朱吕之门克世其学此其所与子书莫非小学书少仪外傅之防也先生生庆元丁巳嘉定辛未甫及大学之年而仙都公卒所谓未及闻诗礼之训者指此也先生负才伟少即欲以天下用其身年逾三十始知家学授受之原一日读论语居处恭执事敬而有警歴扣考亭门第卒得北山为之师焉夫其养蒙于濡之素而就正于一变之余则贤父兄严师友之功岂可少哉輙因是帖妄论先生徳业之所以成庶几学者知所慕效云尔
　　潘黙成醒醉帖
　　黙成先生乞酒真迹戒酒文墨本叶君审言合为一卷题之醒醉帖予读之其乞酒也以杜门养疴他无所需惟醉乡之为快其戒酒也以病渇由酒故悟千金方之言暂止千日夫酒能蠲疴亦能致疾先生之或饮或止皆以病故盖摄生之宜也若其惧定力之不固而矢词于闻思大士则异乎吾儒者尔黄太史作发愿文痛戒酒肉后复食饮如故二公此事正同夫制欲而不累乎物虽佛学无不与吾同彼其心所无住而至于自恣吾之心有所主而动必适宜宜饮而知节二公之不滞于一固儒者之常也吾观子朱子之于黄公亟称其孝友之美而于公则以刚而欲者当之二公之师表百世者在此而不在彼也
　　郑北山墓志铭防【何耕道夫撰　叶阊天啓书北山何基篆】
　　甲戌乙亥间某杜门深居日无所为则取家所蔵乡先生遗文逸事裒集之名敬乡録苐闻见单寡未敢旁及间以询之友朋而许君益之手録北山郑公行实以来尚恨未见全集及志铭之属时叶君审言寓坦溪实公裔孙家询之得墓铭遗事雪竹赋卷再拜伏读益知公之详惟吾邦人物挺出建炎绍兴间忠义威畧则宗简宗公文学气节则黙成潘公而公扞圉勤劳志在恢复当时并称宗如老虎之当北郑如伏熊之临西公平生与潘雅契立朝不主和议亦合至于卒忤桧相窜斥以死其受祸尤甚若公者参于二公之间不亦伟乎英风遗烈炤映乡井后生小子仰之犹足以矫然有立也某既取雪竹赋谏和议救胡邦衡二书及他诗文入録中而又反覆此篇于其铭文之感慨题义之竒古楷法之精严见诸公之风谊又读公之子良嗣乞铭之书至情恳切亦交有发焉岂非平生大哉既以归之坦溪谈【阙】姑识嵗月于后
　　北山感雪竹赋后题
　　士君子以平生之志发为一时之言而一时之言或为终身之符若北山郑公所作感雪竹赋也而方其比物发兴引以自道异时奋防于困厄之余不屈于摧折之际往往如之夫修身践言之死弗变固有志者之事而辞气威仪所以定命者其理亦微矣昔王沂公赋雪梅雪中未问和羮事先向百花头上开果践魁台韩魏公赋雪老枝擎重卒荷大任今郑公雪竹前后辉映三公者皆宋之伟人也吁亦异哉
　　蘓文忠公杂书小册
　　右蘓文忠公杂书一小册文定公题识二十八字册本抄黄石公素书及占相等法题乙夘嵗寳元元年文忠才二嵗文定始生乙当作己误也此公早年所尝繙阅往往因余纸信手肆笔纵横斜正间见错出如道徳经文杜韦韩公诗章及杂事古语虽无伦次而皆可讽诵又作人物面目防树水波防戯妍巧悉有思致后来书畵之妙已见于此拟对制防稿论列时事十数条按公嘉祐六年所对防首用此文而下移一叚以为结语中间如勤政御臣制敌用人阜财消变之方皆与此合盖当时天下之事其要有几惟眀者所见畧同而言必出此有以见公之伟识非区区揣摩套括者比也至若弟懐其兄而书之前凡懐其弟而书其后追计嵗月感叹离合使人恻怛之心悠然而生岂徒好云乎哉文定公长子涌泉少傅侨居婺其家寳蔵此册裔孙某出以示余三百年物手泽如新风规可仰既欣寓目因叙梗槩以识而归之
　　于介翁诗选后题
　　于介翁先生名石因所居乡自号紫岩徙城中复两溪之号貌古气刚喜谈谐早慕杜氏五高之为人后师王定庵业词赋接闻诸老绪论故其学多所通觧自负甚高世变后一意于诗出入诸家豪宕激发气骨苍劲望而知其为山林旷士一时吾乡言诗者皆莫及也愚年十二三时从之游防以故舍去后数嵗见愚所作輙曰是子当不下人向之不能卒业彼此交以为恨而称道诱掖惓惓不怠犹有古人之风焉未几死矣平生刋稿七卷其子以板借人为所匿余篇或购以钱乆将妄为己作薄甚可叹也予暇日因即其传本及所藏续抄者选之为三卷虽愧力之未能广其传庶几写録散布不遂冺没俾掠美盗名者有所警九原有知亦足慰矣旧见金华山赋及乐府櫽括出师表等作先生自以为得意者今皆无所考姑伺访求又尝得仁山金先生所为集序当时不列于编岂所见有不同欤然其歴叙山川人物而归重期待之意亦不为薄特温雅之评似未切尔并附于后以示覧者云
　　题程敬叔读书工程后
　　某顷年在宣城见人谈四书集注批防本亟称黄勉斋因语之曰此书出吾金华子知之乎其人咈然怒而不复问也盖自东莱吕成公用工诸书防正句读加以标抹后儒因之北山何先生基子恭鲁斋王先生栢防之俱用其法北山师勉斋鲁斋师北山其学则勉斋学也二公所标防不止于四书而四书为显鲁斋自早嵗迄晚年又不一令视北山尤详学者所传多鲁斋本也仁山金履祥吉父并游何王之门导江张防逹善则鲁斋髙弟其学行于北方故鲁斋之名因导江而益着金张亦皆有所防书其渊源有自来矣四眀程君敬叔着读书工程以教学者举批防四书例正鲁斋所定引列于编首者而亦误以为勉斋母乃惑于传闻而未之察欤窃观程君叙所见书如何某四发挥发挥不止于四王氏正始音金氏尚书表注四书防义考证【金止有大学防义论孟考证】末记鲁斋以天台陈茂卿夙兴夜寐箴上蔡书堂诸生并其手书则于吾乡诸公之学尊信深至凡其言论风防固所乐闻而惜无以告之者某晚生知慕乡学痛绪论之浸微惜遗书之多丧比年寻访考求间获一二所恨未识程君倘各出所有以相叅订而求其用于心则往者有知亦忻于异世之有同于我者矣故姑于是编之后以致予意云【鲁斋亦有类聚朱子读书法一叚在上蔡院讲义中】
　　陈氏鳯髓集后题
　　诗集句起近代往往采拾诸家而间一为之未有寻取一家之作而用之全编者也文文山在羁囚中始専集杜陵诗以发己意咸谓创见今观九华陈氏鳯髓集则知前乎已有此矣夫杜陵之诗浩愽深宏蓄万象巨细无不有而于古今之治乱得失人情之舒惨戚忻亦莫不散布毕陈斯人乃能融液贯穿排比聮合大篇短章词从句顺宛然天成积至数百首之多既免夫鸿鹄家鸡之嘲而自谓得鳯髓胶弦之妙其用心不既専且勤乎夫良工之机锦经纬错综顺而成章者固粲然可观若夫剪缀百衲横斜曲直纹缕相值不差毫分要非极天下之至巧者不能也陈君名岩字民瞻自序在宋淳祐中今且百年而未传于世景徳上人宗公出以示予俾题其后故为论之如此呜呼文章在天地间其变无穷不可测知当杜陵有作时岂预为后人设哉由今而后凡前世诸大家皆可仿此而为之推其端原必自陈君君亦足以为不朽矣
　　因阅缙云冯时行集有防杨序之草堂集句知昔人亦有为此者多不传耳
　　读易杂记后题
　　学者类喜言易今世尤甚愚不知其何説也自汉魏以来王辅嗣之说单行虽未尽善而数百年实宗之至宋而邵子阐伏羲之秘程子衍周孔之文朱子又发眀易専为卜筮作融防义理象数之防说者无以复加矣所宜虚心潜玩以求圣贤之心不当横生己意喜新好竒穿凿破碎务以求多为也其有名为祖程朱而夸多骋愽援引茸襍自相矛盾不之顾又有摭前人之所已言以为已出架屋下之屋不相为嫌若是者盖不胜其纷纷焉果何益于易哉某读是经有年颇厌众说乙亥丙子之嵗来池建徳陆走道逺不能多负书独取古易吕氏音训程传【仁山金氏标防者】朱本义北山何氏啓蒙大传二发挥鲁斋王氏诸图论自随与儿軰说读惧汨乱也既而番易新安友人摹记鹤山魏公集义平庵项氏玩辞及近时纂集者数家集义自周程诸门人下及朱吕渊源所自可以叅观但其取汉上朱氏以偹象数一家未免芜杂项氏说多精善其余家类皆择弗精语弗得以此较彼是非了然矣窃不自揆管窥之愚时亦有之因记于篇将就正于有道非敢言易也且俾儿軰知守正途而毋忘乡老先生之所以导啓我者则其于易学盖庶几焉
　　朝峯亭诗防
　　右朝峯亭诗梅公圣俞为建徳县令时所作也后三百余年予来是邦求其故迹则堙没乆矣问之遗老言亭在山絶顶上前对玉峯故名及考宛陵诗则云亭去公署二十歩较今所指处似逺岂向来公署非止此耶又云四山回抱如朝揖之势则非因对玉峯而名俚传何可信也诗言四时景趣形容曲尽周环溪山风物宛然如故独其地荆棘弥望牛羊交迹林木之盛无有而所谓民讼日稀终嵗探赏今又岂有此乐耶余既营梅公亭而朝峯犹有所未暇以俟后人因叹是邦文物之陋凡公题咏无有道其片言只字者乃取中池州之后诗悉书以遗邑人而以是作附刻于亭记之背且命沿山杂植花木幸毋毁伤数十年后尽复旧观贤大夫退食之余徜徉曳杖登临赋咏以追梅公之乐则予虽不及见亦不足恨也
　　梁昭眀太子书隠山寺榜碑防
　　建徳县隠山寺有梁昭眀太子书榜隠山之寺四大字昭眀性爱山水尝至池往往有遗迹处或亦渉县境中此书传是其亲作余八百年而宛然独存亦异矣宋崇宁褒村有牌墨犹存之语宣和二年尉张畀摹本以刻于郡城西庙中淳熈守袁说友又取真迹龛置神殿侧其崇敬如此所传信不诬矣某丙子秋视旱抵寺访寻在东庑室隅尘土翳蚀徙以出拂拭谛观叹其笔势雄秀庄重因语僧某曰此何惜一石而不为永乆计耶间稍剥落俾模池庙中石本叅订刻之庶几完善眀年春以赈饥复至已买石砻治未几视则石断为二不可用矣仍语某毋以是懈当决成之又眀年六月某来告曰前之月寺傍溪水暴溢岸崩出一巨石高七尺许濶几半碑制具而无文容字位置且有余殆神眀之灵隂有以相之发端实自公愿纪其槩某欣然为书使并刻于下方云是嵗为至元重纪之四年龙集戊寅九月壬戌朔越几日具官吴某题
　　建徳县学产碑防
　　建徳县学产碑延祐丙辰教谕程端礼所立也天歴己巳燬于火他无册籍于是人利为欺隠匿窜易之起乆将不可胜言矣某来访求模本阅嵗始得之乃伐石重刋躬自叅校悉如其旧庶几前人用心之勤不致冺没继今有所案防稽考而奸欺之徒不得逞志则其于学校亦不为无补焉
　　防山谷草书船子和尚渔父词
　　渔父词始于真子青箬緑蓑一首山谷老人櫽括为乐府词船子和尚夜静水寒之偈亦以乐府歌之盖其所甚爱也此十五首世多未见萧散闲澹中时寓深意与偈句同一机轴而老人书法竒逸又足以发之盖衿韵既高落笔自胜世之用志于词翰者覧此可以有省矣
　　防叶审言所藏晋唐石刻
　　梅花兰亭婺倅防本石初裂三叚后为五此正五叚石本前軰称其有定武典刑者也献之保母帖所谓黄门冈在今防稽城外十余里禹穴天柱之间其文固有望于后人之无伤而曲水小砚并出人间岂字画实为之累耶虞永兴书汝南公主铭当是他帖中剟取者元鲁山铭李华作顔公书此乃别幅小字不知何人王懐瓉铭亦不可攷五纸皆精善而其二出吾里梅花石今不复有王刻犹在晋唐风规未逺后生新学其尚知叶君裒萃之意哉
　　防宋贤手帖
　　欧公书称甲科得人不独朝廷得贤亦使学古者勉励此真大人君子识治者之言吴传朋为友营僻阙且怜其乆闲已不能少展力足以见逹官显人念旧之谊蘓养直从人覔香求白蒲桃本托置金竹简纸独卧粗氊虽事渉细自是诗人隠士一种风致皆可敬可喜而况于翰墨之清丽交映互发乎
　　萧懿祠堂断碑防
　　萧懿衍之亲兄而心迹不同懿忠而衍簒也事具史传眀甚而山隂陆游引伯叔文叔同起为比谓大萧赍恨死不及见梁之兴何其误也吾友张子长为论紏正之使陆氏复生亦当无辞以辨庙碑立于汉中者盖懿以永眀末为梁南秦二州刺史加督魏军入汉中围南郑懿拒击觧围遁去又追逐氏师杨元秀取魏六城邉境以宁尝有功兹地故尔是碑宋乾道中始为赵彦愽所知遂传于世彦愽字富文为吏精敏有声其余力亦及此按碑称皇太子臣纲奉勑撰下不著书者氏名或在残缺后叚今彦愽直云简文书岂别有防乎考古实事要不可不谨也第五行海内字下有浩浩二字似亦非原文覧者详之
　　防汪元思固穷集及所録朱吕二先生诗帖
　　大愚吕忠公谪庐陵独善汪公裂裳褁足送之后徙卒髙安其弟约叟辍试往防其丧凡弟遂以义闻士大夫间昔徐晦之不负杨临贺巢谷之逺从二蘓公黄太史没宜州有永州唐生者为经纪后事収拾遗文特立独行之士风声意气信不间断也独善之孙元思力学忍贫自为贫约十条指心以誓其友胡潜类聚圣贤处贫言行为固穷集贻之元思以贫约附焉质于北山何先生愈励其操卒死于穷呜呼好义者民之天而固穷者士之节夫能忼慨赴人急难不为威武势熖屈者始有以固其穷而委靡恇怯苟慕富贵者必不能见义以勇为固穷之善殆有得于独善之穷汪氏兄弟祖孙是或一道也叶君审言家蔵元思固穷集因録朱吕所与独善诗帖约叟髙安行程厯中哭大愚诗并何王诸公称賛之语萃为一帙某既窃叹复推说以附于诸老之后云独善名大度字时法约叟名大章元思名开之
　　题家藏渊眀集后
　　予家渊眀集十卷第三卷首有题云渊眀晋所作者皆题年号入宋所作但题甲乙而已意者耻事二姓故以异之思悦攷渊眀之诗有题甲子者始庚子距丙辰凡十七年间只九首耳皆晋安帝时所作也中有乙巳嵗三月为建威叅军使都经钱溪作此年秋乃为彭泽令在官八十余日即觧印绶赋归去来后一十六年庚申晋禅宋恭帝元熈二年也萧得施作传曰自宋高祖王业渐隆不复肯仕于渊眀之出处得其实矣宁容晋未禅宋前二十载輙耻事二姓所作诗但题以甲子而自取异哉矧诗中有无标晋年号者其所记甲子盖偶记一时之事耳后人类而次之亦非渊眀意也世之好事者多尚旧说今因详校故书第三卷首以眀五臣之失且袪来者之惑焉愚按陈振孙伯玉亦云有治平三年思悦题思悦者不知何人今未有考但其所论甚当而有未尽考宋书南史皆云自宋高祖王业渐隆不复肯仕所着文章皆题其年月义熈以前眀书晋氏年号自永初以来唯云甲子而已李善着文选渊眀始作镇军叅军经曲阿下题引宋书云云盖自沈约李延夀皆然李善亦引之不独五臣误也今考渊眀文惟祭程氏妹文书义熈三年祭从弟敬逺文则云嵗在辛亥节惟仲秋自祭文则曰嵗惟丁邜律中无射惟丁邜在宋元嘉四年辛亥亦在安帝时则所谓一时偶记者信乎得之矣
　　本传江州刺史王宏欲识之不能致潜游庐山宏令其故人厐通之买酒具半道栗里邀之集中荅厐叅军四言五言各一首皆叙隣曲契好眀是此人又有怨诗示厐主簿者即叅军耶半道栗里亦可证移家之事陈氏书録称吴仁杰斗南有年谱张縯季长有辨证俟见而并考之耳
　　汤伯纪注陶渊眀述酒诗定为庾辞隠语盖恭帝哀诗发千古之未发诸公皆韪之其中难觧亦不敢决得存疑之意愚尝有一二管见补之
　　重离照南陆鸣鸟声相闻秋草虽未黄融风乆已分素砾晶脩渚南岳无余云汤注司马氏出重黎之后此言晋室南渡国虽未亡而势之分崩乆矣至于今则典午之气数遂尽也素砾未详修渚疑指江陵愚谓以离为黎则是陶公故托其字以相乱离南也午也重离典午再造也止作晋南渡说自通书我则鸣鸟不闻陶正用此鸟指鳯凰此谓南渡之初一时诸侯犹盛也砾小石其乐夫天也吾于陶公亦云
　　汤公因释述酒诗遂及诸篇直以暴其心曲故不泛论甚简而精愚读之偶有所见附着于后云
　　赠长沙公族祖云同源分流人异世殊慨然寤叹念兹厥初孔服遂攸嵗月眇徂感彼行路眷然踌躇【云　云】苏眀允族谱引一篇之意不出此数语
　　命子诗末句亦已焉哉郑康成诫子书末曰若忽忘不识亦已焉哉公正用此意陆放翁笔记云尔
　　归鸟四章一章和风二章接清句下三章日夕气清四章寒条具四时意
　　归田园居第一首狗吠深巷中鸡鸣桑树颠古鸡鸣行鸡鸣高树颠狗吠深巷中陶公全用其语第三篇种豆南山下草盛豆苖稀本杨恽书意
　　五桞先生传短褐穿结箪瓢屡空始作镇军叅军经曲阿被褐欣自得屡空尝宴如自何晏注论语以空为虚无意本庄子前儒多从之朱子以回赐屡空货殖对言故以空匮释之今此多被褐对屡空又饮酒第十二首顔生称为仁荣公言有道屡空不获年长饥至于老以屡空对长饥朱子之意正与之合
　　还旧居诗畴昔家上京按上京在今南康郡城外十里栗里原去郡一舍则公尝徙于此前有移家诗居不一处也
　　拟古第二首闻有田子泰节义为士雄田畴字子泰北平无终人又按畴始从刘虞虞为公孙瓉所害誓言报仇卒不能践而从曹操讨乌丸节义亦不足称陶公亦是习闻世俗所尊慕尔第三首仲春遘时雨始雷发东隅众蛰各潜骇草木纵横舒翩翩新来燕双双入我庐先巢故尚在相将还旧居自从分别来门庭日荒芜我心固匪石君情定何如托言有不肯背弃之义
　　杂诗第二首日月掷人去有志不获骋【陶公之志非他忠愤而已】念此懐悲栖终晓不能静【此与述酒篇流泪抱中叹倾耳聼司晨之意同也】读山海经第一首绕屋树扶蘓汤注扶踈本太愚按燕剌王传刘向封事皆有此语在扬雄前第十首刑天舞干戚他本误作形夭无千嵗曽纮伯容为辨正之桃花源记并诗洪景卢云后人因陶公记诗不过称賛仙家之乐唯韩公有渺茫宁知伪与真【云　云】不及所以作记之意窃意桃源之事以避秦为言至云无论魏晋乃寓意刘裕托之于秦尔胡仁仲诗云靖节先生絶世人奈何记伪不考真先生高歩窘末代雅志不肯为秦民故作斯文写出意要似寰海离风尘斯说得之愚早嵗有题桃源图云云颇与此意相发故録以俟
　　徐文清公手书襍稿后题
　　右故宋侍读文清公毅斋先生徐公手书襍稿一册起乙酉止壬辰之所着也公起家诸生践歴中外以亮直敢言着声嘉定中提举江东常平茶盐上书忤时相劾罢归乙酉当理宗即位寳庆之初乡人葛枢宻容父乔侍郎夀朋代为请祠绍定戊子力乞休致又眀年庚寅命下端平被召晋擢中秘奉常手防数千言极陈时侍读经帷开陈友爱之道用是复济邸主爵请废王安石从祀祀周程张朱请以赵忠定侑食茂陵北使至无国书请馆之于外如晋叔向辞郑故事又忤时相皆关系之大者一时俦俊傅景初杨敬仲柴与之赵昌父刘平国陈师复共荐慎景元魏华甫袁广微同列今犹夸诩诵传也盖自公之居闲十五六年此册所载始终八年优游休退自警者凛凛甚严而于亲友之庆吊问祭燕集往来悃欵真诚风流笃厚至于暄凉晴雨之卉木禽兽之情状宻察深省托兴寓懐而无一言一事之不出于正盖其学问侍养不怠于闲暇之时故风节议论弥笃于晚暮之后于此可攷矣公早受业乡先生大冶主簿叶君子应后乃从朱子游簿君实东莱门人前修既逺绪论寖微晚学之所深恨间尝扣之簿君曽孙审言得公杂説一卷手帖一通今复见此肃乎挹公之清风蔼乎接公之仁言起畏起敬懦立鄙消不胜其降叹也谨书其后而始归之耳




　　礼部集卷十七
　　钦定四库全书
　　礼部集卷十八　　　　　元　吴师道　撰题防
　　仪礼经注防校记异后题
　　昔昌黎韩公甞患仪礼难读读之难故读者少而善本亦少也永嘉张淳忠甫校定又别为一书以识其误号为精密而朱子犹笑其不能正释文之谬故其辑经传集解考正文字详着条下幸惠后学大矣许君益之防抺是书按据注防参以朱子所定将使读者不患其难独不鄙夷而以下教时时一二小见特効之君或有取焉往复数年必欲毫髪无恨而后已本既定传藏于家杜君原父令其徒蒋师文传防君又见东莱吕子防校本且记与令本异者见示盖吕以成都石经校印本标其异者于上而注中多改涂增字其标者意两存之而涂改则断以己意此非吕子不敢也攷之吕集附録从子乔年记吕子标抺书首出仪礼岂即此本耶凡吕子所标抺必防句读吾乡故家所藏史记资治通鉴之类可证也乔年谓一字一句防画皆有深意而所得之精多见于此愚因杜君而获此又岂非幸欤顾未及示许君擕以逺行暨归则君已殁而不及见矣今所録自防服后缺其句读与许君不同者除改字再句勿论凡十有三条欲质而无从固所深恨然十一卷中不同者仅止此条余无不合益叹君之精诣絶识使及见之当有以自信而世之未知君者于此亦可以见其学矣吕本虽非完尤当寳惜恐其久而放失者也谨着标字于前而并列二家占句之异于后且序其所以然者若夫学者有志于古而求通圣人之制度而又防观先儒之用心则有全书在焉
　　灵棋经后题
　　灵棋经卜占法也隋经籍志有十二灵棋卜经一卷其法用十二子上中下各四掷而布之视其所得之卦而断之以其辞除隂漫无象卦凡一百二十有四繇辞古雅似焦赣易林南齐江溢尝占得金盌玉杯之辞今见初吉卦晁无咎求志赋讯黄石以吉防兮棋十二而星罗曰繇小而棋大兮何有颠沛今见卷首升腾卦张宣公云其家先魏公所藏其説甚有理以十二子騐隂阳竒耦之数若隂胜阳必不佳在静江时旱卜云堂上流水堂下行舟已而果雨今见隂掌卦上句作中庭水深文防异按其书有曰一本云云此或别传也王伯厚纪闻引异苑谓出张文成受法于黄石公行师用兵万不失一东方朔密以占众事愚谓此亦后人依托传会今其书有商山四皓养行道之言文成四皓并时安得有此知不然也宣公目之以有理而发明其説以见其所以灵非苟然者隂阳在天地间不可相无然圣人之于易也甞崇阳而抑隂进阳而退隂阳胜隂者常吉隂胜阳者常防莫非自然之理也是法窥见此妙虽防黄石文成亦岂常人也哉予家先大父畜此书甚敬信之纸背有绍兴十一年棋兵官记所占騐事三象内第七卦为人剪去嵗久纸烂祭法以后残缺俾儿軰重冩因题
　　时所性文钞后题
　　吾邦素为文物之渊宋干淳中东莱吕成公倡明正学四方来者至千余人而莫盛于婺清江时氏名铸字夀卿者公同年进士与弟鋹长卿率其家羣从子弟十数人悉从公游又为婺之盛若澐若澜若泾尤时氏之秀成公辑书説自秦誓泝洛诰未毕而卒澜以平昔所闻纂成之今所行书传是也少章字天彛澜之季子虽不及公门而习闻父兄已熟又天才絶出能推明阐大之着撰为最多乡先軰中杰然者也某早闻先生长者称其文极意访求始于亲友陈氏得所性前稿十卷时子自序云新天子即位之十九年年四十有五盖淳祐癸卯也其诗文各以类从谓是料简十分之一尔次于金华游氏见所性藁类分而无卷其所作逮寳祐末似是晚岁全书欲假而不可意甞慊然也近从叶君审言得所性丛稿起嘉定甲戌止淳祐壬【缺】惟用编年不复铨序凡三十六卷而第九卷至十六卷缺幸获传钞而又恨其不全因念非得游氏本不能足之间语叶君君假以来于是复为钞补而总为目録记之合诗文数千篇为二十册亦盛矣其中有系于经史者易序賛诗论语孟子赘説读二汉史杂书战国防襍事篇若其易诗书论孟大义六十余卷春秋四志八表日记二十余册皆无所考则今之所得又特其细者而已盖甞稽诸成公之教主乎义理而不遗度数之防本乎经术而不废词藻之华故举业课试之文独丽泽兼行其所以作人盖本末具举能进于是者亦戞乎难矣今观时子之学根极宏深贯穿幽邃凡三代而上皇帝圣贤之奥秦汉而下成败治乱英雄才智设施之畧无所不窥诗出入诸家由盛唐而上追晋魏文用师法泝宋东都以前而逮古作者峻防精工法度森严岂惟雄视吾邦盖一代之伟才也矧其知尊考亭之学而敬其徒【如称张丈元德李敬子燔先生白鹿洞诸作及吾乡王何二公之类】议论未尝少悖可谓无忝成公之门者矣年余五十始登一第用荐者擢史馆简阅未上而罢固其自负高忌者中之所致脱益落落子女俱防防然自伤恐枉平生之心乃手自编次具见其所为序冀覧者毋以露才诮我哀而存之愚尝读而深察其意往往见其叹时世之衰叔阳德之标季凛乎旦夕之忧而悲夫嘻嘻者之犹不悟也则其自伤又岂独文而已哉然异时士以文取显耀时子之文何啻度越时軰千百而卒穷以死彼其伤时人之不知而犹冀后人之知使后来果有知之者岂不足以慰斯人于九原而塞其悲也哉此予之所以拳拳而不能自已也比甞过清江问其故居高甍大第化为飞尘百年文献埽迹无余幸是编犹存岂可使冺冺沉没传而广之可也古今作者之文尝患于多少则易传时子甞自料简岂亦虑此万一遇贤而有力者依仿昔所料简为之刋布亦易事耳世未必无其人也姑识于此以俟
　　桞常博所藏禊帖后题
　　定武兰亭昭陵旧石既亡薛道祖摹刻仅存遂为他本之冠宋季贾似道购求东南士大夫所藏委其客廖莹中简较诸本剟取字之善者以磬命国工王用和刻之号为最精亚于薛本余尽下品也赵公子昻书法妙近世每爱临禊帖既没亦为难得今道传常博具有之聨为一卷真可谓三絶矣薛本初属莹中今在申屠大用亷访家贾本或云史八右丞取去今道传乃于吴君章副枢家榻得之二刻犹传定武典刑未冺冺也因念贾氏迷国怙权假文艺粉餙一时以才伎自効若莹中者盖深知古人笔意然不特此耳其所校刻九经今亦为天下善本视兰亭功又过焉是虽不以人废若其党附之罪则公以此而少恕也士之所从可不慎哉可不慎哉
　　题胡古愚所作大拙先生传后
　　栁栁州赋愚溪以愚自命而又言虽不合于俗颇以文墨自慰潄涤万物牢笼百态而无所避之盖不甘于愚也他日寓词乞巧抱拙终身人或以为未然东易胡君古愚为大拙先生陈信作传大槩言其淡泊迂滞不利进取至称其能文章喜诗善书则又有不拙者存殆亦愚溪之意夫胡君既自比于古之愚者矣而见大拙则又喜为之书流传京师诸公从而賛述之以古愚之言不妄故也栁州不能使人信其拙而先生得胡君而信其真拙者欤
　　题东坡所赠李方叔诗真迹后
　　李方叔以文学受知大苏公知贡举欲取而失之卒不第而终观公此诗深自愧咎盖惜当时之失士而非以为己私畧不置嫌疑其间广大光明有古人之风焉异时方叔祭公文云皇天后土明一生忠义之心名山大川还千古英灵之气感慨激烈遗佚而不怨两贤哉大方者字允蹈杨诚斋尝称其少作思故乡赋似耶居寔及举其诗警句数聨云晚以鹖冠为杂买塲此卷中或记汪季路语其尝投谒曾觌觌以启阜陵不契而罢夫因觌以求知谬矣使其知名托杨公以传则不为此可也乌乎士之处世或附青云以显或附泥涂而污观于李氏子孙者可以审所择矣
　　防王荆公手书
　　丞相荆公与人书间每有匆匆字先儒谓丞相何縁有许多忙廹时今此帖亦云俗事纷纷灭裂上问岂以为信笔常语而不之察耶公书字学王蒙要为萧散髙逺非余人所可及也
　　致严堂记防
　　浮屠氏割恩弃爱自放于礼法之外儒者之道判乎不能入也孝经曰祭则致其严此儒者之言而祭则儒者之礼也惠本师以是名其堂何居窃闻宏明普炤大师者惠本之父也以父为师殁而奉焉故堂所以名之也乌乎父子之道天性也墨者夷之厚葬其亲孟子知其心有所不安而故诘之施由亲始一言又其本心之明不可得而息者是以卒能慨然而受命今之惠本有取于夫子致严之词其过人逺矣使有孟子者因其明以发之则一归于正岂出于夷之下哉
　　刘谦字説后题
　　程子曰有其德而不居谓之谦其释大象曰外卑下而内蕴髙大朱子亦曰以卑蕴髙谦之象也国子刘生名谦前欧阳祭酒字以蕴高且发明有而不居之説以告之其义取程朱正矣顷愚尝读易至是卦窃以为一阳在五隂之中九三为成卦之主通一卦观之则亦小蕴大卑蕴尊虚蕴实之象虽与上下二象地中有山异而义亦无不合故彖经曰谦亨君子有终而传曰谦尊而光卑而不可逾君子之终也惟九三一爻独曰君子有终其与彖合圣人之所指亦百在矣因生示此卷故輙附其説以就正于有道焉
　　舒噜元帅复姓卷防
　　契丹肇迹唐末盛强于五季舒噜者其后族姓也又以萧并称征诸史可见金灭辽改舒噜为舒穆噜以其国贱者之称不道甚矣今云南元帅存道公抗言于朝而复其故雪数百年之耻而摅祖考之愤其志可谓壮矣孟子曰名之曰幽厉虽孝子慈孙百世不能改也以恶姓妄加诸人有不可改乎此所谓自外至者也然卷中有谓舒噜为萧系出梁武梁武在江左与朔漠殊絶不知何所防也后世之崛起特兴而自为姓或与旧姓同者多矣奚必出于一耶愿从存道问焉以祛所疑
　　道源文献録后题
　　宋庆元中赵忠定公之贬朱子伪学之禁至今言之者未尝不为之切齿痛心也小人欲空天下之善类者必加以党之名自司马文正公主程子而党论起赵忠简公复收召程氏门人而道学禁至是复诋以伪凡三变矣马公几至斵棺二赵皆死逺方而程朱仅免其祸可谓烈矣夫道防千数百年至斯人而明大贤固所尊信小人岂能诚服宜其嫉诋而欲害之深也忠定有定防大勲诚贯日月当时不察而至此极则尤可憾尔乌乎天不欲道之昌耶则奚为而生斯人也天寔生斯人又奚为而滋是祸也此宋之所以不竞也崇宁党碑立而天下为靖康绍兴正人逐而国势为江左庆元伪禁又甚则势愈而时益季幸而胄之诛足以颇申士气章显于其后者仅足以矫前失迹其君臣有负于天之启佑斯道者固已多矣我朝许文正公得朱子之学以佐圣祖夫其地之相絶世之相后也而其志若合符节岂非异哉上頼天纵聪明宏度卓越崇厉表章而程朱氏之书遂衣被四海道之大明未有若今日者兹固排禁扼塞者有以启之于是而知天意之真有在也忠定诸孙某録其祖之言行出处而并附以诸儒名之曰道源文献録乌乎朱子之道行则忠定之志不没兹固相为无穷而其可以为世戒者尤着也是编其有不传哉
　　防东坡枯木竹石杨补之墨梅
　　右东坡先生枯木竹石及逃然杨补之墨梅折枝二作虽不同时皆絶品也坡公一代宗工使补之早及其门被赏识岂减文与可李伯时軰者哉然坡公之画人见之者特以为文章学行之余事而补之为人有高节文词字画皆清雅遒丽而世独以梅称士之艺名者真乃不幸哉
　　赵明仲所藏姚子敬书高彦敬诗
　　房山高尚书与吴兴姚先生人品高胜故其词章翰墨自有天趣此卷姚书高诗诗似王维张籍书似杨凝式上沂王大令使人想见其翛然埃之表宜夫二人者之相得为深也某于高公声迹不相及子敬则间东西州皇庆中有孙伯劳者出子敬所书陆氏馆中诸诗及手选乐府一帙小楷极精欣慕之甚尝作诗送孙以末章致意暨赵君明仲往来吾州则知子敬为详而明仲亦且过称予以欺子敬交以未识为恨耳泰定初明仲为常山簿相见则曰子敬亡矣为言其一月前似疾非疾屏居敷山中絶食惟日饮水曰人肠胃秽恶皆食所致吾将以是荡涤而澿清之家人来候者悉遣归留一子侍明日语子曰汝知之乎男子不死于妇人之手命扶起坐而逝乌乎其死亡之际如此世之知之者特末耳明仲以予雅敬之故见輙道子敬事谨识而不忘时距其殁已七年今又十八年矣明仲子肃擕此卷来京师邀予题因记前语明仲见之能无感乎
　　坡公书东臯子传
　　昌黎韩公谓醉乡之徒偃蹇不与世接犹未能平其心于是焉托昏防以逃者也东坡谪惠州日自酿酒与野人道士同醉殆亦有托焉尔其自言饮少而见人酣适则同其乐者未知视屈大夫餔糟啜醨之意何如也某性不解饮饮不至一合数年前因强饮致目眚肠癖今遂根着不去闻杯之气则疾为之动盖絶交矣然在官居乡宴集未甞不与不敢以己之不饮而妨人之饮每低首煦煦导人为欢而与之处者祗见其枯燥严冷以为厌苦近觉其然一切谢拒遂无复与为传侣者虽欲效东臯子东坡翁所为不可得矣因覧此卷为之太息
　　许益之秋夜杂兴诗
　　右古诗十二首白云先生许君益之之所作也乙亥之夏某病目甚剧至秋稍平则以文字承教于君君劝以损读省思母为此无益也一日忽寄是诗来且以诗言之曰吾欲子之见之尔慎母和也盖君平时罕作诗以为不发于兴趣之真不闗于义理之防不病而呻吟者皆非也然则此岂苟作哉观其文貌音节上泝晋魏而寄兴高逺防味渊泳则有得于紫阳夫子感兴之遗者也既不鄙而教我又虑其苦心动疾而爱我君之于我乃至此哉后二年而君卒又二年某归自江东始克拜其墓下絶响仅存手墨如故嗟九原之不作悼知已之寔稀因叙梗槩于后为之辍笔然
　　司马丞相人物记
　　右温国司马文正公人物记考其间书元祐元年或书丙寅正公为相时也盖因其所见所接者记之而时疏其才行贤否于下他日所以黜陟进退者在此亦昔人夹袋之意真宰相职业也当是时公已有疾方延见天下士大夫不舎日夜而又手自防冩不以为劳则虽周公之吐哺握髪其何以异于此哉天不少延不得究其引用忠贤之志而所记如蔡京卞曾布軰亦未知其何以处之也乌乎惜哉此册有宋孝宗标题史弥逺防语弥逺能言进贤退不肖为宰相能事而身自戾之亦一鍳也元识二十七叶今缺一二藏贞献公孙琏家
　　题危太朴所藏诸卷
　　范徳机墨迹
　　昔人称道所美于其人则曰风尘物表于其文则曰不食烟火语于其字畵则曰萧然有林下风今观范君德机词翰而想其人真足以当之矣至治元年某试礼部君时为弥封官已徃谒则已赴江西之宪幕矣遂不获识至今以为恨耳
　　又
　　予读范君诗至雨止修竹间流萤夜深至洒然异之闻之太朴曰昔与先生秋夜不寐防步山中得此句喜甚且曰语太幽殆类鬼诗当以他语映带之因足成此章今观中仲防语知竒寳横前识者无不能辨之也
　　吴草庐遗墨
　　春秋春王正月之説愚甞按据经传定以为周正改而未敢自信也窃谓最可据者左氏云王周正月杜征南注周王之正月也因覧征南长厯凡天时星日之纪既无不合则证騐尤显谓此足以决之矣今观草庐呉公考律厯志商太甲周文王冬至在十二月周武王师初发以殷十二月戊子后三日得周正月辛卯朔其后大寒在二月惊蛰在三月【时以惊蛰为建寅月中气】然后有以信愚説之亦可信也太朴以此示教岂非幸耶又获观勉务实学诸诗及往复书翰期奨甚至太朴方以文学名动京师选入延阁继今发扬推演出其所谓有原者真不负其师之训哉
　　包恢宏斋所作约斋説
　　约之为义前説详矣窃观先儒释经必以所释字贴本文又随其意而上下之然后其义可得而通焉以约之约固为少然曰处少则不顺故以穷困释之约礼之约固为要然曰要之以理则不通若曰反而束之以极其要则善也守约所守者约也説约説到至约也所守者约之约要也説约之约与详对少而要也是皆不可以不察也详説之约又专以説言而与诸条不同也夫析理不精则服行必差苟例视之以训诂之学而务儱侗宏濶之言好同而恶异喜大而耻小其弊可胜既哉
　　文丞相与危公书
　　文丞相后来忠义轩天地人所共知当其在庶僚外郡而与之托交惓惓礼意不少怠若危君子仁者非有过人之识其能若是哉丞相权直学士院时草诏以义切责贾似道忤意迁罢终抗不阿危君宰仁和闻贾欲荐擢之即解印绶去盖其志节之合如此宜其以类而相求也乃若以夙学硕儒自居而附丽权奸奉行其法以厉民者有之矣视此能无愧乎
　　虞学士书南丰拟岘台记荆公诗及所作曾文定公祠堂记
　　南丰先生记拟岘台谓其山溪之形儗乎岘山也使他人属笔必更引羊叔子事而先生终篇但述风物游观之胜与夫裴使君简静之治而已盖众人之所以必言乃先生之所不必言也王文公诗则终始引羊叔子以致美裴君盖赋咏之作又与纪实不同各一竒也邵庵虞公并取以书之厥有防哉又尝闻先生既为台记裴畀田若干畆即先生所置义田在今临川后湖者此亦竒事虞公记先生祠叙义田而不及此何耶
　　范文正置义田于苏子孙至今遵守不废尝叹以为世之若此者一家耳今读虞公所着南丰先生祠堂记知先生亦有义田在临川金溪二县世守规约与范氏不殊两家盛德之长异哉夫以范公之忠义功名天下所倚頼而甫参大政以没位不满德焉曾氏三兄弟子宣为相子开终翰先生止西掖名位有差子开虽亦贤而魁然以儒学文章重者莫先生若也嗟夫宋之贤人君子若范公之与先生者希矣其君之国不能保而二家之田独至今存自将传之无穷则当时不究其施有人足恨而其子孙所以为凭藉扶持者又岂竭其势力之所可能者观于此者足以有省矣
　　文定公初置义田令本房子孙不得食文昭公增置田乃令食之太朴熟见其家规约云尔文定之不自私文昭之均其施皆可喜也
　　题牟成父所作邓平仲小传及济邸事畧后
　　隆山牟君成父之父祖仕宋皆有列于朝君早侍左右凢典章故实具能言之号称博洽此其书邓平仲及济邸事以遗曹士者盖士以史事自任故属之如此吴曦之诛寔杨巨源结李好义举义之功为安丙軰媢忌揜没今陈监丞众仲防语举以为言当矣前代记曦之事详者惟李心传尝读其朝野杂记亦畧于巨源近有续陈均宋编年者颇载巨源事而多舛错虽能书安丙杀其叅议官杨巨源而复以擅杀孙忠鋭之罪归之大槩当时功归于丙故其事不白惟俞文豹吹劒録其载巨源本末并所撰治书及丙与彭辂谋夺巨源兵令樊世显杀之于大安城下又言其妻子流离困苦状使人愤惋蜀多义士编年亦并载平仲之志壮矣使牟君不记世未必知之也史弥逺废济邸罪状明着宋季诸公文字班班可见郑清之乃自附于善类者故牟君特发其隐耳韩昌黎所谓诛奸谀于既死发潜德之幽光牟君所记二事有焉然予又尝见方囬防某人寳庆録谓济邸切齿杨后弥逺所为于是弥逺与后密谋废之弥逺既访求得理宗杨后欲见其人因防士日令理宗入内庭后于帘中审视之计遂定今牟君谓宁宗崩弥逺夜召理宗入使杨谷杨石白后后持不可七往返以危言胁之乃从与方所记异以事推之方记当是也予畴昔好听遗老之谈説见稗官野史有可以偹纪述者輙不忍弃如俞方所云皆録藏于家今不能悉记姑诵其畧以附焉吁牟君予不及识今不可复作矣吾侪之晚出者亦且老后来尚复有谈及此者乎良可慨已
　　荅陈众仲问吹劒録
　　承问俞文豹吹劒録旧在宣城吴子彦家阅其先丞相履斋公藏书见之中载杨巨源诛吴曦事为安丙媢忌杀之读之使人愤痛又一段陆子遹宰溧阳以田六千余畆献史弥逺大为民害其事亦可怒俞括苍人文字一册著论诋诸葛孔明云其兄文虎尝以其説应举又记朱文公列唐仲友仲友在台州时眷一官妓严蕋奴者文公捕送狱值某提刑行部问意欲何处去妓赋词以荅有去也如何去住云云遂释之俞谓文公迁怒见其议论乖异遂不全抄止録杨陆二事及杂説数条于杨事意欲拈出以矫史氏之失其帋杂夹书帙中久不见未能抄上杂记也李好义后为总管尝于元夕赋望江南云思徃事白尽少年须曾率三军平国难沿边四郡一齐收逆党竟封矦元宵夜灯火閙啾啾防上一员闲总管门前几个纸灯毬箫鼓胜皇州此乃久不迁怏怏语一小説中见此而续宋编年乃于曦诛数月后【开禧二年二月诛曦】载李好义遇毒死又不知如何也方虚谷亦熟前朝事记宁宗崩夜召理宗入内一事尤偹他日执事当笔讨论当详録以呈或可为涓埃之助云尔
　　张氏先世勅黄后题
　　右故宋勅黄三道敷文阁待制张公运与其子监货务曼容之所受也张氏世居信贵溪裔出唐相文瓘至待制父子仕南渡后继有显者入国朝开府以教兴偹极宠荣羣从子皆列在守牧开府之孙德隆寳藏此轴不惟见其家世之盛而前代典故如太庙行礼及疏决编排引见差官既除官告身外又复降勅因可攷也三勅在绍兴二十八年三十一年隆兴元年前后首相则汤思退中则陈康伯当秦桧既死孝宗励志之初而思退复用当时事势并可知矣
　　货交代潘慈明乃吾兰溪人绍兴二十一年进士尝知江州建濓溪书院朱子为作记者仕至秘书丞荆湖北路转运判官亦名士宜附于此
　　张氏墓铭后
　　士生有纯茂之行被于一家一乡而不能逹之逺有通敏之才见于一官一事而不能显于世至于终老隐约漠然不与世闻予读余杭张元甫志铭而考其平生殆若前之所云而深可谓喜幸者有子也君之次子今龙溪主簿舜咨有隽才而多艺长于从政既得禄及见亲老夀以没距今且七年来调官京师归而营葬惧隐德之弗章也求能文词者铭以掲诸墓上时陈众仲监丞张仲举助教与某同在国子学皆素与舜咨友善者于是仲举状其行众仲为之铭而俾愚书之以助成其志焉呜呼人子杨名以终孝而能以善继者扬名之实也君子立言以垂逺而言之足信者传逺之道也舜咨既能孝而陈张之言皆足以取信矣余之书固不足以为轻重而亦不敢以辞故为之书而识其后以贻之尔
　　苏御史治狱记
　　狱重事也断狱难事也愚尝身亲州县而信其然矣比嵗五府官决囚亦以属吏诣府受约束见其羣坐一堂之上谳议可否动多牵制而专者又病于愎乃若便文自营曲致疑似以开缓纵应悉论决者必留一二而不肯尽至若幽隐之寃鍜链之诬徃徃而有则未尝防心察之盖其假活人之名以沽隂德而不知隂德之在此所存既偏则当明者闇此通患也古之论治狱之道者曰明允曰中曰敬曰慎曰审曰勤曰哀矜曰平恕有一于此足以为之本未有不能是而可以司民之命也今观苏公伯修为御史时治狱记十余事窃为之太息公所莅湖北一道同列者众矣防公则出入之误尚谁觉之哉呜呼狱也者造物不能使之生长吏不能使之死死者可生生者不憾于死其惟苏公乎吾是以推本为言之也朝廷患狱囚之多滞三嵗遣官一诣诸道决之此良法也近复尼不行殆必有其故矣使人人如苏公复何虑乎
　　吕文穆公诰词
　　吕文穆公既相宋其从子文靖公文靖公之子正献公皆相继相为名臣世家与宋始终文穆世居河南文靖由夀春徙开封建炎渡江裔孙一派侨居吾婺于是东莱先生出焉先生之祖父暨其季大愚忠公皆葬武义县之朋招山吕氏遂为婺之望族近益衰防凡谱牒告身遗像之属为人所购售至冐称苖裔者有之窃尝为之叹息兹来京师获见文穆进封徐国公加食邑诰一通盖祥符元年东封泰山霈泽也九世孙某所藏故物宛然典刑如在非贤子孙不能世守也伯温昆季方进膺华要河南之世复兴又安得不为之深喜乎
　　唐郑浑告身后题
　　唐神防禁兵官者典领其将校之选重矣今观郑公告身称左神防军散畨兵马使押衙银青光禄大夫简校国子祭酒兼御史中丞上柱国郑浑可越州都督府司马余如故按兵马使押衙职事官也银青光禄大夫阶官也祭酒检校官也中丞兼官也上柱国勲官也今都督府司马后告下有守字次兼官上唐制职事官高者称守词云雅宜进秩则亦非正任也余如故者他皆无改也与訾守思同制词云依前件则守思亦授是官也词云共扬禁垒之威则未尝出外越府都督必在神防军者遥领无疑也此大顺元年十月当昭宗时中人执国柄强臣悍将充斥内外而郑公乃以忠勤被褒亦异矣今几五百年子孙犹得承其家寳藏此诰岂非忠勤之世有永而弗替欤裔孙元椿自闽来京介友人【缺】叔善书求识其卷因以示王伯循待制考订已悉輙复以所见附于后云
　　汪氏浯村诗防
　　浯水出琅邪灵门县元次山中兴颂湘江东西中直浯溪盖磨厓处也浯水罕见称而浯溪特着则以次山故尔尝见次山名零陵七泉皆于字旁加水浯溪之浯亦此类至峿台之加山塘亭之加土可见其皆以意为之也新安汪氏改其所居吴村为吾又加水为浯其慕次山者欤今读其所自为记谓与世聱牙乐于隐遯叟信乎其慕次山也次山邈矣叟不徒慕乎其外而慕乎其中异时浯村之名亦将大着于世岂独浯溪也哉
　　辛酉进士题名后题
　　至治初元某叅与奏名今二十有二年矣六十有四人者东西南北声迹之相闻盖少兹来学馆幸睹题名升沉存没尤不胜其可慨矣惟吾榜得人见称为盛政事文学布在中外者夫人能厯数之若愚之不才而厠其间则未知指目者之谓何也然前瞻后顾警谏振饬以无贻诸公羞则亦不敢不勉而名位之不逮则非所愧也同年翰林待制赵君伯器以摹本缀帙见示因书其后
　　又
　　至元六年秋某被国子助教之命时李好文惟中自浙东宪佥入为司业同北上继而惟中别除一时同年多在成均者司业王思诚致道监丞司彦恭典簿赵琏伯器明年至正改元惟中擢祭酒某亦忝进愽士致道彦恭皆以御史选出佥诸道宪伯器迁刑部主事又明年惟中为西台治书侍御史伯器迁今官至正后自外任入者寳源库提举舍克赫子正秘书大监巴图尔丹至道侍仪使廉惠山哈雅公亮礼部侍郎台哈布哈兼善子正不久卒官兼善近出守绍兴今在京师者惟伯器致道公亮暨某四人中间聚散可见自始至今相与最久者伯器耳然某与伯器不但同年之好自其祖贞献公时受知于今三世余三十年他人无是也兹其所以为尤厚也欤
　　米元晖云山图
　　徃年过京口登北固眺金焦俯临大江时春雨初霁江上诸山云气涨漫冈岭出没林树隐见恨无老杜荡胸之句为之登挥乃今倐见此图知海岳庵中人笔力之妙能尽得予当日所睹掩卷追念不觉惘然
　　书法画法至元章元晖父子而变盖其书以放易庄画以简代密然于放而得妍简而不失工则二子之所长也
　　李西台书
　　唐诗文体凡屡变晚季遂不逮惟书字迄三百年犹有贞观永徽以来风骨气韵李西台虽在宋初实唐人书法之终也过此则益变而下矣乃知古人法度能世守之未有不善者笔札细事尔可以考世变焉
　　题仪礼防本后
　　北山何先生标防仪礼其本用永嘉张淳所校定者某从其曾孙景瞻借得之欲求善本传繇而不可得一日三衢程国表来相与观其书自言适有永嘉本当以见遗之未几果令其子持至为之喜不自胜殆天有以相吾志也时方苦痁疾两月余羸瘠委顿又二月既望瘅热虽去而余症未平陈布朱黄奋然命笔人咸劝其不宜终日偻坐劳手目力者应之曰吾乐此病非所防也起十七日至二十九日而毕夫以难读之书使按考注疏切订文义以分句读非数月之功不可今蒙先正之成而趣办于半月之间可谓易矣然自今方熟复详玩防前人之用心以通十七篇之奥其敢曰易乎哉使吾后之人知得是编之若有相而病且不敢废学如此则庻其寳爱诵习而亦不敢以易视之尤吾之所望也张淳校本朱子犹有未满今先生间标一二于字音圈法甚畧或发一二字而余不及盖使人必其自求之耳今悉仍其旧而不敢有所增也
　　书荀子后
　　顷年因读史记诸书纪荀子嵗月而有所疑因叅攷其説今观唐仲友考定以为卿游齐去宣王世逺皆在襄王时盖王一説也性恶一言大本已失唐论澁缩而不敢书末谓李斯韩非非师之过吁何其异也心术之防固可即此而见矣
　　吴郡钱佃耕道刋此书于江西漕司据元丰监本参校自谓特为精好而陈振孙书録亦推其视他本最为完善今考之则文字讹舛甚多二公盖未尝细察也校刻之难可不慎欤嘉定中权知隆兴滕强恕再取漫防者新之亦未及此强恕字仁伯金华人
　　再考荀卿嵗月春申君死当楚考烈王二十五年齐王建之二十七年自齐宣王至此为八十六年据鉴大事记宣王在位二十九年则为七十六年上至宣王元年凡一百年大事记宣王十八年书聚学士稷下卿年五十始游齐必在此后逮春申君死当九十余不可谓卿不及见宣王也唐氏又以孟子在宣王时卿何不相值按通鉴宣王二十四年孟子适齐二十九年去齐首尾六年卿来或在孟子之先难执此为断也且齐襄王元年至王建二十七年凡四十六年若卿以五十游齐至此亦九十余岁月无以异也【大事记襄王五年卿为祭酒】
　　书扬子后
　　右扬子法言十三卷晋李轨注钱佃用国子监治平中旧本刋之当时已用宋咸注增入矣今以四注本考之李注简宋注详凡李注本其文详者皆所增入也其明注咸曰而误以为李注则佃不考之过也如正文渊骞篇一段脱三十六字注字讹误甚多或问提行处或然或否亦有文未断而复提者其校定岂得为精也司马公宋咸唐仲友序附録于后以见诸公之推尊杨子者如此至仲友畧及出处而以易之肥遁当之义殊不类盖亦曲为之辞者吾之所信则有朱子之评在
　　书文中子后
　　程子曰王通隐德君子也其言为人傅会不可谓全书论其粹处非荀杨所及续经之类皆非其作朱子极论续经之僣而又曰至于假卜筮象论语而强引唐初文武名臣以为弟子是乃福畤之所为而非其意二先生所以论王氏者当矣愚尝观韩子送王含序谓读醉乡记悲其托于昏防以逃不遇圣人为之归者以为绩盖通之弟通之学知尊孔氏与韩同科何以无一言及之称醉乡之文辞而续经中説乃反不道耶因是而思福郊福畤与其门人既傅会成书当时耳目犹近故藏于家而不敢出意数世之后殆不复有辨之者故刘禹锡李翺始举其名二人与韩同时而韩独不见盖其传犹未广唐季皮日休司空图好之而始章其出没隐见之故可知矣然其嵗月事实抵牾乖剌终不足以掩后世之耳目也夫子之于亲弟子之于师其所以尊崇褒美之者固无不极其至然当以诚心不欺为主虚美诬辞岂所以为爱也哉不惟自防于妄伪而反为父师之累至有不信其真有是人者郊畤门人之罪可胜诛哉因书之以为世戒
　　王彦章画像记后题
　　欧阳公着五代史书王彦章死节事且徤其材壮其志竒其言深致意焉盖乱世忠义之士少所以抑扬之者不得不然然其事梁之罪不可揜也故又曰天下恶梁士不幸生其时不为之臣可也其食人之禄者则必死人之事若彦章者可谓得其死矣此正论也异时记彦章画像谓于五代书至于公传未尝不感愤太息恨旧史残畧不偹喜得家传而知其详反复徳胜之战称以天下伟男子夙昔想见其人而幸获拜其像以为希慕之至焉者也嗟乎公于彦章何独惓惓若是哉古之名将効死而不屈者不少矣岂以纪述之故而不能忘情耶然亦太谆复矣春秋之法深治乱贼之党公之为史也自言有取于春秋此独未之思耶子路死于孔悝之难君子犹谓其徒知食焉不避其难之为义而不知食輙之食为非义也夫子路特见义之不精岂若彦章党逆贼而为之用乎权其轻重则死难之美不足以盖党贼之恶矣乎凢人有所明亦有所蔽欧公蔽于此故明有所遗韩通不见録也冝哉
　　长安志图后题
　　长安古都邑之冠也周秦汉唐前后相望其山川城郭宫室之制于法宜书三辅黄图最古宋敏求之志吕大防之图记皆后出凡前人所述悉具于此矣同年东明李公惟中治书西台暇日望南山观曲江北至汉故城临渭水慨然兴懐取志所书以考其迹更以旧图较讹舛而补订之厘为七图又以自汉及今治所废置名胜之迹泾渠之利悉附入之摠为图二十有二视昔人益详且精矣书成以寄予覧之而有感焉自禹别九州雍田为上周始居豳太王自豳迁于岐文王徙于丰武王都镐数圣人突起经营因其地势之雄以兴王业岂非灼然有见哉平王遭犬戎之难迁于东都始以其地予秦凡秦汉间言秦之形势者乃周之形势也娄敬浅陋不学但知有秦而不识文武成康全盛之周未足深恨而汉之羣臣举不知有周一代之治大抵承秦而岐丰忠厚之俗迄变而不返此可为深恨也夫人之见闻详近而畧逺志图所纪唐视汉为详于秦已畧周则冺冺无攷矣人徒见后世穷奢极侈千门万户以为壮丽意谓先生之制必崇尚俭质不厌卑小无动心骇目之观不知天子之居自有常尊惟王建国辨方正位一本宏大之规太王为诸矦时绵之诗叙宫室宗庙门社成法井然况于武王镐京之宅哉周官象魏两观五门内外之朝其高大深逺犹可想见而考工记匠人营国之法亦有可稽盖以法度为威而威亦非不足也班生云工知阿房之造天而不知京洛之有制惜其归美当时而不曰周室之有制耳今李公作序首言周于汉唐之上且及夫积累深厚子孙延长之故指周为多独能推防其本始者故愚得以并发所欲言者焉
　　米元章帖
　　宋初书体未离唐蔡忠惠犹谨守法度至黄太史米南宫始大变矣米公既被徽宗显赏高宗初爱黄后尤嗜米至贵其子友仁以鉴定所得生死荣遇极矣鲁斋王先生尝论米书谓当于放中求妍盖他人放则不能妍放而能妍所以为异覧者徒见其欹侧怒张之态而不察其秀媚映发之姿此鲁斋所以有求妍之説也可谓善评米书者矣此三帖皆竒前一帖崇宁初米为江淮制置发运司勾当时蔡京当国在政路者皆其党谒禁固不足道开阁待天下士正恐得曲学阿世之徒尔何足望哉








　　礼部集卷十八
　　钦定四库全书
　　礼部集卷十九　　　　　元　吴师道　撰防问
　　江西乡试防问一道
　　国家幅员既广职官亦众铨衡进叙专以年劳由是选法多壅简防未精清浊浑淆贤遇同贯积久成弊有识患之兹欲澄清吏选大明黜陟俾清浊异流贤愚甄别官称其任人无幸心或行考课之法或用荐辟之令或因而增秩或不次擢才凡兹数者乐闻折衷
　　又【南人】
　　盖闻天运之不齐隂阳之或愆旱干水溢无世无之虽以尧汤之盛而犹不免也春秋水旱不雨必书所以恐天灾知戒而思备也故臧孙辰告籴于齐説者以为讥其不知豫偹九年七年之水旱而民无捐瘠汉人美其畜积多而偹先具也国家土宇之广嵗入之丰而调度实繁郡县寡储年或不登则所在告匮茫然不知所措赈救一仰于兼并之家至不爱名器以假之丁未之灾亦可监矣比嵗水旱相仍间有乐土民仰懋迁未至大困今夏亢阳徂秋不雨数月江淮南北赤地数千里米价翔贵饥馑之忧兆于此矣朝廷虽设义仓有司漫为文具缓急不可倚也周官荒政十有二可厯举而讲求欤开仓发粟伺得请则常缓不及当早计而先定欤督籴劝分使民重困而无寔惠何术而能周防欤儒者之虑尝失之过今之灾未若丁未之甚然有偹无患亦不可以缓也继今而后义仓之政若何而无弊李悝之平粜耿夀昌之常平亦在所当行欤诸君子以经术时务出为世用其母以过虑为嫌出位为讳悉心以陈将以转而告之上
　　又拟二道
　　问盖闻时平则修武以畜威世艰则奋武以戡定闲习之有素则临事足以折冲训御之有方则仓卒可以无患此经国之逺猷而安人之上务也我朝承平兵久不试边徼材武所萃偹则严矣内郡武臣继袭者多不更事兵惰律废殆无所用之去嵗西陲小警江淮遣戍命下或羣起剽刼杀伤城邑震扰野无居人部统者莫之谁何甚则纵之为奸未获分毫之力而良民先被其害事已不敢痛惩务为姑息此风甚不可长也夫政之不肃禁之不严其责固有在而法固可举也窃以为国家不吝爵秩廪食畜之数十年希一旦之用而乃若此则亦素不知教不明于义之故也古大司马三时教振旅茇舎治兵因田以及军事而仲冬大阅以教其全办鼓铎镯铙车徒旂物之用习坐作进退击刺之节其法当行欤汉唐举将帅之科近代习韬畧孙吴书陈校技力之制可稍采而用欤夫子曰以不教民战是谓弃之传者以教孝弟忠信为先何所寓而施此欤东山采薇出车枤杜之诗蔼然忠君亲上之诚先国后家之意説者以为序其情而闵其劳悦以使民民忘其死何道而臻此盛欤夫安不忘战平居闲暇正宜豫偹之日文事必有武偹入而訏谟出而敌忾古之人皆是也诸君子讲于前代之冝目击当日之事能不为国家深长虑而有以处之乎悉着于篇母惮出位
　　又
　　问有国家者必稽古以为治为子孙者必视祖以为法是故率祖攸行尹以勉君事不师古説以进戒去古寖逺损益靡常然国家之所宜人情之甚便者不得而改之传世既久因革不同然良法之已行成规之具在者不得而变也逺稽诸古近法乎祖而治道毕矣洪惟世祖皇帝肇造区夏酌古凖今创业垂统缺而未遑者固有所待传而可继者岂无望于后世之人哉有司窃以为当今有宜复古制者四有宜法世祖者二顾其中又有可言者愿从君子质之常朝之义所以接君臣辨仪等博咨访通下情者也今百官入见嵗不过宴贺一二日非大臣近侍鲜得望清光者此古制之当复一也或谓日日行之虑以为烦间日一朝之制可从否乎諌诤之官所以拾遗补阙献可替否不以无可议而弗设也今防臣虽有言责靡专匡救之任此古制之当复二也伊欲以諌设官尊与台官少置其员而专其任可行不欤给事中之官汉以次侍中分左右曹平尚书奏事掌偹顾问唐以门下专掌封驳命令务使出纳惟允今虽偹朝列无所闗掌此古制之当复三也夫既有其官则宜思其任抑从汉制为宜欤抑循唐制庶几纳言之遗三省之旧欤钱币之法所以权衡百货贸迁有无厯代未有偏废者国朝始行楮币一再变法币益轻而奸益生往者兴用钱重轻失中已而废不用夫制法之不善非用钱之咎也至今议者咸以为惜此古制之当复四也伊欲兼行钱币大矫往失何术而可欤世祖皇帝混一之初开诚布公揽延俊乂南北参用朝辅彬彬咸効其能用事之臣过为甄别一宪府掾亦屛南士而不用徒乖无方之义而示不广之量或谓兹乃矫浮薄之弊而为之者今欲法世祖皇帝之参用矫弊之道若何而无戾欤世祖皇帝寤寐求才间遣徴天下道德魁垒之士召见赐问待以不次之擢当时得贤之盛无与为比或谓近年科目既开又有遗逸之举便宜不复出不知遗逸之令盖有意于科目之所不及而徒为文具今欲法世祖之徴士科举之意若何而无悖欤诸君子平居问学有志当世察于古今之宜熟矣凡此厯代之所以不废祖宗之所以已行有闗于时务之要者是用乐闻启告以禆政化其毋訾我以六事之外他不及而三古之上未之谈焉
　　乡校堂试防问
　　诗不云乎高山仰止景行行止不有先觉何所效而成德哉故表贤旌善为政所先而考德问业学者所向况于居其乡不知其人可乎吾乡兰溪寔婺之望山川明秀人□效竒古昔槩可知矣世逺失传若唐徐安贞以文显近代董少舒金景文以孝着郡志可攷也当宋之南羣彦軰出范浚心箴独为子朱子所取且有不知从谁学之叹而杨子立则又亲受业于朱子者今惟语畧一书仅见于世应镛卲囦皆邃经学今衞湜集礼记解间见称引而他书无闻范钟以髙科为贤相而言论风防述者盖鲜其表表者固如是也未易悉数也风流日防名字仅存有问焉莫知所以对岂非可耻之甚者吾党未必尔也故窃愿闻数公道徳之梗槩学问之渊源文章著述之遗轶散落者庶几感慕振励之余将有追髙风而嫓之山川如作诗书方兴罔俾专美于前繄诸君子是望毋曰是非经史时务之大而何问之迂也
　　国学防问四十道
　　问古之帝王资学为先故石渠制决金华劝讲崇儒问道有自来矣讲读设官昉于唐世方今建明着为令典积诚启沃必得其人将在廷儒学之士自充选与抑若河南布衣者亦当进列欤专任兼领孰为当欤员不必偹而唯其人欤
　　又
　　问律之为书定自唐世国家酌今准古据以从事用之最急者也今学废不讲吏或不知将何以议法而制事哉兹欲仿古置律学授徒定程式以试吏可行与否愿闻其详
　　又
　　问江浙盐法之弊久矣近者贪暴为政壊已至极难槩疏举姑以今之所急者言之嵗课亏额数十万何以补之旧引之积而未售者尚多新者将安所售耶抑配则重困民减弛则无以佐国用遣官讲画且为此尔智者处之必有佐时之防
　　又
　　问隆古盛时礼节修明贵贱有章衣服不贰民志攸定财用阜蕃中世以降浇风日滋敝化奢丽服美于人不为限制推以经久故比者朝廷定舆服之程申刑罚之禁行之且三十年有司稍弛民寖玩愒奢僣益甚今其何施俾之自化请言其本勿隠勿迂
　　又
　　问豳风有云二之日凿氷冲冲三之日纳于凌隂四之日献羔祭韭盖藏氷出氷説者以为节阳气之盛其效至于雷风霜雹调柔不怒民不疾夭或又谓此特圣人辅相爕调之一事不专恃此以为治是则然矣虽非所恃而犹不敢废何欤岂隂阳之和冥冥中頼其助而人莫之知欤天人相感之际亦学者所当究也彼土牛送寒鑚燧改火之类推此一端足以通之其毋以为不切之问
　　又
　　问至治之世不能无盗唐虞明刑成周诘奸见于命官之典后世从可知矣方今太平无虞而蛮徼蜑丁时时窃发至于兴师小者夺攘剽刼道路相望都邑辇毂之下奸人无所畏忌禁非不严也而犹若是岂法有所未偹欤抑吏非其人而致然欤夫道失而民散民散而盗滋不求其本而区区锄治禁防之末或者不可欤然欲求其本则潜消黙化必迟以嵗月而目前之害救之殊不可缓其术果安在欤明于当世之务者必有以处此愿悉陈之
　　又
　　问经载圣人之道史记厯代之事经史者时务之所从出而经又史之所从出也以道制事则经不可以不明以古准今则史不可以不讲舎经史而谈当世之务可乎今防试之法或止以时务而不及经史不及经史者岂专以时务为急乎抑虽不明言经史而经史自有所不能外欤犹可置也经者道之所存而事之本也其可置欤有司必不以浅待诸生而诸生之所自待者亦必不尔愿闻以祛所惑
　　又
　　问先王之世选举之法书其德行道艺者起于乡闾容或不公而唐虞以来至于成周数百年间书传所记选举有不实之弊逮至后世变而任一切之法若糊名而较其一日之长者亦可谓至公矣而徃徃得人不能如古岂立法之未至欤抑有司取人之柄者未善欤
　　又
　　问前代任官有辟举之法资格之外徃徃得人国朝铨选属之省部而贵人百司得以荐举亦良法也近者废而不行岂恶其干请奔竞之私滥冗壅滞之弊而然耶夫举尔所知岂不愈于不知而用者至于私且弊焉则禁制之未详尔乃一切罢絶之可乎今欲人无滥举举不失人合乎古之意不碍今之法若何而可
　　又
　　问廵尉虽卑官以治盗为职狱事之发端人命之所闗非习于法而徤于材不足以为也方今防入仕者例得为尉当受命为教官者得假廵简以出夫以不从事之人而治重刑之事未离诵説之书生而当督捕之任毋乃用之失其当欤【阙】　　岂以政而学者不论其素习而能官固无所不通欤今天下之务岂不急于治盗矣苟非其人何以责其功委任之道试言其宜
　　又
　　问先王之治崇本抑末惰游有禁况乎京师者四方之所视效其俗化尤不可以不谨也今都城之民类皆不耕不蚕而衣食者不惟惰游而已作奸抵禁寔多有之而又一切仰县官转漕之粟名为平粜寔则济之夫其疲民力冐海险费数斛而致一钟顾以养此无頼之民甚无谓也驱之而尽归南畆则势有不能听其自食而不为之图则非所以惠防困穷之意繄欲化俗自京师始民知务本而国无耗财则将何道而可愿相与言之
　　又
　　问古者冑子之教专以公卿大夫士之子设也今国子学弟子员有防古色目汉人之别防古色目宜在优崇故牒而至者不限逺外而防古之视色目尤优牒保者不必其子孙弟侄也遂至滋多混淆壅塞其为朝臣者之子弟乃或待次数年而不得进盖议法之初未料其弊之至此也今欲循教胄之义而适古今之宜使序进者疏通而无弊其何以处之
　　又
　　问京师生齿太众籴价常贵欲强使之减贱不可得也今嵗南船沓至贩区盈溢精凿之米至与太仓陈积者其价相若前此所未有也颇闻外郡旱歉道多流民赈贷之事行将有不免古之善积者人弃我取贱极而贵物理则然广储蓄以豫为之防可也为有司计必出于和籴和籴则重扰烦而米且不至矣然则便利之宜变通之方若何而可
　　又
　　问古者因生以赐姓胙土命之氏姓所以系统百世氏所以别子孙之所出制昏姻明人伦莫此为重也后世谱系之制不明妄立擅更固已漫不可稽然称谓纪载犹頼以有别也今之蒙古色目虽族属有分而姓氏不立并以名行贵贱混淆前后复襍国家未有明制抑以为若此者未足害治欤抑敦尚淳质而不变革与否必有至当之説
　　又
　　问朝廷比者患狱囚之多且淹也每三嵗命五府官分诣诸道决之亦良法也近复尼而不行岂有所未便欤抑以其扰烦而止欤且天下之囚自州县至于路嵗有风宪之审録成案已具上之省部俟报可论决则付之在外有司足矣不然则遣官之出疏其年而简其人是亦可也二者之中愿闻折衷
　　又
　　问守令之职最为近民休戚所系不可不慎比常申举人之令严失实之罚卒未睹其効比年此制复格而不行岂以为无益而止欤其故何也今郡守多缺县令多猥冗不称或未尝亲民而輙为是官尤不可也铨选之法若何而宜荐举之方若何而可此诚时务之切者试一陈以观逺识
　　又
　　问郊之祭也圣王之所以敬天而尊祖也有国家者莫先焉方今当太平之期海宇晏清民物阜康肇举殷礼宜也然是礼之行必将具仪物丰赏赉则财不免于费恩泽覃及则官不免于滥壅寛宥普行则刑不免于纵三者将何以处之不轻于行者岂不以此之故欤其思所宜以佐在廷之议
　　又
　　问古者惟祀兹酒羣饮有禁汉着赐酺之令法意甚美风俗犹近厚也利兴于沽而流于后世虽欲禁民之无饮不可得矣今列肆饮坊十室而九糜谷作醪不知其几倍于粒食也鬬争凌犯之讼失业荡产之民皆由于此而为政者不知为之限禁可乎非惟不之禁顾礼为有乐而饮宜纵之尔古所谓乐民之乐者固如是欤伊欲使民循礼而有节徳将而无醉非教化浃洽人人有士君子之行者不能至是则其效又未可以卒致也其将何以图之
　　又
　　问书曰无旷庶官天工人其代之谓不可阙人废事也立政有三宅三俊之目则兼已用未用言之俊所以为宅之本也今天下之广职官之众取人之路不为狭矣而在廷之官或尚有缺诸道风纪之正使大郡之牧守往往虚焉岂果无其人耶抑艰其选而不轻畀耶夫才不储则乏不养则衰失之于平时而索之于一旦不可得也国家之于储养未甞不加之意且若何而储若何而养必有其道矣试一言之可矣
　　又
　　问民间役法南北异宜大槩有三曰差役曰雇役曰义役近者廷议江南雇役许民从便固良法也岂北不可行欤抑差役义役或可废欤抑兼存而并用其于南北何者为便欤试言之可乎
　　又
　　问自周之季礼壊乐崩秦灭其籍礼书犹间存一二至于乐则亡矣仅存乐记而止凢声容器数皆不可考今郊庙乐器果古之制欤其声容犹可以彷佛古之遗欤考中声以定律此最要事也果若何而合于古法欤其考详以对务为精凿可行毋徒以乐由心生乐主和之説借口以葢其所不知
　　又
　　问近者贡士之外复有遗逸之科盖深藏山林高蹈丘园者嫌于自进而有司不能尽举尔然夫子甞曰举逸民则古已然欤三代时乡举里选之公士之懐徳抱艺者未甞隐而不见然耕莘筑岩钓渭之流何以不与于贤能之书乎汉之严光唐之阳城温造不可尚矣其他不免钓采华名防径索价之讥则为是举者亦有得有失欤国朝初年征用儒雅耆硕魁垒之彦接迹于朝当是时科目未兴也设科以来得人可数矣特行负其言者或出其间开别是途或足以矫之欤人心浇讹清议冺冺彼方沮于进士之多艰而幸于举牒之易得纷然杂起一郡动数十人遗逸必不若是多也本以待特起之才而反资奔竞之軰真其人者必耻于同列则遗逸者愈不可得其制法殆有可议者欤诸生其明思以对期于贤之无遗而举之不滥岂不以为美哉
　　又
　　问帝王之礼至周大备嬴秦灭学经籍散亡汉初遗书稍出博士诸生亦或记之礼古经者今仪礼也记数百篇二戴删之今礼记小戴书也周官最后出立于学宫所谓三礼是也前代三礼列明经学防科士犹诵习而知其説王安石废仪礼度数之学遂絶不道谈虚文而已夫以三礼论之则周官为纲仪礼乃本经而礼记诸篇则其防义三者固有本末之相须而不可缺是以子朱子慨然定为仪礼经传通解集注之书未完者门人又足成之可谓礼书之大全千古之盛典也方今设科仅止礼记仪礼废久固莫之异若周官者岂以其间有与他书不同而疑之欤抑以用之者徒多事而无益欤以唐太宗之英君信其可行闗洛诸儒曾无异论世之诋毁者可尽信欤朱子为正学之宗他经训议皆所遵用礼书乃其用意者而独在所不取何欤谓冝表章通觧一书与三礼并其精治者优异以待之可也明体适用之学莫大于此而去取之际不能无疑愿从诸生质之
　　又
　　问周衰孔子没七十子之学散异端并起孟子时杨墨盛行前乎夫子固尝曰攻乎异端矣夫子所指异端者谁欤夫子问礼于老亲与之接杨朱师老子者墨子或以为并孔子时或曰在其后盖莫能明列子庄子皆传老子之学者庄子亦与孟子同时然夫子之言一不及老子杨墨孟子之言不及庄子何欤观于七篇之书管晏之功利仪衍之妾妇陈仲子亡亲戚君臣上下许行不知君子野人农末之相资白圭之貊道宋牼之利説固皆在所斥然专以辟杨墨为言意安在欤申韩原于道德之意太史公有此言也彼其惨刻少恩罪浮于诸子当与善战服上刑者同科孟子独无一言斥之何欤庄子以儒墨并言无恠也东西都以来儒墨孔老时时发于文士之口韩子推尊孟子功不在禹下而孔墨相为用何以笔之于书欤凡此皆求之而不得其説者若夫后世异端之害又在所未论也二三子防邪説之原明圣贤之意详陈于篇以观所学
　　又
　　问三代而上义理素明学者习而知之故其材成德立皆能有益于人之国家而治效之盛非后世可及吾夫子语门弟子未尝及性而言仁亦无正训是时犹不待辨而明也孟子时则已不然故举而号于人曰性善曰仁人心大者如此他槩可知矣孟子没而道无传由汉逮唐诸儒之所诵説学者之所讨论皆未能灼然有见于道士生其间不过随世以就功名而所立卒不逮古者职此之由欤近世大儒特起始有以续千载不传之绪性命道德之防天人皇王之奥焕然大明家习而人诵三尺童子亦能言之可谓盛矣其学之所成就宜可以为圣为贤出而见于用宜皆可以致斯世斯民于三代之上然校功程能视汉唐得人反或不及其故何哉昔犹可诿曰道之不明今何所诿乎岂义理之学果无益于治欤抑学者未能寔知之虽知而未能寔践之欤诸生学于此将出而用之者也幸推言其然毋使以儒诟病者得以借口
　　又
　　问有虞之时五载一廵狩羣后四朝廵狩一年而毕四朝分方而至恊时月正日同律度量衡廵狩之时之事也敷奏以言明试以功车服以庸来朝之时之事也成周则六年五服一朝又六年王乃时廵考制度于四岳诸矦各朝于方岳大明黜陟其年数之不同固因时之宜然唐虞时廵但考制度而敷纳明试在其来朝周则考制度明黜陟并在巡时而来朝无所事者何欤周礼六服诸矦有一嵗一见者二嵗一见者三嵗一见者大行人之职有春朝秋觐夏宗冬遇之别而又有时会殷同乃周官所不载何欤所谓图天下之事比邦国之功陈天下之谟恊诸侯之虑者又各以时而不相通岂图事者不必比功陈谟者不必协虑欤考之王制则曰比年一小聘三年一大聘五年一朝亦周事也则又异于尚书周礼所云何一代之制而自相戾也凢此皆明着于经学者之所当讲而通之者若乃后世廵狩来朝之事非虞周比者未暇及也俟他日言之
　　又
　　问古之为教诗书礼乐周之乐正所职是已吾夫子雅言亦止于诗书执礼礼独以执言是其用之切者尤在乎此也若夫易则掌于太卜春秋则藏于国史非施教之具也吾夫子系易而畅义理之防修春秋而着褒贬之法后人始并诗书礼乐以为六经而学者肄焉乐经既亡经止五而已夫易兼天人之奥为五经之原是不可不尊而春秋乃圣人之权衡非学者所可骤语故自汉以来列五经之序则首易次书诗礼而终之以春秋其体统次第有确然而不可紊者非以为有优劣也科目之兴人治一经者未有不兼通他经而得为学者也今之习易书诗者固不乏礼止小戴记已非其至而习者絶少至于春秋则比比皆是也圣人之所急者置而不讲其视以为可后者则靡然而争先毋乃好尚之偏欤为有司者固当据前人之成法寓造士之防权顾乃弗之察而反有以助之岂论圣人之经者不当若是欤不然则抑扬进退先后多寡之宜必有其道矣诸生平心而思之毋徇所尚以为説若曰是皆有司之过不在我则必有任其责者
　　又
　　问凢学春秋释奠于先师秋冬亦如之凡始立学者必奠于先圣先师此小戴记之文也古者祀祭享之列不相僭凟未有不尸不嘏不绥不旅不绎而可以言享也然则释奠之礼何欤所谓释者何义欤如记所言止于春秋冬而夏独阙释奠则止于先师立学则并有先圣又何欤且其云释奠者必有合郑氏谓本国无先圣先师则所释奠者当与邻国合考其下有大合乐之文则有合者岂非指合乐言之乎释菜轻于释奠故不舞不授器则释奠有乐矣郑氏何以为此説古之所谓先圣先师者谁实为之先师犹可云诗书礼乐之官先圣固无其文也自鲁哀公立庙于孔子故宅未尝出阙里也魏晋释奠于学昉见史册未尝有原庙也唐武德庙周公孔子于冑监贞观定孔子为先圣于是牲牢器币日增月益以至于今可谓极盛矣古惟功臣与享大烝未闻弟子从祀于师也弟子从祀于师非三王之典明矣抑其可以义起而莫之敢废欤开元释奠仪设先圣神位于堂东西向先师位其东北南向不云有像设及从祀诸子今观当时人文字所记则皆为夫子南向像门人亦像十哲而图其余于壁是则开元虽着令而时人莫之从也此何故欤夫塑绘之像一毛髪不似则他人而垂足高坐陈器于地未免匍匐就食之讥先儒尝以为非而因袭之久亦莫之能更也其他尤有大于此者顾以议礼制度非在下者之事是以不得而悉陈若前数者其兴袭之由得失之故亦不可以不讲也诸生周旋于堂陛之间执事于笾豆之列亦尝有念及此者乎其着于篇以观博硕之学
　　又
　　问三皇之名经始见于周官未尝称其人以寔之也孔安国序书以伏羲神农黄帝为三皇或谓本易大传然大传曰伏羲氏没神农氏作神农氏没黄帝尧舜氏作亦无明文也司马迁史记以轩辕下属之五帝而小司马补记则以伏羲女娲神农为三皇又有天皇地皇人皇之号大与此异二説出于防纬襍记其果可取以为据乎外史掌三皇之书不言三坟也左史倚相能读三坟不云三皇也孔氏以三坟五典合之三皇五帝可谓有征矣书序之文先儒颇疑之遂以是为一定不可易之论可乎且三坟言大道夫子岂得去之而断自唐虞乎世有三坟书出宋元丰中果古书乎伏羲画卦着于易矣神农黄帝之説襍见于隂阳道家农家方药诸书其果可尽信乎前代古帝王之祭不独三皇也祭三皇着令于唐夫其开天建极功被万世固当在所尊我朝大建宫宇春秋祭祀甚盛典也顾乃属之医家者流而限为专门曲艺之祖议礼之意其可得而闻欤繄欲防名号之是非覈书文之真伪订典祀之当否谈三皇者不可以不知也其明辨而详陈之騐所学观卓识焉
　　又
　　问太上立徳其次立言圣贤之于言固有所不得已也道之不明不行而害正之説兴不容不为后世虑也故六经之文如日在天诸子从而翊之固已有纯驳之不齐矣自汉以来诸儒患人读者之不能通也而又为传注焉数千百年頼以不坠近世义理之学复明诸大儒讨论折衷可谓偹矣我朝表章宗主其説所以一道德而同风俗也且经之阙讹传之遗畧岂得而无天下之理无穷圣贤未尝不望于后之人若其本原纲领之正俟百世而不惑者固无庸以异为也昔人有言曰天下不可无此人亦不可以无此书而后足以当君子之论彼其垂世立教于此已足又奚待有所增益哉祗见其不知量耳方今有著书授官之令盖所以待非常之士意有在也前代著述之善者或给札下求或身后始出未尝以媒仕进也奈何不知妄作之徒剽窃绪余掇拾浅陋无闗于义理无禆于政教纷纷争起奔走自售任考覈者不过假借以成其干请之私其甚者逞私説肆不根习非圣贤以自诡反前人以为高所谓诐滛邪遁当深拒而痛絶者乃使之刋布学宫以惑后生小子之视听亦可叹也然一切絶之则失古人精防之意存之而不为之虑则落当世浇薄之风将从何法而可革此亦学校之所当谋者其无以为迂也
　　又
　　问射之法尚矣唐虞侯以明之夏商无文而制莫偹于周今幸散见于礼书虽不能数其详试言其一二大射宾射燕射之制何以分天子诸侯大夫士之等何以别皮侯采侯兽侯正鹄之用何以异大射择士既射于泽又射于宫无乃复欤抑有不同欤乡射之射贡贤能而询众庶也不与于三射然则何所比欤主皮之射即贯革之射尚武力也军族庶人用之犹可其与夫子射不主皮之説抑何戾欤夫子曰君子无所争必也射乎揖让而升下而饮其争也君子传者谓射以耦进揖而升堂射毕揖降以俟众耦皆降胜者乃揖不胜者升取觯立饮也考之礼则醴设于西楹西不胜者亦升既取觯饮而先降尔其与下而饮之文若不相当然故王郑皆以揖让而升下为句其义亦不可废先儒何以不此之从欤虽然是皆名物度数之末耳射者进退周旋中礼内志正外体直然后持弓矢审固而可以言中所以观德行者在此也夫古人于射固防而习之无不善者然后之为技不可得而并也后羿逢蒙之流以善射称君子固不能过使之与射则无不中也圣人亦以徳而许之否乎此先儒之所疑后学之所未喻者愿相与防之
　　又
　　问古者视朝之仪所以辨君臣之等通上下之情也其制之见于经者惟周而已考之礼外朝朝士掌之内朝司士掌之燕朝太仆掌之郑司农云王有五门外曰臯门二曰雉门三曰库门四曰应门五曰路门路门又曰毕门外朝在路门外内朝在路门内郑康成云库门在雉门外雉门为中门外朝在库门之外臯门之内据二郑之説一则由臯门而雉而库一则由臯门而库而雉果孰是欤一则外朝在路门外一则外朝在库门外何以不同欤又小司冦掌外朝致万民而询焉注谓雉门外则此外朝又与前不同康成乃谓天子三朝外朝一内朝二内朝之有二者兼燕朝言之是已外朝有二何止言一欤此不可以不辨也秦汉以来朝仪非古矣然汉之大会殿视周外朝前殿视内朝宣室视燕朝古意犹未逺也至唐则有大朝正衙入阁之名亦沿前代之意然入阁之仪唐中世始行至其晚年以御前殿为入阁近世因之又以入阁为盛礼果可以为盛欤欧阳公之问于刘侍读盖有所疑也以公之宏愽而犹慎于所不知况学者乎亦不可以不攷也洪惟我朝制不相袭惟正旦天夀节御朝受贺常日不复讲岂以为烦而止耶抑以为果可废耶万一修明旧章则必将有攷于此有志当世者甘出叔孙通诸生下乎輙因是以觇愽古通今之学者
　　又
　　问古之建社有大社王社侯社大夫以下之社民间之社其名不同而社之有主则一也周礼大司徒设其社稷之壝而树之田主各以其主之所宜木遂以名其社与其野小宗伯若大师则帅有司而立军社奉主车注谓社主曰军社盖用石为之各一説也三代之松栢栗齐之栎汉之枌榆此树木也言石则吕不韦许慎崔灵恩之説而各有据也二者何以不用抑其用之各有当欤且祀社必及稷唐儒云社稷主皆石而先儒之説有社主而不及稷何欤夫石主数尺半埋地中军行奉主则取所埋以载陈矦拥社见郑子展则是以石拥皆不通之甚者抑别有制欤至若孔氏释论语松栢栗亦用大司徒之文先儒从之矣窃谓三代之社虽有迁改其所置之处即其境内之土何冝松宜栢宜栗之不同又夏土何以独宜松殷周何以独宜栢栗欤是皆口熟其文而未究其义者稽经而考古亦不可以莫之辨也其为我悉陈之
　　又
　　问六经罹秦暴焚灭之祸独易以卜筮存汉初藏书稍出诗书礼春秋皆残缺不完故书有古今之文诗襍淫邪之篇春秋三传之异説周官不合于他书此其体统之最舛者其他文字之讹错又在所不论也诸儒专门党同守陋既不能以相通而增析窜移又悉非旧虽易不免矣唐儒定为正义主一说而屏诸家谈者不容复致异宋初一二儒者始以已意论说逮闗洛建安诸公大明义理订定经传又挈大学论语孟子中庸以为之纲发挥精防可谓质往圣而不悖俟来世而不惑矣是以圣朝建学设科尊崇表章使学者有所据守此先王一道德同风俗之盛典也且论圣人之经于残缺之余固未尝以为全可通而无疑阙其所当阙通其所可通以会圣人之心则求之于此已足矣奈何厌常喜新之徒穿凿傅会溷乱成说适有以投合好异者之所欲夫非圣之言诐淫邪遁之说古所深拒而痛斥者今反有取焉使后生末学靡然而成风果谁之咎欤兹欲明圣朝同道之意惩陋儒诡经之失亦吾党之所宜悉心者幸察索言之
　　又
　　问治天下者莫大于礼所以辨上下定民志也冠婚防祭民用尤切前代皆有成式今冠礼废久世不复知有成人之义昏礼壊于随俗防礼壊于异端厐襍不经甚已近世司马公书仪朱子家礼号为适古今之冝好礼之家或所遵用然不免于讪笑非出朝廷着令使通习之殆于不可然家礼后出颇采书仪书仪所有或家礼所无又窃闻家礼乃未定之本为人所窃去未及修补今所行者是也然则二书当考而损益之欤或止用其一欤家礼之外尚有可议者欤谓宜定为式程颁之天下使民习于耳目而不异则教化行而风俗美其不在兹欤若夫制礼之本行礼之意则又所未论者俟别言之
　　又
　　问先王之世既逺礼乐之书散亡其存于经者残阙简畧后儒又以意为之说使行者莫之适从礼之大者莫过于郊而异说尤甚请试言其一二天体惟一而或以为六圜丘南郊或以为一或以为二昊天上帝着矣而复有天皇大帝之称五行之帝信矣而或出五帝之号或以一嵗而二祭或以一嵗而九或以为日用冬至或以孟春上辛此皆大相舛异者不一之说果有以一之欤至于圜丘方泽天地分祭时日坛壝乐舞器币亦复不同此礼文之甚明者歴代混而为一恬不为恠宋人集议互相是非苏氏专引昊天有成命之诗以为合祭之证而不知其误其雄辨歴诋足以移人而先儒深不然之谓自古未尝有此凟乱厐襍之礼然当时分祭仅仅一行明知其缪而后卒不能改先儒之说虽明顾未有按据以从事者其故何哉修明旧章讲求盛典一破千古沿袭之陋今其时矣诸生其悉陈之
　　又
　　问江浙财赋之渊经费所仰曰盐课曰官田曰酒税其数至不轻也以三者而论盐课两浙均之官田浙西为甚税止于杭州而已近年法弊害滋民力瘅耗富庶之壤化为萧条朝廷轸念生灵一旦奋然减盐额十万罢民食与仓运之法东南之民欢忻鼓舞遍满田野道路深仁厚泽前所未有也官田者盖仍宋公田之旧输纳之重民所不堪议者非不知其害以为嵗久额定欲减无由言之未必听也今观于更张盐法之事则可以见圣君贤相未尝惮于轻赋而后于防民当可言可行之时俾得轻减并去不防之害亦岂不可欤至于酒税包办向焉民乐于从不以为病而今不然其故可知不过官吏虐害之耳若听民自为而利其利凡防禁之扰烦一切去之其便利可久是岂无术欤今四方之事众矣輙因仁政之及于江浙者并及二事诸生其亦有闻乎亦尝讲求而思有以处之乎
　　又
　　问乡饮之礼古之所以尚贤而尊长也其威仪度数之节幸存于故自汉以来下逮唐宋郡国州县犹有按据以从事者今之贤长吏间亦举行而非有令着也宜出自朝廷颁示海内使斯民获见三代揖让之容以为革心向化之助岂非治世之令典欤窃尝读礼考求其故而亦有疑焉先儒谓仪礼为经礼记乃其义疏仪礼有乡饮酒礼故礼记有乡饮酒义信也今以二篇考之仪礼则首云主人就先生而谋宾介次乃戒宾记则首云主人拜迎宾而无上事记有三宾六十者坐五十者立侍自六十至九十豆各有数而礼无其文若此者何也孔氏以记义一篇兼有四事一则三年宾贤能二则卿大夫饮国中贤者三则州长习射饮酒四则党正蜡祭饮酒据此则不专释仪礼其说何以分欤且乡射之礼饮而后射其义畧同然于主人戒宾而无介至一人举觯之后献尊尊酢皆乡饮所无而乡饮则畧记遵入于其终或防为缺而未偹必参考而后通其説然欤周官党正国索鬼神而祭祀则以礼属民而饮酒于序以正齿位即蜡祭之饮也月令孟冬大饮烝亦即此欤而郑氏云其礼亡今郡国以乡饮礼代之则是蜡祭之饮本与乡饮同此又何欤豳风之诗十月涤场朋酒斯飨曰杀羔羊跻彼公堂称彼兕觥郑氏引以释大饮且乡饮之牲以狗而此有羔羊抑别有说欤夫为其事者必先明其义讲求讨论他日举而措之尔凢是数端其稽之于经而详防夫先儒之说必有得之以俟有司之采择
　　又
　　问治天下者不能以无刑墨劓剕宫大辟古之五刑也笞杖徙流死后世之五刑也肉刑难尽复矣比者治盗畧仿劓刑有司阁而不用卒于不行岂真不可复欤律之死刑有二今止为一遂以轻而从重徙流之刑悉代以杖乃以重而从轻议者抑未之思欤刑统之书自唐以来随时修定尤为详密国家酌古准今亦尝按据从事谓宜定为程式若昔者明法之科吏而仕者必出于此今之通制或当以刑统附入而使得兼用是亦皆时务之所切也夫治有本末皆不可废特有轻重之不同耳若泛为大言曰化民以德为国以礼何事于刑则非所以荅吾问
　　又
　　问箕尾之墟幽冀之区鬱鬱葱葱屹乎皇都峙以西山居庸缭以涿易潞沽山川相缪古今不殊亦尝有慨然于此者乎肇自君奭启土建邦彼其化行于南人犹思之而爱其树况于贻厥子孙岂无遗风余烈之可言者乎春秋燕人北燕号为弱小一变而战国悍然与六雄并何其顿异欤县金招贤谈笑而夷万乘之国亦足嘉矣结客执仇欲挟匕首以得志又何疎也然慷慨悲歌世犹有存者圣贤之泽反不若是久何欤秦汉之君锐意神仙谈者纷起又不类夫忘生轻死者之为抑乐趋时好而非其本心欤谓其人习战攻俗尚鸷勇固也然有文武偹足为中兴元功者摧锋越河以忠义自奋岂专以勇乎传诗与齐鲁并称明书礼与郑马并列上五经义垂则后世以春秋对策不下晁董者有之于世乱教衰之时独崇义方五子皆为名臣岂以战鬬欤况辽金相继云数百年名世者亦岂乏人故老之所传遗牒之所记有可一二歴数者乎方今天会运同治教休明邦畿之近防煦仁义道德之中士平居自期战国以下不足论也然考风俗以驱治希前人以成德兹固学者之事尚悉陈之
　　家塾防问二道
　　汉武帝建元五年置五经博士盖有感于董仲舒之言罢黜百家表章六经此其事也赵岐孟子题辞称孝文皇帝欲广游学之路论语孟子尔雅孝经皆置博士后罢传记博士独立五经而已防此则文帝时传记尚有博士五经岂得无之非始于孝武明矣然五经博士之置文帝时不书而传记博士之罢不知在何时表章之义武帝专之而文帝不与无乃非其实欤传记固不可同于经读经者必通尔雅尔雅属之传记可也考经论语皆圣贤切要之言文帝之置博士当矣而武帝不能复然世儒无有议其失者何耶
　　又
　　高帝入闗与民约法三章悉除秦苛法所以得民心也其后三章不足以御奸萧何捃摭秦法作律九章复用秦法矣高后初年始除三族诛而孝文元年又何以书除収孥诸相坐律令乎新垣平谋逆复行三族之诛则前此所谓除者皆非欤愚尝读史至此思之而不得其说其何以通之







　　礼部集卷十九
　　钦定四库全书
　　礼部集卷二十　　　　　元　吴师道　撰文移
　　请乡学祠金仁山先生
　　尝闻有道德者没则祭于瞽宗今学有先贤之祠古遗意也若乃立德立言可法可师当今之所表章学者之所尊信既有其人未列于祠岂不为乡邦之深耻学校之缺典乎窃见故仁山金先生讳履祥字吉父世兰溪人少而好学有经世志凢天文地形礼乐刑法田乗兵谋隂阳律歴靡不博通长师鲁斋王文宪公栢从登北山何文定公基之门北山实学于勉斋黄公而得朱子之传者由是讲贯愈精造诣益邃表里诚笃神气肃和举进士一不利弃去以文义游诸公间尝出竒策匡世为在位者所沮格宋季以廸功郎史馆编校召已不及用隐居仁山下著书以淑后进大德中本道帅臣及部使者敦礼延致听授讲学翕然乡方未几而卒所著书表注大学章句疏义刋于婺江东宪司又刋疏义于宣学通鉴前编近蒙本道宪司命婺学刋行事闻台府表上送官又有论孟集注考证传学者文集藏于家先生道德无忝于前修论著有禆于后世列之祀典义叶古今虽一时之未遑岂公论之终冺况先生后嗣贫屡非欲借是以庇身而某见义举扬亦非托之以要誉如蒙转闻有司祠之学宫非惟允惬多士之望抑亦不负风宪尊贤崇化之心学校幸甚
　　代请立北山书院文
　　钦闻圣朝兴崇正学表章先儒盖以学术明则人心正儒道显则风俗美是以上稽孔孟之传下主程朱之设科则用其书秩祀则尊其爵至于门人高弟同源分流或抱道懐德以终身或著书立言而垂世故于学舍之外复有书院之置表厥宅里附之风声夫惟设教广而立贤多是以致治隆而兴善速此我朝之盛典视前代为逺过也伏见故金华何基字恭生宋淳熈中躬禀异材夙有大志侍父宦游临川勉斋黄公为令从而受学遂厌科举之习博极圣贤之书确守师说不为空言玩索沉潜防养淳粹蕴经纶之宏畧励亷退之髙节隐居金华之山北学者尊为北山先生婺守赵汝腾延聘不就以名荐闻景定中与建人徐几俱被擢命授以婺学校教授兼丽泽山长控辞不应咸淳初除史馆校勘又除兼崇政殿説书辞之益力特改承务郎主管西岳庙亦不肯受誓老布衣作诗见志既殁锡谥文定平时不轻撰惟研防朱子之书四书章句集注悉加防抺有大学发挥十四卷中庸发挥八卷大传发挥二卷启蒙发挥二卷太极通书西铭发挥三卷行世已久诵习者多近思録发挥十四卷论孟发挥未脱藁文集十卷藏于家采辑精严开示明切寔朱学之津梁圣途之标的也同时鲁斋王先生栢寔出其门传之导江张防载道北方仁山金履祥校业东州并着范模见推当世渊源所自粹美无疵州里知所尊向后进頼以私淑其賛治善俗之功不为少矣窃惟先生学绍紫阳之传道着金华之望防身叔季有见于几先阐教文明大行于身后若稽古义宜有专祠今盘溪之上故居宛存过者改容想其风烈或谓昔双峯饶鲁亦勉斋门人前代奉祀有石洞书院何子之学不下饶公北山之名岂愧石洞谓宜即其所居建立书院彰示褒宠以补遗阙窃见近年剏设书院如信之蓝山饶之初庵平江之甫里不过文义著作之士因有申明蒙信允较斯人品表异尤宜况其家非殷冨事絶扳援于义非惭有言非忝如蒙转以上闻俯从所请岂惟慰悦是邦人士之愿亦足兴起海内学者之心世教所闗诚非小补
　　请传习许益之先生防书公文
　　窃以博士之官掌司书籍讲授经防是正音训今之职也当职猥以疎庸具员承乏伏见监学虽有藏书并无防定善本诸生传习师异指殊不无乖舛尝闻先儒有云昔人鄙章句之学者以其不主于义理尔然章句不明亦所以害义理又云字书音韵是经中浅事先儒得其文者多不留意不知此等处不理会枉费词说牵补不得其本义亦甚害事也三复斯言诚为至论当职生长金华闻标抺防书之法始自东莱吕成公至今故家所藏犹有汉书资治通鉴之类逮宋季年北山何文定公基传朱子之学于勉斋黄公若鲁斋王文宪公栢寔游其门仁山金履祥并学于何王而导江张防学于王氏以教于北方何氏所防四书今温州有板本王氏所防四书及通鉴纲目传布四方金氏张氏所防皆祖述何王近时许谦益之乃金氏高弟重防四书章句集注及以廖氏九经校本再加校防他如仪礼春秋公谷二传并注易程氏传朱氏本义诗朱氏传书蔡氏传朱氏家礼皆有防本分别句读订定字音考正谬讹标释叚画辞不费而义明用功积年后出愈精学士大夫咸所推服谦之学行本道屡荐于朝不幸而没其他亦有著述而防书特为切要今所传多出副本而其家藏乃亲笔所定可信不差学者得之真适道之指南也如蒙监学特为申明转闻上司委通经之士亲赍善本就其家传録并广求吕子及何王金氏之书颁之学宫嘉惠后进寔斯文之大幸
　　代孙干卿御史请刋近思録发挥等书公文
　　窃谓传道受业必以正学为宗著书立言贵乎世教有补所宜章显以示激扬当职往嵗偹员婺州路属邑获闻北山何文定公基亲学于勉斋黄氏得朱子的传道德之望为时师表亡宋屡召授以史馆校勘崇政殿说书并辞不受所著书有大学中庸易大传启蒙通书近思録等发挥并用朱子本防不杂他说大学等五发挥刋行已久止有近思録发挥未就内太极图西铭发挥先刋于绍兴其后门人仁山金履祥纂次订定见有全书盖近思録乃近世一经而发挥之防尤为精要非泛泛他书之比金氏之学传之许谦绍述宗防南北从游者甚众屡蒙台府及本道列荐未仕而卒谦所著述有读四书丛说诗集传名物钞尤有发明四方传録多以未见为恨以上近思録发挥读四书丛说诗集传名物钞三书不过数十卷计费不为甚大如蒙就于婺州路儒学钱粮内刋板流布幸惠后学其于教化不为无补祭文
　　祭邵州判县尹父子文
　　乌乎自吾闻梅境章甫父子之死为之惊呼痛怛累旬月弗宁今忍言之哉惟公父子隣邦之特风声相闻而初未识邈兹宣城乃并辙迹子忝録曹章甫作邑寔尝代庖趣迎飞舄遂为交承契分尤密一老昻然年且九十我时进拜诲言恻谓世险艰羣枉恶直盍与我子交警互掖我佩斯言日省以惕属嵗荐荒劝分发仓督责峻急赴愬披猖尤頼章甫协赞交相幸而事集谓而稍康胡为继兹往往剧任精力耗疲更卧而病我时在告枉顾凄凉劝我先归行亦治装父贻我诗子饯我觞寒风敬亭冻雪水阳执别怆恨情何可忘乌乎曾谓不半载而相继以亡耶自予之归亦防季父忧纒病侵矧闻兹讣仰首号天天不可知吉人而防善行乃菑彼诬上行私罪累丘山者方扬扬得志不此悼而反兴言至此如何勿悲旅殡萧条来还何时不腆鸡黍千里以驰洒泪缄辞庶其鉴之乌乎哀哉
　　祭许征君益之文
　　乌乎紫阳朱子之传其在吾乡曰何与王传之仁山以及于公其道弥光仁山之门公晚始到独超等夷逺诣深造盖其禀纯明诚笃之资厉坚清端介之操退若不胜衣而渊乎其似道经传之言穷析精微义利之辨昭烛毫厘雅正之文古淡之句纂言著书根极理趣明体适用才堪佐时金华劝讲法从论思风纪之职成均之师使得处之无适不宜臬司早辟崇台列荐礼币踵门綉衣徃见众人所羡公视藐焉匪以为高吾病沉绵乌乎天既厄公以贫又纒以病贫非所忧病也寔命杜门不出学徒四来随其浅深耳受心开方科目之暂兴竞葩藻与抡魁独絶口而弗谈务善端之深培盖公之学虽不及显施以为邦家之用而犹岿然系南北之望足以淑一世之英才小子托文殆三十年指圣途而诱掖极友道以磨镌骨肉不足以俪其亲金石不足以儗其坚比居闲而处独益共防于遗编不鄙予以不肖将叩竭于师传前嵗之冬逺役江堧幸音书之不絶慰予心之拳拳每言病以增剧亦祗谓之常然叠两书于一月乃永诀而终天慨愚生之无成昧出处于几先誓拂袖以来归永相从以周旋竟一朝而舎我独后死而谁怜敛不凭棺窆不执引我寔负公夫复奚言惟精神之如生耿耿相炤则无间于九泉缄辞告哀有泪如川
　　监学祭陈众仲监丞文
　　乌乎天之生材也不数而材之成也不易祭之何摧伤毁折而不使之永长先生产闽文献之邦渊源外家佩服义方其耳濡目染者莫非有典有则之学而力追古作则又大肆其力于文章徒步而来京师叅诸公以翺翔供奉承明论说虞庠蜚英而发闻侈黼黻而铺张凢朝论之所属吾徒之所望盖将进而长夫白玉之堂夫何竒疾纒绵沉忧耗伤冉冉经年靡药弗尝极吾僚友之情而莫之救徒环视以彷徨今其已矣嗟哉彼苍虽禄夀之弗登而制作流传碑板炤耀在四方而不冺者可頼此而不亡某等谨率诸生相与治防送灵车之南返俾奉命以归藏庶几尽斯文之谊慰精爽于防茫寄哀一奠有泪浪浪
　　事述
　　节録何王二先生行实寄史局诸公
　　北山先生何基字子恭婺州金华人父伯熭承议郎主管台州崇道观先生其仲子也早从乡人国録陈公震习举业程课若不得已潜心义理陈竒之崇道公为临川丞时勉斋黄文肃公为宰崇道公见二子而师事焉告以必有真实心地刻苦工夫而后可先生悚惕受命于是随事诱掖得闻渊源之懿临别又告以但熟读四书先生终身不忘此语也防辞奥义研精覃思平心易气以俟其通未尝叅以已意立异以为高徇人而少变也凡所读书无不加标防义显意明有不待论说而自见者居盘溪上因朱子门人杨公与立一见推服自此来学者始众先生尝谓为学立志贵坚防模贵大克践服行死而后已举朱子逺游篇曰此其则也于诗则曰读诗别是一法与他经不同须先扫荡胷次净尽然后吟哦上下讽咏从容使人感发方为有功谓以洪范叅之大学中庸有不约而符者敬五事则明明德也厚八政则新民也建皇极则止于至善也至于皇极有休征而无咎征有仁夀而无鄙夭则中和位育之应皇极之极功也谓读易者当尽去其胶固支离之见以防净其心玩精防之理沉潜防泳得其根源乃可渐现爻象防其义理谓四书当以集注为主而以语録辅翊之语録既出众手不无失真当以集注之精微折衷语録之踈密以语録之详明发挥集注之曲折故先生不著述惟精取语録以为发挥仅及四书大传通书易启蒙近思録而已晚年则曰集注义理自足若添入诸家语反觉散缓此其精诣造约终不失黄公临别之训也王文宪公栢既师事先生先生谦抑不敢以弟子视之王公髙明絶识序正诸经宏论英辨质问难疑或一事至十徃返先生终不爱以待其定尝曰诸经既经朱子订定其未暇者皆非甚切且当谨守精玩不必又多起疑论有欲为后学者言谨之又谨可也先生淳固笃实絶类汉儒虽一本朱子然就其言发明则精义新意愈出不穷然皆非自外求也先生集三十卷而与王公问辨者十八卷不因王公之问则先生无一言孰得而窥之哉淳祐中赵公汝腾守婺延聘请讲辞不就后首荐于朝又率名从官列荐添倅郑公士懿守蔡公抗杨公栋相继延请皆辞景定五年李公镛为畿漕会有诏举贤特上先生名遂与建人徐防同被命特补廸功郎添差婺州州学教授兼丽泽书院山长力辞未就理宗崩咸淳改元复除史馆校勘御笔兼崇政殿说书降诏控辞再三改承务郎主管华州西岳庙终亦不受也盖自嘉定以来党禁既开诸公以朱子之学显者不少矣大抵天乐浅而世好深故其所就日下而摽掠见闻以欺世盗名者尤不足数先生介然独立葢思有以矫之于其同门宿学犹不满日恨某早衰不能如若人强健编应聘讲苐恐无益于人而徒勤于道路尔世当叔季独抱隐忧尤有难以与人言者然则先生之见逺矣咸淳四年十二月卒年八十有一平生质弱多病以自能保摄至此国子祭酒杨公文仲请于朝谥文定所着大学发挥十四卷中庸发挥八卷大传发挥二卷易启蒙发挥二卷通书发挥二卷近思録发挥十四卷论孟发挥未脱藁近思録未校正余在家刋布已久太极西铭发挥即近思録摘出者文集三十卷藏于家所标防诸书近存者皆可传世垂则也
　　鲁斋先生王栢字令之婺州金华人大父崇政殿説书师愈从杨文靖公受易论语既又从朱文公张宣公吕成公游父朝奉郎主管建昌军仙都观瀚兄弟皆及诸吕之门朱子铭崇政公墓又有宁庵记瀚请为公墓祠作也先生少慕诸葛亮自号长啸年逾三十始知窃学之原与其友汪开之同读四书取论孟集义别以铅黄朱墨求朱子去取之意以勉斋黄公通释尚缺荅语约语録精要足之名曰通防一日读居处恭执事敬章惕然曰长啸非持敬之道亟更以鲁歴从朱子门人游独杨公与立告以北山何基子恭学于勉斋得朱子传宜徃从之既见授以立志居敬之防为作鲁斋箴自是发愤奋厉诸书无不标抹防校四书通鉴纲目则尤著者也尝谓古人左图右书后世图学几絶作研几七十余图敬斋箴凡日用从事夙兴见庙治家严闭阁清坐子弟白事非衣冠不见也防孤事伯兄甚恭季弟早防抚其孤割腴田与之爱从子侃贤与共学并居开元死与敛且葬凢宗族交友恩意周尽四方来学者随其浅深启诱之尤以大学为首教蔡公抗杨公栋相继守婺赵公景伟守台礼为丽泽上蔡两书院师乡之耆硕皆执弟子礼理宗崩率诸生制服临于郡既归讲道于家着撰益精冨作易图推明河洛先后天之騐自伏羲则河图推一隂一阳之义画出竒偶皆因自然之势而生八卦文王则河图却因已定之卦推其交合乃求未画之图而易位置河图者先后天之祖宗乎大禹得洛书而别九畴箕子得九畴而传洪范洛书之数四十有五而洪范六经推其事五十有五与河图之数不期而暗合箕子之传又推而倍大衍之数洪范者经传之祖宗乎又曰洛书之所以则河图者何也洛书以河图生成之数并位此其大意也以二四易置于东西以七九易置于西南此其妙机也惟如此而后纵横相对皆十于是阳居正而隂居隅矣后天之所以则河图者河图是逐位竒偶互交后天是统体竒偶之交惟四生数不动以四成数而下上之则偶在上而竒在下矣初一曰五行以下六十五字洪范经也五皇极以下六十四字皇极经也此帝王相传之大训非箕子之言也洪范五皇极居中一六二七三八四九相并有并义焉一九三七二六四八相对有对义焉箕子所陈事证相感举一隅也今三从一横取义亦举一隅也于今诗则谓三百五篇岂尽夫子之旧汉初诸儒各出所记是之夫子所删容有存于闾巷浮薄之口者乃以二南各十有一篇两两相配退何彼秾矣甘棠于王风则削去野有死麕郑衞淫奔诸篇皆当在所削也于春秋元年春王正月郑曰杜征南注隐公之元年周王之正月明白有典则矣岂有鲁国之史不用周正而用夏正是不奉正朔也圣人义精理明无其位而輙改正朔悖莫甚焉二百四十二年之间四时之序尝紊圣人欲行夏之时正以此也先儒谓周正非春是矣谓假天时以立义则非也谓以周正纪事无位不敢自专是矣谓以夏时冠月为垂法后世则非也又谓大学致知章未尝亡还知止章于听讼之上谓中庸古有二篇诚明可为纲而不可为目于论语则谓圣人言行万世大经曰语曰子顾不得与帝王之书并理宗时讲官徐侨尝请锡名鲁经有诏奉行时议迁之而止于是为鲁经章句以大学中庸孟子为之传其独见卓识多此类也咸淳十年五月防疾手书付其子【缺】曰吾不逺矣七月某甲子整衣冠端坐而逝年七十有八国子祭酒杨公文仲请于朝赠承事郎赐谥文宪传其学者仁山金履祥导江张防也宋季近臣尝言其学行于朝下郡録所著书先生不以出有读易记读书记读诗记各十卷读春秋记八卷论语衍义七卷太极图衍义一卷伊洛精义一卷研几图一卷鲁经章句三十卷论语通防二十卷孟子通防七卷书附传四十卷左氏正传十卷续国语四十卷闻学之书四卷文章续古三十卷文章复古七十卷濓洛文疏二百卷儗道志二十卷朱子防要十卷诗可言二十卷天文考一卷地理考二卷墨林考十六卷大尔雅五卷六义字原二卷正始之音七卷帝王歴数二卷江左渊源五卷伊洛指南八卷涵古图书一卷诗辨说二卷书疑九卷涵古易说一卷大象衍义一卷襍志二卷周子二卷发遣三昧指南一卷朝革集十卷紫阳诗类五卷文集七十五卷家乗五十卷又有亲校刋刻诸书无不精善比年婺屡燬散落已多存者或秘而不传然其磊落光明者固已见于世矣
　　吴氏家述
　　吴氏散居江浙间者乃太伯公族之裔也世逺谱亡不可稽考吾家高祖府君讳杞自衢徙来兰溪娶唐氏是生曾大父讳煇娶陈氏生三子昌暹其季大父也讳儒宗字景舒元配汤氏继张氏二女孪生四子男皆汤出女适徐【缺】次早世子男讳缺辛字伯祥今赠应奉翰林文学从仕郎配龚氏赠宜人次讳文字文可娶应氏次讳□字立之娶柴氏次防继他姓由高祖府君而上皆潜美不耀曾大父始好儒命二子治生产而专其季于学观命名意可见大父攻苦自力既精举子业博通羣籍介壮嵗当端平淳祐时硕儒耆彦接熟见闻文尚理致厚靖夷貌庄而气和管数大家经防授者多占科选而已輙不利咸淳季年补国子学先考应奉亦与名待补生而时代变矣事既平中犹治儒不废与一二遗老以纲纪乡学为务有司就延以职人尊之曰碧溪先生已而以老休于家先考率诸父承意承养嵗时怡愉欢适聪明康强夀九十犹读细字书饮酒数升不乱临终正衣冠言笑而逝先考元贞大德间受知诸公以教官选初授金华教谕改仙居所至建官给田有绩于学至大初升岱山书院山长以涉海逺不行与仲季同居均财无间言笃爱姻党好宾客施予不倦里中平忿憾拯急难倚以为重无大小咸得其驩心焉先考无子师道寔季父所生季父性刚直中无留藏好正言责人率少合而其心于慈恕最隆动守礼法戒子孙惟恐为不善事隐约终身务培植隂德而已至元癸未先大父已七十余而师道始生钟爱甚脱襁褓卧起饮食挟与俱能言口授以书喜其可教少长课以诗赋兼讲经义尝言之曰吾束发即试有司中年后偕尔诸父迄无成非艺不善也今梦寐犹不离场屋间殆习气欤抑时运承平科且复欤不然谨身行犹不失为善士尔其毋忘学也又曰吾家世以善闻而清白相承吾性尤寛耐有犯不校一时名成志得颉颃作气势者安在而吾幸独存﨑岖兵戈盗贼间人无怨仇之者更善遇之及今老夀子孙众蕃意者天之报施乎欝于予者将发于若等乎命先考以师道后曰他岂无可立者不可使文脉由吾冢嗣而絶躬保护而成立之没然后已不幸吾家继罹忧患生理遂落挟册无救饥寒虽诸父不以责师道也每念遗训为之感涕刻厉歴十四年而科目兴又七年忝与末第幸先考季父犹存而悲吾大父之不及见矣时先妣亦已卒数年间先考季父皆及八旬禄养未充而相继沦防乌乎痛哉师道蒙恩官七品仅得追赠考妣自先大父葬铜山乡中徐之原徙祖妣祔其后先考妣亦葬于旁当时咸无志石名讳嵗月久将冺没不肖孙之罪益重矣葢先大父生嘉定壬申九月十四日没以大德辛丑十一月二十九日葬以甲辰十二月丙午二祖妣生没俱在家逺不能详先考应奉生以淳祐乙巳九月十八日没以至治癸亥十二月二日葬以泰定乙丑二月丙申先妣宜人生以淳祐癸卯二月三日没以延祐丁巳八月三十三日以己未十二月庚申季父生以淳祐辛亥十二月一日没以至顺辛未五月二十一日未葬详吾之所自出故弗他及主于追録故诸孙以下不书乌乎冨贵之泽易衰诗书之传难继合吾同祖之族与吾为昆弟今存者四人与吾之子为昆弟者九人随俗变移希不失业势葢有不得不然者然因是以致显耀固非冥冥中所乐闻此师道所以防然而伤惕然而惧也方藐焉孑立虽仕而微其守官厉已动循家法故日趍于空乏不自振然用是不辱其身以及其先亦足以报矣顾吾祖宗之所以流泽者大而犹虚其应幸而名秩稍进推恩之典得上及而旁推异时表于其阡庻以昭荅万一是未可必也师道二子防就学能以世系为问因详书示之并以先大父所付属者具载焉或者善人之后获徼福于天昌而大之永永勿坠师道之志其有伸乎至顺三年嵗次壬申十二月二十有一日嗣孙师道百拜敢谨志
　　诸公题志后
　　右兰溪吴氏家述延祐七年进士吴师道所自着也歴叙其大父母父母之所以培养深厚与夫为善之道以期其后人之意甚至元统三年暮春本由钱塘移舟瀫水之滨与吴君道旧经日观所著述尤切切于天理民彛之间而是篇乃所以示其子若孙使知其世之积善成德非偶然者且命本以頴楷书之藏于家乗本少时尝读欧阳先生泷冈阡表未尝不抆涕讴吟反复感叹葢其言出于至情足以当人之善心吴君虽未能大施其素学而歴官每以清白称使其逄时得位则其推仁锡类岂不周浃也哉所谓养不必丰而全大节以表泷冈者其亦有行也欤是嵗仲夏京兆杜本谨书
　　又
　　太史公作三十世家以吴为首自泰伯至夫差可覩已其后以国为氏虽散在四方去之千载人犹知其同出于勾吴世家者以其氏也余忝与金华正传甫同氏余家德让堂正传寔尝记之今观正传所述世德之美家学之盛余亦与有忻慕焉夫策名上第而荣逮其亲世未尝无也余独爱正传名益进德益修而闻誉益有光于前人此非众人之所能及也然余观正传之心兢兢自持惟日不足是岂有所为而为之者哉葢其平生之学本以昔贤显大其先世自期而吾之显其亲者犹未至则如奉拱璧如持水所以自持其身者不得不厚而所谓修其天爵而人爵从之殆有不期然而然者此孝子仁人之用心也凡正传所以自述而遗其后人者不过如此若乃谓其不自足于已者将有所取必于天斯亦过矣余惧读者未之详也故书之下方番易吴存书
　　又
　　昔李先生潜训其子以不欺而宁迟于取应后三子相继第进士其一人名朴者学于程门致位尊显而先生赠开府仪同三司夫世其德且荣名追崇之子道其庻矣乎然二者得兼固人之所愿抑富贵在天世德在我在我者可以勉人则不能必于其天有诸中失于外君子且将曰幸哉有子如此况内外兼之而在外特未大慊于志由是之焉又自有致其光昭之道乎友人吴君师道自其大父暨应奉公善葢于其乡既贤且文数竒不遇于进士用是遗其子孙君奋儒科为大邑所至有声亦既锡光幽壤矣均盛典其有待乎官资之崇欤孔子曰孝者善继人之志善述人之事太史公曰尔为太史无忘吾所论著余观此窃有契云东阳许谦谨题
　　又
　　诗曰诞后稷之穑有相之道后稷始为农师而农事之所宜自尽其力者不可以一勣名也要其所成有相之矣诗人推原其本而为之辞故以诞之一言发之诞非大所能尽也吾友吴君正传用儒殖家阅三世百年而君始以文行奋由科目自致腆仕推恩及其考妣骎骎乎祚之大而益滋者也君示予以所自为家述载其服袭于家庭之至行与绍闻于祖考之训言诚切恻足以兴起人性之善而和诸物则之懿然则即诗证之所谓后稷之穑非能自致蕃育如此固有相之以道耳欧阳子曰为善无不报而迟速有时此理之常也兹非防乎乌蜀山人柳贯识
　　又
　　吴氏家述者池州建德令吴正传父之所着也惟吴氏蝉嫣有周有周伯父让德弗嗣来孙于荒子孙以国命氏爰滋八方逮河南守革秦娆苛布汉寛大于时治行第一达贤治嘉氏族丕頼大司马翊汉中兴强毅忠盛奕叶防防靡代不竞相我正传父世植粤部以茂行芳闻扬于大廷日宣三德以夙夜浚明永念祖考载勤载耔毓彼耿光濬源发祥则此其始昌也乃诞播厥辞以无忘振扬在昔承常作诗教德于曾吴陆居晋世颂有文妫昻树碑先烈是征理翺尊祖寔録以兴至于今日充其斯谊公听竝观不于志诗曰孝子不匮永锡尔类仁人君子之爱其亲岂惟有以悦其天抑又有以被乎人葢推已之善以达人之善凡观感而兴起者皆善善而无恨也美哉乎贤君洸洸乎仁风浪浪乎休声超乎其盛则夐乎其前闻也吴方茂厥勣奋民庸国动进律加复用嘉贲于祖曾庆流弦弦施于后昆畸人寡思不足以观其硕尚秉笔执简以序我友之勣云耳东阳张枢辞
　　又
　　素获从国子博士吴先生游先生之学深缜密本末具举使不至擢科从仕亦足以显其先世矧叅观内外奉公守法风节凛然锡类防封荣及幽壤犹有待也读先生绍述其先德并及其所存详而覆宜可信矣临川诸生危素题









　　礼部集卷二十
　　钦定四库全书
　　附録
　　元故礼部郎中吴君墓表
　　元有文学政事之士曰礼部郎中吴君讳师道字正传受性刚方蹈道贞固以仁为经以义为用以规为瑱以礼为舆学则探其奥防见圣贤之心行则践其嘉言合君子之度非大公至正不接于心术非忠笃岂弟不见于猷为所谓时之龙邦之利器士之标凖民之懿则不疚不跲初中终皆可举也君婺州兰溪人吴太伯之后也而防于越子孙以国为氏播植华裔代有名德若河南守之治行大司马之功阅广州牧之亷清左庻子之文学皆载在方册裕于后昆君承是覆露蔚有矩仪四世祖杞自信安来徙曾祖辉配陈氏祖儒宗宋国子监进士配汤氏张氏进士君生四子长子辛赠应奉翰林文学从仕郎配龚氏赠宜人季子防配柴氏君寔季之子父在以大父命为伯父后防而頴悟长而不羣问学疾力瞻视审定大父尤所钟爱期于有成年十九观西山真先生读书记慨然叹曰义理之学圣贤之道岂不在于此乎吾前日之自以为适者今则深可悔尔至大初闻白云许先生谦从仁山金先生履祥得何王二公之文学而上泝朱子之传乃述所得于已者以持敬致知之说质之先生先生味绎其言深加敬叹以延平李先生所以告朱子理一分殊之言为复遂定交焉心志益广名誉日闻至治元年辛酉嵗登进士第解巾褐为高邮县丞阶将仕郎至官之日防剔壅滞咸有条理明达文法吏不能欺漕渠决壤水泄入湖平地泛滥而运道不通君躬董其役筑大堤以捍漕渠规偃潴以藩湖水既成徃来颂之三年秋水大淹民以菑告君行水所至悉得其寔未几丁外艰服除改宁国録事以覃恩陟从仕郎宣城自昔为雄富之邦在今为兼事所涖地大民豪政充事繁君载覧氓俗周爰令图絶其尤违布其条教当师旅之兴丁饥馑之嵗事为之制官修其方吏士豫附夫家寛息始而人以为烦久之民安其政天歴元年戊辰嵗征兵江淮以遏贼师掌兵者统驭无状军士肆为攘夺舞刀出战羣行入市胁市人取财物人憾或不与则纵火杀伤人城人震栗府县吏皆闭门自守无敢谁何君叹曰食人之食者忧人之忧倘人人辟匿为自完计如一城生众何乃单骑按行捕杀伤人纵火者搒掠市门外众兵噪呼扬言吾属等死耳録事待我急我必杀録事君闻之使号于众曰録事在此敢害録事者前众不敢动会诸路兵涉道为暴君昼则综理官事夜则廵视营落兵众詟服城人以宁二年而已嵗大旱黎民阻饥宣城一县仰食于官者三十三万口亷访使者议赈民以君摄县事措置荒政先是城人缺食君礼劝大姓得粟三百余石平估而粜者一万余石四墉之内无饥人至是悉召县民礼劝如初众皆听命籍其户为九等得粟三万七千六百石以均赈饥人明年春二麦犹在田君白亷访使者转以闻中书御史得官粟四万石赃罚钱七百三十定亷访使者掾出劝分旁郡得钞三万七千七百定选郡府公能使以等第分与民君独任其三之二与饥民为约束号令严整番更而受分者日数千百人无敢哗者有伪易服来受分居众中指其人顾吏曰取彼吏擒之覈问得其情众大惊以为神明所以赈其民无不尽其理三十余万人皆頼以不困亷访使者列其治行荐于朝至顺元年庚午嵗以疾予告明年遂归在官几五载去之日自始至今宣城之民诵乐而歌思之元统元年乙亥嵗迁池州建德县尹阶文林郎建德依山以为县君能因其俗以清省得其民明年旱其备御之法如宣城时事学宫庳陋君始至撤而新之以劝众士郡学有田七百畆为豪右所侵久之不能治郡学以言郡郡下其事建德俾君防治之君按其图籍悉以归郡县学后有泉曰清白宋县令梅圣俞作亭其上嵗久堙废君修而复以厉僚列盗起漳州朝廷出侍衞军讨之次于建德君拊慰得宜民不知军在其境建德素少茶而榷税尤重邑人苦之乃移文所司极言其敝榷税为减民以少苏三年之间桴鼓不鸣细民得职供赋税给公上而已至元末朝廷更化妙东名儒以教国子令中书右丞吕公思诚侍御史孔公思立雅知君时皆在中书提衡称荐遂自常选中擢国子助教阶承务郎明年春升博士换儒林郎六馆诸生无不敬怿人自以为得师君在京师未尝事造请惟晨夕坐馆中课诸生讲明经义表章正学惟恐不及或以为太严者君闻之曰为人师而可以寛自处乎吾尽吾职而已遑及其他尝语诸生曰圣人之道至朱子而大明朱子之学至许文正公而后定向非许公见之之确守之之固其不为异论所迁者几希故在馆三年一遵朱子之训而守许公之法未尝以私意臆说参错其间有持异论而来者君辞而辟之曾不少假诸公言于朝请以刘文靖公因从祀孔子庙廷事下国子监君以为刘公以葢世之才而为朱子之学其学术之正固无愧于从祀然事大体重非学官所专决必廷中集议而后可施行始疑其持两端不肯即下议未几咸以为是翰林学士承防库库公翰林学士多尔济巴勒公荐君堪任翰林国史以为道德性命之明达礼乐刑政之该通操行清白而不愧于古人志节刚方而不狥于流俗未报而君以生母之忧南还矣时至正三年癸未嵗春三月也君素强无疾是年冬忽患痞犹端坐终日讲学不辍尝校文江西甄别有序亷访使者耿公涣深相器遇举以为儒学提举官事上不报后校文江浙士尤服其精允四年甲申嵗江浙行中书大比取士夏五月遣币聘致君议欲以主文君以疾辞使者以丞相意坚遂委币而去秋八月疾有加乃反币且上休致之请逺近闻之莫不失望十七日癸酉遂以疾卒内外易之际精爽不乱君生于至元二十年癸未嵗二月七日壬辰夀六十有二娶徐氏封宜人子男二人长深先三年卒次沉女一人适同郡赵虎臣孙男一人池女二人以至正五年乙酉嵗九月十有七日丁酉葬于铜山乡中徐之原初休请既上朝论惜其去久之乃得请以奉议大夫礼部郎中致仕命下而君之卒已久矣所著书兰阴山房类藁二十卷易杂说二卷书杂说六卷诗杂说二卷春秋胡氏传附正十二卷战国策校注十卷綘守居园池记校注一卷敬乡録二十三卷君于书无不观亦无所不通为文章清劲善持论晚益踔絶有史汉风经说明辨剀绎补其所未备启其所未喻非苟为同异事攷守而已战国策一匡高鲍之譌而长短之说遂为成书园池记暇豫所属亦足以正名物事淹该敬乡録质而不俚详而不秽去先贤耆旧传逺甚君之防始讣予奔哭之恸将即窀窆门人徐元以状来请以揭其墓乌乎予尚忍言予友耶昔三代之时道术既一风俗既同士生其间学艺修明而德行纯备其出而见于世皆可以为大夫士君公上頼其成而下被其泽歴世浸久而风声不冺者由习之于豫而用之得宜故也后世论人之方不能如古而士以未成之才轻试于用往往习之非豫而用之不得其宜是以政不坚凝而民受其败君方泥蟠里闾己负众多之望一旦起自诸生而受民之寄人皆以为习之于豫而用之为得其宜矣其出而从政也布政厚下为世吏师其教于国子也均已成人为时明法朝士拭目大僚引重使得宠永年充逺量束带立朝何适不可昔贾谊董仲舒有王佐之才值好文之主而廻翔下国中道而没有志之士于今为慨君以董贾之资而处休明之世抱已成之才而操可用之势齿位未极怛化俄及可胜痛哉乌乎人谁不死而不忘者存君行修于身泽施于人而言着于后他日祠于瞽宗立于学宫俾逖听遐观而后来者劝亦可以不朽矣予投分于君三十有五年班才不渝而始终如一其知之也深则序之也备爱之也道则言之也公虽死者复生而生者不愧吁嗟乎吴君去白日之昭昭袭厚夜之防防邈仪刑兮既逺尚有考于斯文吁嗟乎吴友人
　　东阳张枢文　京山杜本书　河南陈思谦篆额
　　墓志铭
　　浙之东州有数君子为海内所师表葢自朱子之学一再传而何王金许寔能自外利荣蹈履纯固反身克己体騐精切故其育德成仁显有端绪若白云许先生乌蜀柳先生皆已后先亡没独正传吴君则同郡而合志以正谊明道扶树世教而已任者也朝廷方用之成均庻其兴起正学以作新斯人而今又亡矣【缺】兹谢病空山卧念斯文契好涕泗时零而君之子沉乃千里致辞请书长史张君之文表掲墓上又以门人徐元所述事状欲与铭其室且谓罄海内之交相知尤深而敢以浅陋辞乎故缉次而序之曰君讳师道字正传姓吴氏太伯之裔也高祖讳杞自三衢徙兰溪曾祖讳辉配陈氏祖讳儒宗故宋国子监进士配汤氏张氏生四子长讳辛赠应奉翰林文学从仕郎配龚氏赠宜人季讳防配柴氏君乃季之子应奉公无子以大父命君为后大父爱其頴异欲以续冢嗣大父卧起饮食与俱期以有成稍长课之诗赋经义即词明理顺年始十九观真西山先生读书记慨然叹曰圣贤之道岂不在此乎前日自以为适者深可悔尔至大初闻白云许先生谦从仁山金先生履祥得文定何公文宪王公之学上泝朱子之传乃述已所得持敬致知之说撰书质于许公深加敬叹即以延平李先生所以告朱子理一分殊之言为复自是凡一辞之未莹一义之未安輙徃复诘问订定方已于是造诣日深誉望日隆至治元年辛酉登进士第授将仕郎高邮府高邮县丞至官之日条理纪纲若素履其事者至于畜泄渠漕拯救民伤民蒙惠利未几丁外艰服除改宁国録事升从仕郎宁国为江左大郡而宪府临之君不亟不徐剸繁御暴赈荒听狱一以忠信行之凡属境寃滞宪府委之处决咸称平凡居官五载以疾予告而归民歌讼追思久而不忘亷访使者具其治行列荐于朝至元元年乙亥迁池州路建德县尹官文林郎与民约以清心省事新其学宫专意于教养凡有堙废考图按志悉复其旧宋梅圣俞尝宰斯邑有泉号清白重建亭其上以激励僚属地产茶少而征课重则力言于所司以减免之时值漳寇兵兴朝廷遣侍卫亲军讨之屯次境内者两月君抚慰得冝民頼以安三年之间田里清谧二税之外无余事矣朝廷更化之初选用名儒今中书左丞吕公思诚侍御史孔公思立知君学行时在中书荐擢君为国子助教阶承务郎明年升博士阶儒林郎六馆诸生素闻君名无不悦服在京不事请谒晨夕坐馆中讲明经义表章正学且请立何文定公书院尝谓诸生曰圣人之道至朱子而大明朱子之学至我朝许文正公而论定向非许公见之之明而守之之固未必不为异论所惑矣诚宜一遵朱子之训许公之法私意臆说无庸参错其间摛文之士有持异论者辞而辟之或请以刘文靖因从祀孔子庙廷事下国子监君以为必廷中集议乃可施行始疑其持两端不即下议既而是之翰林学士承防库库公翰林学士多尔济巴勒公尤重儒雅荐君明于道德性命通于礼乐政刑操行清白志节刚方可任翰林国史未报而君以生母之忧南还遂移疾上休致之请朝廷授君奉议大夫礼部郎中命下而君已卒矣先是尝校文江西甄别有序又校文江浙士服精允至正四年浙省以币聘君主文君弗及徃士论尤痛惜之君生于至元二十年癸未二月七日壬辰享年六十有二娶徐氏封宜人子男二人长深先三年卒次沉承其家学女一人适同郡赵虎臣孙男一人孙女二人以至正五年乙酉嵗九月十有七日丁酉葬于铜山乡中徐之原以深祔焉乌乎君之学行传之门人弟子信于朝廷功有所立德有所成著书续文各若干卷长史张君既论述而表显于墓矣乃本其师友端绪而为之铭曰
　　圣贤之道具是成式世迷其宗乃鲜知德买椟还珠蔓延荆塞愿恭色庄夸危欺黙不有先知孰袪尤忒伟矣吴君刚明易直探端泝源正其学植理一分殊扩充意极高仰坚鑚渊窥海测日省时维躬行心得敷教成均寔宣乃职克振纲纪凡为规则胡不百年康民华国干摧儒林罔不伤防金华峩峩泉源湜湜来溉来瞻攷斯贞勒
　　京兆杜本撰并书篆
　　吴先生碑
　　元国之博士吴先生既卒三十有七年其子今翰林待制沉告于太史宋濓曰先君学行海内靡不闻然知而尤详者莫如乡人乡人知者众矣好道而谅直者宜莫如子图其传俾久弗忘非子之属而谁与濓于先生固弟子行幸执笔从士列咸余教所暨且与沉友虽老矣宁敢卒辞先生吴氏讳师道字正传婺之兰溪人少勇于学不督而勤始为文辞輙惊骇长老未冠读真文忠公书大悔初所为非是即以圣贤自师时许文懿公以朱子之学淑学者先生持所悟识造门质难许公甚敬礼之授以所受心领意绎日开嵗化敛戢充横克削就规矩然有闻于时至治元年举进士登科授高邮县丞阶将仕郎漕渠决泛原陆漕不通先生集工隄之三年以外艰归服除改宁国録事转从仕郎天歴元年征江淮兵过郡将弗简下兵白昼拂刀防走怖市人取资货不与輙纵火焚庐舎横甚自郡守以下皆畏噤不敢治视民慼若不知先生曰兵无状贼天子民不治且不可制遂从数卒行市捕得缚市门搒掠示众众哗噪大呼曰何録事乃敢尔吾曹死耳不忍为人辱必杀録事先生闻之独出谓其众曰録事儒者易杀敢杀者来録事不汝御也众眙不敢有言退相戒曰他人易凌慎勿犯吴録事明年饥先生平价劝分得粟万余石食城中民既而宣城民仰县官食者三十三万口亷访使者以先生能吏檄摄县赈饥悉召大姓第其家为九等出粟有差得三万七千六百石饥者以不殣死又明年春未麦先生白亷访使请诸朝发官廪十万计使者亦遣掾使出贷旁郡复获钞数万定选亷察吏赈民先生任三之二籍民为曹伍以次呼名受钱粟襁负充庭中若无一人然既有受而易服重至者先生目吏取其人于众中诘之具伏左右相顾疑为神明居五载条教修完事治奸息亷访使者荐于朝以疾引归重纪至元之初迁文林郎池州建德县尹新孔子庙堂广学舎豪氓侵郡学田七百畆郡下先生问状按图防豪氓归诸学建德非茶区民苦茶税先生言不便报减税民頼之中书右丞吕公思诚侍御史孔公思立荐先生经明行高宜为人师召为国子助教阶承务郎逾年升愽士进儒林郎先生声着中朝者久士子闻先生至喜曰是婺吴先生耶相率持所疑指问开以机钥皆叹服去先生因所闻陈说诲诱端简严肃经义一本朱子排斥异端有诋朱子者恶絶弗与言初许文正公衡在成均时宗朱子以为教其法具在先生守不变学者信向如文正时禁林近臣复荐先生才任修史未报至正三年先生以内艰归明年江浙行中书省当大比聘先生取士疾作不能行上书请致其仕八月十七日卒于家夀六十二既卒命书下以奉议大夫礼部郎中致仕五年九月十七日葬铜山乡中徐之原先生之先居信安四世祖杞徙兰溪曾祖辉祖儒宗宋国子进士考防世父辛无子以考命后之辛赠应奉翰林文学从仕郎妣龚氏赠宜人先生娶徐氏封如龚氏二男子长深先卒次沉也一女适赵虎臣孙男若干人先生于书无所不观故无所不熟涵蓄渊防不可涯涘为文务自理出畅而不繁崇而不矫有兰隂山房类藁二十卷易书诗春秋皆有杂说通十卷战国策校注十卷绛守居园池记校注一卷敬乡録二十三卷自圣贤之学不传笃信者失之拘而不适于用喜功者失之诡而不合乎义二千年间非无豪杰之士而功烈不少见于世者不以斯耶宋之君子后先继出推明阐抉疏辟扶树理无不章事无不备虽圣贤复生为后世计无以加矣然卒未有由其说而大有为于天下者岂非有志者鲜矣先生早有所闻尊而行之守道而不遗乎事致用而必本于道施其绪余于郡邑已足以震耀当世使假之以高位而获大行被其润泽者夫岂细哉卒止于斯谓之天也非耶虽然观其所自立不既伟矣夫铭曰
　　圣学之传犹日丽天光华赫如炤被彼埏有足者行有目者覩致力成功咸以日故使日自明明不照物虽曰行天何取于日其或善烛而不能遐如膏与薪厥功几何道积于躬用见乎世微之一毫大之无外在圣有作佐适造周天包地含岳立川流区区霸功寔悖于道卑曲偏歧膏薪之耀歴世二千濓洛扩之有支而南考亭拓之夷其榛荒亦有车马有驾而行可尽天下彼昏不由狭径是趋殚其智能陷于泥涂惟婺有传考亭之适先生是承孔武且力涵而俾深植而俾成濯其光晶有其明始奋而仕不辞下位道无觕精崇庳一致防豪锄强煦其弱羸父严母慈亦作之师廷臣咸言其道可斆帝曰女来掌我邦教有肃威仪有秩诗书大带端开陈圣谟使陟而升可释四海世方仰之曷为不待不显者身道则不亡遗书满家百世弥章世观其书将考于为勿谓易知斯道在斯











　　礼部集附録
