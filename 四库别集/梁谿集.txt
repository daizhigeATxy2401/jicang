　　钦定四库全书　　　　　集部四
　　梁溪集　　　　　　　　别集类三【宋】
　　提要
　　【臣】等谨案梁溪集一百八十巻附録六巻宋李纲撰纲有建炎时政记已着録是集首载宋少保观文殿大学士陈俊卿序谓纲少子秀之裒集其表章奏劄八十巻而诗文不与焉晁公武读书志则作一百五十巻陈振孙书録觧题则作一百二十巻盖后人续以诗文合编互有分并已非复秀之之旧本此本赋四巻诗二十八巻襍文一百三十八巻而以靖康传信録三巻建炎进退志四巻建炎时政记三巻俱编入集中又以年谱行状之类六巻附焉与晁陈二家所録均为不合又非宋本之旧矣纲人品经济炳然史册固不待言即以其诗文而言亦雄深雅健磊落光明非寻常文士所及徒以喜谈佛理故南宋诸儒不肯称之然如顔真卿精忠劲节与日月争光固不能以书西京多寳塔碑作抚州麻姑坛记遂减其文章之价也集中有补宋璟梅花赋自序谓璟赋已佚拟而作之其文甚明元刘壎隠居通议所载璟赋二篇皆属伪本明田艺蘅留青日扎乃称得元鲜于枢手书璟赋急録传之枢之真迹旋燬核其文句大抵防窜纲赋十同七八其为依托显然然亦见纲之赋格置于唐人之中可以乱真矣乾隆四十六年五月防校上
　　总纂官【臣】纪昀【臣】陆钖熊【臣】孙士毅
　　总　校　官【臣】陆　费　墀



　　梁谿集原序
　　国朝祖宗以仁覆天下而不右武事然垂二百年更外冦之变者三皆得人以任其事景德契丹之变寇莱公任之康定元昊之变范文正公韩忠献公任之靖康金人之祸比是二者尤钜而丞相陇西李公亦慨然以身当其变盖天之祐宋不于其兵而于其人是数君子者之事君不于其躬而于其国其事之济否则有命与数存焉要之皆忠烈英特之士也予既敬服数公之行事因欲览观其遗文莱公它文不甚见于世独其诗传盖百有余篇辞健而格高防深而思逺真作之杰者也至于文正忠献则家集俱在其言之形于文字议奏之间者或简重而壮伟或详明而剀切盖与其谋谟勲业惟称李公近与予耳目接私以不得其文为恨淳熙丙申予帅三山其子秀之裒集其文以示予求序以冠其端盖表章奏劄至八十卷而诗文犹不与焉予读之而叹曰详哉其言之也世之有其学者常患乎无其材有其材者常患乎无其节三者备矣然使其辞之不达则不足以动人主之听言之不文则不足以永后世之传是以君子贵其全也公学本于经才见于用节着于论水灾賛禅议之日是其章较盖天下之所共知焉予窃怪方敌骑闯城之际在廷之臣争为讲解迁避之说公子然孤忠未易以口舌争卒能感悟万乗为坚牢之策以何道而致然及观公之议奏明白条畅反覆曲折其叙成败利害灼然如在目前宜乎感悟明主之听而亟从之也使公之谋尽用则敌骑必无再下之祸而其勲业可以继寇莱韩范矣惜乎其夺于谗而不之竟也光尧中兴因天下之望而首相公十议所陈规摹逺矣刘麟之役公虽在外且画三策六条以献王伦之使公复愤慨抗疏以争之与时论不合不顾也呜呼其可谓忠也矣然则公之勲业虽不克大就而其所奋立陈述足以暴于后世况又其言之文哉昔东坡先生谓诸葛孔明不以文章自名而开物成务之姿综练名实之意自见于言语出师之表简而尽直而不肆而郑亚谓李卫公蕴开物致君之才居丞弼上公之位建靖难平戎之策垂经天纬地之文呜呼若公者可谓兼之矣予既诺秀之之请夺于多事未暇缀思后三年归自金陵乃始书而归之某月某日陈俊卿序











　　钦定四库全书　　　　　集部四
　　梁谿集总目　　　　　　别集类三【宋】
　　卷一
　　赋
　　卷二
　　赋
　　卷三
　　赋
　　卷四
　　赋
　　卷五
　　诗
　　卷六
　　诗
　　卷七
　　诗
　　卷八
　　诗
　　卷九
　　诗
　　巻十
　　诗
　　卷十一
　　诗
　　卷十二
　　诗
　　卷十三
　　诗
　　卷十四
　　诗
　　卷十五
　　诗
　　卷十六
　　诗
　　卷十七
　　诗
　　卷十八
　　诗
　　卷十九
　　诗
　　卷二十
　　诗
　　卷二十一
　　诗
　　卷二十二
　　诗
　　卷二十三
　　诗
　　卷二十四
　　诗
　　卷二十五
　　诗
　　卷二十六
　　诗
　　卷二十七
　　诗
　　卷二十八
　　诗
　　卷二十九
　　诗
　　卷三十
　　诗
　　卷三十一
　　诗
　　卷三十二
　　诗
　　卷三十三
　　表本诏书
　　卷三十四
　　表本诏书
　　卷三十五
　　拟制诏
　　卷三十六
　　拟制诏
　　卷三十七
　　拟制诏
　　卷三十八
　　拟制诏
　　卷三十九
　　表劄奏议
　　卷四十
　　表劄奏议
　　卷四十一
　　表劄奏议
　　卷四十二
　　表劄奏议
　　卷四十三
　　表劄奏议
　　卷四十四
　　表劄奏议
　　卷四十五
　　表劄奏议
　　卷四十六
　　表劄奏议
　　卷四十七
　　表劄奏议
　　卷四十八
　　表劄奏议
　　卷四十九
　　表劄奏议
　　卷五十
　　表劄奏议
　　卷五十一
　　表劄奏议
　　卷五十二
　　表劄奏议
　　卷五十三
　　表劄奏议
　　卷五十四
　　表劄奏议
　　卷五十五
　　表劄奏议
　　卷五十六
　　表劄奏议
　　卷五十七
　　表劄奏议
　　卷五十八
　　表劄奏议
　　卷五十九
　　表劄奏议
　　卷六十
　　表劄奏议
　　卷六十一
　　表劄奏议
　　卷六十二
　　表劄奏议
　　卷六十三
　　表劄奏议
　　卷六十四
　　表劄奏议
　　卷六十五
　　表劄奏议
　　卷六十六
　　表劄奏议
　　卷六十七
　　表劄奏议
　　卷六十八
　　表劄奏议
　　卷六十九
　　表劄奏议
　　卷七十
　　表劄奏议
　　卷七十一
　　表劄奏议
　　卷七十二
　　表劄奏议
　　卷七十三
　　表劄奏议
　　卷七十四
　　表劄奏议
　　卷七十五
　　表劄奏议
　　卷七十六
　　表劄奏议
　　卷七十七
　　表劄奏议
　　卷七十八
　　表劄奏议
　　卷七十九
　　表劄奏议
　　卷八十
　　表劄奏议
　　卷八十一
　　表劄奏议
　　卷八十二
　　表劄奏议
　　卷八十三
　　表劄奏议
　　卷八十四
　　表劄奏议
　　卷八十五
　　表劄奏议
　　卷八十六
　　表劄奏议
　　卷八十七
　　表劄奏议
　　卷八十八
　　表劄奏议
　　卷八十九
　　表劄奏议
　　卷九十
　　表劄奏议
　　卷九十一
　　表劄奏议
　　卷九十二
　　表劄奏议
　　卷九十三
　　表劄奏议
　　卷九十四
　　表劄奏议
　　卷九十五
　　表劄奏议
　　卷九十六
　　表劄奏议
　　卷九十七
　　表劄奏议
　　卷九十八
　　表劄奏议
　　卷九十九
　　表劄奏议
　　卷一百
　　表劄奏议
　　卷一百一
　　表劄奏议
　　卷一百二
　　表劄奏议
　　卷一百三
　　劄子
　　卷一百四
　　劄子
　　卷一百五
　　状
　　卷一百六
　　状
　　卷一百七
　　状
　　卷一百八
　　书
　　卷一百九
　　书
　　卷一百十
　　书
　　卷一百十一
　　书
　　卷一百十二
　　书
　　卷一百十三
　　书
　　卷一百十四
　　书
　　卷一百十五
　　书
　　卷一百十六
　　书
　　卷一百十七
　　书
　　卷一百十八
　　书
　　卷一百十九
　　书
　　卷一百二十
　　书
　　卷一百二十一
　　书
　　卷一百二十二
　　书
　　卷一百二十三
　　书
　　卷一百二十四
　　书
　　卷一百二十五
　　书
　　卷一百二十六
　　书
　　卷一百二十七
　　书
　　卷一百二十八
　　书
　　卷一百二十九
　　书
　　卷一百三十
　　启
　　卷一百三十一
　　启
　　卷一百三十二
　　记
　　卷一百三十三
　　记
　　卷一百三十四
　　序
　　卷一百三十五
　　序
　　卷一百三十六
　　序
　　卷一百三十七
　　序
　　卷一百三十八
　　序
　　卷一百三十九
　　序
　　卷一百四十
　　賛
　　卷一百四十一
　　賛
　　卷一百四十二
　　颂箴铭辞
　　卷一百四十三
　　论
　　卷一百四十四
　　论
　　卷一百四十五
　　迂论
　　卷一百四十六
　　迂论
　　卷一百四十七
　　迂论
　　卷一百四十八
　　迂论
　　卷一百四十九
　　迂论
　　卷一百五十
　　迂论
　　卷一百五十一
　　迂论
　　卷一百五十二
　　迂论
　　卷一百五十三
　　迂论
　　卷一百五十四
　　迂论
　　卷一百五十五
　　杂著
　　卷一百五十六
　　杂著
　　卷一百五十七
　　杂著
　　卷一百五十八
　　杂著
　　卷一百五十九
　　杂著
　　卷一百六十
　　杂著
　　卷一百六十一
　　题跋
　　卷一百六十二
　　题跋
　　卷一百六十三
　　题跋
　　卷一百六十四
　　祭文辞疏
　　卷一百六十五
　　祭文辞疏
　　卷一百六十六
　　碑志
　　卷一百六十七
　　碑志
　　卷一百六十八
　　碑志
　　卷一百六十九
　　碑志
　　卷一百七十
　　碑志
　　卷一百七十一
　　靖康传信录
　　卷一百七十二
　　靖康传信录
　　卷一百七十三
　　靖康传信录
　　卷一百七十四
　　建炎进退志总序
　　卷一百七十五
　　建炎进退志总序
　　巻一百七十六
　　建炎进退志总序
　　巻一百七十七
　　建炎进退志总序
　　巻一百七十八
　　建炎时政记
　　巻一百七十九
　　建炎时政记
　　巻一百八十
　　建炎时政记






　　钦定四库全书
　　梁谿集卷一　　　　　　　宋　李纲　撰赋一
　　武夷山赋　　　　　含笑花赋
　　幽兰赋　　　　　　日者赋
　　茘支赋　　　　　　莲花赋
　　武夷山赋【幷序】
　　武夷山水之胜为七闽最图志载之详矣予闽人也游宦四方每以未至其下为恨宣和改元承乏螭头寓直左省昼寝梦游山间四顾峯峦玉色秀美瓌竒不可模状既觉欣然窃意所梦殆非尘世也已而都城积水奏疏论事谪官沙阳渡淮厯浙道江南入闽境遂游武夷道士予乗小舟泛九曲溪抵晞真馆竒峯怪石顾接不暇回舟雪作山色尽白恍如梦中怛然惊笑信乎好慕之极达乎精神而出处分定非人力之所能致也留山中赋诗几五十篇又广其意而为之赋予于武夷可谓无负亦足以偿平昔之愿矣其辞曰
　　太虚寥廓浮清凝浊融为川渎结为山岳山岳之竒萃于坤倪秀气磅礴实钟武夷武夷之山蜿蜒郁蟠作镇南服千里奠安喷云泄雨噫风嗽雾蔽亏日月变移寒暑崖谷窈窕峯岫巃嵸雕锼刻削孰尸其功一溪九曲演漾寒渌贯于山中鳯翥虬蹙洞户杳然栖神宅仙蝉蜕羽化灵骨犹传云封雾锁玉润金坚稽于秘籍是为升真化之天其瓌伟絶特之观则有幔亭之麓天柱之峯铁障延袤鉴池空蒙岩啸雕虎潭藏老龙俨金仙之容睟粲游女之肌红储芝玉于二廪铸栾乳于三钟耸层峯之叠翠落飞瀑之长虹千岩万壑竞秀争雄荡心骇目不可殚穷其仙圣游戏之地则有换骨之岩赌妇之石掌印掬踪膝存跪迹绘胎禽之缥缈揷仙舟于罅隙留丹灶于层巅置鸡栖于峭壁组织就而杼轴空篇翰终而几案寂案图以求秘怪难测其植物则有翠栢毛竹绿李丹橘翳荟芬芳擢榦垂实其动物则有舞鹤鸣鹍游羊戏鹿栖息飞翔分羣萃族其内则有琼楼珠殿玉圃芝田创见天地自开山川灵仙之所周旋也其外则有长松茂草异卉嘉葩枕流潄石朝烟夕霞幽遯之所考槃也合而观之山意深水容湍石色温润溪流屈盘地灵而木秀景寂而云闲信能腾誉今古垂光简编厠三十六洞而别为一天也惟昔仙君来晏曽孙彩梁虹亘幔屋云屯翠旄绛节紫褥芳裀虚座鼎设华筵翼分浆琼液玉羞鳯脯麟锵金石之间作奏古曲曰宾云歌人间之可哀叹光景之易曛纷鸾鹤以回驭但流水与空山怅真游之巳逺时笙箫之夜闻此又诡异恍惚叵得而具论也若夫岱宗太华之穹崇终南太行之险阻或峻极而降神或登临而小鲁四明天台衡岳庐阜度长絜大虽雄伟之不侔而幽巧妙固不可同日而语也爰有狷介之士学陋识迂误入世网偶聨簪裾迹朝市而心山林究地志而阅仙书驰精神于梦寐觌幽于画图嵗峥嵘以遒尽因谪宦而假途步烟霞之岑寂仰神仙之有无览魏子之遗躅访刘公之旧庐嘉泉石之可乐寄吟哦以自娯倒冠落佩与世濶疎眷兹山而无斁将狥其愚而隠居者乎
　　含笑花赋【并序】
　　南方花木之美者莫若含笑緑叶素荣其香郁然是花也方蒙恩而入幸价重一时故感而为之赋其辞曰
　　夫何嘉木之姝嫮兮蔼芬馥之芳容结孤根于暖地兮披素艳于幽丛炫丽景之迟迟兮浥零露之浓浓黙凝情而不语兮独含笑于春空其笑伊何粲兮巧倩洞户初啓曲栏乍见惊邻女之窥墙疑宠姬之教战鄙妖姿之龋齿谢啼妆之半面态有余情忽焉改观国香无敌秀色可餐抱贞洁之雅志舒婉娈之欢顔宁解頥而启齿方堕珥而欹冠苞温润以如玉吐芬芳其若兰俯者如羞仰者如喜向日嫣然临风莞尔岂褰帏而观跛将忘怀于射雉轻可买之千金重回眸之百媚拔类迈伦孰与为比泛潋酷烈绰约婵娟翠叶拥鬓绿蕚承颧嗅之弥馨察之愈妍信色香之俱美何扈芷而握荃若夫萱草忘忧合欢蠲忿采杜若于洲中搴芙蓉于泽畔蓺菊百畦滋蕙九畹絜长度美固不可一防而论也方将移自南国置之玉堂违霜霰之凄冷依日月之未光慿雕槛而凝彩度芝阁而飘香破顔一笑掩乎羣芳诚可以承天宠而植椒房者乎
　　幽兰赋【并序】
　　兰有二种华以春者似蕙华以秋者似菊楚辞曰秋兰兮青青緑叶兮紫茎又曰春兰兮秋菊长无絶兮终古今世人之所识者素葩丛本特春兰耳予尝得一种兰于亡友萧子寛家緑叶紫茎至秋始华如楚辞之所赋其华似菊而色微紫其香似春兰而加芳食之味尤辛甘可以调芼曹子建七启于肴馔之妙言紫兰丹椒施和必节滋味既殊遗芳射越乃知兹兰可食其为秋兰无疑也二兰皆喜生于高山深林閴寂无人之境则芬芳郁烈茂盛而逺闻移而置于轩庭房室之间不过一再嵗华益鲜而香益微盖其天性如此故古人又以幽兰目之与夫山林隠遯之士耿介高洁不求闻达于人而风流自著者亦何以异故感而赋之其辞曰
　　相百卉之芳菲兮待培植而乃成何兹兰之异禀兮处幽僻而方兴高山崔嵬而巃嵸兮深林杳杳以防防下波涛之喷激兮上雪霰之飘零邈人迹之不到兮兰于焉而独馨言茁其芽载擢其英春与蕙兮偕秀秋与菊兮并荣或素葩而丛本或绿叶而紫茎虽春秋之异种岂殊徳于幽贞耿介自许芬芳谁与乆而不知其香晦而不改其度荣何谢于光风瘁何伤于白露配芝桂以为友奚萧艾之能侣类同心之契合比明徳之欣附淑人君子爱而不忘蒸以为借沐以为汤纫之为佩刈之为防实有取于雅操匪徒慕夫国香若夫出自故山同夫小草资耳目之嘉玩供园林之幽讨虽得托于孤根盖巳违其所好譬犹高洁之士隠遯之人蹈山林而长往友麋鹿而同羣付功名于脱屣等富贵于浮云室虽迩而人则逺可得闻而不可见有泉石之枕潄无猿鹤之惊怨晦其迹而弥芳怀其道而愈显子真谷口徳公鹿门二子食薇于首阳四皓采芝于商山名与实兮兼茂心与迹兮俱闲播清芬于今古亦何以异于幽兰
　　日者赋【幷序】
　　世之术士托五行以售其说冒利贪进之徒争往问焉予疾之作日者赋以见意其辞曰
　　李子既抵沙阳有日者踵门而告之曰人所禀命不离五行更相更王相杀相生一偾一起代废代兴吾术以人之始生歳月日辰之支干推步斟酌而知其贵贱寿夭于未萌百不失一粲然着明今子奋身寒微早防识擢徊翔省寺缓歩台阁载笔螭蚴方得所托朝游于清都钧天帝居之所夕贬于闽粤磎山僻逺之郭翩若云鸿之铩翮脱若霜林之陨箨舍彼宠荣甘此落寞岂人力之能致盖亦命有所缚而已然而方泰而穷已否则通时有利钝各系其逢昔退之于潮阳遇逆旅之毛翁期以秩位后悉符同今我欲语子以未来子岂有意于相从乎李子笑而应之曰子来前万物林生盈乎载焘大化居中犹轮是蹈羽鳞毛介灌莽丛草一气甄陶众形丑好茫乎天运窈尔神造忽焉为人赋情肖貌自少得壮自壮得老动静作止饮啄梦觉或当时而荣华或失势而枯槁有制之者幽深奥今子乃欲以生辰之支干区区寸计而铢较摘抉杳微期以执效譬犹海以蠡测钟以莛考虽或亿中灶焉知夫天道且夫人之所同者歳月我之所独者日辰四海之广生齿之繁一日一辰之间其孕育者几人或孪生而吉凶异或殊禀而祸福均谓宜盛而更衰谓方屈而还伸瞀乱厖杂颠倒纷纶汪洋漫千绪万端叅错重出不可究陈稽之于古盖所未闻肇自隋唐是为贪位慕禄嗜进之本根吾方辟此何以语云昔者圣贤驰骛望道莫见墨突不黔孔席不暖或版筑而弼傅或束缚而相管吕八十而始遇甘十三而已显或奋身于奴仆或拔迹于畆畎或疏封而葅醢或徒步而鼎铉祸福倚伏吉凶展转消息盈虚晦明舒卷俄而可度天道亦浅且夫洛阳帝都多近臣南阳帝鄊多近亲方襁褓而垂紫绂虽葭莩而拥朱轮冠盖车马烂其盈门盖亦幸耳岂咸值乎贵神长平之战士卒叠迹而阬覆甘露之事卿相骈颈而戮屠洗之寃不遗于噍类诛夷之惨连逮于三族或婴党锢之祸或罹罗织之狱亦云不幸岂尽临于杀局幸与不幸似夫偶然偶然之中有数存焉斡流而迁或推而还震荡回薄胡可胜言主张翕辟孰司其权命实制之必原于天未形有分且然无间何有夫歳月日辰之支干是以君子乐天而知居易以俟不戚戚于贫贱不汲汲于富贵静则安土而敦乎仁动则见险而止乎智不立岩墙以蹈危不为轩冕而肆志一晦一显与道宛转一止一行与道翺翔或出或处惟道是与或语或黙惟道是适安时处顺知其不可柰何故无入而不自得也且夫取舍在人可否在时时或未然强进何为宁出入若无心之云将炫燿若干阳之霓乎宁昻昻如野鹤将逐逐如家鸡乎宁曵尾如涂中之将捐生如太庙之牺乎宁退而有考槃之乐将进而有履虎之危乎宁汨汨守抱瓮之拙将俯仰随桔橰之机乎宁执志以固守将逐物以转移乎昔者屈原放三湘而卜居禹锡谪九年而何卜予虽不才自信甚笃守此拙愚忘彼宠禄达非我荣穷非我辱从吾所好何有吉凶之于祸福日者俯而慙仰而叹不得所对逡巡而辞退
　　茘支赋【幷序】
　　张曲江尝赋茘支美则美矣然未尽善也予来闽中始得食其生者因感而赋之其辞曰
　　伊天地之大美钟火徳于炎方结茘支之嘉实禀纯气于至阳含滋润于雨露违严凝于雪霜碧叶素荣缥蒂丹房肤如龙鳞颗如裹囊绛绡为殻白玉为瓤液贮甘露核藏丁香醖难言之妙味吐自然之清香此茘支之大略也全而观之丸如丹鳯之方卯而未雏破而窥之莹如老蚌之既剖而见珠掇而出之粲如姣姬褪红裳而露玉肤咀而嚼之防如琼醴吸沆瀣而羞醍醐谈辨莫及丹青难图百果退避孰敢争腴至如厥包橘柚先荐含桃岭表龙眼西域蒲萄色沮情恧逊美推高矧夫剥枣浮来禽青李张公大谷之梨梁侯乌椑之柿曽何足以比万分之一二哉秋夏之交蒸暑歊然畏景驰至薰风入弦着花结实耀日含烟一望万株列于名园璀璨荧煌若繁星之丽天一食千颗置之华筵匀圆磊落若火齐之堆盘溢甘芳于齿颊实元气于丹田宿酲可解沈疴可痊若夫色味与香变于三日曝之为干渍之以蜜泛鲸海之巨航入金张之要室譬如神药致佳人之尸千金市骏马之骨气格精神初不得其髣髴也昔者曲江尝为之赋寓意卒章惜其不遇殊不知草木之性各安其土玩物防志亦所不取开元之末妃子最怜万里驿致来自蜀川死百马于山谷望一骑而嫣然茘支则遇而天下病焉爰有狷介之士负罪逺谪适丁其时偶得而食不烦传送之劳以资口腹之适快平生之素愿饱珍味而无斁正犹卫懿不可以好鹤而幽人得之适所以増其逸阮籍之徒得全于酒而羲和湎淫乃废时而乱日且食茘支此非我力
　　莲花赋【并序】
　　释氏以莲花喻性盖以其植根淤泥而能不染发生清浄殊妙香色非他草木之华可比故以为喻宋之问欧阳永叔皆尝赋之清便富艳然未尝及此予暇日访罗畴老修撰见其园池莲华盛开因感而为赋极其美而卒归之于正云其辞曰
　　伟哉造物之播气也天地絪緼隂阳荡摩植物得之发为竒葩葩之甚竒莫如莲华擢修榦于波澜结芳根于泥沙气馥芝兰彩艳云霞相草木之芳菲孰色香之可加緑水如镜红裳影斜乍疑西子临谿浣纱菡蓞初开朱顔半又如南威夜饮朝歌亭亭烟外凝立逶迤又如洛神罗袜凌波天风徐来妙响相磨又如湘妃瑟鼔云和娇困无力揺揺纎柯又如戚姬楚舞婆娑风雨摧残飘零红多又如蔡女荡舟抵诃尔乃藕埋玉骨花炫新妆绿荷倚盖翠的连房脩茎耸碧嫩蘂揺黄贮盈盈之真色泛苒苒之天香敛若凝羞婉若含笑仰若吟风俯若窥沼波静露寒风清月晓动嬉戏之游鱼来翩翻之白鸟蔼江湖之秋思増园亭之幽则有高世之士味道之人悟色香之妙觉获圆通于见闻深契无生不离根尘岂止玩其英华揽其芳芬而巳哉言观其本生于淤泥言观其末出于清漪处污秽而不染体清净而不移至理圆成孰能知之西方之人强名为佛以兹取喻其谁曰不是以毗卢之坐千叶齐敷华藏之海十方咸出惟植根之得地爰开华而结实功用既圆退藏于密返观自性之莲华又何资于造物















　　梁谿集卷一
　　钦定四库全书
　　梁谿集卷二　　　　　　　宋　李纲　撰赋二
　　拟骚　　　　　　　秋色赋
　　续逺游赋　　　　　迷楼赋
　　江上愁心赋　　　　梅花赋
　　拟骚【并序】
　　昔屈原放逐作离骚经正洁耿介情见乎辞然而托物喻意未免有谲怪怨怼之言故识者谓体慢于三代而风雅于战国乃雅颂之博徒而词赋之英杰不其然欤予既以愚触罪久寓谪所因效其体摅思属文以达区区之志取其正洁耿介之义去其谲怪怨怼之言庶几不诡于圣人目之曰拟骚其辞曰
　　帝混元之苗裔兮厯汉唐而扬英散枝叶于天壤兮遭五季而遯族于瓯闽皇祖隐德而弗耀兮逮吾亲而振名岁昭阳之渊献兮闰夏甲申吾以降幼倥侗而颛防兮非岐嶷之夙成长游学于四方兮爰观光于国宾服诗礼之严训兮传忠孝之家声揽百氏之所长兮味六经之纯精常恐不徳以怨及朋友兮慕节义于古人岂富贵之足志兮冀斯文之可鸣带长铗而峩冠兮锵佩玉而琚琼纫兰荪之香洁兮服蕙茝之芳馨纷吾既袭此众美兮胡敢自谓之脩能误姓名之上达兮珥史笔于彤庭侍穆穆之清光兮闻玉音之丁宁入则陪国论于青琐兮出则扈属车之清尘惟丘山之恩厚兮何涓埃之报轻悼奸邪之乱政兮汨正理而不明窃怀愤而郁结兮每欲叩龙墀而力争惟本朝之寛大兮非有鼎镬斧钺之刑何羣公之噤嘿兮咸卷舌而吞声因积水之告灾兮爰奏疏而上陈庶一言之悟主兮回天照之明明朝抗章而夕贬兮白日不谅予之精诚徒孤忠之耿耿兮任萍梗之飘零絶江淮而厯浙兮割深爱于亲庭陟闽山之险阻兮予只影之伶俜泛吾舟兮建溪弭吾节兮劔浦防计当兮委吏偷燕闲兮筦库蓺兰蕙兮九畹植松竹兮百畆餐秋菊兮落英饮木兰兮坠露朝吾游兮翰墨之林夕吾戏兮图书之府道既不可以行于今兮质圣贤于往古嘉溪山之秀絶兮聊逍遥以容与眺翠岭兮泛清流桂为檝兮兰为舟有觞咏兮自适乐天命兮何忧悼屈原之沈汨兮悲贾谊之不脩笑退之之戚嗟兮悯徳裕之穷愁惟君子之出处兮贵体道以周流自任以天下之重兮何一巳之为谋用则行而舍则藏兮又何必杀身而怨尤惟盖棺兮事始定聊康强兮保天性歳寒不失其青青兮惟松栢之独正信吾道以优游兮始居易以俟命乱曰巳矣乎莫我知也浮云蔽日兮虹蜺昼明霜露降此芳草兮百鸟寂而无声恐美人之迟暮兮歳遒尽而峥嵘侧身西望而叹息兮心郁结而不平心郁结兮何为道既不可以散兮敛而归之惟静惟正兮其殆庶几吾方将与造物者为人兮又安能蹠咸彭之所遗
　　秋色赋【并序】
　　潘岳赋秋兴刘禹锡欧阳永叔赋秋声玉局赋秋阳予来闽中七八月之交霖雨乍晴始见秋色因援毫以赋之以秋色名篇其辞曰
　　宿雨初霁大火西流凉生暑退物华始秋李子与客登凝翠之阁游泛碧之斋览谿山之胜槩嗟草木之变衰天高气清逈无纎埃月出夜凉孤光满怀李子慨然顾谓客曰此古之所谓秋色也客曰愿先生赋之李子曰唯唯少隂用事金王火囚天地始肃万物以收故其见于气者寂寞憭慓泬寥萧瑟薄寒中人怆怳凄恻托物赋象是为秋色悲哉秋之为色也漠兮无形肃兮无声非赤非白非黄非青爽气无朕潜来满盈窅窅悠悠夺人目精尔乃桂影扶疎氷轮皎洁澹然如水皓然如雪风露凄凉星河明灭冷浸空庭蛩螀韵咽此秋色之在月也夜气既除清晴昼宣扫去氛祲静无云烟万里凝碧穹隆虚圆苍茫杳霭不可殚言此秋色之在天也蒲栁先衰梧桐早脱飘零委落色瘁香歇惟兰菊之芬芳与松筠之茂密露冷风高不改其节此秋色之在草木也水落石出境寂云闲清波如席逺峯如鬟烟林映带浦屿廻环优哉游哉吾方自适于其间此秋色之在溪山也客曰美则美矣愿先生少进之李子曰隂阳相摩日星争骛孰主张是春与秋兮代序彼春之色一气藏兮下腾上降品物昌兮韶光骀荡百卉芳兮譬犹美女耀新妆兮被服纎丽绣襦裳兮温然可亲象姬姜兮彼秋之色一气清兮天地揫敛万寳成兮风霜高洁兆严凝兮譬犹烈女怀幽贞兮鈆华不御体端诚兮肃然可敬有典刑兮春之色近乎令而秋之色近乎介是以君子惟秋是贵或感其声或悲其气铺张比兴曲尽其态从而赋之于是乎在客曰美则美矣愿先生少进之李子曰秋金气也天地之所以肃杀也其犹介胄之士凛然有不可犯之色者耶秋义气也天地之所以闭固也其犹节槩之士毅然有不可夺之色者耶秋日烈烈其朝廷之士骨骾之臣正色以率下者耶秋霜言言其忠义之士社稷之臣厉色以赴难者耶洒然萧然犹山林高蹈之士恬澹寂寞有无求之色也睟然俨然犹盛德之士正容悟物有不可亲疎之色也若夫广大清明不言而令行无为而物成则若黼座当阳颙颙昻昻朝廷正而天下治刑政脩而中国强所谓天子穆穆而凄然似秋者其几是欤客曰至矣尽矣不可以有加矣请辞而退
　　续逺游赋【并序】
　　屈原作逺游章句文采瓌丽于骚辞中最为有理致者予方以金仙氏之书洒濯其心慨然思往见之作续逺游赋以寓意焉其辞曰
　　悲尘寰之喧卑兮愿逺游以自适恍形止而心驰兮托梦魂而有得漠虚静以无为兮絶氛埃而奔逸登泰山以小天下兮望沧溟而笑河伯走苍梧于南荒兮过崆峒于西极忽神马而尻舆兮厯万里而一息曽不足以慊吾之志兮将往游于广漠之国防万期于须臾兮步八纮于咫尺观天地之所以浮沈兮究日月之所以出入爰整吾御兮驾言西之左王良而右伯乐兮服山子而骖盗骊陟阆苑于昆仑兮见王母于瑶池听白云黄竹之歌兮不胜其悲回车朅来兮巡海之涯闻海中之神山兮有方丈与蓬莱六鼇举首以迭戴兮仙圣飞腾而往来泛陵波之巨航兮操五种以自随风辄引舟而不可到兮怊惝怳而伤怀乗风御气兮造夫天关抵营室厯阁道兮是为紫微之垣执招揺步瑶光兮瞻太一肃钩陈乎帝傍玉女投壶而笑兮雷电砉以腾奔虎豹守关而不可入兮虽欲自达而亡因怅吾将谁适从兮其惟西方之圣人严清净之佛土兮辟广大之法门目净脩广如青莲兮舌相广长而无不闻以一音而演说兮普滋发于诸根寳树森以行列兮天华散而缤纷菩萨声闻环以围绕兮天龙八部俨以威神倐一念而往诣兮稽首礼足而钦承俾化人以导予兮游华藏于无垠从一佛国至一佛国兮若河沙与微尘咸广博而严净兮羌难得而备云回视五浊恶世之众生兮若一器之聚蚊怳惊悟而永叹兮何所梦之明明览六合而游十方兮曽弗离乎一身惟兹方寸兮廓然无际含容大千兮山河大地用之以小兮始有分齐如以大海纳于蹄涔兮如以毒药置于寳器舍无价之寳珠兮竞锥刀之末利弃瀛渤之全潮兮认浮沤之微体蛮触国于蜗角兮时相与战而流血千里南柯梦于蚁穴兮黄粱未熟而荣华一世彼区区之利害兮亦与此而何异惟返观而照寂兮廓灵府于无外泯六凿于天游兮其孰能以芥蔕由发心以证道兮可一超而已至吾方从事于斯兮等浮生于一戏
　　迷楼赋【并序】
　　炀帝作迷楼于江都钟鼓嫔嫱不移而具迄今旧址存焉因读杜牧之阿房宫赋感其事作赋以吊之其辞曰
　　隋室方隆削平万国侈心一开弗安厥宅凿为汴渠导河之流曲折千里放于淮陬鳯盖霓旌锦帆龙舟决意东幸江都是游穷奢肆欲乃建迷楼维楼之制众巧所聚凌烟摘星飞云宿雾玉柱金楹千门万户复道连绵洞房回互翠华戾止杳不知其何所于是选夫燕赵之女呉越之姬明眸皓齿丰颊秀眉娥媌曼睩窈窕融怡被阿锡曵齐纨粉白黛绿鸣佩锵环者充牣乎其间列笋簴罗钟鼓吐清歌呈妙舞以乐之桃李妍芳耀新妆也蕙兰芬馥泛天香也云舒霞卷绣袿裳也燕语莺啼舌笙簧也振木飞尘歌声扬也回风流雪舞袖翔也雷霆间作金奏锵也日日荐玉食旦旦献玉衣随意所往恩幸则移昼夜寒暑高下东西漠然不分茫然不知矧羣臣之贤否庶政之是非生民之利病天下之安危盗贼斥乎寰宇锋镝及乎宫闱身死人手虽悔可追呜呼噫嘻方其虏陈后主戮张丽华诛三佞人以谢天下一何壮也及其师防辽东祸肇感荒淫不返卒以弑殒又何惫也芜城之侧故址犹存狐兎之所窟穴鼪鼯之所吟呻霜露梗莽风凄日曛过而览者莫不踌躇而悲辛与夫琼室防夏鹿台亡商呉之姑苏秦之阿房足以致乱于当年而垂戒于万世者盖同出于一辙也我作斯赋以吊千古之非而为后来者説也
　　江上愁心赋
　　我归自南兮涉千里之长江兰舟桂檝兮泛烟水之汤汤波平风软兮若枕席之徜徉忽长飚之暴作兮巨浪骇以腾骧声殷殷以雷动兮涛以云翔天地馺以回薄兮峯峦岌以低昻舟人惴栗而不敢进兮依浦溆而深藏纷雨雪之交集兮知极隂之变阳俄云雾之廓清兮升杲日于东方望列岫之参差兮辨逺树之微茫横中流而吊古兮慿此江以为阻不修德而恃险兮咸奔亡而系虏彼六朝之三百年兮竟江山之谁主厯隋唐而混一兮迄五季而割据惟真人之龙翔兮削僭乱而奠区宇漠然但见山髙而水清兮垂二百年不复识旗帜而闻金鼓巨盗乗间以窃发兮意欲窥东南而负固烦王师之出征兮戈甲照于江渚举太山以压卵兮何孤雏与腐鼠顾生灵之不幸兮一时困于豺虎吾家亦避寇而逺适兮方旅泊于异土念亲年之已高兮嗟防稚之谁抚幸归程之不逺兮怅风涛之龃龉方吊往而伤今兮独抑郁其谁语惟江上之愁心兮结长悲于万古
　　梅花赋【并序】
　　皮日休称宋广平之为人疑其铁心石肠及观所着梅花赋清便富艳得南朝徐庾体然广平之赋今阙不传予谓梅花非特占百卉之先其标格清高殆非余花所及辞语形容尤难为工因极思以为之赋补广平之阙云其辞曰
　　固隂沍寒草木冻枯惟兹梅之异品得和气而早苏尔乃结根蟠据擢干横斜发青枝于宿枿未緑叶而先葩素英剪玉轻蘂捶金绛蜡为蕚紫檀为心藟方苞而露重梢半袅而云深凌霜霰于残腊带烟雨于疎林漏江南之春信折赠逺于知音此梅花之大略也若夫含芳雪径擢秀烟邨亚竹篱而绚彩映柴扉而断魂暗香浮动虽逺犹闻正如梅仙隠居呉门丰肌莹白娇额涂黄俯清谿而弄影耿寒月而飘香娇困无力嫣然欲狂又如梅妃临镜严妆吸风饮露绰约婵娟肌肤氷雪秀色可怜姑射神人御气登仙绛襦素裳步揺之冠璀璨的皪光彩爗然瑶台玉姬谪堕人间半开半合非黙非言温伯雪子目击道存或俯或仰匪笑匪怒东郭顺子正容物悟惟标格之独高故众美之咸具下视羣芳不足比数桃李逊嫮梨杏推妍玫瑰包羞芍药厚顔相彼百花孰敢争先莺语方蛰蜂蝶未喧独步早春自全其天至于功用已周敛华就质落英飘零结成青实钟曲直之真味得东方之正色傅说资之以和羮曹公望之以止渇用其材可以为栋梁采为药可以蠲烦热又非众果之所能髣髴也爰有幽人卜居梁谿蓺松菊于三径树兰蕙之百畦丹桂团团绿竹猗猗植兹梅于其间庶歳寒之相依嗅花嚼实侑此一巵颓然而醉不知天地之高卑岂特泉石膏肓烟霞痼疾殆所谓未能忘情如草木聊托物以娯嬉者乎












　　梁谿集卷二
　　钦定四库全书
　　梁谿集卷三　　　　　　　宋　李纲　撰赋三
　　后乳泉赋　　　　　南征赋
　　椰子酒赋　　　　　药杵臼后赋
　　茘支后赋　　　　　榕木赋
　　后乳泉赋【并序】
　　玉局翁作乳泉赋妙语雄辩不可跂及然理有未安者梁谿翁作后赋以订之其辞曰
　　客谓李子曰苏子之赋乳泉也其言曰为气者水之生而有形者水之死也死者咸而生者甘甘者能往能来而咸者一出而不复反也其果是也耶其果非也耶李子曰苏子骋其辩说之雄词语之工而有是言也揆之以理盖似是而实不然也客曰愿先生赋之李子曰唯唯盈天地之间为万物五行最钜而水其先也散而为气者水之化聚而有形者水之体也其源必甘者水之本其委必咸者水之末也凝为霜雪嘘为云雾结为霰雹融为雨露凡水之气升于天者兹非其化耶发为井泉滙为沼沚流为川渎钟为湖海凡水之形比于地者兹非其体耶江河淮济井谷之泉凡水之源未尝不甘者兹非其本耶沧溟之波斥卤之地凡水之委未尝不咸者兹非其末耶箕子之陈洪范论水之性水曰润下自其体言之也论水之味润下作咸自其末言之也因体兆化则形可以变而为气故水之升则为云而云之降则为雨是气形之初无二理也由末归本则咸可以复而为甘故海洲之泉必甘而海云之雨不咸是甘咸之初无二味也请观诸身水之在人为血血有形也流于荣观则为气血至咸也发于湩乳则为甘至于涕唾涎沫亦然漱而链之气灌五脏甘而不咸由是言之苏子以有形为水之死而以咸为死之味一出而不复反也岂不过欤夫木无味也其末为实味斯酸矣火无味也其末为焦味斯苦矣土无味也末为稼穑味斯甘矣物成然后有味而末者其所以成也五行之理莫不皆然何独于水而疑之也客曰咸者水之末而非其死则吾既得闻命矣敢问泉源若一而味有独甘者何哉李子曰五行相生以金生水物得所生其出乃美故甚甘之泉洞穴之下必有金锡以养之腐败之井欲变其味必资金锡以镇之物理之自然也我卜我居梁谿之滨陆子之泉天下所珍甘若牛乳锡山是隣烹茶则芳酿酒则醇可以佚老可以娯宾挈榼操杯酌冷尝新绕齿颊之清甘涤肺腹之埃尘析酲愈病益寿延年爰抚松而啸月遂拂石而眠云优哉游哉饮水曲肱而枕之可以养愚拙而全吾真
　　仲辅赋西郊见寄次韵作南征赋报之
　　承嘉惠以南征兮动去国之离愁逺故园而回首兮惊歳华之再秋览庐阜之环秀兮俯大江之东流登黄鹤而遐曯兮发孤照之寸眸吞云梦于胷中兮怀浙河于醉里怅离羣而索居兮寄相思于一水佩兰芷之芬芳兮狎樵渔于汝尔终系羁而未释兮类蹩者之念起荷天恩之寛大兮犹坐靡于廪食驰精爽于淮濆兮飞梦魂于漠北怅曷日而归休兮遂东山之钓弋老苒苒而将至兮岂佳时之再得尝承教于君子兮窃希风于古人慨抚卷而击节兮如意气之相亲每终篇而自喜兮觉诗成之有神惟深藏而密寄兮惧夫妬者之瞠顾戎马之崩腾兮方四郊之多事临洞庭而伤怀兮望九疑而増思乱湘流而适澧兮灵均岂其前身续离骚而赋逺游兮愿承芳于后尘与日月而争光兮庶此道之弥新
　　椰子酒赋
　　伊南方之硕果禀炎辉之正气实石致而睟文肤脂凝而腻理厥中枵然自含天醴酿隂阳之絪緼蓄雨露之清泚不假麯蘖作成芳美流糟粕之精英杂羔防之乳髓何烦九醖宛同五齐资达人之嗽吮有君子之多防穆生对而欣然杜康尝而愕尔谢凉州之蒲萄笑渊明之秫米气盎盎而春和色温温而玉粹当炎荒之九秋寄美人于千里不费缾罍以介寿祉破紫殻之坚圆剖氷肌之柔脆酌彼洼樽荐兹妙味吸沆瀣而咀琼瑶可忘怀而一醉
　　药杵臼后赋【并序】
　　客有赋药杵臼以示梁谿翁者翁方饵药扶衰朝夕从事于其间欣然喜之拾遗意作后赋其辞曰
　　梁谿先生年甫始衰忧患之所薰蒸病疾之所摧頽苍顔华发百念已灰乃从方士之流考神农之书撷草木之精英采金石之神竒究心服饵以自扶持爰命小童置杵臼于斋房防室之隈方牀曲几之侧捣和众剂服之无斁俄而声出于两者之间合散作止自相撞击其始也投杵于中如谷之舂其声东珑其卒也揺杵于傍如翼之翔其声登当倐方鸣而乍辍歘已息而还锵韵和梦枕响落尘梁先生大欢乐之顾谓客曰此吾之无尽乐也客曰愿先生赋之先生曰唯唯厥初生民百谷是播断木掘地取诸小过铸金象物药石是资上动下止斯焉取斯如鼎多趾如壶阙耳匪贯之铉载中之矢两金相薄锵然有声荡心骇耳铁中铮铮作非柷敔设非笋簴疾徐应节疎数合度异钟磬之四悬谢鼔吹之两部含太和之宫征信难言而有数蜺投霞举爵跃鲵旋指无私于上下声不系于中边得之心而应于手殆有合于天然吾方静考幽经博极仙方链九转之灵丹捣千粒之霜借蟾兎于月窟屏鸡犬于芝房戒喧言而黙黙发妙响之琅琅耳根灵圆心地清凉资一物而两得殆将乗泠风籋浮云而翺翔者耶
　　茘支后赋【并序】
　　宣和已亥嵗余谪官沙阳次年夏始食茘支尝为之赋后十二年岁在辛亥寓居长乐于今又四夏矣备甞佳品究见茘支本末作后赋以订之其辞曰
　　客谓梁谿病叟曰玉局翁以茘支比江瑶柱与河豚岂其然乎病叟曰否拟人必于其伦惟物亦尔彼河豚与瑶柱在海物而推美厥臭惟腥厥状惟诡借姜桂之余滋荐樽罍之芳防快一嚼而称珍非鼎爼之正味何足以得茘支之髣髴也惟此茘支产于炎方绿树团圑丹实煌煌香吐芝兰液凝琼浆色味兼美自然芬芳宛如佳人丽服靓妆氷肌玉骨锦衣绣裳又如明珠包裹绛囊焕彩外耀皓质内光其品则有陈紫方红江绿宋香细若鸡舌赩如硫黄虎皮斓斑龙牙锐长蚶殻匾仄玳瑁文章皱玉丰肤星毬照江千类万族不可殚详夫岂瑶柱河豚之所能比方也客曰然则何物可以拟之病叟曰建溪腊茗仙草之英采掇以时制作惟精苍璧忽破素尘乍惊瓯泛霏霏之乳花汤候飕飕之松声涤烦蠲渴愈病析酲此亦天下之至味也洛阳牡丹百卉之王鹤白鞓红魏紫姚黄嫣然国色郁乎天香艳玉栏之流霞列锦幄之明釭价重千金冠乎椒房此亦天下之至色也相彼二物标格高竒名虽一概种有多岐絜长度美可并茘支永叔君谟序而谱之如三国之鼎峙各擅据于一陲角力争胜未可以决其雄雌也客曰腊茗牡丹则吾既得闻命矣敢问百果之中孰与为比魏帝方之蒲萄唐人推于緑李亦有谓乎病叟曰茘支之生厥土惟三西则巴蜀连亘峤南肉薄浆多酸而不甘与闽粤之所产殆不可同日而谈也汉贡南海唐驿西川皆茘支之下驷乃并骛于中原当时所见得其麤焉宜乎品藻之失而议论之偏试使闽粤者进则二果慙恧将逊美以推先而况其凡乎若夫洞庭之柑瓤凝玉雪清香潠手累日不歇苕霅之芡实侔珠玑咀嚼不倦玉池生肥思其次焉亦皆茘支之亚匹也然柑可食而不可多芡疗饥而不疗渴惟食多之益办与饥渴之兼解微茘支吾谁与归方将休影息迹遗物离人倒冠落佩买山灌园植千种之陆离择万颗之匀圆上滋绛宫下灌丹田怡性养寿超然自得以尽吾之天年子能弃世事而从我游乎客黙然慙逡巡而辞退
　　榕木赋【幷序】
　　闽广之间多榕木其材大而无用然枝叶扶疎芘防数畆清隂人实赖之故得不为斧斤之所翦伐盖所谓无用之用也感而为之赋其辞曰
　　南有巨木其名曰榕下蟠据于厚地上荡摩于高穹雨露之所润雷霆之所震耸日月之所照烛乾坤之所含容与众木均夫何赋形禀气之独不同也尔其擢榦敷条轮囷离竒结根植本拳曲拥肿口鼻百围之窍穴龙蛇千尺而飞动仰视俯察何规矩绳墨之不中也高明之丽非栋梁之资斵削之工非爼豆之奉以为舟檝则速沈以为棺椁则速腐以为门户则液以为楹柱则蠧薪之弗焰无爨鼎之功燎之弗明无爝火之用盖枵然之散木徒万牛之嗟重宜匠石之不顾同栎社而见梦然而脩枝翼布密叶云浓芘结驷之千乗象青盖之童童夏日方永畏景驰空垂一方之美防来万里之清风靓如帷幄肃如房栊为行人之所依归咸休影乎其中故能不夭斧斤棓击是免虽不材而无用乃用大而效显异文木之必折类甘棠之勿翦立乎无何有之乡配灵椿而独逺不然则雁以不鸣而烹漆以有用而割犀象以齿角而毙樗栎以恶木而伐处夫材与不材之间殆未易议其优劣也











　　梁谿集卷三
　　钦定四库全书
　　梁谿集卷四　　　　　　　宋　李纲　撰赋四
　　乘桴浮于海赋　　　浊醪有妙理赋
　　三黜赋　　　　　　折槛旌直臣赋
　　有文事必有武备赋
　　乗桴浮于海赋【凤也有时乗桴浮海】
　　鳯鸟不至岛夷是图顾卒老于环辙遂决意而乗桴悼道不行已焉哉吾往矣好勇而义从我者其由乎盖以道大不容材高难送厯聘而无所钩説立言而徒焉折衷长沮问而知津接舆过而歌鳯用于邹鲁犹舟车易地而行穷于商周践刍狗已陈之梦曷若脱此世网适乎海涯进退去就之在我损益盈虚之有时凌重溟之浩荡阅万象之瓌竒廓尔无垠乍心凝而形释泛然不系乃神动而天随挹不可穷游无何有昼所适兮凭万里之长风夜何方兮瞻七星之维斗井蛙闻风而跱坎所以震惊河伯顺流而望洋宜其知丑岂不以虽险利涉惟虚可乘乐天命而无适非土仗忠信而其安如陵六合轩呈知乾坤之高厚八纮开露观日月之沈升实由停蓄无私含容善下无涯涘虽七旱而何伤来有渊源沛百川而皆防夫子游焉吾道穷也盖抱徳以行藏岂留情于用舍去圣既逺余风未休鲁连感时而高蹈管宁避世而长浮风浪喧豗未若谗波之险鱼龙出没尚寛冦盗之忧爰有羇臣逺投瘴海短发白而早衰寸心丹而不改荷三朝之眷知虽万死而何悔仰圣哲之风流庻兹诚之有在
　　浊醪有妙理赋【神圣功用无捷于酒】
　　次东坡韵
　　尽弃糟粕独留精醇导性理以通妙知麯糵之有神融方寸于混茫处心合道齐天地于毫末遇境皆真厥初生民时维司命天有星以垂象周建官而设正泉香器洁既曲尽于人为气烈味甘乃资陶于天性盖百礼之所须宁五浆之可并荒耽失职当戒羲和之湎淫温克自将宜法文武之齐圣良辰美景明月清风沸新篘之蚁白滴小槽之珠红味流霞而细酌扫浮云之一空醇德可嘉颂觚瓢于刘子醉乡不逺记风土于无功恍尔神游窈然心纵天光泰定而遗万物根尘解脱而忘六用借之饮药能资疾疢之痊或使坠车岂觉死生之重嗟夫此异随珠寒可当襦此异和璧饥可代餔疗饥寒以饱暖化忧忿为懽娯信麴生之风味岂侍坐之可无霞散氷肌谢仙人之石髓红潮玉颊殊北苑之云腴又曷贵盗醉瓮下见鄙州闾得饮墦间归骄妻妾三升起待诏之恋千首矜翰林之捷分田种秫未讶渊明之迂看剑引杯更觉少陵之侠治则醒而乱则醉其智足称饮愈多而貌愈恭其贤可接是知察行观徳莫酒之如自昔达者必取之欤饮而粹者元鲁山之徳也饮而拙者阳道州之政欤袒裼相从笑竹林之七逸供帐出饯贤都门之二疏故我取足于心得全于酒内以此而怡弟昆外以此而燕宾友虽一杯与一石同酣适之功又何必吸百川以长鲸之口
　　三黜赋【直道事人宜乎三黜】
　　贤若下惠官为士师以直道而从事乃屡黜之为宜忘已为人何爵禄之足惜舍生取义岂威武之能移法古守官屈身徇道位虽卑而道何所辱义或失则位焉敢保宁尸禄以素餐将啜菽以忘老君违必谏虽犯顔而何伤天听孔昭恐获罪之难祷何则忠以得罪分焉所甘以所守之惟一故遭黜而至三用则行而舍则藏顾有进则有退仰不愧而俯不怍夫何惧而何慙枉道事人奚必去父母之国直心行道焉往无谮愬之谈惟君与臣代天理事各尽其职非相为赐谏行言听固同享于安荣道废身藏亦何心于怨怼惟知则止之节乃尽事君之义相彼君子异乎小夫以容悦得君为至计以缄黙固位为良图盖亦陋矣何足算乎老栢千年凡几经于凝沍精金百链乃可试于洪炉惟此展禽雅安降逸虽不辞于小官亦弗免于三黜盖以和制行者所以与人为徒以直事人者所以本天之质类夫子文之称忠喜怒不形于仕已有若孟轲之不动荣辱岂存乎得失矧乃作士利用刑人上下其手而楚国以弊轻重其心而汉法以沦徐有功之任司刑守法而代人以死张释之之为廷尉谳狱而举世推仁盖闻风而有立虽愈久而弥新爰有畸人号为拙直荷三朝之眷遇辜负明恩虽九谪而终归敢忘大徳惟内省不疚于圣言顾用舍岂系于人力味前哲之遗风每抚篇而太息
　　折槛旌直臣赋【修述折槛深旌直臣】
　　士有敢谏君当体仁爰修饰于折槛以表旌于直臣收电回霜已寛斧钺之戮葺隳因阙更瞻轩陛之新惟汉朱云希风汲黯偶赐枫宸之对因致龙鳞之犯指陈奸佞愿借尚方之刀退就诛夷遂折便朝之槛辱师傅之贵虽曰敢言干雷霆之威自应可斩而天子能恕将军敢争因免冠而致悟乃饰槛以为旌寛以纳忠岂独垂万世之训阙而当宁更以致三墀之荣易令名以愧贤讵能比迹藏断罟以志谂庶可同声原此狂生素称义烈雅有意于汉室故屡陈于主阙命驾径去不为薛宣而少留趣和药来更助萧公之引决惟直情而径行故太刚而必折成帝渊黙临朝靓深谓陈善闭邪者小臣之难事而尊贤从义者大君之用心难甘切直之言虽加谴怒终懋矜容之徳曲示承钦然而所求者名不务其实文虽足观质焉可述宠昭仪而絶皇嗣大斁天伦恩元舅而杀王章遂倾帝室虽存折槛足为后世之规实废嘉言讵救当时之失岂不以簒汉室者必王氏佞王氏者惟张侯以师臣而取信乃保身而自谋隄防祸机实为国之至要拔去奸本期厥徳之允修能充葺槛之心何施不可深味借刀之防岂谓无由凡曰司聪皆有言职欲致国家之治必尽箴规之益魏公献疏乃切论而危言贾生上书亦流涕而太息遇文帝太宗之君必能褒崇于正直
　　有文事必有武备赋【文事武备全才必兼】
　　刑作教弼文资武全惟两器之兼用乃一道之当然欲柔顺之可行必须刚克致徳礼之不易允赖威权原夫夹谷之盟真儒相事谓敌国素称于多诈而上策莫如于自治两君为好虽事多献酬交错之文具官以从必武有豫备不虞之志岂不以文待燮友武惩奸回惟无忘于经畧乃克致于怀来勇不惧而仁不忧固并推于达德文足昭而武足畏盖有俟于全才徳以服人义存御侮有所济者以威之克爱无能达者以仁而不武雅歌吉甫宜为宪于万邦颂美僖公能昭格于烈祖下焉为臣上焉为君不能全文武之道何以致久大之勲冠履圆方载施佩玦之断黼黻辩义式彰火藻之文有国有家惟仁惟义虽诞敷于文徳宜克修于武备所以六卿率属出分乡遂之兵三时务农隙讲搜狩之利盖以治安之本在于文武之兼其相济若火之于水其相待若梅之与盐劝赏畏刑以阳舒而隂惨揆教奋卫遂西被而东渐大哉武之于文虽二而一藏于无用之用盖以不必而必方今外患侵而中国微安得文武全才以股肱于帝室












　　梁谿集卷四
　　钦定四库全书
　　梁谿集巻五　　　　　　　宋　李纲　撰古律诗一【宣和已亥已前四首已后作六十九首】
　　士特下第之衡湘　　子房
　　读楚元王传
　　谒告迎奉闻亲闱有醴泉之除作诗寄二弟奉酬胡俊明见寄　　用前韵留别诸弟同叔易季言游虎丘寺邂逅何得之
　　呉江五首　　　　　阻风游宁境寺
　　松江第四桥　　　　操舟
　　杂兴四首　　　　　韩贾
　　田家四首　　　　　嘉禾道中遇夏侯子阳临平见山二首　　　小雨
　　将次钱塘　　　　　灵隐宫
　　望潮　　　　　　　自哂
　　北望
　　张南仲置酒心渊堂值雨
　　长至　　　　　　　渡浙江
　　桐江行赠江致一　　觉度寺
　　严陵滩下作二首　　兰陵访呉圣与不遇
　　陆行　　　　　　　水硙
　　戏为呉语　　　　　絶句
　　次退之蓝闗韵　　　三衢道中
　　杂兴三首　　　　　戏成絶句三首
　　偶题　　　　　　　玉山道中五首
　　望峯　　　　　　述懐
　　短歌　　　　　　　遣兴三首
　　江南六咏　　　　　宿禅月堂
　　岩石村店有石泉梅橘幽雅可爱
　　送士特兄下第之衡湘
　　都城三月春暮时通津两岸杨花飞送君结束适南楚使我叹息生长悲男儿功名致须早夫子声誉久已驰文章黼黻虽自许时运龃龉将安施霜蹄蹔蹶未为失云翮髙举终非迟人生且求适意处天命防有不否期潇湘千里烟浪浮家早逐秋鸿归娥英事实素难考来时为读黄陵碑
　　子房
　　汉楚存亡谈笑中子房初不有其功闭门辟谷思轻举肯叹淮隂犬与弓
　　读楚元王传
　　设醴当年为穆生偶忘防礼便辞荣固知申白无先见衣赭髠钳始自惊
　　谒告迎奉闻亲闱有醴泉之除不胜庆抃作诗寄叔易季言二弟
　　薄宦便甘防两载官南徐江山富佳致足以为亲娯昆弟尽在傍承顔懽有余寜知驿书召结束趋征途旅食寓京华梦想懐庭除宸恩赐清燕天语闻都俞兰省幸备员匪才慙冒居思亲动归兴谒告之东呉晓出通津门轻舠泛汴渠莺花巳烂熳榆栁正扶防去去指苕霅行行逺神都中途闻吉语动色观除书天子隆孝治朝廷优老儒犬马志欲养获此伸区区丘山恩施重蝼蚁轻捐躯寓书东飞鸿早早达吾庐季也在亲侧援琴方舞雩聆音想慰怿具驾无踟蹰防言亦近止期以薫风初
　　奉酬胡俊明博士见寄
　　载笔螭坳侍九天谪来山泽作臞仙鸣冈敢并喈喈鳯感气聊同嘒嘒蝉引义每慙爰叔直着鞭常恐祖生先庭闱一去三千里自叹飘零曷日还
　　用前韵留别诸弟
　　久陪鸳鹭日朝天却爱江湖作散仙但有园林种松菊便胜冠冕着貂蝉棣华春早相辉映鴈序风髙自后先蹔此睽离休怅望为荒三径徯予还
　　同叔易季言逰虎丘寺邂逅何得之
　　理櫂适闽粤虎丘聊舣航霜林正揺落翠栢森成行入门蹑磴道乔木间踈篁秦帝试劒石破分路傍生公雨花台说法今不亡苍藓衣峭壁枯荷响廻塘遂逰劒池上毛发森以张沈沈下无底疑有虬龙藏镌削露天巧胚胎劳混茫清竒俨圗画秘怪叵测量薜茘叠秀色枇杷吐幽香行行造梵宇金碧相荧煌危脊耸古殿长腰曼脩廊凭虗架云阁凿险通禅房开轩俯呉防蜂窠缭池隍风烟寄逺目心逐征鸿翔列岫霭遥碧平湖湛孤光追寻殊未倦防杖登崇冈幽独诗句苦阖庐丘冢荒五圣瞻象设羽泉酌甘芳西庵何閴寂修竹自苍苍脱履足生茧解衣汗如浆却携二三子置酒白云堂念旧巳凄恻感时增慨慷况我方逺涉狷介懐刚肠一杯且相属世事都茫茫冠冕志巳冷山林兴偏长逝将脱羁束超然傲羲皇斯逰信清絶去去何时忘
　　呉江五首
　　重过松江忆旧游依然风景照行舟危桥跨水虹垂影髙阁凭虚蜃吐楼衡烟归钓艇轻轻防浪舞沙鸥暮天横笛江村起激烈能令逐客愁
　　木落水寒天气清江湖合处一桥横波涛万顷琉璃滑栏槛千寻防蝀明茶灶笔牀随陆子莼羮鲈鲙忆张生他时若我归来后定向江头事钓耕
　　返照澄波彻底明江边弭櫂若为情风烟漠漠无今古舟檝纷纷尽利名潮落片防归浦屿云寒一鴈过江城孤臣放逐三千里此去龙津尚几程
　　系防江头日脚沈鲈肥酒羙只孤斟长桥千步风涛稳横笛一声烟水深契濶离亲寜素愿迂愚报国祗丹心逺游自是男儿事更把离骚细细寻
　　鲈乡宜旷望烟霭起层隂讴轧艣声急苍茫江色深归潮寒入浦宿鸟暝投林谁识登临意愁来遽不禁
　　过呉江阻风游寜境寺
　　扁舟渡松江惨淡天色恶胜游得禅房旷望倚虚阁轩楹俯巨浸云水互参错长风驾惊浪飞雪相喷薄未应神龙怒端有蛟鼍作片防天际来飘忽如陨箨波涛浩无涯撑突殊不愕奈何操我舟惴栗缆添索蜚廉也世情逐客正落寞深夜始归眠蓬牕听鸣铎
　　松江第四桥【舟人云桥下有老蛟】
　　松江第四桥风雨不可过下有百尺蛟蜿蜒枕桥卧窟宅据要津口腹长饥饿毎凭波涛势能作舟檝祸安得佽飞手坐使神奸破徃来水无虞时鼓清江柂
　　操舟
　　呉儿便操舟衣服皆楚制出没波涛中端如履平地江湖千里鼔柂等游戏临深讵保身涉险惟射利天风难与期飘骤出非意倾覆瞬息间永为鱼鼈饵愿言戒畏涂巧手不可恃
　　杂兴四首
　　邑犬惊行客林乌啼晓霜山村云冉冉泽国水茫茫移櫂轻舟稳钩帘野兴长谁知因谪宦得到云水乡肃肃歳华暮霏霏烟霭深轻氷依浅渚寒日映防林故邑懐亲日扁舟去国心凝眸无限景愁絶不成吟片帆随鸟翼离恨满江乡风细云衣薄日斜波影光牧童寒哨笛渔艇静鸣榔景物正清絶桑榆还夕阳暮天来逺色行容尚贪行櫂急浪花碎月髙云缕轻巢乌栖更起渔火暗还明独寝不成梦夜寒闻鴈声
　　韩贾
　　退之守潮阳戚嗟见章表贾生傅长沙自广托鵩鸟拘达言虽殊均为未能了今我谪龙津筦库素所晓粗令职事办便觉溪山好燕坐一室间妄念悉除扫岂复计穷通端亦防寿夭囬观古人心颇叹二子小
　　田家四首
　　江村烟水逺茅屋两三家断岸垂衰栁防篁隐细沙田畴賸秔稻网罟足鱼虾不识宦逰味见人还叹嗟圃事方毕稻粱成巳勤儿童自逐逐鸡犬亦欣欣啼鸟霜林暮卧牛烟草昏田夫乐歳稔斗酒共醺醺柴门临小浦竹径绕幽荘雨剪葵韮滑夜舂秔稻香年丰饱妻子日夕下牛羊谁识田家乐拂衣归兴长谁谓田家苦田家乐甚真鸡豚燕同社箫鼓祭瘟神髙廪方有岁西畴行复春但令租赋足终老得相亲
　　嘉禾道中遇夏侯子阳
　　京华契阔已再冬扁舟野岸欣相逢天寒水逺飞霜风谈笑坐觉廻春容年逾七十两颊红真气上泝泥丸宫剖符南海窥祝融欲求丹砂访葛洪问予执笔侍九重胡为谪堕溪山中迂愚久合亲耕农君恩未报徒忡忡飘零孤迹随断蓬他日相忆看云鸿
　　初到临平见山二首
　　我见青山若故人峯峦照眼自相亲只应今日爱山意便是他时傲世因防缀白云春缥萦廻緑水晚奫沦君恩若许归田里定卜山间老此身
　　孤舟两山间终日钩帘只看山落日半衔霞未散防林逺暝乌初还凄凉离恨谁能寄浩荡诗愁自莫删頼有青山可人意与君相对且开顔
　　小雨
　　小雨晚初急暝云深不收霏霏暗烟树索索响篷舟山色増逺翠渔蓑生暮愁凄凉苏季子寒覔敝貂裘
　　将次钱塘
　　岁晚飘零日舟行杳霭间江乡多雾雨风物近湖山独鹤徊翔久飞云自在闲逺逰殊未巳萧飒鬓毛斑
　　灵隐宫
　　我昔曽逰飞来峯白猿昼挂峯上松晔然灵光如彩虹钟磬自响金仙宫宦逰漂泊西复东虽欲再到无由从帝居钧天陋瀛蓬螭坳载笔侍重瞳逆鳞聊试摩神龙谪堕劒浦山重重征鞍来此寻旧踪恍如梦落烟霞中朱楼寳殿飞玲珑寒泉幽石欣相逢门前池馆虗含风一洗尘虑清心胸明朝南去随征鸿惆怅胜逰囬首空
　　望潮
　　樟亭一望浙江潮震地凌空气象骄十万军声来海峤三千银界混烟霄素车白马纵横骛翔鹭飞鸥散漫飘好是波平风稳后一防千里不崇朝
　　自哂
　　自哂何为者南逰亦偶然未登离垢地端有散花天遇境聊为戏安心不离禅幽懐谁与共深炷一炉烟
　　张南仲置酒心渊堂值雨
　　自别西湖日置懐却因谪宦得重来云深不见孤山寺风急难乘揺碧斋未放幽情穷水石且将离恨泥樽罍胜游须徧山南北何日晴天为一开
　　北望
　　迢迢休北望汨汨正南迁出处岂无意阨穷那问天销愁凭酒醆遣兴頼诗篇诗酒吾家事从今号谪仙
　　长至
　　黄钟之宫萌一阳万彚滋发犹潜藏书云讵复别祥异揆景渐可知舒长闭闗不行着易象客子倦游悲故乡周南太史长太息禋祀无因陪祼将
　　渡浙江
　　理櫂适桐江随潮过鱼浦山寒雪犹积江逈月初吐御气凌烟霄乘槎渡星渚空蒙老龙吟髣髴翠蛟舞境清人自愁夜静气尤古独坐不成眠霜晴听津皷
　　桐江行赠江致一少府
　　放浪江湖乃吾乐羁束轩冕非所荣谪官去为劒浦吏鼓柂遂作桐江行舣舟浙岸候潮至百越防茫烟水外波横天际海倒流喷雪惊雷声震地须臾风软潮巳平片防去逐飞鸿轻櫂讴四起日西落暮天杳杳惟参横江山苍苍负残雪江水茫茫浸寒月谁云逐客苦凄凉今我斯游最奇絶清晨弭櫂桐君庐溪光山色世所无故人见我一笑粲杀鸡为黍聊相娯嗟予仕宦等游戏断梗飘蓬本无蔕但令景物供吟哦出处穷通何足计此行幽讨殊未防满目叠叠皆云山鹭飞鱼跃石齿齿今夜且宿严陵滩
　　觉度寺
　　夕发富春渚朝次桐君庐桐君采药地今作僧家居石磴上窈窕林芿下扶防山根二江合清波见游鱼霜晴响钟磬日落归樵渔客从何方来弭櫂聊踟蹰清景难久驻怅然还问途
　　严陵滩下作二首
　　世祖龙飞万国朝故人依旧隐蓬蒿羊裘肯换貂冠贵钓石终齐鳯阙髙共宿客星亲帝座贻书直气压时豪东京臣子多名节皆自先生铸此曹
　　帝座髙悬汉客星樵渔今亦想英声钓台直下三千尺谁谓先生只钓名
　　兰溪访呉圣与不遇
　　夕次兰溪县溪山照眼明云端双塔耸烟际一桥横久旅易凄感旧游如隔生故人寻不值飘泊若为情
　　陆行
　　水落石出溪难行舍舟束装趋路程徒御諠呶乌雀噪衣冠瓌伟儿童惊天寒野逈怯霜露日暮途逺伤蓬萍我生胡为浪自苦浊酒且向灯前倾
　　水硙
　　凿木为机运不休溪边叠石駃溪流但知随水能旋转肯道舂粮不自由轮辐讵为君子器机闗端与小人谋方知抱瓮汉隂老混沌何须是假脩
　　戏为呉语
　　莫问侬家作底愁细思今古事悠悠只因读得数行字便觉分为一世忧问舍求田须更以济时泽物且能休梁谿幸有闲泉石正好归来作故侯
　　絶句
　　殷侯左降惟书字陆相南迁不著书今我新诗三百首坐令二子觉区区
　　次退之蓝闗韵
　　奏疏螭坳上九天谪官劒浦路三千披陈肝胆成微志防涉山川頼壮年缅邈寄书黄犬后凄凉陟岵白云前君恩欲报知无所清梦时时到日边
　　三衢道中
　　行色虗无里人声烟霭间浪纹来縠水地势逼柯山浅瀬通舟澁飞桥跨石弯风髙云冉冉滩急水潺潺野逈松篁秀境幽鸡犬闲轻装因路险隐耳觉言蛮村酿酤来薄溪鳞买得悭浦晴鸣鴈浴林暝舞鵶还寺僻殿阁古堂虗苔藓斑僧房清夜宿幽梦到乡闗
　　杂兴三首
　　日出霜晴鸟雀呼束装还复戒征途黄牛傍岸将孤犊花鸭浮溪引众雏桥断水寒寻野艇路迷山曲问田夫逺游看尽溪山景待向龙津书作圗
　　岁晚南迁殊未央晓寒霜霰湿征裳烟笼山彩逺増翠风皱溪澜细漾光岭雪未销宫頞粉野梅初发御鑪香谁怜飘泊螭坳史曽向钧天侍紫皇
　　尽日篮舆山水中毎逢佳处慰飘蓬拂云古木隂隂日夹岸脩篁细细风逺岫长溪千里碧断霞残照半天红殊方景物随时好却恨登临无与同
　　戯成絶句三首
　　山色黛眉逺溪声玉佩珊溪山怜逐客故为结清欢粼粼溪底石五色粲坚圆安得女娲手錬之将补天小艇渡行旅徃来终日操但令人利涉寜复计劬劳
　　偶题
　　日照溪光碧起鳞溪头鴈鹜自成羣可怜独鹤归何处万里相随一片云
　　玉山道中五首
　　悠悠征骑渡溪岩防涉艰难分所甘泉石几时归水北风烟今夕过江南日轮杳杳衔青嶂天影茫茫浸碧潭猿鸟不知迁客恨云间啼叫满松枏
　　石路凝霜白山村落月纎溪头一桥小烟外数峯尖髙亩层成级寒沙软胜盐江南风景好无那旅愁添乍入江南境登临慰所懐山林自平逺水石巧萦廻风暖鸟声媚日斜云影开故人千里别欲寄一枝梅石藓红依日岩松翠耐霜入溪看岫色和月认梅香岁暮旅情恶夜寒灯影光劳生真一梦囬首意茫茫行李逺縠水禅扉依玉山烟岚数峯秀云水一溪弯小市晚犹合踈钟寒自还旧游如昨日屈指十年间
　　望峯
　　何日清江使来为碧落趺凝眸望霄汉曵尾谢泥涂霜晓疑曝甲云横如负图前知傥可防吾欲问夫
　　述懐
　　早游文翰圃误齿缙绅涂兰省为郎久霜台奋舌孤荷知诚特达励志敢踌躇屡赐枫宸对亲防御笔除月卿论钜礼柱史进寒儒黼座当阳日螭坳载笔初明堂颁政事路寝集簮裾绣案横雕槛天香夹御鑪翠华来寳辇清跸警嵩呼法驾临真馆芳尘从属车重瞳瞻日月粹色仰琼瑜侍立亲龙衮书言粲帝谟视朝崇政罢劝讲迩英余丽日明金殿轻风响佩琚漏声寒淅沥槐影緑扶踈紫槖陪时彦黄扉寓直庐仙逰疑阆苑清梦岂华胥遇事肯懐禄衔恩寜惜躯惟慙涉道浅岂恨与时迂犬马知爱主蛇思报珠未终青史志一奏皂囊书谁谓爰丝直端同汲黯愚谪官来劒浦襆被出神都感激心独苦飘零岁巳徂凄凄念终养冉冉叹征途四海尽防泽孤臣方向隅愿廻天上照一起辙中枯
　　短歌
　　周家柱史本吾祖唐室谪仙尤所许垂世空余道德经傲时且以诗酒名我今去作龙津客学道吟诗真自适也胜骑马听朝鸡晴压尘埃雨压泥
　　遣兴
　　逰戏清都不记年谪来犹作地行仙龙墀叩额真率尔石马系门非偶然野寺山庄随意宿溪鱼村酿不论钱男儿本有四方志出处安时休问天
　　冲涉脩途仆已疲今宵聊复宿沙溪心懐浙右家无耗身在江南路欲迷孤鹜断霞晴杳杳暝烟荒草晚凄凄登临谁会悠然意寒日无言又向西
　　风景正髙洁岁律忽峥嵘岸竹森如束山田漫巳耕溪寒幽石出岫逺暮云横试问螭头吏谁令向此行
　　江南六咏
　　江南山秀色晴光杳霭间一帯平凝愁翠黛数峯孤絶耸烟鬟
　　江南云片片飞来湘水濵愁絶苍梧鼓瑟女怅望阳台行雨神
　　江南月依然照我伤离别故人千里共清光玉臂云鬟香未歇
　　江南竹霜霰岁寒依旧緑谁向溪边飬箨龙滴露揺风一林玉
　　江南梅昨夜溪头玉雪开赠逺欲传千里恨和烟为折一枝来
　　江南客鬓发苍浪不堪摘明时迁逐念前非一夜愁吟霜月白
　　宿信州景德寺禅月堂
　　野寺虗堂倚翠防云山极目望中疑溪寒连舰栏干直日暮髙楼皷角悲倒景星河光破碎乱萤灯火影参差贯休髣髴英灵在应笑登临强赋诗
　　岩石邨店有石泉梅橘幽雅可爱
　　岩下鸣泉淅沥飞谁知山店亦幽竒巳过野橘分金日未见寒梅喷雪时旋洗云秔炊白玉自挑霜菔缕青丝慇懃赋咏留岩石他日重来覔旧诗











　　梁谿集卷五
　　钦定四库全书
　　梁谿集卷六　　　　　　　宋　李纲　撰古律诗二【上饶道中已后及逰武夷作六十九首】
　　上饶道中杂咏三首
　　过鹅湖留赠昌长老二首
　　昌老询予来厯以诗荅之
　　题石井慈济泉二首　铅山道中
　　小溪　　　　　　　过紫溪值雪
　　雪中过分水岭六首　次大安驿雪霁
　　山家　　　　　　　将次武夷
　　崇安宰见示武夷山图记
　　自入闽境值雪黙祷武夷君逰山日雪霁有感
　　趋真亭　　　　　　逰仙溪
　　武夷山　　　　　　幔亭峯
　　天柱峯　　　　　　洞天穴
　　三姑石　　　　　　换骨岩
　　龙潭　　　　　　　狮子峯
　　观音岩　　　　　　兠担石
　　三女石　　　　　　学堂岩
　　船岩　　　　　　鸡窠岩
　　大小藏岩　　　　　仙迹石
　　大小二廪石　　　　钟模石
　　皷楼石　　　　　　丹灶
　　仙掌　　　　　　　三层峯
　　画鹤　　　　　　　大隐屛
　　禅庵岩　　　　　　仙机岩
　　魏王峯　　　　　　虎啸岩
　　钓台石　　　　　　试劒石
　　折笋岩　　　　　　仙接石
　　柴岭　　　　　　　车钱峯
　　毛竹洞　　　　　　睎眞馆
　　仙橘　　　　　　　仙竹
　　泛舟至睎真馆遇雪二首
　　访李道士二首　　　纪旧梦
　　宿栖真馆夜雪大作诘旦遂行
　　题栖真馆三十六韵
　　上饶道中杂咏三首
　　半世区区何所求南来岂为稻粱谋烟岚逺近浓还淡石瀬萦廻咽更流云外钩辀听处好溪头略彴渡时幽何须更论他年事且把风光慰旅愁
　　鬓毛萧飒寸余冠防犯风霜却岁寒但使孤忠能感激岂辞逺谪备艰难苍苍云木留深景深溪防暮湍独坐苦吟山寺冷照人孤月正团栾
　　漠漠烟村一笛风溪山都在夕阳中遥看天色暮云碧渐见山头野烧红闽岭风烟知已近浙江书问恨难通暝投山寺凭虗阁隐耳犹听响暮钟
　　过鹅湖留赠昌长老二首
　　云山深处到鹅湖万木森森一径纡日落风髙钟倍响烟寒林暝鸟相呼宗风振起人能继祖道流传德不孤须信山林真隐地纷纷朝市更何如
　　谪宦去为劒浦吏税驾且作鹅湖逰沈沈梵宇殿阁古寂寂胜地林泉幽祖师道谁继嗣妙峯德云真比丘夜寒灯下接软语却恨行客难淹留
　　昌老询予来厯以诗荅之
　　休问西来意吾行日向南凄凄达磨懴厯歴善财参旧事巳不忆新交寜易谈维摩本无语非是学三缄
　　题石井慈济泉二首
　　谁将石洞当泉池余溜溅溅落水陂山骨凿开苍玛瑙云腴凝贮碧琉璃浮水面寒光动竹舞岩端翠影垂泉石幽竒天下少秘藏休使北人知
　　岩石嵌空湛碧泉酌甘鉴静意萧然幽深端有神龙穴虗逈疑藏古洞天云影漾波光璀璀石渠飞溜响涓防防须掬取岩中水洒作膏霖徧八埏
　　铅山道中
　　行李逾江峤风烟接武夷地灵嘉木秀天阔暝云垂泉石日相乐雪霜寒自迟寄声山下士扫壁待题诗
　　小溪
　　脉脉寒溪彻底明临流聊复濯吾缨风防静爱琉璃色竹密遥闻环佩声漾月下揺金防滟涵虗不动镜澄自怜逐客难淹泊不为溪山景太清
　　过紫溪值雪
　　明时报国敢懐安逺谪方知行路难云隔江乡来鴈寂雪飞闽岭敝貂寒韩诗解道蓝闗恨贾赋聊凭鵩鸟寛谁念紫皇香案吏飘零巳觉鬓毛干
　　雪中过分水岭六首
　　寒云漠漠雪霏霏正是行人度岭时密洒峯峦开玉府乱妆林木发琼枝步髙渐入烟霄路望逺都迷涧壑姿囬首江乡何处是断蓬飘梗不胜悲
　　闽山髙处却无风密雪飞云堕晓空去路似从银色界此身疑到广寒宫落梅飘絮来琼树涌浪崩云叠玉峯景色幽奇无似雪平生观雪此为雄
　　蔼蔼层隂送雪来乱山深处白皑皑积岩错认蓝田玉着树全疑庾岭梅光射九霄来夜月冷凝千嶂蛰春雷武夷路近须晴霁为卷风云一饷开
　　一夜同云凝不开晓寒整辔马虺尵千岩万壑萦纡处密雪廻风散漫来愁里溪声琴的厯望中山色玉崔嵬溪山得雪尤奇絶模写无工恨不才
　　瑶妃逰戏水晶房故剪氷花试晓妆坐见初平岩畔石化为元放陇头羊培堆积玉寒光莹顷刻开梅冷艶香好是碧天云散后野蟾来助一轮光
　　玉龙耕种素芝田误入飞琼小洞天璧月珠星争璀璨瑶环瑜珥鬬婵姢水晶宫阙云腴滑白玉楼台雾彩鲜骨冷魂清难久驻恍然昆阆梦逰仙
　　次大安驿雪霁
　　雪霁烟村风满林暮天垂影碧沉沉一轮明月光相射千里白云寒更深寂寞樽盈陶令酒飘零泪满仲宣襟灯残夜永不成寐庄舄凄然自越吟
　　山家
　　青山掩映野人家翠竹苍松一径斜夜对月钩沉浅浦晓看鸟篆印平沙溪头驯畜多宜鹜园里灵苖可种茶占尽溪山幽胜处自将风物向人夸
　　将次武夷
　　行行路近武夷山秀气蜿蜒百里间苍石揷天云缥缈碧溪通壑水弯环神仙恍惚谁能识洞府深沉自不闗我向湖中如得路便应脱屣谢尘寰
　　崇安宰见示武夷山圗记
　　征轩欲作武夷逰先借图经次第求须信神仙真窟宅故令峯岫巧雕锼四时花木千岩秀一水波澜九曲流明日泛舟山下去按图细细问踪由
　　自入闽境值雪黙祷武夷君逰山日雪霁有感
　　鄙陋安能到古人寸心潜格武夷君誓辞叱散蛮溪雾诗句驱开衡岳云忠谠自应慙吏部精诚何敢并将军氛霾卷尽留残雪妆防峯峦意更勤
　　趋真亭
　　烟霞深处一亭闲石磴萦纡紫翠间但觉峯峦劳顾揖不知身到武夷山
　　逰仙溪
　　一溪九曲贯羣峯演漾轻舠浅碧中杳如误入武陵去落花流水山重重
　　武夷山
　　百里云山碧玉林雕锼融结见天心幔亭防散笙箫逺天柱风髙烟雾深画鹤独留青嶂表林花常发紫岩隂梦魂清切先曽到故使飘零特特临
　　幔亭峯
　　燕罢虹桥絶世氛曽孙谁见武夷君更无裀幕空中举时有笙竽静处闻猿鸟夜啼千嶂月松篁寒鏁一溪云洞天杳杳知何处翠石苍崖日欲曛
　　天柱峯
　　巉巉千丈揷烟空始见天南一柱峯絶顶雾开擎日月半岩云暝噫雷风俯临万壑林芿秀髙压羣山气象雄谁道共工曽触折断鼇端是女娲功
　　洞天穴
　　沈沈幽穴閟云烟玉宇琼楼鏁洞天自向壶中飞日月更于物外起山川刘公隐后今谁继张湛仙来不记年紫府若容幽客到诛茅欲卜隐屏前
　　三姑石
　　风舞芳林鬓脚垂朝云行雨湿仙衣不知当日縁何事化石山头更不归
　　换骨岩
　　化升真十六天灵仙蝉脱翠岩前金坚玉润留余骨宻鏁烟霞几百年
　　龙潭
　　百丈清潭合两溪澄波莹滑碧琉璃神龙端向潭中睡何事能容网罟垂
　　狮子峯
　　奇石腾拏竹树苍奋髯矫首据崇冈山深怪底无豺虎端畏溪头百兽王
　　观音岩
　　铢衣珠珞寳花冠宴坐翛然山水间应为武夷泉石好不殊海岸补陁山
　　兠担石
　　仙人戏睹翠蛾眉空有花余照夕晖云月姢娟风嫋嫋尚疑玉质在帘帏
　　三女石
　　粲粲三英傍碧溪玉肌云鬓晓参差想因巫峡行云日记得湘江解佩时
　　学堂岩
　　仙官读彻蕋珠篇几案岩中自寂然昆阆图书藏策府谁言孤陋解成仙
　　船岩
　　仙艇何年揷翠防云篷烟櫂尚依依凌虗欲鼓天边柂唤取双龙背负飞
　　鸡窠岩
　　磔磔天鸡啼晓烟仙家风景镇芳妍自从彩翼飞仙后只有遗栖寄岭巅
　　大小藏岩
　　玉棺揷徧两岩傍石罅开如小洞房链就阳魂归紫府空余灵骨此中藏
　　仙迹石
　　当年天姥戏溪边二石遗踪膝宛然却笑茂陵缑氏迹只凭方士口中传
　　大小二廪石
　　仙家何事亦赢粮廪石团团峙道傍应驾斑龙耕紫石深储芝玉廪中藏
　　钟模石
　　谁铸三钟灓乳形不须笋簴自能鸣仙君欲奏賔云曲只感清霜便发声
　　鼓楼岩
　　洞天击鼓集羣仙石作髙楼鏁翠烟万籁不鸣霜月晓咚咚犹听鼓声传
　　丹灶
　　金鼎丹成透碧天尚留丹灶在层巅一丸五色光腾夜乞取从教作散仙
　　仙掌
　　玉指纎纎烟霭中挥云映日掌防红只疑华岳留踪后更向闽山映碧峯
　　三层峯
　　三层灵峯气象豪喷云泄雨不崇朝悬崖峭壁无人到只恐峯头是碧霄
　　画鹤
　　谁画千年老令威丹青今古照清辉裳朱顶苍崖畔岂忆冲天万里飞
　　大隐屏
　　髙峯崛起翠微屏何事呼为大隐名自是市朝人不到非闗洞户鏁峥嵘
　　禅庵岩
　　虎啸猿啼月满天山僧宴坐正安禅不知只履归何处尚有庵岩名字传
　　仙机岩
　　云去仙机杼轴空报章何日已成功天孙织就烟霞锦吹落溪山夕照中
　　魏王峯
　　危峯孤峭与天通犹有当时羽化踪仙驭自随鸾鹤逺玉楼金鏁白云封
　　虎啸岩
　　昔年雕虎啸幽岩千里清风皱碧潭虎去岩空风自逺一林花雨落毶
　　钓台石
　　钓石峩峩枕碧溪仙人于此亦垂丝想当月白风清夜正是寒鱼食饵时
　　试劒石
　　链气为金铸劒成且将顽石试青萍光铓郁郁冲牛斗斩尽妖魔若发铏
　　折笋岩
　　玉府锵锵玉笋林谁将移种翠岩隂斓斑犹帯当时箨照水笼烟几百寻
　　仙接石
　　天风吹折碧琅玕神化茫茫接岂难鳯髓鸾胶天上有世人休作等闲看
　　柴岭
　　林花不逐岁寒凋半岭烟光媚逺霄须信仙家风景好四时峯岫紫岧嶤
　　车钱峯
　　尘縁洗尽便神仙泉石幽竒即洞天我欲云崖结茅屋侍从天姥借车钱
　　毛竹洞
　　洞生毛竹绿猗猗枝干扶踈满洞垂传是羣仙游息地蔽藏不许世人知
　　睎真馆
　　小溪诘屈巧萦廻行到睎真景更奇路转山囬疑不见此中凝望却参差
　　仙橘
　　岩畔隂森橘树垂青青亦有歳寒姿我来恨在秋风后不见霜包结实时
　　仙竹
　　隂崖翠竹自檀栾痩节踈枝特地寒虽未化龙归洞府正宜和月扫天坛
　　泛舟至睎真馆遇雪
　　云散天开一饷中依前飞雪落层空琼花巧缀岩端树玉屑飘随洞里风溪浅且逰仙掌石云深不见幔亭峯斯逰清絶平生少图画方知未是工
　　行到清溪六曲头森然峯岫照人幽雪花拂水轻轻舞石瀬依岩浅浅流不尽清光常在目未穷幽兴且囬舟追寻欲徧神仙窟须向他时卜再逰
　　访李道士
　　青山中有一道士独卧烟霞昼掩扉踏雪叩闗知意重拥炉相与话真机
　　诛茅独占溪一曲时有白云来伴宿自言身在此山中暮暮朝朝看不足
　　纪旧梦
　　余今夏梦乗舟行乱石间四顾峯峦奇秀有如玉色者觉颇异之及谪官劒浦道武夷山小舟泝流水落石出徧览胜槩至晞真馆雪作岩石皆白恍如旧逰然后信出处之分定而斯逰清絶已先兆于梦寐虽欲不到不可得也作小诗以纪其事
　　清梦先曽到武夷玉峯积雪倍幽奇小舟逰罢寻归路恰似翛然梦觉时
　　宿栖真馆夜雪大作诘旦遂行
　　一夜武夷三尺雪岩壑无声闻竹折云峯烟岫望都迷玉树瑶林寒更发山中道士毛骨奇劝我留宿山前斋轻装冐雪非得已仙赏更待他年来
　　题栖真馆三十六韵
　　武夷古洞天奇峯三十六一溪贯羣山清浅萦九曲溪边列岩岫倒影浸寒绿翩如鸾鳯翔矫若虬龙蹙楼观耸岧嶤屏帏互重复蜕仙骨遗金逰女肌削玉鸡栖层岩巅船揷断崖腹学馆存儿案仙机余杼轴蓝光莹澄潭虹影挂飞瀑翠竹防天池苍苔封石屋绘禽顶长丹遗迹指如掬峨峨天柱峯幔亭连翠麓传闻武夷君尝此防仙俗飞桥几千丈絶顶亘山足障以翠云屏借以紫霞褥瑶樽倾沆瀣玉豆脯麟鹿仙妃奏賔云金皷间丝竹酒酣歌夕晖叹息光景促曽孙谁复在徃事空遗躅至今风月夜笙箫响虗谷地灵饶泉石山润秀草木坐使七闽人防此仙灵福嗟予真散材性爱山水酷仙经与地志名字久已熟薄宦方区区仙赏宜碌碌神游仙梦寐幽觌寄圗录寜知因谪宦乃得厌所欲沿泝穷幽深应接劳耳目开襟豁懐抱壮观慰幽独却邀白云归伴此岩下宿夜寒梦魂清晓寒轻装速仙逰须再来何当谢羇束









　　梁谿集卷六
　　钦定四库全书
　　梁谿集巻七　　　　　　　宋　李纲　撰古律诗三【自入建阳及抵沙阳庚子嵗已后作七十首】
　　赠舅氏吴子和　　　自建阳泛舟至建安建溪再得雪乡人以为宜茶
　　天宁老齐珏録庆余师开堂防见示
　　梅花二首　　　　　劒浦道中二首
　　自建安陆行至劒浦　劒潭
　　双溪阁　　　　　　沙阳
　　平津晩望　　　　　抵沙阳之夕民居延火
　　除夜　　　　　　　元日
　　立春日　　　　　　春词二十首
　　用韵赋梅花三首　　再赋一首
　　吴邓同游陈氏园
　　邓纯彦家兰盛开见借一本四首
　　次韵陈介然幽兰翠栢之作幽兰二首翠栢二
　　首　　　　　　　次韵邓志宏梅花
　　上元日二首　　　　墨戏六首
　　偃风顶雨絶句　　　再用陈园韵示邓志宏惜花
　　乘兴逰邓季明园池邀志宏同防再赋陈园韵招陈几叟小饮
　　志宏以墨戏见遗并贶古风次韵答之且归其
　　画　　　　　　　再用奴字韵呈几叟
　　以墨戏归志宏复有诗来次韵
　　再次韵
　　志宏复有诗来再赋两篇为报
　　赠舅氏吴子和
　　契濶从来叹歳隂幸因谪宦欵清襟犯顔逆耳事已往问舍求田意转深岂有声名惊海防且忻山水共登临渭阳情重知何赠玉佩琼琚称我心
　　自建阳泛舟至建安
　　一叶轻舠漾碧流却怜舟子觧操舟急滩乱石疑难渡短檝轻桡反自由去国飘零同泛梗凌波超忽逐飞鸥建溪百里才终日过尽千岩万壑幽
　　建溪再得雪乡人以为宜茶
　　闽岭今冬雪再华清寒芳润最宜茶泛瓯欲鬭千金价着树先开六出花圭璧自须呈瑞质旗枪未肯放灵芽传闻龙饼先春贡已到钧天玉帝家
　　天宁老齐珏録庆余师开堂疏见示
　　一别闽山三十年重来相见两依然烦师録示当时语犹喜曹溪一传
　　梅花二首
　　寒梅昨夜泄春光标格依然压众芳褭褭露枝团玉白轻轻烟蕋簇金黄瑶妃谪堕溪村寂雪片飘残月径香却笑汉宫争宠女竞将娇额学新妆
　　数枝玉雪小溪濵先得阳和一防春冷艳幽姿难与并暗香防影孰为邻广平不害心如铁和靖须知句有神亦对寒芳动诗兴却嫌标格太凊真
　　劒浦道中二首
　　宿雾霏霏隐翠岚傍溪幽石自巉岩樵歌递响来危径渔网连舟集小潭野渡无人闲寂寂林花着雨落谁知逐客凄凉意歳宴南迁劒浦南
　　此去平津路匪遥岭云溪雨自萧萧山深防涧泉长响地暖凌寒草不凋放逐却教穷水石登临因得狎渔樵谁怜泽畔人憔悴更把骚辞赋大招
　　自建安陆行至劒浦
　　闻道延平黯淡滩舟行至此惨愁顔千金素佩垂堂戒九折宁辞去路艰渉险虽知凭信义藏幽须信足神奸劳生自取那惆恨只羡飞云自在闲
　　劒潭
　　当时神劒埋丰城郁郁光气冲斗星千年古狱斸幽扄下得至寳双青萍雌雄不知谁与名拭以异土聊发铏龙文星彩愈晶荧正昼无影魑魅惊雄飞霄汉随雷霆雌跃渊水归延平没人下瞰风涛生天矫化作虬龙形茂先博识非无凭神物终合信有征沈沈潭影含虚明寳气乆秘必复呈防当探取搜元精佩服坐能驱百灵奸谀膏血纷羶腥与尔相携逰太清
　　双溪阁
　　凌虚髙阁枕双溪四出飞檐鸟翼齐山鏁烟光青合匝水分丁字碧凄迷蟠虬旧化张公劒翥鳯今留鲁国题放逐因能穷胜赏登临那惜醉如泥
　　沙阳
　　沙阳虽僻左风土冠闽城谁知乱山里有此膏壤平邑屋号华丽谿山倍澄明七峯转月色十里无滩声民俗素康阜士夫多俊英食饶鱼稻美防有松竹清筦库职易办尘劳念尤轻萧然飘泊迹忘此羇旅情忽忽歳改律欣欣木向荣何当脱拘防春畆得躬耕
　　平津晩望
　　春入沙阳花满林七峯倒影碧沈沈饥鸢掠水盘旋乆戏鸭浮溪演漾深风景只添流落恨烟光遥鏁别离心浙西三月无消息始信家书抵万金
　　余扺沙阳之夕民居延火几爇官局因念以论水得罪复以火惊殊可笑叹戏成此诗【余生辰已未火甲申水】
　　囊封论水谪天涯才到沙阳火复随本为冥遭放逐却因回禄更惊疑生辰端是穷申未学易何曽悟坎离烂额焦头那足惜只愁蓬迹乆飘移
　　除夜
　　年来三百六十日忽忽过尽唯今宵天涯逺谪罪未解家问乆缺心无聊强倾浊酒慰愁独坐对寒灯尤寂寥钟鸣漏尽不成寐世事又属明年朝
　　元日
　　去年元日朝明堂对立玉皇香案傍今年元日谪沙阳独在天涯家一方君恩未报已飘泊亲老欲养徒徬徨东风囬首帝乡逺白云望断吴天长
　　立春日
　　春风吹到海南边气浑如二月天幡胜戴来聊应节皷箫鸣处已祈田花梢柳眼争明媚溪色山光愈翠鲜生菜春盘谁与送玉人纎手自婵娟
　　春词二十首
　　余谪沙阳寓居兴国佛祠寝西小轩春至梨花盛开玉雪可怜脩篁嘉木幽禽百啭毎晨坐读书午睡初醒把酒寓目慨然感懐因成春词二十篇以纪景物可以兴可以怨庶几乎诗人之防览者无诮焉
　　一树梨花傍小轩结根幽寂更芳妍东君有意怜流落故遣瑶姿堕目前
　　晩来急雨作轻寒只恐梨花落防残唤起小童窓外看玉妃何事泪栏干
　　花开好鸟晓关关惊觉幽牕小梦残宿酒未醒人早起透帘红日上三竿
　　萧萧槛外翠琅玕瘦节防枝特地寒谁谓幽居太寥閴此君长此结清欢
　　春光淡荡一畨新花气氛氲恼杀人只恐花飞春又老须将酩酊对芳辰
　　清晨开巻坐幽牕深注炉烟一缕香汲水养花顔色好向人端似炫新妆
　　春日迟迟午睡浓梦魂飞过浙江东无端花底间关舌唤起搔头两鬓蓬
　　寂寂春林杜宇啼劝人只道不如归我今归思何须劝借尔翩翻两翅飞
　　春色困人浑似酒花枝照眼恰如人东君若解怜愁客莫使花飞减却春
　　漠漠轻烟度短墙春寒料峭怯罗裳惜春只怕多风雨云影披离漏日光
　　幽禽百啭舌如簧院宇深深花木香飘泊伤春惟泥酒不知林外已斜阳
　　谁使鸣禽自在啼感春端似惜芳时一枝暂寄休饶舌静处须防挟弹儿
　　春来南国蔼韶光百卉嫣然竞早芳语燕啼莺将婉娈游蜂舞蝶已颠狂
　　青鸟飞来动槛花翠衿绀趾哢交加向人自解传消息疑是来从阿母家
　　防月笼云黯淡明忽闻索索雨来声可怜窓外梨花老一夜飘残雪片轻
　　聒聒鸣鸠唤雨来萧萧寒响滴空堦不知逐客伤春恨多少残英防翠苔
　　飘风骤雨饷时间堕蕋飞花满地殷自是羣芳将结实非关风雨故摧残
　　桃花零落逐风飞地上红多枝上稀春色陡然归艳杏梢头还欲衒芳菲
　　南方春早花亦早烂熳开尽枝头红记得上林当此际游人殊未探芳丛
　　一年春事遽如许千里旅愁何似生浊酒饮余惟五合残书读尽忽三更
　　用韵赋梅花三首
　　寒梅几树开前村靓妆绰约归仙魂横斜影落石溪浅皓洁色洗烟岚昏幽香暗动松竹径清格自羞桃李园穷冬万里霜雪积独得一防阳和温氷姿最宜夜月白玉彩更炫朝霞暾明妃失意去朔漠阿娇无宠扃长门芳容寂寂谁复顾雅意耿耿今何言天涯相对且相乐为尔吸尽黄金樽
　　草木冻死山中村惟有梅花能返魂孤根不怕雪霜苦冷艳似笑风云昏披芳独占歳寒地擢秀肯待春风园溪边寒影自的的月里皓色还温温飘零防雨夕烟瞑厌浥清露晨光玉妃游戏隘昆阆缟衣飞出瑶台门幽姿耿介不可狎欲问所以难为言嗅花嚼蕋更奇絶侑我一醉玻璃罇
　　云山缥缈烟水村嫣然顾我惊离魂凝情不语自脉脉旅愁易感方昏昏我家梁谿富泉石雪里数株开北园天涯相见一笑粲玉色不减当时温为君清夜不成寐月落已见东方暾防栽千树徧緑野岂羡五柳垂衡门临风三嗅长太息欲辩此意还忘言何当归去老三径携防入室酒盈樽
　　再赋一首
　　十年不踏江南村想像梅花劳梦魂岂惟捧心笑西子只恐举步迷东昏繁英恍讶羣玉府堕蕋悄愁金谷园氷肌自饮晨露白粉质不浴骊汤温我行闽岭喜入眼皓彩照耀咸池暾烟凝云惨更愁絶积雪欲堆袁安门天香国艳世无匹何用苦死教能言吹残楼角真可惜莫厌秉烛临芳樽
　　吴慎防邓志宏同游陈氏园
　　我本惜春人常恐春色老沙阳渺天南春到一何早羣芳忽烂漫自觉被春恼招邀适名园景物得幽讨灿灿桃李妍娟娟松竹好虚室自含风廽塘已生草酌酒对芳菲论文慰懐抱瓌奇窥李杜寒色笑郊岛软语既温温髙谈方浩浩二子若骅骝轻车驾长道而我正飘蓬摧残已枯槁家在天一涯情若风中翿幸然得相从豁我忧心捣青春能几时落花看又扫宁辞金罍空坐使玉山倒世事可两忘悠悠信苍昊
　　邓纯彦家兰盛开见借一本
　　谁道幽兰是国香山林僻处更芬芳从今借得佳人佩伴我春堂昼梦长
　　特地闻时却不香暗中芬馥度防芳寂然鼻观圆通处深院无人春昼长
　　喷了清香开了花却归盆槛付公家来春花发香尤好预借幽根茁露芽
　　纎纎碧叶浅黄花暗淡香飘物外家培壅莫教摧露下春风嵗嵗长灵芽
　　次韵陈介然幽兰翠栢之作
　　幽兰出深林得上君子堂置之顾盼地蔼蔼振余光春风茁其芽暗淡飘天香刈防岂无用授梦方荐祥纫佩美屈子披风快襄王秋髙白露下摧折増感伤愿与菊同瘁羞随莸并长収根归旧林肯改无人芳
　　温风茁幽兰采掇置中堂孤根亦何有借此轩墀光耿耿不自惜凄微泛余香萧然山林姿讵是邦家祥譬犹美芹子乃以荐君王弃置固其宜零落谁复伤赋诗慰寂寞念子故意长愿言同心人去去扬清芳
　　右幽兰
　　翠栢方嵗寒独立羣木外不为众所知此理实难会惜哉结根浅未使极髙大天风动虬枝萧瑟起清籁傥无斤斧残防拂千丈黛空余霄汉志不逐雪霜改委弃老空山浩荡付宰
　　崇冈有翠栢擢榦烟霭外托非不得地据此羣山防青青歳寒姿自许百围大舞月散清影号风振虚籁谁云根如石已见色参黛幽人挺髙懐顾我顔不改知音自昔难多财为尔宰
　　右翠栢
　　次韵邓志宏梅花
　　空山极望皆黄苇欲挽天河聊一洗溪边的皪见梅花冷蘂防枝澹烟水安得徤歩移我堂清夜桂魄来孤光人寰尘土飞不到鼻观寂寂闻天香吾衰文思乆不起见子新诗端可喜落英坐使笑天桃结实定知非苦李年来踪迹堕空蒙与子追随邈未穷琢磨妙句觑天巧为我一振诗家风
　　上元日二首
　　去年玉辇侍端门灯满鼇山讶晓暾寂寞沙阳山水里也将膏火照黄昏
　　应为飘零有故侯竞将灯火簇谿楼田夫野妇盈衢巷怪我还能与共逰
　　墨戏六首
　　邓志宏所蓄墨戏凡六曲尽其妙求予题防各为赋小诗以见意
　　拳蠧
　　屈折金石瘦偃蹙虬龙怒萧然少生意端为根中蠧
　　枯折
　　歳晩风号寒琅玕半吹折虽残栖鳯枝终抱凌霄节
　　宿枝
　　防筠轻帯粉老叶饱经霜试问枝头实何年集鳯凰
　　新叶
　　解箨能几日成隂不待春天然为谁笑风露一枝新
　　引根
　　土润引新萌虬鞭独处行此君人不厌何惜满林生
　　迸笋
　　养就箨龙儿斓斑角未齐斧斤休纵手防看拂云霓六竹外尚有偃风顶雨二本留故家志宏欲之而未得戏作絶句附卷末庶几异日悉归志宏也
　　六様根茎妙入神两枝风雨更清新此君族类须収拾莫使飘零叹失身
　　再用陈园韵示邓志宏
　　青松更雪霜始见枝干老挺然节操士安用致身早吾衰习禅观颇觉得无恼每于文字间未免尚穷讨遇物空吟哦愧乏句语好有时肆狂言自哂太草草儒生舍翰墨无与寄幽抱富贵非所愿神仙渺云岛宁知万巻中养此一气浩子若汗血驹振辔千里道我如铩翮鸿毛羽半摧槁适然相值遇岂异宛丘翿新诗迭唱酬险韵类虚捣文章虽末技尘语贵除扫勉哉扛鼎力廽此狂澜倒此外复何为穷通付旻昊
　　惜花
　　缾水养花花已老零落春风寒不扫从教几案积残红尚有余香慰衰槁
　　乘兴游邓季明园池邀志宏同防再赋陈园韵
　　幽人筑小圃自乐不知老闻名虽已熟相见苦不早忘懐倾盖间什我羁旅恼春风入芳林乘兴聊一讨嘉葩寒未开美木晴更好飘零桃与杏残红委烟草急令招小阮谈笑欵清抱披襟步方池散策穷逺岛翛然适我情忘此归志浩人生蹔寄身宠辱何足道防痔得车多未可骄黄槁一杯且相属起舞不须翿文楸响玉子更试兵家捣羸形乍泉涨猛势惊电扫应怜客素痴屡劝罚觥倒扫待月华生清光满春昊
　　招陈几叟小饮
　　开樽欲约玉川子致鲤先遣长须奴春时海燕光涎涎风暖城乌尾毕逋幸有异书并古字可无白饭与青刍虚堂隐儿共谈笑应信今吾非故吾
　　志宏以墨戏见遗并贶古风次韵答之且归其画
　　老坡墨戏吾最许雨叶风枝无防上幽懐寄此管城頴妙质森然防稽楮要须胷次竹先成故使落笔前无古披图但爱凌云姿作賛愧乏惊人语嗟予迂濶与世防酷嗜栽培如老圃筑园防与种千竿开国便胜封万户遗予此画意已勤夺人之好道所御封题依旧送书房得画何如得竹愈
　　再用奴字韵呈几叟
　　平生志尚在丘壑肯学卫霍追匈奴緜上之田方欲隐草堂之灵休谢逋富贵于人何翅梦理义悦我真如刍脱交夫子谈道【阙】应笑连叔惊肩吾
　　以墨戏归志宏复有诗来次韵答之
　　玉局老仙人共许秀骨于今已黄土人间无复见文章空余戏墨归囊楮子能藏蓄真好事便可秘惜传千古试将短句賛幽姿却对此君难下语年来懒惰百事废欲把锄犂逐农圃防栽脩竹满园池为引清风到庭户子诗往复句益奇发我狂吟那可御超然对竹更吟诗此病未知谁得愈
　　再次韵
　　落笔萧森遽如许墨为根茎纸为土眉山作此共言好譬犹字法称虞褚世人画竹不画意谩舍丹青欲侔古胷中干叶本天成心手应时那可语此君于我定有縁每念移根栽小圃开图忽见数株新却怪龙孙入吾户年来几欲断吟哦照眼还成自难御发缄又复读佳篇诗癖遥知犹未愈
　　志宏复有诗来再赋两篇为报念其往复之无已也故寓意卒章以止之
　　平生爱竹端自许欲种千竿满吾土岂知好物不须多只费东坡数畨楮酒酣弄笔冩寒姿一洗丹青空万古我今观画已萧然矧对吟风如共语渊明荒径便抛官仲子辞官归灌圃终年端坐饱太仓更欲此君长傍户亦知两者固难兼无那幽懐终不御纵教富贵欲何为不若归来栽竹愈
　　数君妙质来何许生气森森如得土依然对此未忘情亦欲懐之恨无楮宿枝新叶自清妍蠧拳枯折尤奇古已将金玉照双眸更得珠玑编好语男儿学古贵根源余力游兹文翰圃沈思六艺见同归纵览百家知异户浩然养气塞天渊沛若江河知孰御却怜雕斵愁肺肝但莫苦吟当自愈

　　梁谿集巻七
　　钦定四库全书
　　梁谿集巻八　　　　　　　宋　李纲　撰古律诗四【在沙阳作四十五首】
　　读李白集戏用奴字韵
　　春雨　　　　　　　春意
　　平津閤晩雨　　　　春昼书懐
　　春雪　　　　　　　食笋蕨
　　学草书
　　次韵志宏见示春雪长句
　　雪霁
　　次韵陆敦礼留题皇华驿二首
　　溪涨　　　　　　　牡丹
　　酴醿　　　　　　　再次前韵二首
　　次韵招志宏见过　　再赋酴醿赠志宏题陈氏隐圃佚老堂二十韵
　　再赋佚老堂　　　　寒食五首
　　清明日　　　　　　上己日
　　晏起　　　　　　　戒酒
　　岩桂　　　　　　　志宏送岩桂并诗次韵春暮平津晩望　　　寄诸弟
　　寄内　　　　　　　夜坐三絶句
　　夜坐观斗
　　季明之子登第戏成小诗
　　志宏送千叶莺粟走笔代简
　　再赋
　　罗畴老同逰栖云院瞻礼新藏
　　读李白集用奴字韵
　　谪仙英豪盖一世醉使力士如使奴当时左右悉谀佞惊怪恇怯应逃逋我生端在千载后祭公只用一束刍遗编凛凛有生气玩味无斁谁如吾
　　春雨
　　春晩雨声碎天深云影低萧萧度逺岫脉脉涨前溪芳润归花蕾清寒作燕泥池塘梦生草碧色已凄迷
　　春意
　　春鸟窥緑窻踏落庭前花美人为之笑鬓脚风中斜不惜花踏残只愁鸟惊去姹娅背人飞林深无覔处
　　平津閤晩雨
　　暮雨帯风急春云乱眼低凄凉倚虚閤湍激瞰回溪烟逺桃花浪山寒锦障泥江乡何处是天濶望中迷
　　春昼书懐
　　春院沈沈昼掩关坐看云起面前山静中图史尤多味身外功名已厚顔匣砚细磨鸲鹆眼茶瓯深泛鹧鸪斑簿书粗了无余事更有何人似我闲
　　春雪
　　怪底春来暖太深忽惊雪片堕层隂廉纎帯雨初犹薄散漫随风遽不禁光炫峯峦皆玉色寒侵花木欲灰心沙阳逐客家何在拥鼻凄凉但越吟
　　东君也解惜芳容故把氷花宻宻封索索响寒窻外竹亭亭戴白岭头松只惊满眼飘风絮不觉濒谿卧玉龙身在天涯归未得浇愁直欲倒千钟
　　食笋蕨
　　太官饱食厌羶腥却喜沙阳有竹萌山蕨迩来尤脆美一杯聊试煮坡羮
　　学草书
　　平生行事见真书草圣空慙防画疎今日试临寒食帖却疑羲献不难如
　　次韵志宏见示春雪长句
　　百花烂漫如冶容颇讶陡然春色浓那知忽作三尺雪草木洗尽羣芳空六英飘舞片片好谁与刻削嗟神工谿山恍在玉壶里楼观飞出瑶台中却怜极目皆皓素不复零落伤残红幽人栩栩应梦蝶落絮漠漠方黏蜂虚堂兀坐清入骨欲期汗漫游鸿蒙剡谿访戴久寂寞安得一御泠然风年来端恐诗道穷幸予佳句时争锋客愁已剧更赋雪半夜吟苦天地白
　　雪霁
　　梦残钟皷报新晴虚幌遥看晓日升云外崔嵬犹负雪石间清浅欲销氷春归花草蜂寻侣巢寄檐楹燕语朋貂敝不禁寒料峭客愁惟借酒凭陵
　　次韵陆敦礼留题皇华驿二首
　　貂裘端恐敝缁尘勇向明时乞得身却拥紫荷来握节遥知白鹿已随轮棣华辉映蕃宣地篇什流传放逐人只恐晋江难乆驻为将直道福生民
　　宫漏初残唱晓鸡周庐同守禁城扉龙墀宻簉鹓鸾羽玉殿先瞻日月衣青笑谈情已厚皂囊章奏意何稀拥旄昼绣方如意也念飘零未得归
　　溪涨
　　中宵骤雨驾惊雷逗晓盘涡毂浪来端恐谿神似河伯望洋向若始知咍
　　雨过浑流涨晓溪茫茫烟水拍春堤凄凉柱史凭虚阁犹忆都城水自西
　　志宏以牡丹酴醿见遗戏呼牡丹为道州长且许时饷酴醿作二诗以报之
　　我昔驱车逰洛阳正值名圃开花王嫣然万本鬭妍媚雕槛绰约罗红妆风枝似响湘浦佩露苞如浴骊山汤乍惊照眼国色好更觉扑鼻春风香鞓红檀防玉版白细叶次第舒幽房玉奴纎指尚余捻鹤翎坐恐随风翔就中品格最奇特共许魏紫并姚黄千金不惜买一醉少年浑欲花底狂归来试作牡丹谱未服秉笔惟欧阳自从游宦多感伤况此逺谪闽山傍谛观世味如嚼蜡惜花未免犹膏肓亦知春色到庭户不见此花如未尝子于何处得一本赠我意厚诚难忘戏言劒浦此为最聊试呼作道州长化工雕刻无厚薄地气培植非其乡虽云单叶不入品无那富艳逾羣芳愿言爱惜勿嘲诮且醉玉斚酬韶光
　　右牡丹
　　残隂未许春光泄喷作沙阳三尺雪摧伤花卉尽枯槎惟有酴醿寒更茁幽人早起傍园林独喜枝头琼蘂缀应怜逐客正凄凉折赠殷勤慰愁絶清香馥郁坐中飘汲水养之殊未歇和烟帯露愈芬芳更许幽丛时为撷愁霖连日作轻寒寂寂禅扉方昼闭春风骀荡好幽寻安得连拳挂雌霓
　　右酴醿
　　志宏见和再次前韵
　　半夜防钟来景阳美人梳洗随君王天然意态已倾国何用苦死催严妆朱顔半酡宁着酒玉肤自滑非临汤铅华固美岂真色兰麝虽馥非天香我观牡丹正如此勾栏横槛为雕房乍惊神女峡中见只恐弄玉云间翔檀心防防晕深紫金蘂簇簇揺金黄坐令杂花为婢妾解使蜂蝶成颠狂临风嫋嫋更妍好浑如舞袖踏春阳芳根最是洛中盛安得千本栽砌傍惜花惟怕春色老此癖谁与鍼其肓沙阳春晩始一见如有异味争先尝蜡封剪处持送我念子此意何时忘禅关兀坐无与语迟迟昼景方舒长对花把酒不知醉醒后还复悲殊乡佳篇酬和慰落寞清丽欲与花争芳吟哦愈苦诗愈好去去惜此牕前光
　　右牡丹
　　寒过春光还漏泄酴醿架上花如雪轻盈皓色讶梅开芬馥清香胜兰茁龙须初引翠蔓长玉质全看素英缀结成幽洞自深沈防此芳醪更奇絶铜缾只浸两三枝香在根尘都不歇幽人赠我意已勤却愧终朝烦采撷子美惟愁花欲飞渊明自爱门常闭寻芳湏趂春未残更喜晴天垂彩霓
　　右酴醿
　　次韵招志宏见过
　　旰起禅房只杜门忽思嘉客共论文连山雾雨宻难解隐耳雷霆惊乍闻我向图书端作蠧子今胷抱欲呑云春堂谈笑能相就为把沈烟细细焚
　　再赋酴醿赠志宏
　　春入酴醿如愤泄翻空万防枝头雪浓花嫩蘂满柔柯应笑蓬葭春亦茁东君端的衒工夫故把琼酥巧妆缀含风触处便氛氲帯月看时更清絶幽香移入小斋中独比余花最难歇子应怜我惜春光刺手钩衣几畨撷却嗟草木本无情亦解随时自开闭对花一醉更繙书醉里犹能读为霓
　　题陈氏隐圃佚老堂二十韵
　　处世如大梦悟者能有几钟鸣漏已尽躭着不知止贤哉颍川公才老即谢事悬车筑园池归作隐君子大块方逸我顺之聊复尔燕居二十年坐进端为此委形虽物化妙湛本无死我来恨不及犹喜识其嗣鬓眉皓已霜眸子炯如水头着白纶巾萧散真晋士传家有髙风何必拾青紫衡门乆不开荒径为我洗相携步方塘春渌涨清泚修篁间苍松新槐杂嘉卉断桥堆露箨危架引烟蘂防庭桂团团叠涧石齿齿萧森无俗姿旷逺含古意慰我放逐情翛然百忧弭缅懐前人风安得九原起相过不厌频追随从此始
　　余赋佚老堂志宏见和复用前韵成一篇呈兴宗
　　人生期百年得老亦无几超然髙世士急流贵勇止挂冠神武门不与王侯事驱车返田庐出关随父子宁知千载后夫子亦云尔虚堂号佚老游息长在此心闲齐物我漏尽谢生死遗德蔼清芬承家有贤嗣行年逾六十遇物如止水岂惟诗家流端是林下士闭关园日渉不种红与紫满庭松桂香月露浩如洗风篁自萧萧池溜方泚泚知我却叩门锄榛出芳卉杞菊初长苖棠梨半含蘂清谈欵襟抱忘此德与齿境幽人复佳发我斐然意作诗挂楹间拙恶何时弭邓侯亦可人佳句实予起抱膝更长吟芜音慙四始
　　寒食五首
　　余谪沙阳地僻家逺遇寒食如不知盖闽人亦不甚重其节也感而赋诗五首以杜子美无家对寒食五字为韵
　　往歳遇寒食亲賔相与娱飘零客异土对之浑若无岂不念佳节寸心愁欲枯花间有好乌劝我提葫芦一醉聊自适醉梦归东吴
　　异县遇寒食怅然懐我家千里遥相望各在天一涯佳节无与同冉冉悲年华鸣禽花底聒舞燕风中斜物情各自遂羁束诚可嗟
　　天涯遇寒食嘉节无与对独酌一杯酒慷慨使心痗来者复可追既往那复悔翛然畎畆心敢忘犬马爱之推自欲隐去去何所怼
　　嘉节遇寒食春隂犹作寒闽人不知重浑作等闲看饧粥不复煮青枫谁与鑚开牕延霁景脩竹正团栾翠眉双侍女对此一樽残
　　逐客已凄凉矧复值寒食花深日迟迟院静春寂寂雨余山吐青日落霞扫赤浙江何在三月无消息弃置勿复陈吾心乃如石
　　清明日
　　忆昔叨尘寓帝京春光淡荡值清明赐来新火传红蜡煮就香糜和白饧逰女踏青寻苑草戏童引线送风筝沙阳寂寞都无此卧看山云听水声
　　上巳日
　　暮春祓禊集簮裾锡燕昆明咏乐胥寳马骁腾随鼓吹防舟曼衍戏龙鱼闽山放逐家何在帝里风光乐自如嘉节只添迁客恨寛恩何日赋归欤
　　晏起
　　清明已过初短宵春气困人如浊醪院深人静不知晓虚堂一枕方陶陶觉来红日髙三丈竹影扶踈风叶响披衣散发乆逍遥髣髴枕防犹颊上却思昔簉鹓鹭班每听朝鸡长惨顔戴星侵月未为苦冲风冐雨长艰难何如谪堕溪山里钟皷不闻春睡美先生梦觉本来齐更与睡乡重作纪
　　戒酒
　　吾初不解饮涓滴莫下咽自从游宦来稍稍颇称善譬犹怯懦士习惯亦能战作气欲吞敌贾勇乃求殿迂愚撄重衅飘泊旅异县懐家路迢迢惜春花片片浇愁欲千钟燕客卑九献浩如鲸吸川无那壶浮箭欢然偶过量浅狭诚易见噎呕九藏翻昏瞀两目宿酲味尤恶累日不欲膳吾生如浮沤急景若奔电学道贵清虚为文欲精錬胡为事杯杓无乃废笔砚先生一石醉待诏三升恋枕麴与借糟自污何足羡从今梁谿翁无复醉乡愿
　　岩桂
　　闽山气真不常浪蘂浮花浑欲狂团团岩桂着春雨擢秀不待秋风凉微舒嫩叶玉剪碧巧缀碎颗金排黄木如犀理自坚致喷作十里旃檀香沙阳满眼皆此树安得白露零清商芳根端可伴真隐他日移植梁谿傍志宏送岩桂并惠长篇求予赋诗次韵答之
　　我来闽岭值春月坐见园林花竞茁殷红枝上破燕脂嫩白稍头开玉雪平生苦吟縁爱奇对花岂忍都无诗愧将拙句冩天巧但把浊酒酬春晖适来岩桂花尤好乱缀黄英向青昊非时似欲鬭羣芳草木无情亦相恼栟榈送花来覔句端恐梁谿得归去谪官且作九年期家在天涯那复顾何时万里吹秋风清香伴此金芙蓉临风一醉百忧散看子挥毫如彩虹
　　春暮平津晚望
　　风廻雨霁已春残景色苍茫杳霭间芳草渡头看緑树白云飞处见青山莺啼燕语愁肠断亲老家遥泪防斑却笑腐儒何所用征商偷得半时闲
　　寄诸弟
　　自取飘零不复云索居终日念离羣送书未见来黄耳陟岵惟知望白云素发偏亲乌鸟急青春诸季棣华分天涯只有思家切须使音声不辍闻
　　寄内
　　南迁道逺不相携锦字还嗟雁到迟玉臂云鬟同夜月绣屏金鸭独香帷诸儿应解勤修习稚女遥怜弄喔咿何日得归同隐志孟光举案定齐眉
　　夜坐三絶句
　　春夜沈沈气倍清残编读彻忽三更金釭挑尽空搔首又听檐间雨滴声
　　平生最喜夜看书人静心闲乐有余识尽古人兴废事何如一枕梦华胥
　　中宵风雨透窻纱独坐无聊却念家三月浙江无信息寒灯何事结成花
　　夜坐观斗
　　帝车运转天沈沈杓携龙角魁枕参斡旋造化岂终极斟酌元气分阳隂物随南北自生死时系俯仰成古今摄提大角顺所指其余万象徒森森舜观玑衡齐七政致治不独薫风琴后来方士诚幻怪罡歩禬禳难究寻闽山春月多雾雨夜霁天影髙而深七星错落挂北户芒寒色正方照临我来瞻仰但再拜颇见天地照回心酒浆不挹西柄揭讵敢更作诗人箴
　　志宏送千叶莺粟走笔代简【先是右文罗公示双林録予方阅经饮茶而花至故卒章及之】
　　世传莺粟如纸花品目不为人所嘉那知亦解吐繁艳深红浅白凌朝霞一窠千叶类芍药传种本自何人家栟榈乞得不敢惜长须走送声呀呀杜门宴坐观内典方丈寂寂如毗耶散花侍女一笑粲居士黙然惟啜茶季明之子登第戏成小诗并纪岩桂之异
　　怪底春山桂开早仙籍浮香逺相告固知钟爱在贤郎谁谓笔根无显报亲賔来贺如云奔车马煌煌于氏门七杯燕客吾未与应欲特开东阁樽
　　再赋志宏千叶莺粟
　　春深百草争开花天香国色世共嘉谁令莺粟亦妍好濯濯似举风中霞一畦同种偶千叶巧思端属东君家年来居士已忘物对花聊复一笑呀色空本是不二法何用自生分别耶更思崖蜜煑牛乳甘滑满瓯全盛茶
　　罗畴老同逰栖云院瞻礼新藏
　　寳峯古丛林深寂云所栖中有大寳藏涌海蟠蛟螭庄严极精丽金碧光陆离诸天宫殿地轴森铁围雷音出妙响震破羣生疑天人所瞻仰神物应防持吾闻金仙氏变化难思惟毫端见寳刹芥子藏须弥能于一尘里法轮常转移谁将创物智设此妙圆机佛语菩萨语収拾靡有遗八万四千偈转一弹指时功多用力少权实相因依伟哉象教力天造非人为无量大居士精进心不疲夙植众德本爰得真依归咄嗟檀施开成此一段奇相携结胜縁洗我既往非获闻第一义刮眼资金箆超然脱尘垢清净真摩尼





　　梁谿集巻八
　　钦定四库全书
　　梁谿集巻九　　　　　　　宋　李纲　撰诗五【在沙阳作五十一首】
　　闻七弟叔易登科
　　戏成短歌从志宏求芍药
　　志宏供芍药再赋前韵
　　次韵罗丈留寳峯长老之作
　　罗畴老所蔵李伯时画马图二首
　　从志宏求芭蕉　　　松架
　　再赋芭蕉　　　　　次韵志宏赠丹霞师葺西轩毕工
　　次韵罗脩撰赠丹霞三首
　　移花　　　　　　　菖阳
　　兴宗许借盆荷以诗索之
　　再赋西轩　　　　　次符读书城南韵志宏供笋以诗报之　早起
　　黄道夫恵纸
　　吴亲寄甆枕香炉二首
　　邓成彦供茉莉以诗答之
　　平津阁望雨
　　次韵题乐全庵赠邓季明
　　次韵题棣华堂　　　陈兴宗供茉莉
　　季明惠含笑花　　　萤火
　　泛碧斋【并序】　　　　次韵志宏见赠拙轩
　　题吏隠轩　　　　　寄陆敦礼二首
　　闻仲辅弟自陈便亲得南康军逍遥观
　　重午　　　　　　　志宏遗枯梅产芝读四家诗选四首【并序】夜坐观书
　　读李长吉诗　　　　读孟郊诗
　　足成梦中作　　　　纸笔墨尽戏成
　　梅雨　　　　　　　初见荷花
　　志宏以家所生新芝遗予并以诗来次韵报之
　　闻七弟叔易登科
　　吾家世儒业教子惟一经迩来四十载父子三成名【亲老元丰中登科后三十余年予尘忝今又舎弟了当】忆昔尘忝初非才厠羣英胪传被殊渥姓氏落寰瀛【予尘忝时蒙特防政官与学官差遣皆优恩也】天子亲识擢屡对云龙庭玉音每褒谕必及吾亲宁同朝大明宫搢绅以为荣【予蒙擢用每赐对上必询及亲老其后备员宪台以职事进对时亲蒙恩提举醴泉观亦以是日朝见上顾予曰卿父子同日造朝搢绅荣事】君恩太山重欲报鸿毛轻迂愚得放逐不复叹飘零尔今又登第相去才九龄勤劳酬素志烜赫振家声箕裘端不坠义方益芬馨季弟亦乡选来年试春卿云鸿继高举桂苑同飞鸣子壮可起家予衰欲归耕勉哉脩逺业正值时休明
　　戏成短歌从志宏求芍药
　　东风不隔沙阳僻嫩蘂浓花自春色栟榈也是可怜人每送梁谿慰愁寂迩来芍药已盛开供花未到吾须覔赋梅岂害广平刚乞醯更觉防生直为将烂熳数枝红伴我淋漓一丸墨
　　志宏供芍药且以诗来再赋前韵
　　谁道心闲縁地僻梦里何尝有空色小牕一枕觉来时燕语莺啼春寂寂忽思春尽芍药开赋诗试与幽人覔短篇才去花已来却愧诗词太狂直嫣然数朶玉楼春何似江南穪落墨
　　次韵罗丈留寳峯长老之作
　　至行孤高金不坚犀颅鹤骨自巉然寳峯即是如如体何用归休更覔禅
　　罗畴老所藏李伯时画马图二首
　　边人牧马如牧羊羣族散置初无伤妙哉龙眠笔有眼作此冀北才而臧素纨盈尺十二匹骨相毛物皆非常青骢紫燕五色满骍骐骝骆骃骊黄旁行侧睨复回顾矫首奋鬛嘶风霜背驰正立尽变态意气磊落如腾骧想当盘礴初运思工与造物争毫芒此中念虑讵可熟至言发药诚难忘从此絶笔不画马但写妙相依圎光斯人于今又黄土斯画可寳宜珍藏【伯时留意画马毎欲画必观羣马以尽变态有僧劝其不如画佛后遂絶笔】
　　右蕃马
　　房星之精下天驷产此骐驎奉天子龙媒徕自大宛城汗血生从渥洼水那知妙手居合淝笔端能出神俊姿顾视清高气深穏志意俶傥精权竒兰筋秀骨连钱直细毛萧捎丰颊臆金鞿络首牵奚官自中伏波铜马式一疋驻立一疋行坐看千载风云生鸾旗在前属车后虽有絶足何由呈
　　右御马
　　从志宏求芭蕉
　　小圃初宜夏灵蕉日日新轻风摇鳯尾疎雨湿青巾结荫留嘉客移根许散人轩中拙居士黙对欲观身
　　松架
　　予葺兴国西轩为阅藏教之所搆松架以御西照感而赋诗
　　羇旅随縁即道采松结架障斜阳摧残自带青青色森爽犹传细细香佛氏解将华作界骚人爱把药为房我逰法藏酬初志宜得苍官助防凉
　　再赋芭蕉
　　带雨移根润惊雷展巻新清阴浸白防碧色照乌巾戒酒杯翻叶挥风扇傍人幽姿随处好休问不坚身
　　次韵志宏赠丹霞师
　　倾葢相逢亦有縁那堪心契更同年六根净处三生现一防通时万法全莲社子能知旧侣香山我亦学癯仙丹霞妙悟思良觌千偈澜飜看涌泉
　　葺西轩已毕工奉呈志宏成彦
　　华藏千函得纵观庄严聊使道安巧遮斜日青松架旋植新花红药栏弹指寳楼开处逰心法界到时寛含容万象犹余地须作毘卢丈室看
　　次韵畴老赠丹霞三篇并寄丹霞以代简书
　　太虚元湛寂妙用起云雷若解明如镜何须冷似灰不能汲水机圆自笑翻羮手捩愿从明眼高人为看三生寳地
　　右送次丹霞归瑞光岩韵
　　佛法如沧溟深广初无底欲以蠡测之望洋颡已泚我生乃虚幻瀛渤一沤起安得具眼人为发无生理丹霞古禅伯一派曹溪水出岫或云行遇坎亦渊止谛观古文诗相识佳句里闻风欲见之踊跃不能已丰岩距平津飞锡片时耳愿将雪澡心试听风生齿
　　右次自警示丹霞韵
　　移花
　　幽人怜我葺幽轩为植名花满槛前须信人穷天未厌炎晖变作养花天
　　志宏送石菖蒲乃菖阳也作此诗以戏之
　　石上菖蒲何所拟虬然连络龙蛇尾寸余九节痩根茎能辅五臓坚髪齿清泉白石养案间璀璨芬芳诚可喜子于何处得此本叶大根麤恐非是乞隣岂误进菖阳遗我还将比芹子物虽非是意已勤且置盆中浸寒水
　　兴宗许借盆荷以诗索之
　　隠圃清和夏景初小盆荷芰已扶疎借公瓦沼开花种伴我松轩晏坐余断取当如妙喜国庄严且作化人居秋风幻出芙蕖后来去须观本一如
　　志宏见和西轩诗再赋前韵
　　休将内外别逰观【列子务外逰不如务内观】一处安时在处安画虎若成那类狗牧羊已熟不须栏芥瓶厯厯光明现华藏重重境界寛笑指庭前花树子为言欲作麽生看
　　次符读书城南韵
　　伏承宫使修撰丈颁示次退之符读书城南韵佳篇仰见义方之训不胜叹服特令属和尤难为言牵强吟成以塞严命幸望笑覧
　　騄骥有骏足调御始服舆天资已髙迈淬砺资羣书敏学复好问端由方寸虚超然适正道克慎在厥初百家见异户六艺知同闾愽观而妙柬奥义将灿如纎缴下云鹄沈钩出渊鱼精思理难遯笃志道匪疎溉根食其实浚源导成渠反已类学射求心犹放猪精英谢糟粕光景走蟾蜍寸阴寳尺璧防味胜浮蛆是中苟得趣何适不可居问言何以然得之在学欤譬犹大农家丰年多蓄储人皆升斗窘已独仓箱余自饱以及众愽施诚乐且文章乃余事笔墨为耕锄当为丹山鳯勿作黔中驴本末固有序未菑那得畬致身霄汉上登降白玉除朱云既折槛辛毘亦牵裾爱君当以诚危言岂邀誉自古富贵者磨灭同丘墟何如任直道用舍随卷舒不能乃自弃君子其疾诸愿言力学人去去无踌躇
　　志宏供笋以诗报之
　　琅玕为竹鐡为鞭长就新萌本类拳味防不须甜说蜜肤腴更觉软胜绵锦防与脱重重缚玉版来参的的禅知子供予端有意欲教蔬食学神仙
　　早起
　　平时懒惰只随縁日照堂东尚栩然华藏欲逰须勇猛繐帷虽好莫留连收将枕上黄粱梦印取心中大觉仙从此寓轩须早作魔军未破可安眠
　　黄道夫恵纸
　　文房嘉楮制敲氷遗我千畨得未曽敢比蛮牋修五鳯愿将绮语赞三乘金花乍觉毫端滑玉版尤宜墨防凝只恐多言空费纸更将文吊剡谿藤
　　吴亲寄甆枕香罏颇佳以诗答之
　　逺投瓦枕比琼瑜方暑清凉惬慢肤莹滑色侵蕲竹簟玲珑光照愽山罏便便何必书为笥栩栩方将蝶梦吾枕上片时聊适志黄粱未熟到东呉
　　右甆枕
　　华藏初逰愿力坚寳罏已现佛陀前神通何似维摩诘熏习聊同白乐天沈水香焚烟缕细巻云花透月轮圆愧烦逺示将何用聊伴虚堂晏坐禅
　　右甆罏
　　邓成彦供茉莉以诗答之
　　芳花遗我比琼瑰慙愧幽人自防培名字曽于佛书见色香今入寓轩来旋妆雕槛修清供更促繁英使早开须信庄严资众力道化作雨华台
　　平津阁望雨
　　平津景物晚依依正是梅黄麦秀时云气遮山来骤雨水痕侵石涨湍谿蒹葭带渚披离叶松栢连山鼓舞枝迁客不堪流落恨慿髙北望意凄洏
　　次韵题乐全庵赠邓季明
　　寓形天壌间自适乃其至放怀得山林肯逐市朝醉举世竞纷华谁识静中意澄清谢泥滓淘汰见精粹逰心无何乡养此浩然气猗欤乐全翁于世寡所嗜筑庵以自居方丈含大地请问庵中人其乐何由全万物备我身不以人灭天南畆丰可饱北牕凉可眠尚友古之人圣贤存简编有时自种植百卉争芳妍賔来聊一醉醉中亦逃禅鸡鹜自扰扰独鹤方云骞嗟予幸相见一见即忘年但愧闻道晩敢怀着鞭先何当归梁谿耒耜买一卜居学夫子相望两萧然
　　次韵题棣华堂
　　沙阳地僻有幽人三乐高怀自壮辰雏鳯已闻栖郄桂棣华更祝寿庄椿家余美醸时觞客手植名花日赏春借问市朝耽恋者何如云水自由身
　　陈兴宗供茉莉
　　幽人萧散省诸縁也解栽花满槛前羞把天姿争媚景故将清格占炎天毗耶遣化来香积隠圃移根入寓轩多谢庄严修妙供愿熏芬馥散无边
　　季明恵含笑花其香满室以诗报之
　　竒葩为我摘芳条一笑嫣然特地娇花露玉顔诚巧倩叶堆云鬓愈妖娆韬蔵妙质逾三月喷泄清香在一朝更把防丝纒绿萼肯教芳馥片时销
　　萤火
　　雨过禅房夜气清湿萤无数自宵行光穿竹树来还去影照池塘灭复明飞学流星疑有意岀因腐草本无情蹔时熠燿休慿夜敢傍长空晓日征
　　泛碧斋诗序
　　闽谿类多湍濑小舟诘屈行乱石间稍大则胶独沙阳不然谿平缓无滩声者几十余里县故有舫焚于雷火因不复置迨今八年清流如席可泛可濯坐视莫为非阙典耶予谪官来此暇日为邑中同僚道其故不旬月而舫具华丽宏壮有浙舸之风名之曰泛碧斋相与置酒以落成移舟中流沿泝轻驶四顾溪山邑屋之美欣然忘归而去国流落之感得暂释焉因赋诗四韵以纪其实序而刻之使后人知是舟之设自吾徒始尚勿毁云时宣和二年孟夏武阳李某序
　　诗
　　画斋初泛碧谿浔十里津平叠翠岑拍岸烟波梅雨细连天芳草岭云深愧烦断取西湖景蹔慰倾思北阙心好是清霄山吐月水光天影共沈沈
　　次韵志宏见赠拙轩
　　梁谿之拙天下絶六年出入黄金阙太官珍膳厌羶肥谪堕沙阳甘笋蕨胷中空洞何所有羞逐缁尘事奔走鹪鹩本是栖一枝鲋鱼何用求升斗飜羮触讳拙谁如悻悻还慙浅丈夫小轩燕处聊自榜方丈逈觉含空虚簿书麤了多暇日坐看日光摇霁隙百年销没向此中金玉满堂何所益不如便作逍遥人富贵于我如浮云欲知内外孰轻重何翅鸿毛与万钧平生习气未能已更续春秋修旧史马迁忍耻托空文欲洗前非徒费水虞卿归隠亦著书笔墨自可为欢娱心闲意到时一扫何用寸寸参厘铢扩然无事还面壁禅悦为牀法为食月光照破客尘空那有丝毫挂欣戚栟榈好学今所无返从拙者来问途拙翁已拙更何说万里清风一轮月
　　题吏隠轩
　　纷纷吏事何时已随扫随生畏首尾那知动静不相关安用杜门并洗耳曽侯作轩治丞事鴈鹜成行亦衣紫偷闲扫溉哦其间壁记当须倩韩子榜之吏隠名者谁梁谿拙翁前柱史萧然一室自可人况有明牕兼净几隠中涵养得佳趣致逺自应从兄起王良伯乐世岂无騕褭骅骝日千里
　　寄陆敦礼二首
　　晋河太守况如何日对溪山醉绮罗肯念旧僚今逐客强倾浊酒只悲歌
　　闻说长桥跨海涯碧天影浸白虹垂自嗟羁束无因到乞取君谟大字碑
　　闻仲辅弟自陈便亲得南康军逍遥观
　　宦逰方壮已抽身始验从来嬾是真未看昻霄摩逺翮且将戏防慰偏亲我当放逐离羣日尔作逍遥自在人恩贷何时听从便庐山同作逺公賔
　　重午
　　谁将佳节号天中阳极阴生五自重角黍但能娱幼稚防丝那得制蛟龙千年沉汨英灵在万里浮菖习俗同逐客有家归未得满怀离恨寄南风
　　志宏遗枯梅产芝
　　邓志宏家枯梅产芝大小凢六予为名轩作赞志宏因分其三以遗予赋诗以答其意
　　子家积庆芝自生紫云为叶金为茎世间美瑞子不有分以遗我鸿毛轻煌煌秀色照轩槛犹带雨露凄芳馨当留几案永为好他日煮食驱三彭
　　读四家诗选四首【并序】
　　介甫选四家之诗第其质文以为先后之序予谓子美诗闳深典丽集诸家之大成永叔诗温润藻艳有廊庙富贵之气退之诗雄厚雅徤毅然不可屈太白诗豪迈清逸飘然有凌云之志皆诗杰也其先后固自有次第诵其诗者可以想见其为人乃知心声之发言志咏情得于自然不可勉强到也因各赋诗一篇以见意云
　　子美
　　杜陵老布衣饥走半天下作诗千万篇一一干教化是时唐室卑四海事戎马爱君忧国心愤发几悲咤孤忠无与施但以佳句写风骚到屈宋丽则凌鲍谢笔端笼万物天地入陶冶岂徒号诗史诚足继风雅使居孔氏门宁复称赐也残膏与賸馥霑足沽丐者呜呼诗人师万世谁为亚
　　永叔
　　庐陵间世才妙手归大匠文章振古风独立无与两诗篇尤藻丽句法含万象平夷谢雕镌醇厚如醖醸温温廊庙姿不作穷愁相平生蹈难危利口困谗谤终焉自光明学者共师仰每诗必言归耕钓箕颍上但欲风波息岂是事高尚收身及未老六一聊隠放九原如可作非公复谁向
　　退之
　　昌黎文章伯乃是圣人耦传道自孟轲渊源极师友雄词障百川伟论挂众口余事付诗篇雅健古无有尤工用险韵妥贴等妍丑毅然倔强姿挥此摩天手立朝着大节去作潮阳守驱扫云雾开约束鲛鳄走位虽不称徳妙誉垂不朽譬独观泰山羣岭皆培塿又如众星中错落仰北斗籍湜何足云齐名岂其栁
　　太白
　　谪仙乃天人薄逰人间世词章号俊逸迈往有英气明皇重其名召见如绮季万乘尚僚友公卿何介蔕脱靴使将军故自非因醉乞身归旧隠来去同一戏沈吟紫芝歌缅邈青霞志笑着宫锦袍江山聊傲睨肯从永王璘此事不须洗垂天赋大鹏端为真隠子神逰八极表捉月初不死
　　夜坐观书
　　铜漏丁丁杂雨声夜凉兀坐已三更十年奔走成何事依旧韦编对短檠
　　读李长吉诗
　　长吉工乐府字字皆雕锼骑驴适野外五藏应为愁得句乃足成还有理致不呕心古锦囊絶笔白玉楼遗篇止如此叹息空搔头
　　读孟郊诗
　　我读东野诗因知东野心穷愁不出门戚戚较古今肠饥复号寒冻折西床琴寒苦吟亦苦天光为沈阴退之乃诗豪法度严已森雄健日千里光铓长万寻乃独喜东野譬犹冠待簪韩豪如春风百卉开芳林郊穷如秋露候虫寒自吟韩如锵金石中作韶濩音郊如击土鼔淡薄意亦深学韩如可乐学郊愁日侵因歌遂成谣聊以为诗箴
　　足成梦中
　　五月十六日夜梦中得两句云谁信曹谿一滴水流归法海作全潮既觉因足成一絶
　　本来佛法无多子正觉菩提弹指超谁信曹谿一滴水流归法海作全潮
　　纸笔墨尽戏成
　　沙阳地僻纸笔墨皆不佳予逺来不能多携至是皆尽独一砚如故因戏成此诗
　　我生飘泊苦西东四子相逐半世中越楮如云随散灭绛终日困磨礲秃怜毛頴频遭斥静爱陶解困穷一笑寓轩无所有本来文字相皆空
　　梅雨
　　小麦青青梅正黄连山雾雨湿溪乡轻丝嫋嫋摇空界重滴涓涓响暮廊结集郁蒸来海峤驱排愁恨到禅房寓轩居士心如鐡黙坐惟闻茉莉香
　　初见荷花
　　雨过芙蕖满曲塘端疑翠葢拥新妆风翻圆碧田田叶露浥深红苒苒香根出淤泥成妙净气侵虚阁愈清凉开花不待秋风起景物依然类浙乡
　　志宏以家所生新芝遗予并以诗来次韵报之
　　紫芝多产白玉峯服食益寿増明聪人间采茹未易得怅望古曲来悲风却知逺谪见竒物子家端是庆所钟煌煌三秀岂难并玉榦云叶方成丛嘉祥美瑞不自惜掇以遗我诚由中甘芳胜菌滑胜乳能杀三尸驱九虫童顔了视驻可乆堕髪落齿生应重嗟予迂疎与世濶得食此物谁之功商山傥可追四皓淮南安用寻八公骖鸾控鹤吾未暇千里白云聊与同【梁肃四皓賛云商山紫芝白云千里】











　　梁谿集巻九
　　钦定四库全书
　　梁谿集巻十　　　　　　　宋　李纲　撰诗六【在沙阳作五十五首】
　　华岳图　　　　　　衡岳图
　　与邑官防凝翠阁　　偶题二首
　　寄吴元中给事　　　寄顾子美提举
　　絶句　　　　　　　次韵罗修撰古风罗修撰宠示龙兴老碑刻
　　五月三日夜坐达旦谩成
　　季明送南中花木　　苦热行
　　次韵志宏戏兴宗耳疾之作
　　夜坐闻笛　　　　　燕凝翠阁
　　防凝翠阁逰泛碧斋　十六日泛舟
　　七峯七首【并序】　　　太史溪
　　次韵志宏泛碧斋会连饮三罸爵
　　次韵志宏见示二首　次韵湖阴曲【温庭筠词附】次韵东坡四时词四首
　　将游栟榈二首　　　荔枝词集句
　　畴老见示荔枝絶句次韵
　　再次耳聋诗　　　　尝新橄防二絶句种荔枝核有感　　　松架敝以新枝易之
　　偶作　　　　　　　晩虹
　　白鹭　　　　　　　以蜜渍荔枝寄逺
　　石轮鱼　　　　　　次韵丹霞见寄古风次韵丹霞录示罗畴老唱和诗四首
　　寄题丹霞宴坐轩　　次韵江滋秀才见寄
　　畴老修撰所藏华岳图
　　往年跨马观羌戌道厯太华西临雍伟哉造化巧凝结元气孕此金芙蓉平原陡起三万仞峻屏却畧罗秋空巍然雄尊镇西极众山班列如朝宗天池防滟喷山顶防作瀑布飞长虹亭亭僊掌摩碧落晓日照耀五指红巨灵赑屃运神力导河擘华留其踪烟寒风逺张超谷【音欲】霞駮雾开毛女峯希夷故隠今尚在白云依旧时东封囘头一别二十载不意见之图画中生绡六幅挂清昼隠耳防防闻松风山中草木旧相识恍如梦到云台宫神逰絶巘窥玉井欲取莲藕根株通好竒何必似韩子悬崖侧足悲途穷从公传此岳真相永结清好无时终
　　右华岳
　　五岳分奠如循环作镇南服惟衡山炎方荒絶亘沧海天付雄柄司神奸祝融腾掷倚霄汉羣峯逦迤犹堂坛赞防一气泄云雨蟠防千里来荆蛮屹然天地物最钜造化凝结良艰难恭闻兹岳魏夫人羽驾白日逰山樊翛翛云气变异色笙竽声杂环佩神仙恍惚未易测落花流水空潺潺退之倔强古亦少故取窜谪窥孱顔精神黙祷若有应驱扫氛翳开烟鬟乃知正直神所与露竒呈巧初不悭嗟予平生好山水欲以两足穷跻攀恨兹覊束未能往幽觌眇然图画间何当身逐鴈同到已觉心与云俱闲轩辕弥明傥未死相与逰戏超尘寰
　　右衡岳
　　与邑官防凝翠阁
　　屹然高阁虚且通溪山増秀来薫风皆云闽境似此少岂但为最沙阳中栋楹显敞制度巧饰以黝白非青红七峯倒景蘸层碧十里平津流向东连山松桧郁葱蒨一溪烟雨寒冥蒙沈沈月彩照清夜漠漠云影摇苍穹眼光到处色皆翠凝结至今劳化工几年落寞顾眄地拈出始知观覧雄开筵置酒共临赏正暑景物生秋容画船笳吹助清咽津岸击鼓声逢逢世间万事非偶尔成此一叚传无穷我归三子子归我毕竟假合谁之功人生防合自可乐且须吸尽玻瓈钟他时追忆如梦寐一笑胜防囘首空
　　偶题二首
　　金僊实语教观空老氏防言戒知足生前能着几两屐安用胡椒八百斛此身犹自是蘧庐身外何须寳金玉一衣一食便有余从此梁谿须窒欲
　　又
　　退之呵佛乃知佛王莽崇儒岂信儒救弊自须烦诋毁即真安用假诗书
　　寄吴元中给事
　　千里同风一念间琳宫筦库等为闲高懐自遂全三乐懵学于今见一斑顾我望云惟陟岵羡公戏彩日承顔何时恩许归终飬因得扁舟事往还
　　寄顾子美提举
　　闻说年来亦失官高怀应作等闲看傥来本自非吾有既往何须更返观问舎梁谿欣共里寄声闽岭慰南冠请公学取安心法一防安时在处安
　　絶句
　　断云飞雨过溪来檐溜萧萧防暮堦一饷清凉驱热恼可怜襟抱向谁开
　　次韵罗修撰古风
　　某比以衡华二岳图归之书府因赋诗二篇以见意伏承宫使修撰宠示古风一首调高防深讽味之余不胜叹服谨次严韵拜呈伏幸笑覧
　　衡岳临清湘欲往吾无航侧身长太息心逐鴈南翔洪河擘太华欲往吾无马何当御风游挥手与世谢公家藏二图尤物伴闲暇那知造化工寓此粉墨假一见慰我心试使画工写峥嵘峻极姿惨澹生笔下旧逰得窥寻真赏寄持把轻云出层峯飞瀑落高罅川原蔼林芿山崦露台榭幽讨穷双眸驻立劳两骻图成挂虚堂秋色忽改夏清风扫凉朝明月炚深夜恍然疑断取无乃资幻化作诗聊谢公更辱报章洒清新鄙元白风流追屈贾气象岳争雄讽玩手忘舍观图更得诗端如饱脍炙什袭藏箧中光铓照林野
　　罗修撰宠示龙兴老碑刻
　　闻龙兴老道价旧矣宫使修撰宠示碑刻且示龙兴以未曽相见故托送来殊不知已相见了也因成一颂拜呈幸因便人达之
　　龙兴道与右文亲眼照沙阳肯许人师唱宗风非皷公谈实相托冠巾已曽见了何须再特地拈来却未真公案分明在碑刻不烦师子更频呻【碑有公所作寄龙兴冠笏颂二首】
　　五月三日夜坐达旦谩成
　　凉风振野星河翻煌煌啓明夜将阑孤灯照我不成寝兀坐更将图史繙蠧穿编简眼昏瞀雕琢肺肾声嘶酸胡为疲极浪自苦中有至乐难为言窥寻古意偶有得何翅九奏闻钧天拨书就枕还自笑聊此逰戏终吾年
　　季明送南中花木
　　悟道方知色即空乐全深得种花功愿从真隠师为圃敢意芳根与乐丛陶令欲归三径老海神更借一防风梁谿异日慿栏处把酒看花定忆公
　　苦热行
　　南方苦暑殊中州金遇火伏相拘囚飞鸢跕跕草木愁疑在鑪冶遭蒸烰六龙中天停厥辀火云突兀烧高丘炎风如焚汗飜油祝融嘘呵不肯休赤脚踏氷邈难求返视絺绤犹狐裘行人病暍喘车牛虽处广厦非所庥我欲登彼白玉楼侧身西望心悠悠何当万里来清秋其帝少昊神蓐收飒然风露洗我忧凉生暑退火西流四时代谢如环周及兹又作徂年谋人生寒暑为冦雠何异疟疠脂髓摉有力负走藏壑舟朱顔绿髪安可留以静胜躁聊优防何必逺期汗漫逰
　　次韵志宏戏兴宗耳疾之作
　　有病自当医无垢何须洗六解一亦亡动容皆中礼谛观新卷叶成此清净耳悟道得圆通教体真在此虚含十方界遐迩初无里铿然助发机妙响非外宄天人种种声和防归一已奈何物蔽之问药安可止通以智慧刀濯以功徳水是病速须除慎勿听邓子
　　夜坐闻
　　栉栉银云防太清一天风露月华明数声何处吹横引起离家去国情
　　同罗畴老邓季明燕凝翠阁泛碧斋
　　法界惟心在处安胜逰须信得时难云峯逺并山峯碧天影深摇溪影寒去国不知流落恨亲仁且尽笑谈欢夜凉风露生舟楫皓月遥升白玉盘
　　六月十八日同陈兴宗邓成彦志宏早防凝翠阁晩逰泛碧斋
　　高阁凝虚翠虚斋泛碧川七峯连秀色万户鎻晴烟风物悲逰子登临集众贤伊蒲修净供香物缭芳筵嗜酒陶元亮狂吟白乐天嫩菱披紫角新荔擘红圆文字真清饮溪山结胜縁画桥横防蝀绣岭卧蜿蜒落日生气霭移舟信泝防星河光耿耿风露气防防山吐三更月人游半夜船乱萤行熠燿宿鹭立聨拳尽兴忘归櫂衔杯约倒莲乘槎疑犯汉御气欲登僊但有诗千首何妨谪九年深慙二三子陪我亦萧然
　　十六日泛舟
　　小雨破残署移舟佳致多烟岚逺増翠云水暮相和散绮霞依日摇金月委波胜逰非易得不饮欲如何
　　七峯诗序
　　昔年叔子爱岘山李太白目郎官湖而湖山之名垂于无穷防二子则峻峯清流湮灭而无闻矣七闽于天下为逺地而沙阳尤僻虽佳山水人罕知之予来此爱其溪流平缓清彻而濒溪七峯崒聨络竹树郁然如屏障间前此未尝有名之者予尝莅职太史氏而窃爱是溪也表兄翁挺适有诗来云梦随太史泛闽溪因目之曰太史溪其最东一峯曰朝阳峯其最西一峯曰碧云峯朝阳之西一峯最高曰妙高峯妙高之西一峯之下有道士隠居曰真隠峯碧云之东一峯上有岩桂秋至开花香满城中曰桂华峯桂华之东两峯相属与阁相对曰凝翠东峯凝翠西峯各赋诗以识之予虽不足以望叔子太白而溪山之胜庶几不愧岘山郎官湖云时宣和二年六月十九日序
　　朝阳峯
　　先得朝阳一段红何年鸣鳯集梧桐归舟行到湾环处知是沙溪第一峯
　　碧云峯
　　落日衔山隐半轮桑榆残照起逰氛佳人怅望何时见万里平凝合碧云
　　妙高峯
　　叠嶪层峦枕碧流七峯此地最竒幽登临若防妙高意便识徳云真比丘
　　真隠峯
　　杳霭青松映白云地灵境寂好栖神结庐占尽溪山景安得超然真隠人
　　桂华峯
　　桂华嵗嵗吐秋风香满溪城十里中恠底士夫多折得移根初自广寒宫
　　凝翠东峯
　　两峯凝翠对飞檐缺处青岑出逺尖暮雨朝云时防缀何须画栋与珠帘
　　凝翠西峯
　　翠峯高阁两相宜独倚阑干注目时休问江山非故国且将爽气慰梁谿
　　太史溪
　　平溪渌静见逰鱼十里无声若画图但道曾经太史爱不须污染目为愚
　　次韵志宏泛碧斋防连饮三罸爵
　　占得溪山作散僊更欣佳客许邀延醉红岂解胜文字举白还能乐圣贤序饮我方追栁子赋诗子已过刘颠乱云细细无情致不放银蟾上碧天
　　次韵志宏见示
　　胡马依风亦北嘶云鸿随且南飞奏刀乆爱庖丁善鼔瑟聊同曽防希举世浑如蚁穴梦何人解契箭锋机我观法界皆真宅不必吾家始是归
　　谪从天上堕人寰惟有清风夜欵闗皓月一轮窥笔砚白云千里映溪山我因拙误无方治子以才鸣有意攀须信全齐千驷景未如陋巷一瓢顔
　　次韵湖阴曲
　　王敦举兵明帝防行视其营垒由是乐府有湖阴曲而亡其辞温庭筠制词以附之东坡书以遗秦少防客有出以示予者因效其体次韵和之
　　祖龙黄须瑚鞭鐡骢金面青连钱虎髯防劔欲成梦日压贼营如血鲜海旗风急惊眠起甲重光摇照湖水苍黄追骑从外归参索妖星阵前死五陵愁碧春凄凄防川玉马空中嘶羽书如电入青鎻雪腕如槌摧画鞞白裘天子金煌铓高临帝座回龙章吴波不动楚山晚花压阑干春昼长
　　右温庭筠调
　　绣鞍玉勒黄金鞭跃马直入无玉钱绕营三匝人不识天风翻动旌旗鲜贼臣昼寝苍黄起梦里阳乌光照水追风鐡骑去非迟真主那从贼中死寳鞭传玩日凄凄行逺不闻天马嘶千金安用试虎口将帅何如思皷鞞西南大星寒有铓画衣绣衮垂平章九重宫殿鎻春色岂如万里秦城长
　　右和词
　　次韵东坡四时词四首
　　玉栏花发惟愁落风卷栁绵穿绣幕绕池烟草碧成茵夹竹露桃红破萼美人半醉软香肌不语慿栏知恨谁莫把春愁自销损且唱樽前金缕衣
　　深院沉沉清昼永画屏玉枕氷肌冷辘轳惊起寳钗横香篆浮烟帘幕静翠眉不为捧心颦鬓乱妆残约畧匀情似杨花无定处可怜金谷堕楼人
　　梧桐叶脱苔滋绿绮窓寂寂风敲竹笑将红扇扑流萤戏剪碧荷装寳屋深沉玉宇夜长扄风露凄凉可一庭步月清霄携手处谁家笛作断肠声
　　参横叶落阑干角夜气侵人觉衣薄香醪只怕玉樽空残灯旋剔金釭落梦囘酒醒听啼鵶起看霜晴日衬霞笑道红梅夜来发临堦自摘一枝花
　　将逰栟榈二首
　　去沙阳百里有山曰栟榈峻峰清流颇与武夷相似地尤僻逺人罕知者予将逰焉作是诗以识之
　　栟榈百里逺沙溪水石称为小武夷千古碧潭涵夜月两涯翠巘拂朝霓猿猱饮涧聫修臂椶木连云擢老枝天下幽竒多僻逺只疑造物恶人知
　　栟榈闻说自栟榈【邓志宏自号栟榈子】且往观之盍问途我向烟霞已成癖子于水石更能娱古来胜地因人重他日清逰载酒俱防把丹青传画取归来与对武夷图
　　荔枝词集句
　　开元天子万事足惟惜当年光景促昭阳殿里第一人十幅红绡围夜玉梦中同蹑鳯凰翎归作霓裳羽衣曲沉香亭北倚阑干缓歌慢舞凝丝竹回眸一笑百媚生尽日君王看不足崩腾献荔枝百马死山谷一骑红尘妃子笑婕妤传诏才人索綘纱嚢里水精丸不是人间香味色渔阳皷动地来血污逰防归不得明眸皓齿今何在金盘玉筯无消息汉主山河锦绣中三十六宫土花碧不见玉顔空死处泪痕血防垂胷臆片段荔枝筐此心烱烱君应识
　　畴老见示荔枝絶句次韵
　　炎月南闽丹荔子绛绡防皱裹明珠金盘数颗已堪赏何况莆阳十万株
　　陈兴宗和示耳聋诗颇佳再次其韵
　　天公有眸子犹把明河洗况我聪与明听乐而视礼是心有天逰神用寄双耳良哉观世音圆通端自此世人竭耳力所听不逾里闻性含虚空物蔽乃为宄区区假药医不若求诸巳虚室既生白吉祥自止止潇洒隠圃翁灵台湛如水须识本来人莫认贼为子
　　尝新橄防二絶句
　　岂无崖蜜十分甜竞爱清严解变甘堪笑区区弃捐者半途回味始知慙
　　蠲疴毒药宁便舌逆耳忠言却利行世上但能珍橄防那知言药更甘清
　　种荔枝核有感
　　荔子欲传种他年养老饕试将千颗植已喜寸萌高岂耐雪霜苦空慙浇灌劳何殊茂陵客藏核种蟠桃
　　松架敝以新枝易之
　　日曛雨濯半飘零旋采虬枝荫广庭风动细香还泛泛露滋新叶更青青虽慙剪伐劳斤斧犹胜烧燃竞爝萤凉夜苍龙尚吟啸坐看明月入重扄
　　偶作
　　休问梁谿何所为应縁日用且随时朝看藏典聊遮眼夜阅韦编未觉疲独酌飘零一杯酒狂吟敏捷百篇诗困来打睡饥来饭逰戏神通谁得知
　　晩虹
　　小雨初收杳霭中日华照作美人虹五重绚彩萦层汉数幅轻绡飏逺风饮涧未应占美恶干阳何必问雌雄桑榆暮色苍然至隠隠犹拖半段红
　　白鹭
　　白鹭孤飞映碧峯皎如片雪落轻风徊翔意态虽容与心在清波寸鬛中
　　以蜜渍荔枝寄逺
　　逺谪南闽食荔枝始知图记不予欺欲将千颗封题去无那三朝色味移蜜渍仅能存典则日干愈更失珍竒欲知妙质为何似甘露明珠绛縠皮
　　石轮鱼【形如虾蟆生闽溪谷中味尤美】
　　广寒宫阙夜不鎻蟾蜍飞下清溪涯沙厥状虽可怪脆美一脔亦莫加颇笑退之嘲蛤蚧还同子厚甘虾蟇晩凉雨霁小池满两部鼓吹空哇哇
　　次韵丹霞宗本长老见寄古风
　　帝居郁沉沉梧桐植朝阳愧将鷰雀翼参彼鹓鸾行含香待黼座秉笔立明光谁知汲黯戅忽作朱云狂襆被出都门濯缨走沧浪饱闻瑞光岩道席乆振芳识高行复苦皎月照严霜醍醐有妙味薝卜无余香愿闻第一义洗我浩刼茫闭关不肯出未许窥高墙徒将非舌语逺寄烦宣扬秋风动樵水何日思褰裳
　　次韵丹霞录示罗畴老唱和诗四首
　　快哉善知识能以种种喻我今亦乐说渐修与顿悟顿如草木芽荄核已完具又如大明镜色像悉陈露渐如鸡哺雏羽翼劳覆防又如苗成实非一朝夕故邈然孤峯顶邂逅适相遇厯厯亲见之非是梦而寤却来共谈说妙契那复遻精勤假修习即得无生趣清净摩尼珠初无尘垢污圆成一滴水岂殊千里霔妙药须对治【音持】能起膏肓痼欲观皎日轮当去漫天雾鐡轮顶上旋不复有惊怖却火洞燃时自有安身处了兹一大事余外复何顾庭前栢树子古庙香炉去孤云与独鹤何往不可寓返观生死海便是湼槃路普化示全身达磨携只屦证道坐菩提降魔成露布乃知费千谈不若行一步丹霞真道人愿力极坚固眼从慧中得法乃佛亲付疋马与单枪纵横自驰骛愿见縁未合临风増景慕何以冩予怀继此龙津句
　　右和古风
　　嘉卉多生佛氏宫一经鼻观便圆通妙香来处非和合岂在根尘吸染中
　　右和太华庵闻牡丹芍药花香
　　鳞鬛从容戏碧漪拈槌击拂更无疑闻经听法都休说自是鱼中有导师
　　右和舫斋观鱼
　　一缕铜鑪沉水烟庵中晏坐孰为禅灵山法防何曽散莲社高风尚宛然
　　右和小庵晏坐
　　题丹霞晏坐轩
　　白云深处开虚室晏坐非禅亦非律须观任四威仪中皆悉具六波罗宻超然处处坐道善哉步步能踏实我今此义亦妄言请师往问维摩诘
　　次韵江滋秀才见寄
　　拙直从知慕古风吾衰不复梦周公心如葵叶虽终日身逐溪流且向东华藏千函防佛界黄粱一枕悟仙翁何当放浪尘埃外囘首沧洲兴未穷








　　梁谿集巻十
　　钦定四库全书
　　梁谿集巻十一　　　　　　宋　李纲　撰诗七【在沙阳作四十四首】
　　罗畴老录示和丹霞絶句五首次韵
　　次韵种果絶句　　　寄题丹霞雨花轩次韵志宏见示山居二首
　　七夕　　　　　　　又
　　戏次志宏获小偷韵　读项羽至垓下事
　　秋日　　　　　　　次韵李太白感秋
　　秋暑戏题　　　　　七月二十四日泛舟次韵志宏秋晓古风二首
　　秋雨
　　读韩偓诗并记有感【韩偓诗附】
　　又
　　志宏复示秋意五篇次韵
　　题寓轩　　　　　　江月五首
　　戏次韵玉局眉子砚　次韵虢国夫人夜逰图次韵俞祖仁寒翠亭翠字韵
　　次韵志宏寒翠亭　　题陈公叙舫斋
　　邓成彦以寒字韵长句来次韵荅之
　　和志宏见示亭字韵　秋虫
　　中秋望月次玉局翁韵二首
　　又次韵中秋长句
　　罗畴老录示和丹霞絶句五首次韵
　　丹霞只在笑谈中明月清风万里同欲识徳云真面目却须行到妙高峯
　　非佛非心须在我即心即佛亦从渠本来心佛都无有幻化聊将示四衢
　　扬眉下喝亦皆空此性初无瞽与聋若信见闻非耳目瞽聋却解振宗风
　　晃耀灵光真有体从横妙用本无踪须弥芥子非虚语事理从来本自融
　　片云出岫当何在独鹤摩空自识回若防去来无二相丹霞应肯下岩来
　　次韵种果絶句
　　分枝擢干倐花开长养初从寸许栽欲识菩提能结果灵根端自个中来
　　寄题丹霞雨花轩
　　小轩幽防敞岩峦宻雨飞来更可观瀑布千寻落峯顶喷珠万防散檐端休言幻化成空果且喜炎蒸作昼寒轩内生公常说法天花乱坠响
　　次韵志宏见示山居二首
　　千仞青山一草堂萧然逺去利名夜凉愈觉风月好雨过惟闻松桂香野寺春朝喧鸟雀田家日夕下牛羊因公录示山居作使我归休意转忙
　　知章本是四明狂珥笔聊依日月光谪宦未从南畆乐傲时自爱北窓凉溪山胜处陪诗社文字空中见法王何必更求难老术得闲身世自舒长
　　七夕
　　银河清浅界烟霄欲渡何须乌鹊桥今我去家千里逺却怜牛女会今宵
　　又
　　云潢斜界耿秋空灵匹相过此夕中璀璨珠星连璧月凄凉玉露坠金风三秋景物随时好万里花习俗同乞巧未能从栁子送穷聊欲效韩公
　　十三夜有小偷迨晓而获志宏戏以诗来次其韵
　　夜半偷儿亦可怜乘虚欲负壑中船银杯羽化方搜箧绣被风飘遽返毡妄意室中真有道夺从虎口岂徒然贪夫一笑心为咎举体空能发爱涎
　　垓下
　　读项羽传垓下事三复而悲之作歌以附乐府
　　鸿沟已画天下分汉王未肯空回军诸侯大会壁垓下戈甲耀日如屯云夜闻四面楚歌起天命人心知去已防山葢世霸图空却叹当时骓不逝帐中美人身姓虞悲歌起饮聊踟蹰数行泪下竟别去仓皇不得同驰驱明眸皓齿为黄土草木含愁照今古依然听曲自低昻岂忆平生离别苦
　　秋日
　　人言一叶已知秋万叶凋零愈更愁蝉噪风林朝嘒嘒虫吟露草夜啾啾溪山信美非吾土诗酒多情解客忧极目江乡何处是月华依旧照西楼
　　次韵和李太白感秋
　　秋风从西来敲我庭下竹夜凉月窥樽清光如可掬风月岂故人万里慰愁独披衣从之逰更欲邀共宿泠然洗我心耿耿安用卜三十八年非庶以不逺复俯仰天地间平生皆可覆一醉梦还家黄粱犹未熟
　　秋暑戏题
　　少昊行秋尚炽然祝融何事苦侵权欲呼屏翳来清道却恨羲和懒着鞭盐米相仍无日了图书拨置且闲眠个中自有清凉地不在中间及两边
　　七月二十四日泛舟
　　秋暑殊未已泛舟成胜逰日斜云影乱风逈水光浮鹭起暮山碧蝉吟髙木幽销愁图一醉醉眼更多愁
　　次韵志宏秋晓见示古风二首
　　庭户晓萧骚寒声起疎苇凄然惊客梦秋色浩如水南方苦炎热羇旅困泥滓及兹风露凉又复悲宋子散策东篱下佳菊有新蘂美人何在明月共千里缁尘敝紫貂锦字寄黄耳欲赋秋风辞烟云愁落纸
　　苦热喜新凉萧萧响黄苇雨余山吐辉沙没溪涨水天髙气澄明太清无秽滓泠然欲御风一访赤城子笑读香霞篇时餐金蛾蘂逝将逰蓬瀛弱水三万里咄嗟无羽翰相望徒劳耳不如且赋诗虵蚓动盈纸
　　秋雨
　　飒然风雨作新凉卧听檐声气韵长驱扫炎蒸逐流火招邀秋月到虚堂日边梦断甘飘泊泽国音稀堕茫犹喜北牕灯可近简编为释九回肠
　　读韩偓诗并记有感
　　韩偓唐昭宗时为翰林学士承防颇与国论为崔朱全忠所不容谪濮州司马其后复官不敢入朝挈其族依闽中王审知尝道沙阳寓居天王院者嵗余与老僧蕴明相善以诗赠之至后唐时邑令章僚为之记叙偓始末甚详且述唐末乱离之事颇与唐史合予来沙阳闻之窃愿一观而其碑因寺中废为有力者取去秘不示人乆之始得见其副本感而赋之且录偓诗巻中传诸好事者云
　　偶访明公大徳赠长句四韵
　　前翰林学士承防户部侍郎知制诰韩偓
　　寸髪如霜袒右肩倚肩笻竹貌怡然悬灯深屋夜深坐移榻向阳斋后眠刮膜且扬三毒谕摄心徐指二宗禅清凉药分能知味各自胷中有醴泉
　　诗
　　唐室昔不竞天网遂陵迟阉竖擅朝政奸雄肆觎窥天子遭迫胁翠葢蒙尘飞矢石集黄屋四郊皆皷羣凶虽殄灭国命亦已移韩子司翰苑实被昭宗知忠言虽屡贡颠厦诚难支谪官旅南土召复不敢归当时白马驿从横卿相尸投之浊流中至今耆旧悲夫子乃幸免祸福良难期假道寓沙阳空门知所依虽逾二百载犹传赠僧诗邑令真好事作记刋丰碑文辞虽浅陋事实颇可追读之三叹息吊古情凄洏寄声藏去者擅有将奚为
　　又
　　词臣谪去堕天南诗墨从来榜寺檐好事不须收拾去世间遗集有香匳
　　志宏复示秋意五篇次韵和之
　　秋风到枕前策策鸣窓苇起看山吐月残夜楼明水皎月与我心清净两无滓玉露滴烟霄飘然杂桂子姮娥应笑人仳离放红蘂乘风逰广寒三十亿万里宫阙不胜寒九奏感人耳不如且世间浩歌书着纸
　　秋色一夜改白露漙苍苇冠屦变凄清如濯沧浪水慢肤素多汗执热结成滓振衣得新凉俨若侍君子起观庭中花露叶耿烟蘂景物但可人溪山即吾里浮生驹过隙百年一瞬耳惟有古圣贤髙名在毫纸
　　秋风振回溪宿鹭起汀苇孤飞一片雪寒影落烟水羽毛可为仪皓洁絶埃滓心迹两翛然邈若佳公子却栖碧山岑瑶树发琼蘂岂知黄鹄心一举眇千里翔集太液池彼此皆戏耳丹青虽善画为我拂水纸
　　秋风入虚堂凄防帯烟苇堂中拙居士湛然如止水黙坐观是心自觉无纎滓不知读何经但说舎利子心清闻妙香天花散芳蘂含容河沙界方寸知几里神光常在目妙响不离耳处处获圆通谁云钻故纸
　　秋兴殊未极秋溪可杭苇顺流欲东行一观沧溟水洗我万古愁胷中莹无滓又欲归梁谿门有稚子携幼酒盈樽泛此东篱蘂躬耕复著书茗饮追甫里听子屋声入我山林耳文字惊世人一日传万纸
　　题寓轩
　　秋到寓轩殊不恶满庭爽气有余清架松着雨须髯奋盆沼因风鳞甲生葵向日光金盏侧荷飜露颗玉盘倾焚香黙坐无人防自觉诸縁次第轻
　　江月五首
　　玉局称杜子美四更山吐月残夜水明楼之句为古今絶唱乃以为韵赋江月五首词防清丽殆不可及予尝秋夜登凝翠阁以望七峯乘泛碧斋顺流而东十余里山秀溪寒风清月白恍如尘外意欣乐之因次其韵虽不足以继前作姑尽一时谿山风物之胜云
　　一更山吐月金篆缭轻澜清光满四海独向沙阳看桂魄縁空逈云峯醮影寒姮娥谩愁思相对漏声残二更山吐月风露霭清夜待月泛兰舟停桡碧峯下樽罍兴未穷枕簟凉可借言携二三子吊古相与话三更山吐月羇客方独起起防溪上阁胜景乃如此露满七峯松烟笼一川水奔走尘埃间顾未之知耳四更山吐月夜静月尤明玉梳挂碧落银汉自从横寥泬羣动息溪中有舟行吾家渺何在极目望江城五更山吐月禅室正清幽星河光破碎钟皷起髙楼展转不成梦冷落还悲秋五咏继蘓子谁为商声讴玉局有眉子石砚歌予来沙阳独携一圆砚乃眉子石也戏次其韵
　　美人多恨颦双眉眼波秋水増清竒天然此石巧相似儒生作砚声酸嘶横云惨淡逺山碧犹带深闺画时色金坚玉润月轮圆笑杀世间铜雀渴十年提挈随拙翁相携谪堕溪山中牕明几净日相对风露夜永灯光红毛頴陈用功处髪秃肌销留不住与君长此结幽欢我自多言子无语
　　次韵虢国夫人夜逰图
　　金鞍玉勒连钱骢车如流水马如龙遗簪堕珥碎珠翠蜜炬夜入蓬莱宫曲江宫殿春蒲栁玉盘犀筯传纎手坐中绰约尽天人锦茵云幕清无尘赐名大国动光彩马嵬囘首空啼痕我欲题诗吊千古防国亡家皆此路嫣然一笑倾人城皓齿明眸真女虎
　　次韵俞祖仁寒翠亭翠字韵
　　栖云道中有屋数椽跨涧水松竹森然景物幽甚而芜废不治予命寺僧辟之目曰寒翠亭为作大字榜楹间遂为胜地俞祖仁邓成彦志宏往逰以亭名探韵赋诗俞得翠字先以诗来因次其韵
　　爱竒走山林蜡屐穷幽閟萧然岩壑趣乃在经行内缅怀谪仙人名湖自张谓至今郎官湖邈与岘山对我逰古兰若殿阁烟霞外眷兹道傍亭胜境乆翳昩洗开松竹林寒色霭苍翠戏题榜间名笔墨聊自恣时方春雨余涧水正横溃泉声落亭前散作珠防碎景物岂殊昔因之不遐弃佳哉二三子诗酒作文防留连不忍去吟哦薄昏晦我咏诗中言端有亭上味
　　次韵志宏见示寒翠亭之作
　　虚亭枕山麓万籁如笙箫佳哉松竹林飒然风露秋我题亭上名过客为少留所嗟结搆小未称山光浮缅怀琅琊亭醉翁昔曽逰今我聊复尔一洗胷中愁数子真好事佳句相与捜防当同胜防及此月如钩
　　题陈公叙舫斋
　　一心寓百骸是身已虚舟寄形天壌间大块日夜浮矧兹数椽屋结搆谿山幽假以舫为名谛观有异不行藏本一体渊止同川流萧然斋中人悟此复何求但闻泉石美景物方清秋安得造其上一与鱼防
　　邓成彦以寒字韵长句来次韵答之
　　蓬莱东隔沧溟寛我欲逰之恨无翰崆峒西峙氷雪积崛起万仞良难攀不如随寓忻所惬放逐爱此沙阳山苍松拂云雨溜溜古涧凿石泉潺潺逺峯三叠碧玛瑙脩竹个个青琅玕烟霞缥缈巧妆缀极目秀色如可餐就中此亭更幽絶泠然爽气洗我肝命名题字聊一戏坐觉景物増清寒子为胜逰真得侣纎月正挂青云端诗篇雕琢愁肺肾笔力渐濶生波澜当观佳致本来有拈出便作一倍看百壶何必事狂饮一防自足资幽欢夜乘小艇鼓归櫂平溪十里初不关更须风露稍凄冷相约同自亭中还
　　和志宏见示亭字韵
　　今日苦不乐驾言适林坰散策寻逺寺披襟坐虚亭云木上窈窕涧泉泄清泠千山自岑寂一目皆葱青嗟我得数子不复叹飘零扫虑味禅悦茹蔬谢晕腥时为亭上逰散髪缓我形騄骥行振足倦鸟思归翎何当返梁谿教子名添丁林泉益自得华髪从星星
　　秋虫
　　白霜降百草虫寒自吟不知抱何恨唧唧无停音歘尔惊客梦凄然感离心覉臣肠欲断岂事雍门琴
　　中秋望月次玉局翁韵二首
　　明月如玉盘飞上青霄东徘徊斗牛间照我禅室中爽气霭亭户清光透帘栊我虽不解饮敢辞玉樽空举酒对明月起舞聊相从身世两翛然如逰广寒宫夜乆风露冷草根吟虫咽咽不能已岂自鸣其穷天涯多雾雨好景诚难逢哦诗不成寝颇类鱼噞喁
　　皎皎月华白寥寥秋气清念我方逺客步月亭中行风露感我心凄然入重扄谁家弄横笛巧作断肠声独酌一壶酒对此千里明人生但自适何必四者并醉眼视万物扰扰如浮萍得防何须道譬犹阴与晴节义太山重富贵鸿毛轻我心与明月照见万古情
　　又次韵中秋长句
　　凉风吹空明月高清光万里见秋毫银云栉栉方解駮河汉掩映如波涛须防扫尽无多子天影悠悠碧于水氷轮正午乆停鞭羣动寂然声不起谛观此月真跳丸山河倒影犹蛇蟠桂华耿耿巳澄洁秋气凛凛増清寒前年望月都城汴只恐中霄风雨变一杯相属有情亲侧耳歌楼闻鼔板今年望月沙阳山照我心如鐡石坚美人千里共明月遥想闺中只独看空庭步月更幽好白露漙漙湿烟草开编况对古圣贤发愤忘忧不知老男儿本是甘贱贫富贵名传能几人题诗对月到日出锦嚢何似厐眉客










　　梁谿集巻十一
　　钦定四库全书
　　梁谿集巻十二　　　　　　宋　李纲　撰诗八【在沙阳作六十六首】
　　和陶渊明归田园六首【并序】
　　和渊明饮酒诗二十首【并序】
　　桃源行【并序】　　　　岩桂长篇
　　四花四首　　　　　从邓季明求菊花
　　灯花　　　　　　　秋日有感
　　秋思十首　　　　　答邓成彦治病诗再赋岩桂长篇　　　九日
　　菊花开日即重阳二首
　　和杜子羙九日蓝田崔氏庄
　　和渊明采菊东篱下二首
　　竹牕隔　　　　　　传画美人戏成
　　传画忠义图　　　　四皓
　　高祖　　　　　　　淮南飞蝗渡江入浙九月十四夜月蚀　　读刘向传
　　题李伯时老子出关图
　　题入定僧持法师画像二首
　　题富郑公画像　　　明妃曲
　　和陶渊明归田园六首【并序】
　　予家梁谿麤有田园可归方谋筑室恵山下娱意泉石忘怀世味谪官羁束未获遂心因读陶渊明归田园诗嘉其辞防平淡高逺次韵和之以寓意焉
　　我家梁谿傍门对九龙山【恵山一名九龙山】山中有幽趣逰息可忘年陆子泉最甘次之即龙渊【恵山有陆子及龙渊二泉】余波作梁谿可溉万顷田公埀读书堂古屋尚数间【恵山有李绅读书堂】我欲隠山下诛茅占其前疏泉凿池沼植竹来云烟纵目望震泽策杖登山巅神逰八极表心迹两超然更结莲社侣逺追竹林贤
　　秋风动梁谿何日理归鞅放逐正拘囚寤寐劳梦想新诗聊慰今旧事那追往缅怀故山居杞菊苗应长挂冠神武门便欲学疏广躬耕南畆云实报无卤莽
　　落叶不可数枝间绿将稀节物一如此感叹何时归庭闱眇千里箧藏老莱衣从兹就闲旷勿使吾心违寂灭乃可乐纷华何足娱百年防有尽富贵同邱墟不如早抽身卜此山林居手植松与桂青青三万株幅巾坐其下萧散谁如吾衣食麤饱暖身在即有余归依金仙氏妙契端不虚借问名利者还有此乐无
　　膝横五琴试鼓南风曲寄傲北牕下便觉此生足开怀酒一壶寓意棊一局既使风扫门还将月为烛贫者无置锥富者连阡陌嗟予亦何幸伏腊麤能适但使嵗事丰便足给朝夕人生几何时倐如驹过隙惟当适我心安能供物役著书聊寄怀底之或可绩吾身虽不遇吾言期有益
　　次韵和渊明饮酒诗二十首【并序】
　　予少时絶不能饮既壮从宦四方稍稍习之谪官沙阳郡守间以酒饷予以燕賔客或悠然独酌数杯径醉颇得古人游醉乡意因和渊明饮酒诗二十篇千古相望庶无愧云
　　是心本纯白利害俶扰之陶然到醉乡还此未扰时古人重酒徳妙意端在兹嗟予数杯量径醉不复疑旣得醉中趣安用杯常持
　　醉中忘万物一视渊与山坠车神不惊庄周非寓言是乡岂华胥逸乐不记年谁能造其域勿为薄俗传世俗愈浇薄惟酒陶真情如何遯世士更以酒自名嗟我方逺谪慷慨念平生酌此一壶酒宠辱那复惊醉中露天机往往以诗鸣
　　骏足有逺步逸翮无卑飞羁絷因罗网惨澹终年悲得酒且欢喜醉乡真所依路稳良易到时和可忘归不复梦周公甚矣吾其衰惟当饮醇酎此志慎勿违
　　独酌有真趣何须歌管喧既醉谢羁束不知冠屦偏扶挟烦侍女頽然倾玉山方游无何乡命驾殊未还醒来念前乐欲辩诚难言
　　异论相矛盾儒墨竟谁是仲尼虽大圣宁免叔孙毁得酒当痛饮忘形相汝尔采芝白云中愿学园与绮风露飒秋色东篱菊有英泛此忘忧物寛我羁旅情故人饷佳醖樽空还自倾云外鸿雁度堂中蟋蟀鸣忽忽嵗将暮聊复乐此生
　　我本田野人萧然岩壑姿麋鹿喜丰草鹪鹩安一枝误学霸王略肯吐陈平奇世故乃如此拙谋何所为賔至且饮酒吾身岂长羁
　　嘉葩含团香气至辄自开置之白玉堂可慰君子怀少有高世心壮年此志乖君门植梧桐参彼鸾鳯栖谋身一何拙堕此百尺泥却笑东方生取容事诙谐
　　四方有定位醉中初不迷立志旣尔尔岂复中道回珥笔螭殿坳谪官鲸海隅庭闱在千里山川阻脩途梦中欣得还亦复劳驰驱觉后谋一醉三杯即有余何当听从便返我梁谿居
　　三径渊明居一区子云宅吾生诚易足处静期息迹负郭千畆田种秫当八百酿为瓮盎春悠然举大白于世复何求安用长太息
　　饮酒资红裠其乐未为至欢然文字饮兴逸不知醉放怀谿山间雅饮亦其次裸裎岂是达温克乃足贵醉乡谁不到未必能知味
　　樽俎为舟车游此醉乡境但愿未死前常醉不用醒醒来寓翰墨万事劳总领譬犹锥处囊脱出终露頴虎豹岂犬羊文章自彪炳
　　吾年行四十意气非少时世故茫不识惟好古人词篇章自娱恱适意良在兹此外付之拙直道不复疑黄巻千万言圣贤岂吾欺世事皆分定饮酒姑安之
　　萌心皆拙谋游世用直道乐天吾何忧发愤不知老惟有杯中物可以慰枯槁三杯颊生红便觉顔色好麴生端可友金玉非吾寳醉中亦慨然志节还表表
　　少年学神仙日诵琼笈经交梨与火枣丹鼎期必成呼吸存夜气宴坐至五更岂知糟麴中醉乡即黄庭玉池滟生肥天鼔常自鸣酩酊欲仙去超然离世情
　　霜林陨寒叶淅淅随西风拙翁感节物颓然坐轩中独酌一樽酒不知穷与通栖鸟忽惊去子岂曽伤弓人以谪而穷我因谪而得博考圣贤书独立愈不惑世道迭汚隆时命有通塞驾言游醉乡疑是华胥国漠然无是非于此可以黙
　　结髪观国光壮年跻膴仕怀恩重泰山欲报轻小巳幸立不讳朝缄黙诚可耻晨趋玉陛前暮谪闽山里飘零若萍梗此志谁复纪行藏岂异途川流与渊止不如饮美酒世态何足恃
　　举世人事伪惟酒存天真饮多不如少饮醨不如醇借问何以然每醉意每新笑指黄金罍是中可逃秦糠粃铸尧舜万世同埃尘二豪侍坐侧议论徒慇懃我读古人书独与渊明亲北牕傲羲皇桃源将问津膝横无琴头着漉酒巾我醉君且去为已非为人
　　桃源行【并序】
　　桃源之事世传以为神仙非也以渊明之记考之特秦人避世者子孙相传自成一区遂与世絶耳今闽中深山穷谷人迹所不到往往有民居田园水竹鸡犬之音相闻礼俗淳古虽斑白未尝识官府者此与桃源何以异感其事作诗以见其意
　　武陵溪水流潺潺渔舟鼓枻迷泝防谿穷路尽恍何处桃花烂漫蒸川原花间邑屋自连接云外鸡犬声相喧衣裳不同俎豆古见客惊怪争来前杀鸡为黍持劝客借问世上今何年自从秦乱避徭役子孙居此因蝉聨不知汉祖以劔起况复魏晋称戈鋋慇懃留客不肯住落花流水空依然渊明作记真好事诗人粉饰言神仙我观闽境多如此峻谿絶岭难攀缘其间往往有居者自富水竹饶田园耄倪不复识官府岂惮黠吏催租钱养生送死良自得终嵗饱食仍安眠何须更论神仙事只此便是桃花源
　　隠圃岩桂盛开兴宗屡以为贡赋长篇以谢其意并简志宏
　　沙阳岩桂虽云多不若隠圃为骈罗结根盘据极高大荫庭一畆才数科青葱翠葢俯轩槛夭矫苍虬交枝柯森森密叶碧如玉扑扑细蘂黄于鹅风传賸馥尚酷烈月散清影长婆娑幽香岂止到十里妙质端恐移金波不随春景鬭姸媚直与秋色争清和芳鲜似欲伴佳菊冷落更觉怜衰荷幽人爱此自培植林下不知双鬓皤为予折赠诚有意欲遣鼻观通禅那吾衰万事付之懒不饮柰此秋光何径须造诣谋一醉莫待花落霑庭莎妙香吸引入肺腑吐作佳句同吟哦
　　四花四首
　　【寓轩秋深芙蓉金灯红蕉鸡冠四种花开有足观者各成一絶纪之】
　　芙蓉
　　浥露披风浩莫收嫣然秀色照清秋佳人日暮来何处翠袖红妆相对愁
　　金灯
　　叶卷须虬朶朶圆化工如解刻雕然金灯玉柱归天上何事生来小槛前【浙中近嵗多贡玉柱金灯】
　　红蕉
　　但见风来摇翠尾那知露下濯红英色空须信元同体谁把丹青与染成
　　鸡冠
　　花蘂成冠巧学鸡刻雕谁谓染胭脂晓来得雨犹鲜好却似昻然欲鬭时
　　从邓季明求菊花
　　乐全治幽圃种花如种田秋来菊有花亦复争芳姸璀璨碧玉蕾散作黄金钱风静香自逺露寒色争鲜乃知万物性皆欲全其天九日忽已近渊明思悠然愿移东篱下植此西轩前我有一壶酒泛之可延年不嫌盘筯薄同作饮中仙
　　灯花
　　禅室方清夜寒灯自结花那知人有喜且慰客思家琐碎星铓密红圆玉粒斜为传千里信安穏到天涯
　　秋日有感
　　秋水澹澄澈秋山郁嵳峩我游谿山亭山空水増波感此物华暮风林摇落多惟有青青松独立不改柯乔然傲霜霰嵗晏将如何
　　秋思十首
　　朝来秋色高西山有爽气开轩逺相望自得静中意那知宋玉悲肯洒杨朱泪逍遥天地间俯仰可无愧夜永秋气凉泠然入牕牖照眼一编书开怀一壶酒念身幸何恨齿髪犹未朽富贵如浮云于我亦何有南方秋节晩九月始凄清草木忽摇落坐使客心惊橐籥无暂息机缄殊不停未能超物外慷慨念平生露下秋草衰蒹葭亦苍苍森然岩中桂十里飘天香深林静杳冥无人自芬芳采掇满禅室闲中气味长秋云澹无依皛皛映寒日巻舒谁使之聚散在倐忽出岫本无心行空宁有质功成归何方妙用藏于宻秋风晚萧索凄然遂成林百谷欲成实见此造物心清凉入户牖天光为沈阴禅房有羇客抱膝正长吟秋风动禾黍泛泛凄芳馨散策步田野欣此百谷成林下父老醉云间鸡犬声丰年诚可乐安得遂吾生秋月照我心清光柰愁何囘薄万古恨月愁应夏多独饮不成醉遡月空长歌安得一丸药高奔伴姮娥古后有明训霜降休百工草木日摇落蟋蟀鸣堂中岂不感时节念此嵗复穷劳生真一梦飘泊随西东百卉秋具腓先陨惟梧桐岂无贞洁者独立青霜中艳艳篱下菊青青岭头松与君为徳友相好永无穷邓成彦病以诗来问所以治病者作诗答之
　　四大假合初不真筋脉纒络相依因【阙】　　　类芭蕉须叟变灭如浮云风寒暑湿起众疾痛楚展转劳吟呻医工对治巧用药分别佐使甘酸辛须知病者谁受病其中必有不病人于斯荐取自调伏沈疴消散如埃尘本来面目只一体安用更分精与神【来诗有精之又精神之又神之语】欲识其中不病者即是毗卢清净身
　　兴宗志宏见和岩桂长篇再赋前韵奉呈
　　月中有桂光更多扶疎一轮枝干罗天风飘下广寒子岂与凡种同其科四时不改碧玉叶满庭自擢青铜柯森然众木共培植无异野鹤羣鸡鹅秋来隠圃风露冷喷花看蘂尤婆娑圃中自有隠君子心与世逺恬无波对花度此九秋色不以物外伤天和西隣栟榈更好古妙年欲制芰与荷连墙请谒不知倦宜尔鬓髪忘其皤天生逸才当有用委弃寂寞理则那吾衰尚有惜花意零落奈此馨香何却思梁谿有小圃只恐松竹荒寒莎未能归去老三径且把诗句从公哦
　　九日
　　常年九日必题诗况此飘零海一涯黄菊未开青蓓蕾白醪聊吸碧玻瓈登山但极孤云目整防还羞短髪箆弟妺奉亲倾寿斚茱萸徧插定吾思
　　菊花开日即重阳二首
　　玉局有云南方气不常菊花开时即重阳凉天佳月即中秋不须以日月断也予来沙阳中秋前数夕月色皎然既望乃雨九日既近菊蘂如珠殊无开意乃知玉局之言诚有理也用其语赋诗二首
　　南方气候殊佳月即中秋昨者月既望萧萧风雨愁安得一轮玉清光满溪楼酌酒自起舞与之相献酬南方气殊有菊即重阳九日今巳近青蘂未可尝安得黄金花泛此白玉觞防当烂漫开为插满头香
　　次韵杜子美九日蓝田崔氏庄
　　逺谪须知怀抱寛节逢九日亦追欢手挼青蘂看浮醆蜡剪黄花戏挿冠淅淅斜风飞败叶萧萧细雨作轻寒天涯只是思亲切更把家书再四防
　　和陶渊明采菊东篱下二首
　　九日但孤坐悄然无世喧菊花殊未开始知气偏开轩寓逺目相对惟青山昏鵶已接翅独鹤何时还且尽杯中物此外无足言
　　小雨湿丛菊何当喷金英嚼蘂亦可人萧然慰我情羁旅念家逺浊酒还独倾云表雁初过草根虫自鸣嵗晏将如何一醉豁平生
　　寓轩用竹为牕隔以御西风戏成小诗纪其事示志宏
　　昔我自帝所逺谪来沙阳由春以涉夏及此秋气凉节物日凄白露结为霜行当入室处聊复葺我堂伐竹制牕牖朴素无青黄西风屏寒色短日来孤光草木巳零落但闻菊蘂香超然适燕处便足傲羲皇释氏戒恋着一宿寄枯桑今我日必葺于道无乃荒彼以着故戒无着何所妨譬犹梦中境离着可两忘傥能达此理随寓皆道场
　　传画美人戏成
　　美人顔色娇如花鬒髪光翳朝阳鵶玉钗斜挿翠眉蹙岂亦有恨来天涯画工善画无穷意故把双眸翦秋水丹青幻出亦动人况复嫣然能啓齿年来居士心如灰草户金锤击不开纵教天女来相试虚烦云雨下阳台
　　传画忠义图
　　君臣以道合言出心莫逆膏泽下于民美化施无极中世此道衰言如水投石义士以死争直谏或有益折槛制留今断鞅事存昔当车血汚轮伏蒲涕霑席昭然贯日诚屹尔回天力谁将丹青手图此忠义迹传之置坐隅能使懦夫激斯人不复见壮哉古遗直
　　四皓
　　皓髪厐眉四老翁商山采尽紫芝丛安刘毕竟成何事空堕留侯巧计中
　　高祖
　　落魄刘郎仗众谋无心将将却成优谁言大度能容物旧怨还封羮颉侯
　　得家信报淮南飞蝗渡江入浙嵗事殊可忧感而赋诗
　　闻说飞蝗起自淮势如风雨渡江来我家嵗事何须虑只恐人言不是灾
　　九月十四夜月蚀
　　碧落遥升白玉盆云何中夜黯然昏初疑半被防云掩浸恐全无巨吻呑惨淡乍看蟾魄出扶疎更喜桂华存妖蟇磔死犹余罪此外羣星尽可原
　　读刘向传
　　书观书传夜观星感愤陈辞出至诚梓柱指明王氏切优柔不断岂能行
　　题李伯时画老子岀关图
　　请说常无众妙门当时关尹意何勤青牛西去连沙漠紫气东来见瑞氛妙法不离三十辐至言都在五千文世人不解宗慈俭只欲长生蹑白云
　　题入定僧持法师画像
　　崇宁初蜀中得入定僧自云恵持法师庐山记恵逺法师弟恵持游蜀而终葢不知其乃入定也予见其像于罗畴老修撰家因传之且为赋诗
　　形若龙蛇千嵗蛰神如日月四时新岂知鸡足山中客【迦叶入定于鸡足山以待弥勒下生】元属莲华社里人岭上祖师提只履烟中普化露全身拘拘守定干皮袋毕竟如何始是真
　　题富郑公画像
　　天骄自昔难羁縻慿陵中夏侵北垂秦城万里堑山谷汉女逺嫁为阏氏赫然武帝事征伐天下骚动士马疲古来制御无上策本朝镇抚诚得宜祖宗守边有良将胡骑逺遯不敢窥澶渊之役起仓卒当时众议何其危莱公庭争乃亲讨貔虎百万从六飞弩机暗发虏酋殒震怖屈膝祈完归欢盟从此到今日生灵休息诚赖之中间桀骜邀嵗赐悬河之辩亦莫支笃生郑公为民社一言剖决遂不疑莱郑之功实终始配入太庙铭鼎彞我生后公不及识再拜图像涕泗洟安得如公之人在廊庙坐使徳泽渐烝黎
　　明妃曲
　　昭君自恃顔如花肯赂画史丹青加十年望幸不得见一日逺嫁来天涯辞宫脉脉洒红泪出塞漠漠惊黄沙宁辞玉质配夷虏但恨拙谋羞汉家穹庐腥羶厌酥酪曲调幽怨传琵琶汉宫美女不知数骨委黄土纷如麻当时失意虽可恨犹得千古诗人夸










　　梁谿集巻十二
　　钦定四库全书
　　梁谿集巻十三　　　　　　宋　李纲　撰诗九【在沙阳及还至崇安作四十八首】
　　登凝翠阁观月
　　乘泛碧斋分韵得泛字
　　志宏得碧字以诗来次其韵
　　兴宗得斋字以诗来次其韵
　　凝翠晚望五絶　　　秋意二首
　　和唐人张为秋醉歌　读陆龟防散人歌
　　岩桂堕蘂　　　　　游栖云寺
　　自西津乘泛碧斋归邑小雨
　　御笔许牵复有感　　画荔枝图
　　丛菊数日来颇有开意戏题
　　得了翁书寄石芝
　　和归去来集字十首【幷序】
　　送罗惇诗赴举
　　从人于柳木得芝
　　将去沙阳留别邓季明诸公
　　叙别畴老
　　自沙阳乘泛碧斋至洛阳口
　　留题双溪阁书呈南劔守谢少卿
　　黄道夫约游无名庵　奉酬陈之元教授见赠谢徳夫约游开平寺
　　谢守送别至黯淡寺
　　长滩驿次韵陆惇礼留题二絶
　　题黄亭驿　　　　　武夷行【并序】
　　泛游仙溪　　　　　别武夷途中偶成
　　寄题观云轩　　　　崇安令送示武夷图
　　九月十五日夜同陈兴宗邓志宏登凝翠阁观月
　　溪阁临虚面势寛凉天佳月共追欢渔舟忽动水光碎桂魄未髙山影寒色染林峦烟漠漠气侵笑语露漫漫湏知此景人间少更泛兰桨逺处看
　　是夜复乘泛碧斋至北溪口观新桥与兴宗志宏分题予得泛字
　　秋髙气倍清夜静舟初泛露华浩如洗月色寒可鉴林峦与邑屋左右入轩槛晶荧星影揺崒山光蘸风微烟羃羃溪逺波湛湛端疑客乘槎坐使云河犯观梁且停桡恋月愁系缆景幽费摹写思妙造古淡吾方久于此胜赏岂云蹔愿同二三子险韵时得探
　　志宏得碧字以诗来次其韵
　　明月照清溪影落千寻碧轻风皱微澜荡漾揺金色相携理桂檝及此万籁寂天空露气寒栖鸟正缩瑟何人起秋思数弄月中笛坐使迁客情凄然感去国清游得英俊胜赏饱泉石岂殊在吾家亲戚欬于侧赋诗各言懐险韵对勍敌归来气未衰开匣看三尺
　　兴宗得斋字以诗来次其韵
　　佳月霭秋色翛然感予懐言携二三友泛此溪中斋风露生万里屋木慿两涯凄微烟雾合芬馥天香来恍若度云汉奔月游瑶台灏气集肺腑洒濯无纎埃沉沉夜寥閴廻舟兴悠哉澄波静如练何异浮江淮但恨景物美实难赋咏才斯文当共勉天意属吾侪
　　凝翠晚望五絶句
　　白苹红蓼满汀洲淅淅西风古渡头寒日无情又西下清溪不语水东流
　　桂香泛泛满秋风十里沙溪一望中景物随时慰牢落羁臣那解感飘蓬
　　日轮隠隠落西山尚有残阳木杪间暮暮朝朝成底事可怜飞鸟自知还
　　林中轻素起寒烟两两飞鸥傍钓船心在江湖归未得晚来幽独更凄然
　　白云防破乱山青影落寒谿晚更明谁谓天涯无鴈到雝雝初聴两三声
　　秋意二首
　　萧萧南浦白云秋枫叶芦花相对愁何必更穷千里目乱山凝碧满溪楼
　　清霜夜落梧楸树脱叶惊风陨如雨一畨扫尽一畨新策杖闲将黄叶数
　　和唐人张为秋醉歌
　　秋色愈凄感此梁谿翁烟水出砂石风霜脱梧桐嵗晏无与欢步屧携苍笻俯视槛中菊仰瞻峯顶松有酒聊自适旋滴真珠红长鲸吸百川坐使玉樽空念古壮气激懐家归兴浓陶然不知醉如堕烟雾中醉魂眇安往梦渡江水东髣髴生六翮飘忽腾双龙醒来无所见溪冷山重重纱牕透残月瓦枕来疎钟起视夜将阑星河粲玲珑乘风欲轻举骨肉疑都融却思向来醉岂离方寸地长醉不用醒萧然谢名利
　　读陆龟防散人歌三复而悲之赋诗以卒其志
　　江湖散人气节竒布衣韦带霜鬓垂有田甫里多水潦阖门百指长号饥躬耕粗足输赋税时赴嘉客同襟期西风笠泽起秋色菰蒲初熟鲈鳜肥扁舟乘兴不知晚笔牀茶灶常相随著书丛杂自编録巧怪不择文与诗那能枉道窃爵禄但欲乱世全妻儿胷中岂无佐时畧却笑诸郎殊不知当年富贵尽磨灭惟有夫子传于斯三髙名配范与李散人虽散元非痴
　　岩桂再开尤盛汲水飬之其香满室堕蘂儿案间灿然可爱嗅玩因为赋小诗
　　桂华十里凌霜空再开愈觉秋光浓幽人赠我不知数芬馥飘满禅房中防防风枝堕烟蘂璀灿金英霑案几不须扫去任飘零从使清香在毫纸
　　游栖云寺
　　清晓戒徒御出郊为胜游霜林半揺落肃穆天地秋散策陟峻岭慿髙瞰清流禅居得兰若逈觉林泉优露草凄更碧风松郁相缪山空钟磬响地胜池台幽竹色森不改桂香泱浮经行岂莲社景物如虎流水人寂寂归云晚悠悠惜哉光景促妙赏难淹留却步出山径犹廻恋山眸登临兴未尽更理溪中舟
　　自西津乘泛碧斋归邑小雨
　　乱山深处翠光浮山寺归来泛彩舟十里峯峦凝翠霭一溪烟雨洒清秋渔灯照水明还暗野桂飘香散不收只向画中求好景不知身在画中游
　　是日闻报御笔许牵复有感
　　闻有佳音自日邉羁臣感极却凄然矜愚本自加三宥作赋休云谪九年戱膝但能纡彩服侍香那复望青毡恩隆天地当何报击壤为甿老一
　　画荔枝图
　　南闽荔枝名四方非因谪官那得尝丁香为核玉为叶绛绡为殻氷为瓤烱如明珠出老蚌灿如艳女披红裳膜凝云母本来薄液贮甘露初不浆剖擎颇讶水晶滑咀嚼但觉琼瑶香贡余虽幸得一饱无那品目多难详丹青巧为拂绢素数种磊落皆其良牛心最大蚶殻褊虎皮斑駮龙牙长火山早依炎气熟中元晩待秋风凉色竒更变江家緑味防尤称十八娘葡萄结实极繁盛硫黄着子何芬芳若将牡丹与比并好把陈紫同姚黄虽云香味不可画悦目自足垂虚堂饫餐更得画归去须信逺谪元非狂
　　丛菊数日来颇有开意戏题
　　爱菊如渊明慿栏惜花晏朝来有开意嫩蘂肥欲绽愿承玉露漙一吐金英粲临风嗅馨香为尔发三叹得了翁书并寄石芝云其味初淡中苦已而发甘鲜有此味者感而赋诗
　　海日气射苍崖根石上生枝干藓文构梯采掇资好事中有至味难为言岂惟食淡兼攻苦嚼蜡茹荼多欲吐清甘徐发齿颊间潄以寒泉如饮乳幽人赠我意已深一掬可比千黄金世间此味知者鲜往往既吐还追寻我欲持之献君子自古至言多逆耳愿于苦处辨忠良若待防甘真晩矣
　　次韵和归去来集字十首【并序】
　　予初抵沙阳常和陶渊明归去来辞然窃意归期未可以嵗月计也近闻例许牵复真得归矣偶读玉局翁归去来集字因次其韵简诸弟
　　少负丘壑志误婴轩冕荣刚肠难隠忍懒性倦将迎学佛欣自得谪官知物轻悠悠势利子千古见交情壮志已衰落頺然成懦夫编须休虎穴曵尾且龟涂松菊犹可理田园将欲芜亲朋悦情话浊酒在觞壶轩冕岂足恋田园诚可欢村村自花柳物物寄游观旧事不复忆吾生良易安南牕审容膝归去学鲵桓闻说诏初下预知归有期趣装行去矣俟命且安之出处宛如梦去来惟有诗为传千里信先报棣华知旷荡推新泽迂疎念昔非休为贾生赋且治老莱衣报国抚长劔懐亲歌式微慿髙望吴越千里白云飞寤寐在亲所得归欣载奔防衣犹在笥素髪已垂门遣兴诗千首忘忧酒一罇归欤理三径松菊故应存归去复归去溪山满眼前公垂余旧馆鸿渐有甘泉结宇依青嶂开池浸碧天余波到山下更漑万家田薄责思已厚聴归初不留昔来聊坎止今去亦川流图史自可乐亲朋相与游罇中常有酒此外复何求旧隠北山北结庐犹可寻曾传种松法当遂采芝心有酒且觞客无弦何用琴一生几量屐慎勿废登临处世若大梦吾生感行休何须防轩冕且复傲林丘云木千岩秀烟波万壑流忘机齐物我鱼鸟与君游
　　送罗惇诗赴举
　　计偕西去不容迟蹔聚还分与愿违丹桂一枝应俯拾青云万里看横飞我方谪宦陪鸠杖子欲成名戱防衣努力争先龙虎榜发挥家学慰庭闱
　　从人于柳木得芝一本面径尺余体圆而欹正类荷叶惜其生于僻逺不得与奏牍为赋此诗
　　草木何为亦发祥灵芝三秀向沙阳成丛已茁枯梅上盈尺还生卧柳傍叶若圆荷方泻露色如紫椹更飘香惜哉地去长安逺不使公卿草贺章
　　将去沙阳留别邓季明诸公
　　一载沙阳信有縁寛恩许去却依然碧斋翠阁已如梦明月清风长自妍溪上客舟横一叶箧中诗巻賸千篇诸公别后应思我茗饮时时到寓轩
　　畴老修撰见示七峯吟因成七言十韵律诗以叙别
　　谪堕闽山欵栋闳日亲髙义慰平生忘年许结看经社乘兴时参在野旌三径髙懐穷水石七峯佳气入轩楹舫斋谈笑龟鱼惯翠阁吟哦巻轴成方幸游从陪杖屦敢将踪迹叹蓬萍寛恩宥罪千钧重小艇浮溪一叶轻北阙未应容接武东臯从此遂躬耕寜亲幸惬区区志去徳还深恋恋情般若光中无聚散毗卢海里任从横愿公更展垂天翼拭目鹏抟九万程
　　自沙阳乘泛碧斋至洛阳口
　　罪大昔来谪恩寛今许归碧斋还泛泛翠阁已依依箫皷转山曲旌旗揺夕晖余霞方散乱倦鸟亦归飞颇悟邯郸梦还寻莱子衣耄倪嗟得去朋友惜相违讵有甘棠爱徒知蘧玉非劳生成底事归老钓鱼矶
　　留题双溪阁书呈南劔守谢少卿
　　华构何年玉斧修规摹宏丽属贤侯治成不废登临乐望逺宜穷水石幽千里烟云瞻北阙四时风景冠南州山如蟠踞成龙虎劔有雌雄射斗牛天倚笔峯排玉笋仙留篆石浸银钩二川俯瞰丁为字万室傍连盛结楼罇爼幸容陪胜赏笙歌更觉助清游朝云暮雨滕王阁明月清风白鹭洲梦草惠连留句法游山安石继风流尚能执笔从公赋却恨归鞍不可留
　　黄道夫约游南山无名庵谒包法师
　　碧山盘屈白云凝竹径通幽水石清门对演仙千古在道人何事学无名
　　奉酬陈之元教授见赠次韵
　　谪官因得穷林泉陶写聊复资诗篇青岑叠叠山满眼碧波湛湛溪防天南连海峤饶雾雨北望吴越凄风烟感懐触目还得句但可娱戱那敢传譬犹虫与时鸟自鸣自已真偶然岂知飘落广文耳饰以妙语烦雕镌与公平生未相识一见倾心谁与易沙阳百里阻游从注目寒空暮云碧朅来邂逅慰所思况得新诗飞霹雳我今归去隠梁谿逺迹江湖飬愚直看公白日上青霄九万扶揺不劳力
　　谢徳夫约游开平寺
　　出郭山村僻寻真殿阁幽双溪余赏兴五马故来游钟梵含古思林泉销客愁归欤碧云合罗绮满兰舟
　　谢守送别至黯淡寺
　　送逺劳为黯淡行西风斜日嫋双旌舟如一叶波涛舞滩作半天风雨声修竹拂云青蓊郁圆峯对阁翠峥嵘如公髙义今人少行客空余恋徳情
　　长滩驿次韵陆惇礼留题二絶句
　　文彩飘飖青郎朝班同望赭袍光岭云深处观题句使我幡然念帝乡
　　当年狂直叩龙墀谪堕闽山省旧非须信寛恩若天地才周嵗律已容归
　　题黄亭驿
　　云山一带碧崔嵬迎我南迁又北廻嵗籥才周两经厯此行端为武夷来
　　武夷行【并序】
　　宣和改元之夏予备员左史寓直东省昼寝梦游武夷山未几谪官闽中取道山下果符所梦因作赋一篇古律诗近五十首今冬防恩北归复寻旧游泛游仙谿登换骨岩致祀十三真君防食观妙堂因尽録前所作遗观妙法师且别赋一篇以述再游之意目之曰武夷行
　　忆昨退朝门下省槐影扶疎清昼永牕一枕梦仙山觉来毛骨犹清冷谪官道出武夷山风景翛然似梦间碧溪九曲山万叠况值密雪妆烟鬟寛恩今日容归去笑指洞天寻旧路霜晴日暖白云深遥望幔亭天一柱羽人导我游仙谿翠壁苍崖晩更竒浩歌快饮纵廻櫂星月耿耿风凄凄晓来换骨岩中看玉润金坚余片片三姝骈立映彤霞二水交流萦素练征鞍欲去更从容仙境灵迹岂易逢他日追思不可到梦魂还过七闽中
　　泛游仙溪
　　到闽中而不游武夷山到武夷山而不泛游仙溪皆与不到同予去冬乘小舟抵睎真馆值雪今冬复游乘月而归景物清絶不可名状因赋诗以纪其实书遗观妙法师
　　去年游仙满溪雪今年游仙一船月武夷已擅天下竒雪月相辉更幽絶前生定在此山中縁熟重游六六峯惭愧真仙借光景恨无道骨与仙风
　　别武夷途中偶成寄观妙法师
　　道妙观来物物通武夷仙境幸相逢溪流玉雪三三曲山鏁云霞六六峯去路归鞍方眷恋淡烟疎雨正防茸羡师日在神仙窟防首岩峦紫翠重
　　寄题观妙师阁皂山旧隠观云轩
　　独搆幽轩福地隂飞云对面起青岑但知映日能成色谁信崇朝解作霖苒苒行云宁有迹霏霏出岫本无心道人黙坐观舒巻至理应符妙意深
　　崇安令朱邈公达送示武夷图因成絶句
　　秀气蜿蜒作武夷岩峦窈窕白云飞再游未尽平生兴六幅生绡画得归









　　梁谿集巻十三
　　钦定四库全书
　　梁谿集巻十四　　　　　　宋　李纲　撰诗十【自分水岭过江南及辛丑嵗作七十五首】
　　自分水岭过江南
　　铅山约髙无咎同游石井
　　自铅山迂路至吴园　吴园
　　留题月岩　　　　　宿黄藤驿
　　弋阳道中　　　　　望龟峯
　　鸣山驿次韵蔡君谟续梦作
　　宿安仁云锦堂　　　余干
　　晩行　　　　　　　题安仁寺翠玉亭题仁义驿范文正公所植六松
　　迂路由江南归二首　童子驿见梅花
　　偶题　　　　　　　又
　　题建徳县开化寺　　题紫岩驿
　　赠池守张闳道
　　同天宁聪老游齐山次杜牧之韵
　　题弄水亭　　　　自池口登舟
　　江行十首　　　　　游五松山观李太白祠堂舟中读书有感　　　铜陵阻风
　　题防法寺瑛老黙堂
　　次韵瑛老颂　　　　舟泊散潭三首
　　春睡二首　　　　　夜泊繁昌
　　试九华朱觐墨　　　未至芜湖四十里阻风草宰执书论方冦事戏成
　　上元舟中有感　　　　夜坐二首
　　至芜湖闻贼陷钱塘复为官军所得有感自芜湖江行至采石
　　乘月泛禁江一夕至金陵
　　同李似之游蒋山　　　颂示勤老
　　次韵奉酬李似之见赠
　　金陵怀古四首　　　　登钟山谒寳公塔题定林院　　　题八功徳水
　　题偃秀轩　　　得家信报避冦海陵
　　自金陵江行未至长芦阻风
　　又　　　　　　过长芦
　　游长芦寺见众僧已披剃
　　自分水岭过江南
　　行尽闽山万屈盘江南形势陡然寛山平水逺望不尽木落草枯霜始寒醉里讴吟聊自适梦中往复本非难谁言春信年年早笑指江梅试折看
　　铅山约髙无咎同游石井
　　岩洞嵌空凿翠崖一云液贮琼瑰幽人须信耽泉石茗饮相招特特来
　　自铅山迂路至吴园
　　迂路入江南寒烟鏁翠岚清晨游石井薄暮宿了岩月冷不成梦鸡号还整骖吴园才数舍去去指龙潭
　　吴园
　　当时亲迎到吴园屈指重来十七年身世恍然如一梦从今归去老林泉
　　留题月岩【信州道中】
　　广寒宫殿寄幽岩忌满非縁玉斧戡皓魄半轮横道左清光千古照江南隂精凝结元无质神化肧胎岂易探好是月华生碧落扶疎桂影逺相参
　　宿黄藤驿【时闻浙东方冦大作】
　　古驿号黄藤休鞍夜已灯溪寒水清浅山瘦石棱层豪客路方阻嵗寒隂始凝开懐惟仗酒独酌醉瞢腾
　　弋阳道中
　　南去北来皆嵗暮流年苒苒过光隂江南须信风烟好浙右方虞冦盗深云外山深横笔格月中滩响叠琴心卧龙三顾今寥落抱膝空为梁甫吟
　　望龟峯
　　饶阳景物犹武夷岩石崛起多瓌竒此峯厥状更诡异举首曵尾如灵龟穹隆曝甲正霜晓蹒跚引气当晴晖故知造化巧凝结欲问所以良难推我疑龙伯钓溟渤六鼇连引背负归中途遗一尚赑负直欲赴海冠峩巍又疑清江使河伯波涛相失留于斯化为巨石峙千古虽欲钻灼无由施茫茫神怪不可诘但使风景增清辉我来闽岭厌山水见此还复伸双眉颇嗟行役不果到侧身西望生长悲
　　鸣山驿次韵蔡君谟续梦作
　　一梦神游紫府天觉来身寄驿亭眠何须怅望吹箫女独跨青鸾入翠烟【君谟诗云白玉楼防第一天琪花风静防鸾眠谁人得似秦王女吹彻琼箫上紫烟】
　　宿安仁云锦堂
　　一宿溪邉云锦堂烟村浮动野梅香沙平水澹近江浦天濶山遥多夕阳北陆寒凝风眇眇东吴音断意茫茫片言无补空来徃赢得萧条两鬓霜
　　余干
　　嵗寒迂路过江乡叹息飞蓬堕渺茫云锦洞深烟水逺琵琶洲转暮滩长田园归去荒三径金皷传闻震一方极目东吴何处是断霞轻霭落残阳
　　晩行
　　嵗杪旅懐恶驱车残照中暮云千里碧落日半轮红掠水起行鴈隔林闻逺钟休鞍僧舍閴皓月又东生
　　题安国寺翠玉亭呈平老【鄱阳】
　　兰若何年种碧瑜凌霄髙节笑楸梧渭川谩説三千亩杜牧宜夸十万夫月舞清隂金影碎风敲幽韵玉音敷烦师长飬休斤斧试问江南有此无
　　题仁义驿嵗寒堂范文正公所植六松
　　江驿森森六本松蜿蜒枝干走虬龙烟滋鳞甲苍顔老云惹须髯美防浓独立雪霜君子操曾因风雨大夫封不栽桃李追时好叹息前贤意可宗
　　闻浙东方冦大作道路不通迂路由江南以归有感二首
　　理装适吴防避冦由江濵寜知治安世乃作途穷人风涛岂不险舟檝尚可因失身入畏涂难以理义陈平生笑子美逃乱走踆踆如今翻自笑亦须谋此身此身何足惜上有髙年亲骨肉几百口干戈已相邻以我此日心知彼无辜伦安得济川舟载之适通津徙置安乐土不知战鬪尘已矣可奈何愿为太平民
　　东南久无备盗贼起不虞掲竿与荷锄皆是耕田夫谁为捕逐者得官縁苞苴不读一行字况复知孙吴厥初既轻敌屡北輙睢旴屯兵非不多一扫不复余虎兕出于柙是谁之过欤凶熖陵郡县良民遭戮屠坐令腹心地化为豺豕区除恶当务早滋蔓良难图王师何日出努力观庙谟
　　童子驿见梅花
　　天滑云腴凝不流嵗寒迂骑过南洲黄昏孤馆沈吟处頼有江梅慰客愁
　　江南为客见江梅似为行人特特开数防枝头凝玉雪隔牕和月送香来
　　偶题
　　霜风响枯林旷野惨寒色川路阻且长客子方逺适东吴眇何在仰羡归飞翼惟有溪邉梅犹能慰愁寂
　　又
　　水落潮干人取途西风索索响黄芦沙头惊起数行鴈恰似旧藏芦鴈图
　　题建徳县开化寺
　　路绕江南烟水村梅花的皪正销魂峯峦影里过山邑鼙鼔声中念故园残腊未曾看雪舞劲风何事扫云屯拙翁自笑平生拙欲叩天阍更一言
　　题紫岩驿
　　稚年曾向此途行半世重来若泛萍山径车声欣路坦江村市合厌鱼腥连天霜草萧萧白蟠岭云松郁郁青久旅怀家归尚逺暮烟残照宿邮亭
　　赠池守张闳道
　　绣衣执法出霜台邂逅还如特特来华省旧曾陪笑语清溪今复接罇罍喜公笔有江山气顾我心如世味灰天下苍生待经济坐看蟠蛰起春雷
　　同天宁聪老游齐山次杜牧之韵
　　东风初起白云飞禅客相邀步翠微童稚旧游如梦到江山今幸假途归岩峦窈窕笼轻霭鸥鹭翩翻舞夕晖归觐庭闱询徃事箧中先整老莱衣【余童稚时侍亲池幕迨今几三十年矣齐山顶有紫微亭】
　　题弄水亭
　　萧条秋浦景如秋谁信猿声使客愁烟树森森连逺峤水田漠漠集飞鸥髙楼吹角增离恨古驿停骖忆旧游亦欲题诗江祖石谪仙遗迹冣风流
　　自池口登舟
　　水落溪干不可舟春潮理櫂浅沙头多风烟浪鳞鳞起欲雪江云苒苒浮涉险物情终共畏临流归兴浩难收波神借我风帆便鼔柂清江汗漫游
　　江行十首【自池阳至铜陵】
　　理櫂适江干初欣眼界寛日蒸江气白风约艣声寒蒋诩谋新径钟仪只旧冠浮云休蔽日直北是长安春江彻底清沙尾见潮生朝气嘘成雾南风战作晴岸移看树逺船稳信波平览尽江山胜还悲万古情渺渺春江稳融融午睡腴梦回双艣急望极片帆孤皱水风还逆维舟日欲晡云中有行鴈苒苒下平芜春光揺画鹢江影浸长天浪势随潮急涡痕逐艣圆避风依岛屿防冦问人烟深念还愁絶髙歌且醉眠江濶水云暮风髙舟檝停落帆归别浦宿鴈集廻汀霜苇萧萧白烟岚朶朶青夜来江色静寒浴一天星朝来问风信五两向南飞旅泊添春恨舟行与愿违缾梅空的的岸柳已依依寂寞江南路那知自此归春江望不极惨淡起层隂烟雨蒙蒙湿云涛渺渺深懐家千里意报国一生心叹息知音少空为梁甫吟晩泊铜陵口烟村八九家岸沙崩浪响江雨带风斜泛泛浮波鴈捎捎接翅鵶无情东注水对尔叹年华杳杳楚天濶悠悠江浦清便风帆腹满顺水艣腰轻烟澹山逾碧云髙雨易晴无心问渔父浊酒慰平生春到江波緑潮来浦溆深晓风看五两家信抵千金笑读谪仙句病为庄舄吟世途游厯徧归去老山林
　　游五松山观李太白祠堂
　　大江东南流鼓柂江水上薄游五松山获见谪仙像呜呼天寳间治乱如反掌兵戈暗中原豪杰多长徃谪仙当此时逸气隘天壤脱身来江东缥渺青霞赏作诗几千篇醉笔笼万象迄今有遗祠识者共瞻仰嗟予岂后裔愚拙谁复尚珥笔玉殿螭谪官闽岭瘴荷恩许生还冐险理归桨于焉觌仙风足以慰遐想愿言继清芬何由揖英爽
　　舟中读书有感
　　渺渺波涛淅淅风此身忽在大江东浮家泛宅云烟里思古伤今图史中盗贼从来能伺衅治安自昔戒除戎我今惟愿兵戈息归作梁谿老钓翁
　　铜陵阻风
　　春色到江渚梅花正断魂风波留逺櫂烟雨湿寒村鴈过传遗响潮来没旧痕凄凉一樽酒愁絶与谁论
　　题护法寺瑛老黙堂
　　维摩丈室何年设满目江山自风月道中试露黙中机千偈澜飜本无说
　　次韵和瑛老颂
　　黙堂前对五松山敌面机锋一瞬间禅客相逢休拟议草鞋价直欲谁还
　　自铜陵行四十里风复作泊江北岸地名散潭属淮南
　　襟带江淮一望间夕阳舣櫂散潭湾波涛汹涌暮天濶鸥鹭飘飖渔艇闲风壮又还依北渚云深不复见南山淛河千里何时到过去飞鸿不可攀
　　镜中渐觉鬓丝多半世劳生可奈何极望不来青足鸟满江更起白头波扬帆贾客风前笛撒网渔人月下歌自断此生甘寂寞毗耶归作老维摩
　　平生性酷爱江山今日江山满目前明月清风人寂寂淡烟轻霭露防防波声撼岸连淮壤鴈阵惊寒入楚天慨念往来成底事一杯浊酒且安眠
　　春睡
　　半生游宦鬓毛霜依旧图书对晓牕卯酒一杯春日暖卧聴鸣艣下清江
　　居士终朝只念归日行百里尚嫌迟小牕春梦分明到叹息啼乌唤觉时
　　夜泊繁昌
　　系防繁昌口清江夜渺然寒星随浪闪孤月向人圆汉渚乘槎客云川控鲤仙何须论往事且泛碧波船
　　试九华朱觐墨
　　九华山顶老松烟名重初因玉局仙様古法精珪并制胶清煤馥玉同坚试将毛頴轻轻染须遣陶细细研居士年来无恋着惟于三子欲逃禅
　　未至芜湖四十里阻风
　　一夜寒云凝不开北风吹雨带潮来涛飜天末银山涌浪打沙头霹雳摧心在浙西音断絶身留江左意徘徊无聊独酌开懐抱頼有牕间数防梅
　　草宰执书论方冦事戱成
　　江浙巨盗起东南皆震惊王师殊未出赤子若为情试赠绕朝策愿飞燕将城非因肉食鄙只欲庙谟成汲黯复妄发终军思请行懐亲寸心急报国一身轻曹刿亦问战申胥还乞兵羣公佐天子努力剪鲵鲸
　　上元舟中有感
　　前年扈清跸玉辇临端门鼇山防构耸露台歌吹喧去年谪沙阳旅泊亦游观士女隘衢巷灯火满溪山今年过江南舣舟烟水湾风髙不可进极目云涛飜蜜炬照独酌红炉凌夜寒感事心欲折强歌声无欢坐看江邉月飞上青云端清光不改旧对我还团栾
　　夜坐
　　春夜沈沈灯影明巻书兀坐忽三更不知船外风多少但聴满江波浪声
　　波涛漠漠雨纷纷夜泊江南烟水村慨念平生都不寝可怜心事向谁论
　　至芜湖闻贼陷钱塘复为官军所得有感
　　督府繁华一扫空须知狂冦计非庸庙堂若为苍生计早筑高坛拜卧龙
　　巨盗乘虚起浙东猖狂如在笑谈中钱塘犹喜官军复破贼须从此立功
　　自芜湖江行至采石
　　万顷春江彻底清天风不动镜澄画船安稳揺空翠疑在琉璃地上行
　　江水春来緑似蓝临流髙石翠巉岩波恬舟稳已堪喜况是清风借一帆
　　阻风泊慈湖夹焚香黙祷有长鱼跃波而江豚出没舟人大惊抵暮风便因命解舟乘月泛禁江一夕至金陵盖数百里作二絶以纪其事【江险而不可行者为禁江时夹江水落行禁江】
　　江豚出没白波中十丈神鱼跃晩空知是阳侯怜我拙故教来助一帆风
　　露气漫漫欲结霜扁舟夜下秣陵江烟波如席月如画快意倒尽黄金缸
　　同李似之游蒋山
　　北风阻行舟驾言游蒋山相携得良友谈笑穷跻攀松林静杳冥殿阁罗烟鬟寳公骨已冷白塔孤云间乘高望长空极目波涛飜东南正戎马戈甲照江干与子适相遇偷此半日闲懐古六朝逺道旧一笑欢忆昨赐对初接武玉殿班螭坳珥史笔毎惭追继难迂疎与世违谪官堕瓯蛮寛恩幸脱去假道来江关邂逅两萍梗飘泊惊风旛防首顾淛河不知涕泗澘着鞭愿努力世路方多艰
　　颂示勤老
　　平生闻说蒋山勤今日相逢过所闻还似泉公唤居士一声吹散满天云
　　次韵奉酬李似之见赠
　　吾宗才气世无双用与时行舍亦藏殿陛同瞻龙衮绣螭坳继染御炉香紫荷持槖将清禁贝叶繙经见寳坊仄席正思经济手伫观趣召侍颙昻
　　金陵懐古四首
　　六代兵戈王气销山围故国自周遭豪华散灭城池古人物摧残丘塜髙阜转蟠龙翔寳塔洲分白鹭涌云涛悠悠世事都如梦且对金樽把蟹螯
　　六代繁华三百年我来吊古一凄然景阳钟断鸡空唱玉树歌沈月自圆潮没旧痕生晩浦柳揺新色媚晴天髙楼上尽穷双目千里江山绕槛前
　　六代兴亡江上城倦游还向此中行龙蟠虎踞空形势并废台荒为战争云气霏霏春雨急烟波渺暮潮平商人不识前朝恨短笛还为激烈声
　　六代当年恨冣长兵戈陵灭故城荒非关霸气多消歇自是人谋未允臧王谢风流今寂寞江山形胜亦凄凉我来正值兴戎马慨念东南更惨伤
　　登钟山谒寳公塔
　　寳公真至人鸟爪金色身杖携刀尺拂语隠齐梁陈我登钟山顶白塔髙嶙峋再拜礼双足聊结香火因
　　题定林院
　　行过钟山到定林青松一径白云深三间古屋昭文馆那有沉迷富贵心
　　题八功徳水
　　石作方池紫翠崖湛然定水贮琼瑰何须功徳标为八万行圆成自此来
　　题偃秀轩
　　青葱秀色一轩中俯瞰梁朝万本松顶蹙风云疑偃盖枝蟉雨露若蟠龙四时郁郁宁雕叶千载亭亭不改容却笑宗人生岱岳佞秦先得大夫封
　　得家信报避冦海陵
　　怪底灯花夜夜红朝来家问始相通田园已在危疑际骨肉幸安飘泊中子美无家寻弟妹渊明有酒引儿童我今已胜少陵老稚子候门淮水东
　　自金陵江行未至长芦阻风
　　倐忽风云接地隂扁舟系防暮江浔波涛何必深为阻万里归来一寸心
　　又
　　七日风不止归心何似生烟添暮山色风撼满江声淮楚已非逺波涛殊未平坐看云解駮犹喜晩来晴
　　过长芦
　　达磨当时一苇杭栖栖暗度白沙江不知双履归何处吸尽西江属老庞
　　游长芦见众僧已披剃
　　圆顶方袍复旧仪欣欣便觉众情熈可怜尽堕狙翁术暮四朝三元不知















　　梁谿集巻十四
　　钦定四库全书
　　梁谿集巻十五　　　　　　宋　李纲　撰诗十一【江南道中及归抵海陵作四十七首】
　　陶渊明尝设形影神问答赋诗三首读之有感因次其韵
　　次韵李似之秋居杂咏十首
　　阻风舟中有感　　　喜雨
　　双鳬　　　　　　　雪
　　江上值雪戏成短句　舟次仪真
　　次韵王尧明游北寺　次韵王尧明三絶次韵茂载海陵寓居有感三首
　　次韵王尧明喜雨古风
　　送虞季然赴八寳丞
　　次韵曾徽言登北禅寺塔
　　次韵徽言招饮絶句　读陈子直短歌次韵次韵和王尧明四旱诗四首
　　次韵虞公明察院赋所藏李成山水
　　再次前韵　　　　　次韵曾徽言桂浆读王尧明赠诸弟和陶诗次韵为别
　　虞公明出示序观音诗事并颂次韵
　　赠虞公明察院
　　读钱申伯与仲弟唱和次韵见意
　　往复诗多用佛语再次韵示仲辅
　　题李茂举拥书堂　　次韵徽言见赠
　　尧明以五诗賮行次韵第五首为报
　　自海陵泛江归梁谿作
　　次韵和渊明形影神三首
　　形赠影
　　大块已载我何如未生时气变芒芴间七窍谁凿之百骸与九藏假合以成兹与子非故交从我如相期屈伸及动止契合初不思常恐随物化念此情凄洏我生梦幻中变灭不复疑安得永相保聴我悲来辞
　　影答
　　纡余非我妍濩落非我拙与子两相依生来无间絶俯仰随顾指岂是事容恱因光长周旋处隂蹔暌别况复同物化子坏我亦灭冥冥长夜台念之五情热愿子衞生经无使精脑竭千载永相从彭殇孰优劣
　　神释
　　人生若大梦积微以成著少壮得老死一念即非故二子异金石松萝蹔依附胡为羡久生切切儿女语有形防当灭是影无实处惟我谢客尘妙湛乃常住不入造化机岂堕隂阳数廻光试反照凡圣悉皆具不灭亦不增谁毁复谁誉超然外死生卓尔无来去周行万物表独立初不惧二子非吾徒安用多忧虑
　　次韵李似之秋居杂咏十首【并引】
　　予素有髙世之志家梁谿上田园足以结伏腊泉石足以供吟哦归自谪所借此就闲而巨冦方起干戈相邻闻诸弟奉亲挈族旅泊淮甸田园泉石皆未可保慨然感怀过金陵邂逅李似之出秋居杂咏十篇因次韵和之摅情言志不必以秋为兴也
　　逹人有大观曲士多自束忘真供物役终嵗惟仆仆所以梁谿翁归来蓺松菊寒泉友龟鱼丰草侣麋鹿清风为扫门明月相照烛世故悉弃捐吾方乐于独
　　亭亭南山松下防千里道结根既得地秀色亦何好嵗寒霜霰苦独立君子操如何慷慨士百虑绕中抱寸心多感伤揺揺若旌纛逝将归江湖更拜散人号
　　乌鹊故巢心鸿鴈稻梁谋梁谿十亩园嵗晩营菟裘自我去泉石嵗律才一周安知巨盗起千里来蜂蟊老稚适淮东旅泊如寄邮已矣复何言吾生感行休
　　鼓鼙思将帅戡乱属豪杰吾儒贵全才冠履仍佩玦憬彼乘间盗萌蘖傲霜雪锄恶当务本使众宜以恱一扫巢穴空毋俾蚁猬结安得李临淮念此五情热
　　禅恱知道腴寂乐忘世喧自从游宦来常恐嵗月捐愿从善知识超然同晤言心清闻妙香不必炉中烟竹实自鸾鳯腐鼠从乌鸢典籍亦可弃鱼非蹄筌
　　取饭遣化人散花有天女维摩一方丈安用室百堵况我麋鹿姿本非冠冕伍脱身归梁谿蓑笠钓烟雨结交有风月扫念无寒暑巨盗傥削平此志良自许
　　两曜真跳丸百年如转轴富贵能几何飘若云过目惟有金仙书可以静中读冷暖初自知运用要当熟仲尼贵毋我老氏欲为腹悟真奚必多半偈亦云足
　　我行大江濵举头见钟山清风自南来长啸宇宙寛邂逅适相遇取友平生端恋恋故人意怜此范叔寒世路方多虞期子慎所安他时来访我陋巷一瓢顔
　　朝市不可留山林有佳趣结庐无人境散策时逺步手携葛翁杖足蹑祖师屦一笑浮世空欻若草头露幻身粗饱暖此外复何虑休问东陵且种梁谿芋
　　浮云不成雨晶晶行晴昼朝蔽扶桑暾夜掩长河宿廻颷一扫除戢戢见逺岫青天与白日四顾喜瞻搆愿乘六气辩抚手磨宇宙冷然御风行平昔笑御冦
　　阻风舟中有感
　　扁舟泊枉渚邈在大江南风云鬭未息波涛战方酣闭关坐明牕开巻穷幽探气寒觉火冷志苦思蘖甘深炷一炉香黙黙聊自参半世徒扰扰忙如未茧蚕又若伏枥马未脱辔与衔逝将归山林缾锡寄一岩愿从祖师六不学黄庭三得此无所得超然离圣凡
　　喜雨
　　北风吹云云不开蒙蒙细雨和烟来舟行虽阻亦可喜润泽及物诚佳哉我辞闽岭遵江渚百日皆晴未尝雨江淮旱暵已逾年牟麦焦枯但黄土漕渠千里不复通况复巨冦兴兵戎从兹一雨百事散愿化灾疹为康丰
　　双鳬
　　云涛万顷连天雨波上双鳬自容与风髙江濶烟水寒日暮相将何处去
　　雪
　　小雨晩成雪冻云凝不开响牕初索索积岸渐皑皑色与涛头并寒资酒力排平生看图画今日画中来
　　江上值雪戏成短歌
　　我来自南今几月万里不曾看防雪舣舟江南烟水湾雪作春风更竒絶冻云漠漠愁鏁空初闻氷霰响牕蓬鲛人泣下玉盘碎珠玑乱落层霄中湏臾雪片大如指密洒江干浩无际白帝从以万玉妃婀娜旂常堕雪水廻风飘舞转交加坐看汀洲铺玉沙已惊緑柳早飞絮更讶黄芦还带花沙头鳬鴈自俦侣天暝云寒去何处渔翁独立钓清江披得一蓑非好句梁谿居士初归来对此超然慰所懐家在淮东阻行色晴天且为片时开
　　舟次仪真
　　昔年试吏得江城一纪重来若隔生惆怅旧游谁可语南园春色却多情
　　次韵王尧明游北寺
　　小雨湿残花廻风振芳草胜游宜及时嘉此春物好萧然二三子散策穷杳眇招提枕郊头殿阁出林表中有王屋泉一酌百虑澡踟蹰古城隅幽径通翠篠嗟予阻追陪正坐尘事绕衣冠方北渡亲故幸非少客情终念归回首云缥缈遥怜松菊荒仰羡鹳鹤矫园田诚可乐鼙鼓尚惊扰何当终素心永叹忧用老
　　次韵王尧明三絶句
　　春风初入牡丹枝国色天香艳姣姬堪笑谪仙犹半醉清泉沃面与题诗
　　康时致主接英游姚宋开元第一流憔悴三闾空泽畔离骚终日念灵脩
　　郑衞曲终才雅奏词人赋咏本多夸未能句语全无纇犹贵琼瑜不掩瑕
　　次韵茂载海陵寓居有感三首
　　羣盗休慿险天弧正指狼犬羊徒跋扈貔虎极精强寓目江山异伤心花草香淛河那得此回首一彷徨江城飘泊久幽径緑寒莎叹息青春暮悲伤白髪多苍生端若此狂冦竟如何更起乘桴兴沧洲万里波不谓繁华地还飞战鬭尘浇愁空泥酒极目更伤春懐古繙书帙论情托友人谁深医国术吾欲问甘辛
　　次韵王尧明喜雨古风
　　神化茫茫端莫测不雨逾时忽盈尺谁云幽黙志难通一念周圆诚已格井枯河竭欲飞尘麦秀渐渐实半娠翠虬潜伏杳无处遗蝗出地方鳞鳞观音妙智悲慈主为洒杨枝作甘雨应怜祷禬罄勤渠致遣神人梦中语雨旸之数虽有时迟速亦可精神移世间万法尽心造报若影响宁难期不知今夕复何夕千里风云来阵墨驱雷掣电雨建瓴似赴前期初不忒威神自在谁复如噀酒投髗术已疎有秋颇足慰民望可喜更须烦史书衣冠北渡连墙堵旅食经时念终窭已欣霖雨起蟠龙更庆天兵擒猛虎迩来世事不挂心惟有忧国思犹深安得年丰羣盗息归助击壤尧民音
　　送虞季然赴八寳丞
　　流落归来旅海涯相从几集鳯凰池蹔欣捉麈共谈笑还惜整骖言别离为禄未能忘敛板扫防应不废哦诗如公岂是徒劳者勉继前修结主知
　　次韵和曾徽言登北禅寺塔
　　佛教入中土贝多凡几飜摩腾导其流僧伽鼔其澜乃建窣堵波髙标屹参天划如五彩虹上与青霄干兹塔更竒古层檐俯通川江山递隠见万象森廻环公子抱逺韵登临眇风烟仰穿龙蛇穴旁瞰日月悬茫茫悉细碎寓目疑无全归来吐妙句字字劳精甄嗟我方屛处胜游阻清縁幸窥慈恩作如见众寳山宗风久寂寞纻絮何其寒安得师子吼震此龙象筵关弓挟白羽櫜鞬相周旋当分寳塔坐一瞬三万年
　　次韵徽言招饮絶句
　　压架酴醿翠蔓柔经春芬馥未全收主人邀客醉花下共喜王师破蔡州【时间淮东防报】
　　读陈子直短歌三复而悲之次其韵
　　君不见韩昌黎文章二百年又不见杜陵老风月三千首号寒啼饥四壁空谩有篇章在人口书生生事良易足深林一枝河满腹但令藜苋可充膓便把离骚静中读儒冠误身诚可怜陈侯半世身犹邅斗酒初乏青铜钱忍饥哦诗空可传富儿菽粟泥沙掷不必登朝家万石水陆毕陈方丈食锦绣还将被墙壁但资口腹为身谋问以诗书初不识天公赋予真相百彼富吾仁如黒白乡党宁无急义人谁哀王孙与进食尝思漂母饭淮隂何用区区论报徳
　　次韵王尧明四旱诗
　　河运
　　漕渠如坦途泛此徃来宅疏川谁之功乘木本诸益常疑侔沧溟巨钓可龙伯那知旱暵甚有此困涸阨岂无车班班莫胜仓箱积譬犹一鹗飞孰与鸷累百汲江劳瓮盎祷雨费珪璧端为鱼鼈忧无乃云雷斁安得千里波篙师发櫂歌愿借壮士手为乃挽天河
　　井汲
　　我居梁谿傍密迩陆子泉漂流旅海陵又欲买一廛愿言酌甘芳为涤腥与羶居然值嵗旱此志无由全百井尽枯涸简编匪虚传夜汲费烛炬晓趋骈足肩一壶信千金一饮或万钱逝将向井拜飞泉为溅溅澄古镜色吸引星光圆洋洋疗众渇不竭如巨川井收遂勿幕瓶盆送廻旋饮水自可乐安用井底眠
　　酺祭
　　闵旱意不乐驾言游近坰田父纷在野祭酺方乞灵借问何以然东臯产蝗螟主张有神物薄礼羞微馨神歆庶灾熄敢爱酒满瓴导我试往观戢戢初挿翎剪穗齐若刀抱秆牢如钉异哉天壤间孕此妖孽形羣族既蕃衍气类屯臊腥仲尼所不堪纪异垂麟经畀火见周雅捕瘗闻唐庭人力自足胜何须诘冥冥聪明实依人正直神所聴区区觞豆间厥徳安足铭谁能起云师霈雨驱疾霆一洗羽孽息寥落如晨星
　　雩祷
　　雩祭法已古东方见苍龙厥后兹礼废但祷释梵宫淮堧值嵗旱川涸山欲童【已下阙】
　　次韵和虞公明察院赋所藏李成山水
　　画史古多有李生独寳传譬犹古人书墨妙称诚悬尤物世难蓄变化登云天流落人间者遗迹犹緜緜此本更竒絶髙深自山渊想当槃礴时防笔应如椽楼观抱空曲林芿霭层巅屹然岩石姿润比金玉坚倐忽变寒暑霏微起云烟髙堂寓逺目如堕嵩华前廻观旧所藏一一可弃捐乃知盖代手笔力能旋干众工画山水意匠劳雕镌惟兹得简易大巧初天全鉴裁有精识丹青孰争先何须嫫姆丑始辨西施妍嗟我性迂拙漂流方隠幸从长者游坐使伊郁宣啸咏图史间髙台谢牵挛新诗与妙画更使穷钻研愧乏色丝句为续金声篇端思画中趣秪欲休林泉
　　再次前韵
　　妙手不可遇心匠良难传于中营丘生名若日月悬胷次有衡霍笔端合其天坐令众画史缩手嗟材緜公于何处得藏此图书渊昼赏不知厌夜观烛如椽我昔游七足踏羣山巅冣爱演仙峯石色润且坚楼台与妆缀轻素拖晴烟朅来见兹画恍若复造前为技一至此丹青诚可捐譬犹绘神骏不必锦连钱阳岭郁葱蒨隂崖极镕镌人禽与屋木种种法象全往者邈难追后来谁复先新诗为发挥与画争清研寳劔藏古岳贤士隠里一朝遇鉴赏晔若五采宣顾我涉道浅游世困絷挛惟有古人心刻意思精研兹画不可取但诵瑶琼篇何须画中看吾方老云泉
　　次韵曾徽言桂浆
　　金椀擎来碧玉浆端令袢暑吸飞霜何须社瓮麴蘖法自带广寒风露香清入肺肝殊有韵甘余齿颊固难忘七瓯已胜卢仝茗似得仙人石髓尝
　　读王尧明赠诸弟和陶诗次韵为别
　　鹪巢安一枝鹏运图南溟巨细自有适坐见万物情昔别东都门我方堕蛮荆岂知复防合浊酒叙平生念子抱器业出值时清明骞腾发素蕴当使王化平而我志丘壑肃肃正遐征窃比渊明归逝同沮溺耕脱屣谢轩冕超然无所萦出处良异趣勉哉垂世名
　　虞公明出示序观音诗事并颂次韵
　　闻思大士真竒絶俱妙形神侔玉雪譬如水月自清凉能与世间除恼热自从证悟今几刼定慧慈威初不灭解脱曾因无尽宣圆通更假文殊説森然寳臂清净目八万四千犹一吷依怗羣生愿力坚宴坐谛观尘世阅先生往时堕宪网泽雉在樊鹰在绁黙相防诚頼觉慈灼知情实防圣哲逾年海上得归来冐险岂殊探虎穴精刚何翅金百链忠荩端同水万折观音在处皆现前不必图绘劳携挈此方教体在音闻悟入此门良不拙更将妙语賛悲心功德须知莫如舌
　　赠虞公明察院【并序】
　　寓居海陵初欲问道每见輙为棊战所困此殆曹参阳城醉客以醇酎意
　　岧嶤古城隅下为凤凰池凤去不复返池水空涟漪傍有幽人庐松竹森四围结构极爽垲借问居者谁先生闻道久昨自海上归食枣大如定曾见安期不知修何术能夺造化机金鼎灿含葩玉池滟生肥颠倒出龙虎腾降分坎离行年五十余气貎如婴儿余暇付图史不废酒与诗髙堂防賔友落笔风雨驰戏事聊复尔一笑初何为悬知广成子千嵗形不衰顾我抱迂拙与世真相违徒欲睎骥騄曾未窥藩篱寓居迩函丈数造董公帷愿闻众妙门成此一段竒胡为久闭拒客至輙围棊归隠志已定后防知何时铭心誓相学发药幸教之他年倘有得同驾云中螭
　　读钱申伯与仲弟唱和次韵见意
　　未忘世故似梅仙謦欬那离狗马间肯信片言功若药坐使四海安如山从来疗疾应须艾宁有艾丸如许大扁鹊先知今岂无和缓髙谈良有在钱郎志气絶可人不减风流温太真新诗欲嗣汲黯直陋巷更甘原宪贫我有故园依北阜松菊归来知好否着鞭愿子勉为先我已摧颓瞠若后
　　徃复诗多用佛语再次前韵示仲辅
　　逺涉异域求金仙岂知不离方寸间此门悟入真防径安用困苦栖穷山慿君试灼一炷艾能已千疴宁四大病根若悟本来空是则名为观自在平生见尽学道人舍妄求真不识真指端明月休错认衣里寳珠元不贫巍巍荡荡如山阜长与君俱君见否仁者自生分别心断际何尝有前后
　　题李茂举拥书堂
　　小堂深稳据西偏挿架牙籖灿属聨万巻新如手未触五经嘲解腹空便子同蒋诩开三径我学扬雄老一防归去梁谿谋筑室隔江相望两翛然
　　次韵徽言见赠
　　白首穷一经此道何尝东陋质误识擢珥笔宸庭枫胷中何所见耿耿惟孤忠谪官乃自取宠辱久矣同朅来旅江城胜游幸从公欵昵防笑欢顾忘身世穷十年倦游意一笑回首空尚余爱君心梦绕明光宫夫子抱髙趣才气凛以雄挥毫写妙语爗若五彩虹宁淹江海上行簉鹓鹭中放怀且玉友不用酟郫筒
　　尧明以五诗賮行辞意激昻钦玩无已輙用第五首次韵为报聊发一笑
　　次台一罇酒平昔接英游棘闱澹墨榜曾见成名秋焉知江海上乃复同唱酬子如清庙器端俟识者收又如御厨珍可用三公羞髙志凛氷雪妙语锵琳球三年未飞鸣一举宜无俦我已谢世网逝将老一丘愿子勉自爱食肉鄙虎头名节乃难立富贵良易求
　　自海陵泛江归梁谿作
　　清江湛湛波不兴澄江际天如镜平火云突兀耸峯岫倒影万丈揺空明扁舟归逐落潮急聒耳但闻双艣声乃知长江无六月水气自与风兼清去年狂冦起歙睦江浙惨澹妖气凝百年涵养极繁盛一日荡析屯臊腥衣冠北渡旅淮甸扶老携防纷从横王师出讨盛貔虎凶渠授首封鲵鲸迨兹浙右稍安定鼔拖复作东南征家山在望已可喜僮仆我应欢迎平畴戢戢稻秧緑峻岭霭霭松林青田园有趣良足乐轩冕无味非所荣苍生倘有安堵望笑傲自可终余龄只今余孽尚充斥努力庙筭宜哀矜裹包兵革不复用坐使四海还康宁





　　梁谿集巻十五
　　钦定四库全书
　　梁谿集巻十六　　　　　　宋　李纲　撰诗十二【癸卯至甲辰嵗作四十四首乙已春赴奉常召如京作八首】
　　序
　　次韵上元宰唱和古风
　　寄许振叔显谟　　　次韵仲弟古意
　　次韵李似表县丞出示游西湖古风二首似表复以诗来再次韵
　　寄池阳黄季岑士曹二首
　　冬日登阁有感呈子美提举二首
　　送邓志宏往试南省
　　次韵仲弟独游惠山古风
　　吴元中着诗义见示因成三篇赠之
　　题伯时明皇蜀道图
　　送韩茂遵解元赴试南省
　　邵平种图
　　寄题外氏松绍祖亭
　　近以诗寄许振叔承林徳祖见和复次前韵寄之
　　次韵顾子美见示题曲江画像
　　小阁晩望书怀一百韵
　　唐植甫左司许出示所藏红丝砚戏成短歌次韵子美提举许雪中见过之作
　　次韵邵子非见赠之作
　　次韵子美寄汪彦章同游惠山之作
　　蒋山佛果师为縁事来而此土方饥戏赋是诗次韵叶少蕴内翰丈霅川上买得弁山石林二首
　　近约周仲居同游阳羡以私故不果见寄笋蕨次韵顾子美见示久雨三首
　　寄毛达可内翰并録送魏公别録
　　莼菜　　　　　　送李泰发吏部赴官阳朔寄李泰发吏部　　　同翁士特小饮中隠堂士特见和复次前韵
　　同士特游惠山再次前韵
　　题周孝侯庙
　　余乙已春赴奉常召如京师五月四日同似表叔易游北固甘露寺
　　雨中渡杨子江书怀呈似表叔易
　　同似表叔易置酒平山堂
　　过召伯埭游斗野亭次司谏孙公韵
　　途中书怀　　　　　新开河食鳜鱼戏成泗上瞻礼僧伽塔　　汴上有感
　　序
　　余顷谪沙阳迨防恩得归往还几涉三嵗触目散懐一寓于诗得古律数百首自罹艰棘絶不复作今秋既御祥琴适友人胡俊明寄示钟山酬唱因次韵和之自此渐理笔砚畦径吟哦缀缉寄情烟霞泉石间以写闲居之适当浸成篇轴漫録之以贻同志者时宣和癸卯冬至后三日梁谿居士序
　　次韵上元宰胡俊明蒋山勤老唱和古风
　　竺教流传入中土以相求之无自可逹磨西来直指心拟议之间已蹉过皮髓谁分深浅机祖祢翻贻子孙祸钟山禅老真可人髙唱宗风震江左学流云集欲何为佛祖要湏自心作宰官倥偬牒讼间偷暇相从还作麽也知襟抱素相亲更把篇章迭酬和词严义密读难晓字顺文从识皆妥应怜孤陋方杜门亦欲追随良未果故将佳句寄幽人此意勤渠滋愧荷谈空摩诘无一言聴法文殊非两个若将情解议真如明眼人前应看破世间万法互低昻正若旋轮与推磨随时俯仰乃善谋就中拙者无过我九折羊肠欲着鞭万里沧溟思纵柂只今行年四十余已觉衰颓多坐卧平生作具何所施尽以付之一弄火防光返照黙自参妙湛本然无防涴公方齿壮志气豪正可立功同魏颗胡为亦复味禅那坐视轩裳如絷鎻莲社庄严清净池丈室含容髙广座他时共结香火縁心期耿耿当非颇为余稽首问勤师如师材徳诚磊砢钓龙罗凤大江滨法器谁为语无堕庭前倘有立雪人我欲因风致三贺
　　寄许振叔显谟
　　我向江湖老此身公犹拘絷作羁臣兰宫笑语真一梦泽国过从今几人霜落洞庭橙橘熟泉斟桑苎茗芽新相望百里如千里早晩归来共钓缗
　　次韵仲弟古意
　　棣萼相荣华鸰原同急难富贵何足羡名节在所完吾家诸弟昆擢秀森琅玕虽无金朱乐顾有道义欢故人岂不多谁念范叔寒卜筑九峯下庇此拙且顽山光入户牖溪水清不湍我屋虽无华容膝审易安田畴半莨莠念兹嵗方艰虚室味图史小圃蓻兰萧然寂寞滨庶保余龄闲哲弟富才业壮志思昭奸勉哉振此道吾方闲处看
　　次韵李似表县丞出示游西湖古风二首
　　迂愚与世违深渺方自屛萧然岩壑心不与余事并澄湖武林西风物非尘境愿为境中人此志久已定卜居梁谿滨日汲陆子井幽梦绕湖山妙趣神先领浮家苕霅间初不费驰骋招携得佳友髙咏笑匡鼎富贵如浮云功名真画饼且尽季鹰杯更饱卢仝茗李侯东南来胷次涵万顷作诗纪幽寻句法言可永念子到山中天地正凄冷青鞋踏氷霜共赏谁复肯胜游子先之吾亦行买艇
　　李侯嗜学古余事皆逺屛昻昻鸾鹄姿岂与凡禽并捧檄来南州初识浙江境寻盟欵吾庐不待日中定从容叩所得响答如汲井时方罗俊乂宁久淹簿领清秋雕鹗飞大道骅骝骋词章尤激昻笔力可扛鼎虚堂纵谈笑霜月挂金饼夜阑言愈微至味嚼佳茗古来防合难嵗月积俄顷愿子谨所之万里路方永吾衰老闲旷轩冕志已冷栖迟丘壑间此兴良自肯他日来相遇梁谿寻钓艇
　　似表复以诗来再次前韵并简似矩侍制似之舍人
　　吾宗抱逸韵试吏得南屏扫防日哦诗俗士驾敢并双谿与叠嶂拄颊对佳境诸昆奉板舆晨夕严省定仲氏近剖符链养窥丹井叔兮久燕闲禅要心独领何人絷骐骥逸足未髙骋防当归本朝宗社重九鼎衰疲老山林耕钓供饵饼叩门欣得朋草草具醪茗追思防金陵三载如食顷契阔懐晤言川途阻修永临流送将归嵗晏风霜冷寄声昆季间卜隣谁定肯天髙烟雾深且纵江湖艇
　　寄池阳黄季岑士曹
　　昔年多士萃南宫曽见雄文晔彩虹万里相期霄汉上一官犹在大江东新诗寄逺句增丽旧事追游梦已空努力要津张此志吾方寒钓五湖中
　　稚年嬉戏曾游地往嵗飘零假道还溪水寒生江祖石洞云深接九华山锦苔緑字几多在石鷰白鸥相与闲幕府诗人富家学定留秀句满岩间
　　冬日登小阁有感呈子美提举奉议
　　霜落风髙万里枯孤鸿窅窅下平湖行藏谁防倚栏意啸咏聊为终老娱寒日溪山相掩蔼暮云楼阁半虚无何人妙解丹青事画作川烟霭图
　　绕舍松林寒不枯烟霞深处见澄湖萦青缭白知谁赏把酒裁诗可自娱剡曲幸非千里逺同云又复一冬无防当半夜溪山白乘兴真为访戴图
　　送邓志宏赴试南省
　　杜门忧患余戚戚常鲜欢故人千里来一笑解我顔念昔寓沙阳溪山郁防环游从得良友妙赏穷跻攀别来几何时嵗月惊飞飜索居无与游衰病两鬓斑子充观国宾假道叩我关草草具盘馔把酒望西山道旧访陈迹相对如梦间顾子若鸿鹄整翮正髙骞轩然四海心岂惮行路难努力取殊第自致青云端春风得意后期子从兹还
　　次韵仲弟独游惠山古风
　　我家九峯下跬步临胜境循除环佩声满庭松桂影宦游阻幽寻每若龟引颈十年旅京华万里走闽岭归懐寄清梦投檄期子请向来兵火作此地偶无警余生集百忧负郭耕二顷新交浸已疎旧学谋复整功名一灰灺毁誉两鼃黾抱拙与世违退缩甘逺屏杜关絶外游但欲俗縁省兹山乃故人雅契相与永登临富泉石采掇足芹荇下瓢酌甘芳日汲谢缾绠胡为久不到有愧稚川井仲弟絶俗姿好勇先我骋新诗纪清赏得句颇彪炳艰难见鸰原嵗月侵晩景相期老丘壑不复叹土梗梁谿寒可渔蓑笠同舴艋宁如六一翁终日思汝颍方兹筑吾庐跧伏念前眚面山开小阁制度閴深靓山气日夕佳爽致当共领夜久霜露寒星月光冏冏冷然欲御风岂惮广寒冷邻钟韵更幽皓鹤泪方儆深炷一炉烟宴坐得三省
　　吴元中得书言近不作诗以所着豳七月诗义见示因成三篇赠之
　　旰起幽居尚闭关忽传尺素破愁顔迂疎似我宜深隠才术如公岂蹔闲雅意未曾忘北阙胜游今日且东山十年廻首当时事叹息人生似梦间
　　底事年来不作诗应縁思苦少人知凌云健笔含毫日照眼花枝得句时陶冶性情端頼此咏嘲风月漫多为驿筒若许陪酬唱朱字青牋复寄谁
　　儒生乐事信同风端抱前言当皷钟公正说诗笺七月我方学易纬羣龙艰难盛事原衣食忧患余生问吉凶去圣寥寥千载后何时挥麈得从容
　　题伯时明皇蜀道图
　　君不见开元天寳同一主治乱相翻如手举掔盈欲恶虽一人变易安危原近辅姚宋已死九龄黜谁使杨钊继林甫宫中太真专宠私塞外畨酋成跋扈祸胎养就不自知漫向华清遗匕筯渔阳突骑破潼关百二山河震金皷翠华杳杳幸西南赤县纷纷集夷虏伤心坡下失红顔堕泪铃中闻夜雨山青江碧蜀道难栈阁连空防相拄旌旗惨淡云物愁林木隂森猿鸟侣戎装宫女亦善骑皓齿明眸如笑语老髯奚官驱蹇驴负橐赍粮岂供御九重徼衞复谁勤万里艰危真自取至尊狼狈尚如此叹息苍生困豺虎千秋万嵗不胜悲玉辇金舆尽黄土空令画手思入神一冩丹青戒今古
　　送韩茂遵解元赴试南省
　　忧患余生日杜关幅巾青顾得开顔虚堂把酒延佳月小阁哦诗对逺山子学鲲鹏将海运我同猿鹤且云闲都城故旧还相问为道衰頽鬓已斑
　　题邵平种图
　　君不见伯成子髙让侯爵在野终年自耕获下风趋问礼徒勤俋俋田间事无落又不见于陵仲子推相位为人灌园刈葵藿抱瓮区区同汉隂不糁藜羮有余乐古来贤达有如此志趣未可常情度力辞富贵居贱贫凛若风霜陨轻箨邵平本自侯东陵秦破国除休一壑当时汉祖疑鄼侯置衞增封意非薄众賔皆贺平独吊一言转祸推先觉以兹智略佐风云复取故封何所怍归来种青门外灌溉耡耘甘寂寞长安之东壤尤美翠蔓离离照城郭秋阳正炽正肥解衣摘实如俛鹤儿童随立形骨清挈笠携筐助操作遂令世美东陵身后髙名动寥廓屠贩曾闻封绛灌奴仆从来兴衞霍髙鸟已尽良弓藏更有韩彭辱囚缚何如终老守畦自饱饱他真不恶龙眠也是可怜人画此端令事如昨世间如画画如梦聊为作歌资一噱
　　寄题外氏松源绍祖亭
　　东劔艰危际结庐闲旷滨全家入青嶂避地为黄巾族系归图谱风流蔼荐绅云仍借余泽勿替徳维新外族云峯畔新亭烟水滨儿童旧游地感慨易霑巾竹里锵鸣佩山邉缭素绅何当俯轩槛一览物华新近以诗寄许振叔承林徳祖见和复次前韵寄之
　　甫里先生早乞身最怜流落汉庭臣也知雅有绨袍意故使同为莲社人佳句传来油素湿灵文繙处贝多新更烦为指趋真路旧国于今草木缗
　　次韵顾子美见示题曲江画像
　　天眷李唐能肖徳异人间出生其国于中贞观开元间譬若丰年多黍稷曲江擢秀自妙龄国器早被燕公识文词赡蔚冠后来大册髙文振鸿笔孤生徒步起荒陬职秉钧衡爵侯伯一时推挽尽正人谠议嘉谟咸可绩能于偏校识胡情此理未可常情亿哥奴岂是郎官材谁使岩廊久践厯眉宇津津挟雕醖借居然困摧抑正衙造膝访相臣岂止伶官论安叱天意方将啓禄山帝心那解疑仙客房帷隂谋独上陈三子未寃繄巨力伟哉相业继姚宋允矣威声落夷貊千秋金鉴奉君王仁者之言古遗直咏燕论心讵免猜赋扇陈情竟何意黄钟毁弃瓦釜呜凤去鸮防集槐棘固知骨骾易婴鳞坐使奸谀得乘隙一麾出守来荆蛮直道忘怀谢欣戚诗篇冥助得江山文史终年自怡怿渔阳鼙鼓震长安祸乱宁从一朝积翠华西幸防尘飞蜀道艰难防相忆至言逆耳弃不收遣祭徒劳长叹息古来忠谠尽如此端欲济时如谷帛空令万世沧海南崒兀髙名配韶石于粲荔丹蕉叶黄庙貎屹然兹血食身亡道立复何求失策自与当时惜丹青谁为写清姿风度严凝见顔色顾侯好古如古人此本云自韶阳得笏囊无复使人持奕奕蝉冠照虚壁象设曾闻铁作胎英灵尚想心犹赤拜公遗像激懦衷怅望天南瘴江碧髙辞险语极揄扬勉强追詶愧非敌
　　小阁晩望书懐一百韵示仲弟并简顾子美
　　嵗晏羣隂积天髙霰雪晴西山来爽致小阁湛虚明曲槛驰孤照微云防太清泛观周宇宙旷望出枝撑九陇龙蛇伏梁谿组练萦翠烟浮近市碧瓦丽髙甍湖外千岩秀林端一带平松篁森荟蔚楼观郁峥嵘天末氛埃敛坤倪物象呈清风生户牖秀色入轩楹北极星辰拱东臯雨露赢寸怀舒逺目万感集孤情忆昨陪螭殿终年侍玉京含毫青闼通籍凤凰城奬擢知恩重临危觉死轻囊书朝入奏襆被夕徂征去厯谿山险归虞盗贼惊西江足波浪南国满防旌迂路良非防寻家不计程天戈戡猰貐庙略扫欃枪芜没田园在欢呼仆迎乱离才甫定患祸忽相婴风木悲摧感祥琴惨怆声誓终坟墓守望絶缙绅荣卜筑诚长计栖迟岂钓名当为千载蛰那作九臯鸣示舌羞张子轻身笑祢衡盘桓且丘壑腾踏自公卿未具函关驾聊从谷口耕嵗功方险恶供给敢丰盈瘠陇饶稂莠彪池粃稻秔何心谋肉食充腹但藜羮孤笑弹长铗微吟就短檠开编聊自慰攻苦饱曾更巵酒和糟粕盘飱杂蚌蛏恐须食翠栢尚未斸黄精腊破氷澌解春廻草木萌且休吟蟋蟀行复聴鸧鹒献嵗三朝始初阳一气亨小梅舒冻枿防柳茁枯茎帘幕还飞燕园林又转莺试编居士屩学种故侯抱瓮浇芝术聮畦莳杜蘅摘甘聊共剖钓美得同烹烟艇笭箵穏云谿略彴横行吟携古锦坐隠寄文枰据石从欹防临流可濯缨闲中端有趣身外更无营古寺廻峦拥细泉幽窦倾带云斟晓杓和月贮春罂绕径揺金碎循除响玉琤由来穿蜡屐未必羡葱珩借问披衣惯何如结佩綪端知绶若若不假铁铮铮匠石宜遗栎山川讵舍骍甘为书里蠧惮作庙中牲云鹄翰方铩风鸢羽正翃隠沦随绮皓葅醢叹韩彭坐逸真侥幸时康孰使令普天期一稔率土庆羣氓耒耜三农出仓箱万寳成余粮饱羸瘵大屋芘嫠稚耋皆含哺潢池不弄兵人咸安畎亩吾亦乐柴荆已与猿猱侣犹懐犬马诚忧心虽悄悄执节信硁硁老去将忘世朋来且命觥嘉賔期座满陋巷或车轰幽鸟防心近良辰乐事并黄粱葅露薤白蠏芼霜橙何苦三升恋当为五斗酲涧莼舒翠缕林笏脱文防池草铺新緑亭花借落英醉眠方栩栩儿泣任喤喤庭树朝嘲雀书帷夜话蜻心清香篆缭耳隠梵钟鎗游宦从诸季浮沉许拙兄棣华知晔晔伐木亦丁丁操履资磨琢论文贵讨评杖藜扶跛倚药剂发聋盲絶倒心都醉奔驰视只瞠风流怀衞玠敏防忆袁宏愿见摩天手真成掷地玎戈矛万人敌脍炙五侯鲭意妙操干舞声希舍瑟铿味深饴醴酪调古奏韺防文社谁襟袖诗坛为主盟中书仗毛颖发墨頼陶友直常希黯言刚酷鄙枨藏刀真善割胶柱未能筝数马须资策驰车必式衡传家惟义训教子谢金籯婚嫁何时毕遨嬉莫我争浮家苕水去乘兴剡川行吴殿悲游鹿秦宫吊拱鼪炉峯看瀑布缑岭聴吹笙神岳登嵩华仙洲指沃瀛冲天思御鹤跨海欲骑鲸浩荡愁千古翺翔抚八纮防当期若士髙揖笑浮生
　　唐植甫左司许出示所藏红丝砚輙成短歌奉呈并简顾子美
　　羲和整御升旸谷赤云夹日如飞鹜晶光下射东方山石卵含丹孕岩腹谁令巧匠凿山骨截此頳坚一肪玉琢为巨砚形制竒中有彤云烂盈目端溪美璞色马肝黟歙珍胚纹雾縠岂知至寳出嵎夷散绮浮花彩尤缛凤咮空闻名字佳龙尾苦笑规模俗谩夸眉子鬬婵娟休认明眸类鸲鹆顾眄幸防君子知拂拭自逺尘埃辱火轮炫熀赤乌流墨海奫沦浴千金象管雕镂精百链松煤龙麝馥怒猊渇骥纵奔拏春蚓秋蛇相绾束楮生便觉肌理妍毛颖何尝免冠秃公家三世擅直声此砚提携资简牍力侔天地掌中防胆落奸防笔端戮固宜秘玩不轻示神物防持无輙黩牕明几净斋阁深日暖风清霭松竹试将墨妙冩新诗落笔烟云叹神速矧公早年曾饵丹龟鹤精神鬓毛緑久卧商山茹紫芝行度天门骑白鹿猗兰玉树富堦庭黄巻青缃賸编轴愿言什袭遗云仍大笔髙文永相续
　　次韵顾子美提举许雪中见过之作
　　残腊苦寒情味恶万里风云欣雪作夜积端愁坤轴倾晓望却惊天界扩玉龙鳞甲卧羣山水海波澜凝巨壑谢家儿女自多才笑咏飞花度罗幕金炉未觉兽炭温锦帐犹讶貂裘薄书生饥甚况复寒坐聴朱弦折临狱松孤竹老念山林甲冷戈寒悯沙漠岂思龙尾贺千官且叠琴心舞双鹤瑶林玉树粲廻环勿谓轩庭全冷落拥门但作袁安卧命驾谁思子猷乐溪山如画真自知金玉满堂端不博烦公携具欵我门注目遥空登晩阁冻吟犹作号寒声此病欲医那有药公家故自富香醪我亦安能辞巨杓醉看万事雪销凝妙观圆成不须学
　　次韵邵子非见赠之作
　　持竿相与钓鲸鱼叹息平生术已疎嬉戏尚能追旧事穷愁聊复着新书昻霄耸壑公行尔拂石眠云我自如卜筑相望才一水未应嵗晩恨离居
　　次韵子美寄彦章同游惠山之作
　　结庐寂无车马喧雀罗可设深扄门北牕一枕半成梦剥啄叩户惊心魂故人见过适我愿相与携手游山樊春风桃李已零落孟夏草木行滋繁下瓢共酌陆子井策杖更歩公垂园山肴野防助清赏此心非子将谁论人生聚散如露电访旧叹息无多存区区得失何足较瑟僴但期终不谖嗟予夙昔志四海逺游欲学飞鸿轩南征曾上帝子阁暮雨朝云相吐吞西山积翠多爽气大江萦练方东奔十年回首如梦到旧事今复闻公言迩来百念已灰冷但愿痛饮穷朝昏新交渐鲜俗縁久省要更觉情怀敦山中蕙帐不落寞无复怨鹤啼惊猿平生有意师老氏以退为进卑为尊致君泽物付公等我乃送老溪前村置之此事勿复道且须吸尽黄金罇蒋山佛果师为縁事来而此土方饥戏赋是诗以发一笑
　　钟山禅老天骨竒丛林晏座如孤罴诸方宗仰第一义説法舌作霹雳飞年来为众建广厦胷中结构良峩巍修梁巨栋资喜舍缾锡不惮东南驰飞腾道俗走檀越堆积金贝罗珠玑此方旱潦异常嵗百里稚耋方流离析薪鬻子给朝夕阖境半作婴儿啼坐看縁事莫措手却欲反着僧伽棃未闻兰若泣龙象好把信施赒寒饥向来收拾大寳聚随手散尽真慈悲惟师具眼得空观稇载岂愁华槖归吾言可聴勿惆怅无价寳珠元在衣次韵叶少蕴内翰丈霅川上买得弁山石林二首
　　翰林风度世间无烱若清氷置玉壶蹔向霅川谋小隠未应鲁国舍真儒平泉草木何须记杜曲桑麻幸可图我亦新霑散人号浮家正欲老江湖
　　视草金銮不记年却将心事付林泉归居盘谷真良防买得愚溪定夙縁隔竹闻声鸣佩玉挥毫落纸散云烟欲夸水石无穷趣故把新诗得得传
　　近约周仲居同游阳羡以私故不果见寄笱蕨因成此诗
　　胜游尚尔阻跻攀自愧闲中亦未闲多谢幽人分笋蕨宛同春日到云山洞天上下烟霞里溪水防环图画间蹔过岂能穷妙赏结庐终欲老疎顽
　　次韵顾子美见示久雨三首
　　一春常苦雨入夏尚悭晴云物频舒巻轩牕乍晦明下田嗟涨溢髙岸惜頽倾蔓草无情思芟除又发生朝来疑欲霁云气复如蒸泥潦疲驰骤晨昏错寝兴及时初可喜失节反堪憎安得西山出层楼共一登中夏犹裌衣泽国信殊候连隂不复开似欲无晴昼涓涓檐间滴駃駃渠中溜苍生环堵完遑恤吾庐漏
　　寄毛逹可内翰并録送魏公别録
　　縠水柯山蕴秀竒精忠深结冕旒知玉堂视草久推重金椀书名犹恨迟廊庙未应忘泽物江山且复助题诗慇懃寄録韩公事好为斯民更筑基
　　迂愚聊复隠清时幽事相关只自知满地落花看鹤舞一轩春雨对僧棊闲中日月真销得物外烟霞渐可期坐致时康頼公等不湏深遯采商芝
　　莼菜
　　渺渺春湖水拍天紫莼千里正聮緜初抽荷蘂半含露旋摘龙须尚带涎盐防欲调难并美鲈鱼兼忆讵非贤自怜不是知机士饱食空能上钓船
　　送李泰发吏部赴官阳朔
　　意气相期防面前谪官邂逅两萧然谁怜兰省鹓鸾友去作桂林山水仙直道事人宁免黜拙谋于我欲争先寛恩下逮宜非久来买梁谿二顷田
　　阳朔谿山冠百蛮羡君逺宦得跻攀声名已落寰区内忠信自行夷貊间山作劔铓攒峻拔水如罗带巧防环此生又作南征计好把轻绡寄一斑
　　寄李泰发吏部
　　我生禀赋愚且屯昔游帝所知何因狂言妄发取谴废屏迹分甘麋鹿羣公于何许知姓字迂趾访我梁谿濵平生倾盖意气合谈笑便觉襟怀亲如公材识迈伦等缓步自当居要津胡为亦复作此态出语輙已惊臣邻扁舟归探防稽穴单骑去指苍梧云岭南风土不全恶阳朔山水古所珍郎官出宰乃故事絶徼万里皆吾民布宣徳泽被蛮邑犷俗可使风还淳古来节士志沟壑笑视生死同埃尘甘心刀锯蹈鼎镬狥国讵免危其身圣朝寛大幸无比窜谪未久多防恩辕驹仗马恋刍豆何用局促声长吞堂堂基业甚宏逺岂使扶助无良臣勉防行矣伫旋斾乘兴且访山隂人
　　同翁士特小饮中隠堂
　　三伏炎蒸画舸防蓬门聊复为君开松篁防翳罇中渌杖履逍遥池上台小雨乍随云影散好风还逐月光来虚堂夜久羣嚻息枕簟相从亦快哉
　　士特见和复次前韵
　　丘园命驾未应防三径还同蒋诩开盘谷初能容蕙帐钧天无复梦瑶台稚年尚忆嬉游处老境相从归去来幸有西山供醉眼不妨吟望思悠哉
　　同士特逰惠山再次前韵
　　九峯秀色照溪廻古寺峥嵘殿阁开潄玉泉声锵石洞郁蓝天影抱琼台亲賔情话真难得岩壑幽寻岂易来且复淹留同一醉未应遄櫂念归哉
　　题周孝侯庙
　　周侯高节冠千古志气刚明乃如许劔斩长桥防尾蛟刺杀南山雪毛虎归来一聴闾里言折节宁辞逺游苦学成名立世共惊狥国忘身乃其所至今血食荆溪濵庙貎崇深日箫皷我来再拜仰遗像思古伤今怅谁语君不见淮隂跨下已亡竒哙等何羞与为伍
　　余乙已春赴奉常召如京师五月四日至京口同似表叔易游北固甘露寺
　　招提殿阁郁嵳峩占得江山气象多一水下临萦素练两山对峙叠青螺乍欣心目到空濶坐看风云相荡摩景物自新人自老旧游追忆奈愁何
　　雨中渡杨子江书怀呈似表叔易
　　波光澹澹艣声圆风软潮平利涉川浩渺云涛连海峤空蒙烟雨湿楼船江山雄伟冠天下景物瓌竒绕目前逺迹禹功湏我辈感时怀古一凄然
　　同似表叔易置酒平山堂
　　蹔停征櫂此从容叹息前贤结构雄心眼乍随天宇濶笑谈不觉酒罇空江光隠见轩楹里山色虚无烟雨中种柳仙翁何处去年年疎翠自春风
　　过召伯埭游斗野亭次司谏孙公韵
　　星斗照淮楚緑野如砥平兹亭结构小景物有余清我来值袢暑霁雾褰高甍登临得佳友坐使怀抱倾方塘杨柳合极望菰蒲生仰徳思谢傅吊古伤芜城浊酒聊共酌小鳞鲜可烹抱拙卧江海胡为复此行区区萤爝光何补日月明稽古得车马平生笑桓荣
　　途中书怀
　　去国飘零伴一星误恩还许谒承眀已甘松菊老三径岂有材猷厠九卿晩景故慙题柱客壮怀多谢弃繻生片帆自逐南风起遇坎乘流且麽行
　　新开河食鳜鱼戏成
　　平湖渺漫烟苍苍菰蒲擢秀新荷香渔舟演漾出深浦舟中鲜鳜肥而臧传呼就买不论价得钱留鱼鱼眼光细鳞哆口传鬐鬛斓斑防黒防涂黄巨盆汲水养余息拨剌奋尾犹洋洋付庖荐酒择困者挥刀切玉芼桂姜麯生风味已醖借得此更使不可忘松江之鲈不足忆银色讵数緜州鲂惜哉行役难驻櫂一饱未许杯盘常雨蓑烟笠乃吾事安得独钓青茫茫
　　泗上瞻礼僧伽塔
　　汤汤淮泗濵实为至人居至人骨已冷灵响初不渝巍然窣堵波金碧耀云衢突兀三百尺势欲凌霄虚乃知天人师冝有神明扶忆昔嵗乙未奉亲由此途开关瞻晬容端相不可诬清秋日当午为现摩尼珠蝉聮寳铎间悬缀如流苏万目共瞻覩稚耋驩惊呼重来念旧事感叹涕澘如再拜礼双足如师真丈夫
　　汴上有感
　　不踏隋池今几日重来空叹二毛侵黄流浑浑帆樯影緑岸森森榆柳隂雨霁鸠鸣呼妇急晓凉蝉噪感人深区区往返何为者谁识先贤用舍心
　　梁谿集巻十六
　　钦定四库全书
　　梁谿集巻十七　　　　　　宋　李纲　撰诗十三【自丁未秋罢相后作及戊申嵗四十六首】
　　序　　　　　　　　寳劒聨句
　　山药　　　　　　　煨芋
　　食蟹　　　　　　　对菊小饮简申伯叔易小饮即事呈申伯　　玉华宫用杜子美韵九月八日渡淮　　　九日与申伯叔易小饮章华宫用张籍韵　　次韵季弟阻雪
　　善权即事十首　　　投金瀬有感
　　题辋川雪图　　　　次季弟韵赋梅花二首
　　宿黄柏村馆　　　　宁国县圃杂花盛开【二首】
　　咏草　　　　　　　初见杨花
　　黟歙道中士人献牡丹有盈尺者为赋此诗自鄱阳泛江至星子　过彭蠡
　　游落星寺　　　　　望庐山
　　韩德全以小舟相迓于落星寺下
　　游庐山　　　　　　过玉涧道人草堂
　　五老峯　　　　　　罗汉寺
　　欲游寻真观不果　　栖云庵
　　三峡桥　　　　　　万杉寺散珠亭
　　诸刹以石渠道水有十余里者感之赋诗
　　序
　　诗以风刺为主故曰上以风化下下以风刺上主文而谲谏言之者无罪闻之者足以戒三百六篇变风变雅居其太半皆有箴规戒诲美刺伤悯哀思之言而其言则多出于当时仁人不遇忠臣不得志贤士大夫欲诱掖其君与夫伤谗思古吟咏情性止乎礼义有先王之泽故曰诗可以羣可以怨小弁之怨乃所以笃亲亲之恩防鸮之贻乃所以明君臣之义谷风之刺乃所以隆夫妇朋友之情使遭变遇闵而泊然无心于其间则父子君臣朋友夫妇之道或几乎熄矣王者迹熄而诗亡诗亡而后离骚作九歌九章之属引类比义虽近乎悱然爱君之诚笃而嫉恶之志深君子许其忠焉汉唐间以诗鸣者多矣独杜子美得诗人比兴之防虽困踬流离而不忘君故其辞章慨然有志士仁人之大节非止模写物象风容色泽而已余旧喜赋诗自靖康谪官以避谤辍不复作及建炎改元之秋丐罢机政其冬谪居武昌明年移澧浦又明年迁海外自江湖涉岭海皆骚人放逐之乡与魑魅荒絶非人所居之地郁悒亡聊则复頼诗句摅忧娱悲以自陶冩每登临山川啸咏风月未尝不作诗而嫠不恤纬之诚间亦形于篇什遂成巻轴今防恩北归裒葺所作目为湖海集将以示诸季使知往反万里四年间所得葢如此云庚戌清明日梁谿病叟序
　　寳劔聨句
　　造化鑪锤巧山谿鑛镤良精金付欧冶妙手铸干将淬砺呈锋锷【伯纪】飞腾辨耿光青黄司火【申伯】爪髪助祈禳桃氏几时献【叔正】龙文难久藏鳞皴识松理乙屈认鱼肠黯黯青蛇色【伯纪】炎炎赤帝祥提擕起三尺【申伯】驾驭牧羣狼弹铗悲冯子【叔正】夸镡悟赵王神功归不试利用运无旁赠客千金直【伯纪】方人百链钢还须玉具饰何用蒯缑装讵使妖腰喜【申伯】当容节士狂纯卢非娬媚巨阙太坚刚郁勃冲牛斗蛇蜒接混茫畴能寳于越俱议刻艅艎抆拭资神土【叔正】珍藏閟寳房斩蛟诚壮勇剸象见铦铓韩信归髙祖朱云赐尚方雄材元倚仗佞胆已飞扬浑脱公孙舞【伯纪】缦胡庶士伤吴钩能曲折蜀汉有文章六赐恩何厚三名怨未偿先知吼蛟兕摩钝凛氷霜犬子尝思击【申伯】猿公莫敢当翁归备文武季路戒彊梁疾视真何事【叔正】要盟或可臧镵天隳彗孛适野走徬徨麾拂飞雷电【伯纪】轩昻变雨旸刺强同匕首定乱岂长枪叔向排当御昭王畏拙倡买牛今欲老【申伯】铸鏄嵗方穰【叔正】徐国留呉札鸿门蔽顶庄拄頥真贵盛击柱妄披猖曜儧山妖见秦兴水怪彰万人犹可敌一吷未应敭不动惊公胜为夸异伯阳断匜犹未妙穿屋始非常止水涵晶莹疎星防角芒聊须为武备何必事戎行要并宗臣履休同小盗裳冲星怜杜子斫地叹王郎【申伯】不假防须便真成刃手创新硎如可发故物未应忘【叔正】黠虏称兵急王师击鼓镗氛埃期扫荡心胆为开张未斩楼兰级那销黔首疮防回开匣罢但欲引杯长聊复防身佩毋为跃水亡报君吾志毕以尔倚扶桑【伯纪】
　　山药
　　山家为我斸青冥养就仙芝指掌明风味自应殊紫芋功名初不减黄精藤盘欲荐氷霜质石鼎先闻风雨声辟糓留侯正归去淡然悠久见交情
　　煨芋
　　今夕何夕夜未央天寒拥炉更漏长缩肩环坐有饥色呼童取芋灰为塘蹲防得火良易熟脱落皮毛如紫玉迭煨迭进争相先笑语颇喧知实腹锦里先生亦不贫家园收拾动千斤凶年自可活妻子美好不减岷江濵邺侯昔游衡岳左懒瓉食余贻半个我今归去隠家山岂复从人覔残颗臞儒奉养亦已防一饱便吟煨芋诗君不见齐公夜半意不嗛易牙煎熬燔炙和调五味而进之
　　食蟹
　　秋风萧萧芦苇苍野岸郭索纷成行持矛被甲正雄健意气正欲行无旁朝魁执穗似有礼拥劔敌虎何其强野人篝火夜采拨束缚赴鼎如驱羊樽前风味若无敌芼以橙橘尤芬芳流膏斫雪快一饱咀嚼海错皆寻常丹枫夜落吴天霜防防欲熟千畦黄梁谿白蟹正可钓雏鸡浊酒肥且香先生归去营口腹老饕未许他人当家山渐近意渐适思归岂独鲈鱼乡
　　九月五日对菊小饮简申伯叔易
　　渊明爱此九日名对菊无钱可留客杜陵烂醉作生涯青蘂空嗟未堪摘我今鼓柂适长淮坐见幽丛烂熳开自从多病久不饮又尔一洗黄金罍东南节物诚已早翠叶金花为谁好三径荒芜尔尚存未觉出山同小草世间万事皆可忘且须泛此酬秋光平生最爱老坡语菊花开日即重阳
　　小饮即事呈申伯
　　夜凉同咏古人诗新月娟娟照酒巵一醉且忻军冦退扁舟似与菊花期衔杯乐圣真吾事泛宅浮家漫尔为归去云山最深处隔江千里幸相思
　　玉华宫用杜子羙韵
　　阿房但遗基铜爵亦飘瓦兹宫制何朝栋宇妙天下溪山最清絶画手不可冩于今黍离离客过泪如洒廼知营宫殿徒以业力假起灭犹浮沤聚散齐一马如何世间士天运欲持把此理贯古今宜有知之者
　　九月八日渡淮
　　长淮渺渺烟苍苍扁舟初脱隋渠黄平生见此为开眼况复乞身还故乡嗟余渉世诚已拙径步不虞机穽设空余方寸炳如丹北望此时心欲折楚天清晓作轻寒黄芦着霜声正干川回金碧隠窣堵风逺钟磬闻山艣声呕轧归何处笑指江臯寻旧路松菊荒芜欲自鉏盗贼颠飜非所惧【时闻钱塘盗作故云】蟹螯菊蘂风味遒且须为尽黄金舟世间种种如梦电此物能消万古愁
　　九日与申伯叔易小饮
　　上客相从称玉觞楚天杳杳湛清光紫茱黄菊有佳色白蟹頳鳞聊共尝自哂三朝为逐客常于九日旅殊方十年往返成何事赢得萧萧满鬓霜
　　章华宫用张籍韵
　　楚王初建章华时脩梁巨栋如云垂诸侯共落相长鬛示汰往往逃而归当年左史箴王阙祈招之诗为之发固宜便嬖意相当肯使俊乂居周行宫中门户如莲房锦茵绣幕春风香娥媌曼睩肌雪霜侍燕承娱夜未央金石间作侑玉觞兕觥不复称公堂志窥九鼎轻天王翠被豹舄垂琼珰干谿之辱岂其夀峻宇雕墙湎于酒
　　次韵季弟善权阻雪古风
　　嵗晏江南三尺雪奕奕瀌瀌遂连月意浓岂是天纲疎势重便疑坤轴折溪行小艇碎琼瑶自胜缟带随车辙暝投兰若寄僧房更觉千岩鸟飞絶忆昔宣和全盛年嘉瑞应期来自天千官朝贺未央里仰视龙尾垂蜿蜒珠树莹煌青闼玉花浮动苍龙阙但将歌舞赏清妍肯信山河防分裂自从国步多艰难冦骑长驱窥汉闗隂风惨淡随杀气见雪翻使摧心顔古来治理初无别上国浸强夷浸灭坐令和气变阳春肉食于今未宜忽迂愚放逐恩已寛敢惮道逺貂裘寒空余炯炯寸心赤中夜不寐忧千端素髪飘萧头巳满百年光景行将半未知梦幻此生中几囬防雪光凌乱防当扫动豺狼穴国耻乗时须一雪酒酣防劔斫地歌心胆开张五情热中兴之运我期皇江汉更洒累臣血
　　善权即事十首
　　荆溪移櫂雪漫漫皓色连空眼界寛练带萦回迷罨画玉屏崒失铜官风飘珠蘂来圃槎泛银潢到广寒安得丹青似摩诘生绡冩作图画防
　　十日荆溪雪未晴敲氷聊作善权行最怜击碎琼瑶片欲爱长闻环佩声百仞岩端仙梵过千株松下老僧迎斯游自觉平生少颇怪淹留景太清
　　雪着谿山澹复浓行舟疑在玉壶中云藏半岭深难见氷塞长川邈未通頼有僧房容假榻未应尘迹叹飘蓬劳生梦幻成何事万古闲愁一笑空
　　山崦溪湾三四家竹篱茅舍暮烟斜仙村自种田田玉梅径疑开处处花近渚氷销迷浴鹭逺村烟暝数栖鸦年年值雪长为客对此凄然感嵗华
　　小童又报雪花飞深注鑪烟欲起时浙沥乍闻经竹叶飘萧初防着松枝南人共讶何曾见北顾深颦有所思牢落无言自搔首却惊华髪顿成丝
　　一夜凝寒雪意浓禅房睡美不闻钟起防银色三千界更忆瑶防十二重戴白苍官尤觉好折腰青士若为容暮晴透出寒蟾色为照溪头羣玉峯
　　连日风云匝地隂玉花飞舞满烟岑竹牎夜色碁方适书幌朝寒酒倍斟幸有髙人同胜赏不妨佳处得幽寻庭前暗积知多少自策笻枝探浅深
　　山空鸟雀傍檐楹景邃惟闻钟鼓声懒瓉但知煨紫芋少陵何处斸黄精江南冦盗休无頼塞北烟尘迄未平太息浮生端值此不如无念契无生
　　霁色初开雪未融坐来风撼落长松林芿趫捷縁饥鼠洞壑深沉蛰老龙致逺未须金騕褭凭髙且防玉芙蓉丰年最有田家乐雪屋何妨入夜舂
　　朝来鸟雀报新晴乍喜牎间日影明糁径杨花浑寂寞倚檐氷柱漫峥嵘早梅向暖垂垂发好鸟知时得得鸣从此阳光渐舒畅放回春色满江城
　　投金瀬有感
　　楚王聴谗诛五卿招呼二子同就烹子胥弯弓见使者义不戴天非惜生操瓢乞食困江表曷尝一日忘郢城溧水之阳遇真识壶浆箪食欣相迎当时追捕尚尔急杀身灭口意岂轻霸吴何止服句践破楚遂以鞭荆平倒行逆施道虽逺复仇摅愤圣所称却来访旧欲报德叹息玉质随流萍投金浅瀬亦何有聊以寓意通精诚哀穷进食类漂母解劔挂墓同延陵古人巳矣不可见空有史笔垂声名
　　题成士防所藏辋川雪图
　　朔风飞雪何漫漫羣山大半埋云端蓝田丘壑不易得更把云雪妆林峦茅斋竹屋架岩巘轩楹面势随所安素华淅沥洒空翠逼耳似闻声正干层崖冻沍石欲裂飞瀑不碍双流湍长松落落有生意连臂下饮惟猿椒园栁浪眇安在髣髴犹认芙蓉沜乗危跨蹇者谁子竦肩缩防何其寒秪应诗句独有得不减灞桥风雪间幽人一去久寂寞寒藤滋蔓谁能删生绡数幅冩絶景空有图画今人防
　　次季弟韵赋梅花二首
　　冷蘂疎枝烟水濵江南此地又逢春年年行路常为客的的寒花解笑人雪里暗香来鼻观风前髙格见天真谁言对尔销愁得一段清愁特地新
　　羣芳冻死未招魂谁使梅花独占春愿折繁华凭驿使为传幽思恼诗人心驰魏阙慙商鼎路入章江忆子真莫道广平心似鐡赋辞得得与清新
　　宿黄栢村舘
　　客舘可人意敢怀行路劳轩牎面苍翠棊酒助嬉遨雨过竹声碎风揺云影髙人生随处适何必赋离骚寓宁国县圃中桃李杂花盛开感而赋诗
　　春光不为干戈薄花县纵观桃李开可惜繁华劳剪刻莫教风雨便残摧溪山有意相辉映蜂蝶多情自往来应笑逐臣心似鐡客中扶病亦登台
　　乍雨乍晴三月节半开半合百花枝伤心春望不堪逺感事泪痕长欲垂塞北但知随水草江南何事挿旌麾上林无限鸎花老应怪来游凤辇迟
　　咏草
　　梦觉池塘碧草萋风摇烟湿巳菲菲緜聨山色不知逺惆怅王孙何日归防质亦知烦雨露寸心终欲报春晖芳根纵腐犹能化舞蝶流莺到处飞
　　休宁县驿舍初见杨花
　　山舘风光随分好方塘碧长萋萋草杨花揺荡入疎帘又是一年春色老
　　黟歙道中士人献牡丹千叶面有盈尺者为赋此诗
　　平生爱花被花恼每见牡丹常絶倒自从防乱减风情两年不识花枝好迩来谪堕烟雨中行色日与春光浓今夕何夕见粲者颇类夀安千叶红岂知黟歙深山里乃有此花端若此不论玉板与鹤鸰可亚姚黄并魏紫嫣然见我如感伤似诉处此非其乡吾衰多病不解饮对尔叹息空持觞人言老境花如梦献此慇懃情已重蜡封瓶贮可多时惆怅洛阳今不贡
　　自鄱阳泛江至星子
　　我行黟歙间山陇如黏蚝涧水互萦绕路石何墝嶅深谷四无景峻岭干云霄朝行岚气合暮宿怪禽号吾虽一险夷无乃徒御劳及兹夏潦涨弭节俯江臯试命具舟檝聊以释烦嚣巨浸与天永东流日滔滔来樯与去櫂倐忽驰千艘进舟枕席间舟子巧所操江山递隠见景物资游遨颇同谪仙人醉着宫锦袍长啸倚柂楼轩然咏离骚心随八极逺身逐秋鸿髙风防擘巨浪大艣驾云涛百里须臾间千里不崇朝快防可以贺把酒持蟹螯
　　彭蠡
　　神禹治水江为最逦迤逶蛇钟作滙澄不独阳鸟居浩荡端使羣川防羣川巳防江不湍朝宗到海东南安烟收云敛望不尽眼界始知天宇寛世传扬澜并左蠡无风白浪如山起我今谪官此中行何事恬然风浪止阳侯也自可怜生不学世人皆世情好风巳借一防便霁色更增双眼明晩来画舸鸣六艣超忽千山如脱兎波心突兀见星宫云际峥嵘望庐阜世间此景良不多洞庭三峡真么麽共浮大白期一醉对此不饮当如何
　　游落星寺
　　一气升沉谁所肇陨星为石古不少羣川防处渺无涯坠此精坚镇江表坐令释子开梵宫栋宇规摹浮玉小窈窕楼台四面通汹涌波涛千柱防我来端是好幽竒一叶飘然陵漭渺初疑牛女在银潢更讶灵槎经毕昴星房月殿夜沉沉水色天容秋杳杳恍如清梦到天门欲驾颷轮憇蓬岛尘世喧嚻那易得幻境去来何日了心闲境寂付幽人衲被防头任昏晓
　　望庐山
　　多山不省庐山面江上初从望中见秀骨苍顔五老人顾我欣然如素善香炉峯顶紫烟浮瀑布遥防银汉流云舒霞巻互明灭倐忽变态无停畱却疑清梦寻丘壑风物何为宛如昨纵令真是梦中防梦未觉时良不恶平生所愿今乃偿寛着日月游山房青鞋布袜久已办百钱挂杖聊徜徉
　　韩德全以小舟相迓于落星寺下
　　故人一别两寒暑鴈断鱼沉杳何所那知迎我落星傍一叶凌波听掀舞胷中耿耿初自若身世悠悠乃如许且须酌酒浇肺肝愼勿开口论今古
　　晚出南康游庐山
　　舍舟星子渚遂作庐山游空蒙杳霭间十里松桂秋草木吐香润泉石交横流乃知山中物一一皆其尤岚逼空翠湿峯髙紫烟浮心闲云出岭眼浄龙还湫月壑夜窕风林晚飕飗稍闻钟磬声逈觉梵宇幽平昔念清赏孰云今乃酬似非人间境须向物外求顾揖虽不暇吟哦浩难收聊将诗纪行一洗他年愁
　　过玉涧道人草堂
　　道人妙弹琴能作醉翁操人亡琴亦亡颇为识者悼草堂玉涧邉芜没已秋草繐帐鹤惊空药杵香余捣竹光浄如洗桂子寒不扫松风肃泠泠犹想琴声好
　　五老峯
　　五峯秀出如五老须髪苍然长美好问之不肯道姓字俨若子房从四皓商山采芝亦已久汉庭辟谷何其早优游相与定储皇携手江湖共幽讨化为峯石寄山巅下视尘寰真电扫衣冠想像犹伟然容貌至今初不槁祗因明月见当时间有白云来问道逝将筑室近峯前嵗晚相依得相保
　　罗汉寺【寺有玉涧金池】
　　梵宫台殿古松桂碧参天玉涧碎寒石金池开小莲循渠穷水脉策杖到岩巅渐入庐山境从参五味禅自罗汉院欲游寻真观雨作不果遂次栖贤闻寻真景物尤美留为异日不穷之赏赋诗纪之
　　羽人之宫邻五老杖屦欣然事幽讨那知一夜雨翻盆山路难行愁滑倒世间违意常八九万事皆然宁自保山灵岂是秘幽竒欲结清欢故相恼传闻景物冠庐山小殿飞楼更精巧古潭摇荡明月光緑萝青松覆烟草屛风九叠云锦张古来诗句谪仙好山中道士不出门玉杵金丹手亲捣我方放浪谢冠裳未觉山林迹如扫真游傥有不尽縁容我他年来访道
　　栖云庵【罗汉长老为退居之地求子名之有大蛇其后】
　　禅老幽栖地云峯尺五天江湖萦缟带世界廓青莲说法三乗外藏身万象巅潜虬蟠不去应听祖师禅
　　三峡桥
　　我昔曽作云安行道逢除书还玉京至今遗恨不一到与听三峡流泉声此来又谪武昌去庐山当道欣所经栖贤寺前小三峡拭目便觉増双明黄牛明月坐中见瞿塘艳滪森相迎山寒草木郁葱蒨逼耳似闻猿鸣悬崖乱石互回转震吼正坐不得平珠跳云沸巧潨射晴昼雨雹驱雷霆壮防造化融结此故使水石相喧轰妙音流出无尽藏乃与衲子门庭争飞桥赑屃跨虚碧面对五老峯峥嵘我来云物为开霁当暑万壑松风生提携更得二三子杖履不辜丘壑情垂缾得水不敢潄老坡旧约今寻盟
　　万杉寺散珠亭
　　一飞泉落坐隅跳波沸石散成珠道人谛防空蒙际颗颗圆明定有无
　　诸刹皆以石渠道水有至十余里者感之赋诗
　　庐阜秀江南凝结尽云母泉源乃云腴甘冽固其所悬为瀑布垂蹙作龙鸾舞交流涧谷中厥味皆钟乳僧坊有能事致逺劳汲取凿石为通渠计里不计步回环绕山麓髙下映檐庑蜿蜿虹腰转溜溜螭头吐沛然饮濯余灌溉及园圃谁将创物智作此济众祖蹔劳逸则永心一力乃举岂惟小物然万事尽如许吾道何其衰寤寐慨思古



　　梁谿集巻十七
　　钦定四库全书
　　梁谿集巻十八　　　　　　宋　李纲　撰诗十四【在湖外作五十七首】
　　谷帘泉　　　　　　再游庐山感怀
　　开先寺漱玉亭　　　瀑布
　　简寂观　　　　　　归宗寺四咏四首
　　偶成　　　　　　　灵汤
　　庐山戯成　　　　　圆通寺与觉老步月诸刹以水激硙磨殊可观
　　子弟游天池余以病不果往
　　戯赠东林珪老　　　西林寺
　　同许右丞游东西二林【许右丞诗附】
　　太平观植瑞香可爱恨不及其花时
　　白公草堂　　　　　琵琶亭
　　过渊明故居　　　　德安食枇杷
　　云居勤老以书见邀不果往
　　憇潭田精舍【诗佚】　　闻子规
　　云岩月林堂成古风【诗佚】
　　戯题墨梅　　　　　兠率寺
　　玉溪亭　　　　　　过苦竹岭二首
　　通城送季言弟二首
　　季言送至湖外往无为挈姊旅衬
　　寄王周士絶句二首
　　寓居僧舍东轩池莲盛开珪老有意见过张子公以圆鉴见寄作诗答之
　　早起　　　　　　　有感
　　小塘　　　　　　　飞云
　　读留侯传　　　　　东轩夜坐
　　浴罢和东坡韵　　　次韵谪居三适
　　怀季言弟并简仲辅叔易
　　次韵张子公见寄二首
　　余久不饮酒雨后晚凉悠然独酌戯成
　　叶落　　　　　　　无因再游道林岳麓
　　谷帘泉【世称谷帘第一惠山第二】
　　甘泉多自名山出世品谷帘为第一淄渑之水不易辨臆说讵敢评得失庐山深处为谷帘度岭穿云费时日道人裹饭时一到敲火烹茶资野逸坐令仆致缾甖是非诚否良难诘世间知味定何人食蔗多谓甜于蜜居然真伪相混殽往往循名因去实何似家山陆子泉石缝迸出苍龙渊山中空洞乳满腹一下作梁谿源清甘着舌久不散持以瀹茗增芳妍华堂石甃与覆护好事汲取肩相骈有时置酒饮其上醉涤肺腑尘烦蠲缄题寄逺无伪者贵贱均饮初不偏彼如幽人在空谷此若佳客临风前未须细较味优劣且问所处谁为贤余防尝一到庐山再游巳三十年矣感怀二首
　　梦想庐山三十秋却因谪宦得重游禅林处处逢清赏山路人人识故侯絶岭半将云幕覆飞泉长作玉虹流平生丘壑真吾志一洗胷中万斛愁
　　香炉峯顶紫烟凝三峡桥邉雪浪惊不为迂疎成逺谪岂能萧散个中行云霞映带松萝色殿阁深严钟磬声回首世縁真梦幻故应长此寄浮生
　　开先寺漱玉亭
　　未游潄玉亭先诵东坡诗手持芙蕖跳下清泠中疑非谪仙不能为此词后翁三十年我亦逰于斯飞桥已堙没故迹多推移空余髙岩与深谷落日惨淡松风吹白龙依旧出青峡散沫下作清涟漪古来陵谷防迁变况乃景物资人为云间滟滟吐寒月清光不减翁当时相望一世发孤笑坐使万古生长悲
　　瀑布
　　我昔游太华矫首望仙掌瀑布如悬河斗落五千丈空蒙雨雹飞澒洞岩壑响及观庐山瀑未觉快清赏飞泉出山腰半派隠层嶂沈吟谪仙词其或过所奬传闻山之巅峯岫列屛障银河落九天喷薄殊异状倒挂三石梁无乃在此上逝将随羽人裹足一同往怀哉不可得空积青霞想
　　简寂观【陆脩静故居】
　　髙士不可见云乡空旧居烟岚飞瀑外露石礼星余松老未归鹤沼深清见鱼何人得丹诀应有枕中书
　　归宗寺四咏【紫霄峯墨池】
　　孤峯秀防翠嶤岧峯顶虚无是紫霄从此上賔朝帝所直须穏跨玉龙腰
　　溪流宛转若翔鸾翠色涵虗特地寒底事舞余窥碧沼袛应误作镜中防
　　右军真是墨中仙到处成池岂尽然祗有此间疑可信白云书法至今传【羲之受书法于白云先生今庐山白云洞也】
　　光射苍岩石镜屛我来一现岂无情谁云显晦知时节长伴空山寒月明
　　偶成【东坡题潄玉亭石柱云玉局散吏来游而余领洞霄】
　　洞霄吏上紫霄峯潄玉亭游玉局翁人物风流何可并山林趣舍畧相同是非论定千年后身世尘劳一梦中我是骑鲸谪仙裔赤鯶相逐御清风
　　灵汤
　　石甃灵汤列道周玉池金屋未相侔涤尘时有幽人到不与骊山共一流
　　客言庐山往年之盛今不逮逺矣戯成此诗
　　福地禅林海内无盛衰亦与世縁俱祗应泉石不知老长伴烟云得自娯种杏仙家今寂寞献花衲子亦干枯我生颇恨来游晚也胜不来空防图
　　圆通寺与觉老步月
　　石耳峯前松桧香月华天影夜茫茫道人试道依溪水何似曹溪一派长
　　诸刹以水激硙磨殊可观为赋此诗
　　叠石壅寒派湍流防逥溪谁将方便智成此妙圆机轮辐互髙下波涛郁翻飞磨牙逓旋斡硙杵纷昻低玉粒已粲粲琼花亦霏霏虽存机械巧利泽成慱施试语汉隂老使知浑沌非惟当善用心功与天地齐
　　子弟辈游天池余以病不果往
　　云山积翠倚穹苍仙圣灵踪写上方瑞像世传藏锦绣神光人说似清凉心安是处皆欢喜眼正无时非吉祥我病未能寻胜境慇懃为爇一炉香
　　戯赠东林珪老
　　我游庐阜南山北师住二林东院西试问逺公求作佛何如陶令醉如泥苦邀名山同莲社笑送幽人过虎溪千载风流久寥落更烦拈出与提撕
　　西林寺
　　东林大禅苑殿阁杰以雄西林乃律居僧房小玲珑泉流庭庑间宛转如鸾龙花竹深窈窕松萝郁青葱纵观鲁公书逺揖峭直风余碑虽峥嵘一扫凡马空安得数椽地介居二林中当有逺公流防杖时相从
　　翰方舍舟九江适防仆射相公道过二林得非所期相顾叹息辄为长句用志胜游且以叙别
　　公为逐客向何州我亦求家赋逺游邂逅二林成晤赏寂寥千古想风流玉锵溪堰凉吹榻葢偃松萝翠满楼明日分携重回首鑪峯空见紫烟浮
　　道出庐阜偶值崧老右丞同游东西二林防示佳篇辄次来韵
　　迂疎又复谪南州假道江山得胜游杖履欣逢长者辙笑谈同访逺公流风揺杉桧惊寒梦烟鎻峯岚绕翠楼回首中原意萧瑟此生飘泊任云浮
　　太平观道士植瑞香于檐庑间可爱颇恨不及其花时为赋小诗
　　道人心境闲种花白云乡交柯碧瑚薿薿众叶光弱质资灌溉孤根怯清霜治畦檐庑间晏温借朝阳我来恨太晩不见花吐房想像正开时淡子兼防黄濯濯炫秀色霏霏防天香空余风露枝璀璨绕逥廊地灵草木润长与兰蕙芳明年花更好矫首遥相望
　　白公草堂
　　乐天平生不可及谪官乃作庐中集香炉峯下结草堂石屏纸帐随时给维摩丈室亦何有天女散花空结习何须江上听琵琶然泪滴青衫湿
　　琵琶亭
　　去年假道浔阳城扁舟夜泊琵琶亭却忆当时醉司马送客江头秋月明今年谪官又重到扫地乃縁蜂冦经轩楹回首巳不见况欲更闻弦索鸣西风萧萧芦苇响月色下照江波清秪应风月长不老坐阅尘世犹流萍我生多病苦忧患未能忘世那忘情移船相近夜悄悄侧听疑有檀槽声
　　过渊明故居
　　舍櫂湓浦城税驾柴桑里缅怀靖节翁衡宇兹避世乞食虽甚贫折腰肯为米陶然傲羲皇独得醉中意三径不愿余五斗聊自诔优游晋宋间俯仰无可愧若人骨已朽凛凛有生气斜川尚环流层城亦秀峙如何髙世士庙貌乃頽圮谁将一觞酒荐此菊与杞朗咏归来辞感叹成坐起
　　德安食枇杷
　　故人饷卢橘烟雨江上村芳津流齿颊核细肌丰温谁为黄金弹偏宜白玉樽返源旋味处寂寞自无言云居勤老以书见邀不果往戯作此颂寄之
　　吾师脱浮玉振锡来云居江邉波浪已逺去山顶风雷应晏如我来问津师草草咫尺云岑怅难到师旣抝折柱杖不出山我亦把定缰绳不下道试将此意示丛林抚掌呵呵同絶倒
　　闻子规
　　江南四月五月时空山月夜啼子规劝我不如归去好我方逺谪何时归中原杳杳暗锋镝纵使得归何所益不如且住碧山中为凭青鸟通消息
　　戯赋墨画梅花
　　道人画手真三昩力挽春风与游戯露枝烟蘂忽嫣然自得工夫畦径外由来黑白无定姿浓淡间错相参差炯如落月耿寒影翳若宿雾含疎枝羣芳种种徒繁缛脱畧丹青尤拔俗妙质聊资陈氏煤幽姿好伴文生竹世呼墨竹为墨君此花宜称墨夫人鈆华不御有余态世间顔色皆非真年来妙观齐空色天花时露真消息试烦幻出数千枝不费梁谿一丸墨
　　兠率寺
　　随意寓禅房小轩风露凉山幽云傍户林逈月窥牀竹色晓增翠桂花秋欲香无人知此意天影碧茫茫
　　玉溪寺
　　玉溪何日寺古佛亦尘埃髙阁云初巻小池莲半开竹风清枕簟松露滴莓苔寂寞溪邉路幽人自往来
　　过苦竹岭二首
　　絶岭横鸟道江湖从此分沈吟洞庭野怅望具区云去住本非我别离空念羣子归啼苦竹肠断不堪闻今日江湖境双眸岭上明山光随地好秋气逼人清陇水初分处云鸿欲别情离羣古来有叹息未休兵
　　次通城送季言弟还锡山二首
　　半载相从作远游物华苒苒又新秋江南山水共清赏湖外风烟成独留家逺为传安稳信时艰増重别离忧宫渚此去无他地怅望自登黄鹤楼
　　陆离长佩切云冠泽畔行吟且纫兰我巳安心为逐客子今何事亦抛官江湖鸿鴈初寥落风雪鹡鸰相急难归去家山见诸季为言努力且加餐
　　季言送湖外欲往无为挈其姊旅榇归锡山悯其勤赠此一絶
　　送我谪官迁姊殡人生如汝亦劳哉他时寄骨西江上烦汝【阙】　得得来
　　寄王周士絶句二首
　　偶然一病便休官万石岩中处巳安底事书来犹剰语也知习气扫除难
　　年来百念冷于灰梦到江湖又一回从此故人音问近洞庭秋色鴈初来
　　寓居通城僧舍东轩池莲盛开竹庵珪老有意见过戯赠此篇
　　道人庵外万竿竹何似小池千叶莲月白风清谁共此心闲境寂两翛然好抛筠粉娟娟净来防荷珠的的圆飞锡傥能真过我直须趂取晩霜前
　　张子公以圆鉴见寄作诗报之
　　我观大圆鉴莹澈靡瑕垢清光溢寒蟾碧井窥古甃氷池絶埃尘玉璧无肉好不知何年铸欵识杂篆籕冷然照肝胆况烛须眉秀英英张公子辍赠意独厚使我正衣冠更似别妍陋嗟予罹百忧半世困驰骤苍浪齿髪衰巳觉成老丑幸兹置寛闲闭户念往咎冠欹与佩落颠倒散襟袖平生遭谤谗白黑坐分剖逝将杜徳机渐可塞智窦岂徒齐美恶端欲一昏昼鉴焉何所施无乃虚授受聊持戯凤匣藏此蟠螭纽精光秘不露犹使魑魅走讵逃鹦鹉形时作蛟龙吼君防方寸间此物谁蔽覆灵台湛虚明广博含宇宙纎毫莫凝结万象悉笼囿宁随古今移不逐面目皱人人各具足一一谢雕镂无尘安用拂表里自通透诸佛亦何为四智此为首祖师持出游法器久巳就那将清浄眼更入烦恼蔀随縁梦幻年坐阅蛮触鬭本来妙明心一念证无漏持此还寄君试问承当否
　　早起
　　秋晓凄然枕簟凉小牎残月尚临牀追寻梦境烟云散起傍荷花风露香慨念闗河心黯黯谛观身世意茫茫樽中有酒聊须醉造物于人自叵量
　　有感
　　三年再谪堕江湖何啻经行万里余环绕真同循磨蚁羁穷更类局辕驹自怜许国心犹壮却笑谋身术巳疎二圣未还民未靖尚思痛哭奏囊书
　　小塘
　　谁使精庐凿小塘坐令天女试新妆风揺翠葢响露裛红衣冉冉香棊罢雨声来絶巘梦回月影上脩廊我生本自无根蔕触处为家殊未央
　　飞云
　　飞云游碧虚夭矫龙蛇势因风态无穷抱日色增丽飘然欲安归出岫非本意为霖竟何成跂望增叹喟
　　读留侯传有感
　　秦人失鹿解其纽羣雄竞逐死谁手天方注意隆准公故使留侯作賔友圯上老人亲授书言从志合真其偶捕取项籍如婴儿指麾诸将犹猎狗运筹决胜帷幄中楚汉存亡良巳久谁言刘季田舍翁秪听人言本无有但能信用子房谋何妨抱持戚姫日饮酒
　　东轩夜坐
　　苒苒流年催白头此生那向此淹留天髙露下物华肃月澹风清僧宇幽河底光芒萤照水草间悲怨蚓吟秋夜凉人閴家千里别是羇臣一段愁
　　浴罢追和东坡韵
　　华髪短且稀无事兰汤沐及兹秋暑阑头垢资一浴平生冠裳汗徃咎不可复聊将清泠泉濯此空洞腹荒山薪易采巨斛水良足融融气通肤烂烂光溢目枵然勺用瓢何必池甃玉呼童为爬背自胜飞燕沃振衣絺绤凉晞汗风前竹却来就绳牀一枕睡初熟忘世安用愁抛书且休读梦中期汗漫万里归一瞩吾生真寄耳来者亦何卜沛然乗天游无心且縁督
　　次韵谪居三适
　　旦起理髪
　　未能运河车上泝泥丸宫鬓髪忽巳华飒若冐雪松清晨起自理濯此万里风萧萧栉齿快淅淅气脉通呼儿助千徧缓手无怱怱我生本疎懒误堕轩冕中野马就羁靮何如雾生鬃握髪谅未能散髪聊与同金丹变鬒色縁合亦易逢逝将弄云海一访安期公
　　午牎坐睡
　　涉世防灭顶欲为多掣肘功名如浮云于我亦何有惟兹华胥国风土谙巳久坐中可断取聊试维摩手昏昏一巻书兀兀三杯酒飘然到其乡自觉乐而夀嗟我蒲栁姿未老先巳朽何尝慕管萧但欲师广受未能脱羁束洗濯愈瑕垢巳矣姑两忘蘧蘧学庄叟
　　夜卧濯足
　　养生贵养足不假衾与裯温温斗水间可以解我忧月露夜寂寂风雨寒飕飕呼童具盆汤足若双蜺投老来嗜坐卧突兀鹰在韝有时起游行恍讶烟云浮自从饱涤濯此病良巳瘳虚堂日千转轻防如沐猴
　　怀季言弟并简仲辅叔易
　　我昔谪沙溪尔送至虎丘相防观劒池共坐苍崖陬霜寒草木衰肃肃天地秋慷慨论世故岂复知离愁中间谪云安尔病家山留独与仲及叔分携浙江头潮声来海门风雨助飕飕银涛蹙天起泛此一叶舟及玆谪武昌尔复从我游回环溪壑间渺若双沙鸥长江快清旷庐阜探竒幽行尽江南山始次湖外州传闻浙郡兵盗用官库矛夜深赤白丸杀吏起相雠懐家动归心触热遽还辀作别今防时此情浩难收块处谁共语把酒无与酬凭髙欲望逺独上黄鹤楼吴越天杳杳风烟晚悠悠顾嗟祢处士坐困鹦鹉洲天骄气方横盗贼起如蟊中原腤锋镝江汉屯貔貅尔归议迁徙已有定论不黄屋尚飘泊吾敢怀燕休但愿复相见一解无穷忧然念苍生岂为吾身谋
　　次韵张子公见寄二首
　　处世何殊梦里人大千沙界几回廵万縁尽处方为我一念生时巳是尘幻境是谁从出没舌根何物辨甘辛安心须到无心地始契如来清浄身
　　功名身外两悠悠有意功名巳可羞与世浮沉非我意观时进退岂人谋不能为国辟百里祗欲归耕老一畴祸福死生皆黙定初非舍去亦非求
　　余久不饮酒雨过晚凉悠然独酌戯成此篇
　　﨑歴落真可笑飘泊流离初不羞苍髯华发老张镐火色鸢肩穷马周身长九尺安所用命酒一斗聊销忧醉中起舞颇自得慷慨不知风雨秋
　　叶落
　　铿然一叶已惊秋况复纷纷巧见投振槁不禁风淅淅催寒长共雨飕飕洞庭波起初防脱云梦霜髙浩不收舞砌穿帷不须扫萧骚从伴逐臣愁
　　去嵗寓长沙游道林岳麓真天下絶景也今相去不逺无因再游赋诗见意
　　衡山之陬湘水濵道林岳麓天下少蟠冈复岭相掩重石磴松门逓萦绕经行多在烟霭间台殿半开云木杪衲僧宴坐禅寂余朝磬暮钟清杳杳凭髙旷望楚天濶志气已逐飞鸿矫橘洲枫浦指顾中俯视更觉长沙小风樯浪舶千艘屯丹楼粉堞百雉缭苍茫晓色散平川防缀残霞映疎蓼从来篇翰谁最优沈宋杜韩争表表古今尘迹散烟云独有斯文传不了隔年清赏回首空斯欲再游真漭渺苍梧九疑云漠漠青草洞庭风嫋嫋有时幽梦一到之觉来枕席清秋晓人间万事不由人安得忘情逐猿鸟















　　梁谿集巻十八
　　钦定四库全书
　　梁谿集巻十九　　　　　　宋　李纲　撰诗十五【在湖外作三十六首】
　　五哀【并序】　　　　　黄陵庙
　　望九疑　　　　　　望洞庭十首
　　促织　　　　　　　秋风二首次子美韵次韵艾宣画四首　　西风竹
　　画草虫八物　　　　读二疏传
　　着迂论有感　　　　建炎行【并序】
　　五哀诗【并序】
　　湖湘间多古骚人逐客才士之所居故其景物凄凉气俗感慨有古之遗风余来武昌慨然怀古作五诗以哀之
　　楚三闾大夫屈原
　　楚怀听秦诳身作咸阳鬼当时屈原争坐困椒兰毁襄王复不悟逺作江南徙行吟沅湘间形槁顔色悴著书称离骚风雅齐厥理鸱鸮况小人鸾凤喻君子眷眷不忘君一篇三致意纫兰采杜若冠佩空自伟举世混浊中谁与同乐此忠臣防遇难千古共一轨人情疎骾亮物能使软美存亡反覆间悔及良晚矣嗟嗟屈子心芳洁畴与比日月可争光尘垢安能滓聊从太史卜肯逐渔父醉甘葬鱼腹中怀沙汨罗水千秋身后名芬馥同茝芷夫岂椒兰徒据势长不死
　　汉梁王太傅贾谊
　　贾生公辅器弱冠游汉廷髙论帝王畧妙极理乱情出意对诏令惊倒诸老生从容画筹策籍籍飞英声是时汉初定颇杂秦覇称力还治古制物物与正名改朔易服色庶防礼乐兴仪章悉草具舆议当公卿岂知绛灌徒谮毁如建瓴天子疎不用谪去长沙城翩然渡湘水投书吊屈平弃鼎寳康瓠鈆刀钝青萍防言岂悼屈聊复以自评长沙地卑湿安得夀且宁及观鵩鸟赋颇觉生死轻晚奉宣室对夜半前席文帝岂易遇所言畧施行虽不位卿相儒者良已荣梁王坠马死泣涕亦伤生受任乃如此孤忠本精诚柰何君臣义浇薄返不明缅怀古人心使我气拂膺
　　汉处士祢衡
　　祢生抱逸韵乃是古之狂负才颇傲物齿少气方刚怀刺游许下漫灭竟摧藏肯从屠沽儿借面与吊防伟防孔文举国寳借路傍上书荐一鹗欲使观翺翔振翼云汉间永垂虹蜺光飞兔与腰褭灭没不可望观其慰辞荐器识岂易量平生轻魏祖纵口成否臧召令为鼓吏阅试当改装蹀初散步掺挝作渔阳声节既悲壮容态随低昻岑牟与单绞裸袒易故裳却来坐军门画地声琅琅曹瞒防如飞嗜杀犹虎狼缩手不敢动送与刘及黄娱賔赋鹦鹉节奏陵笙簧援笔不加防粲然已成章髙才竟为累兰麝空余香至今鹦鹉洲葭苇秋苍苍丑哉杀士名千古不可忘
　　唐中书令禇遂良
　　贞观萃羣英实为太平基禇公初侍书遂以骾亮知諌疏屡献纳对扬竭论思翩如丹山凤来为箫韶仪飞鸟自依人此言巳堪嗤更云谮刘洎厥理尤足疑贤者虽巳矣可以此心推薫莸难共器枭鸾不同栖故令敬宗辈污染成瑕疵我观永徽间武氏盗政机祸端始牀第防使国祚移当时河南公力诤伏丹墀顿首愿还笏正身田里归义气动人主囬天初庻防鄙防英公勣一言遂成非坐令牝鸡晨啄防靡有遗元勲顾命老逺窜湘江湄茫然不复召讵忆抱颈时卑湿所不堪须髪尽成丝至今潭府帖志士生长悲
　　唐工部员外郎杜甫
　　子美以诗鸣今古无对手当时谪仙人长句颇先后精深律切处故自非其偶而况郊岛徒何敢窥户牖有如登岱宗众山皆培塿又如观武库劔防靡不有髙辞嫓丘坟古意篆蝌蚪苍苍雪中松濯濯风前栁云烟纷巻舒雷电划奔走澹然众态俱沾丐随所取平生忠义心多向诗中剖忧国与爱君诵说不离口饥寒窘衣食容貌村野叟自以稷契期此理人胜不中兴作谏臣戎马方践蹂上疏救房琯亦足知素守一跌不复振造物意岂茍欲使穷吟哦専志如蒙瞍辛苦盗贼中妻子或颠仆布衾冷似鐡晨爨乏升斗冐雪斸黄精呼儿理鱼笱萧条秦陇间不废诗千首依严遂入蜀幕府备賔友草堂浣花溪颇复事南亩乱离又飘泊累若丧家狗云安麴米春巫峡风土陋扁舟下瞿唐留滞湖湘久家事竟何成丹诀空系肘凄凉耒阳县醉死竟坐酒虽烦防之铭不返鄠杜柩谁将樽中渌一酹泉下朽诗篇埀琳琅长作蛟龙吼
　　黄陵庙
　　湘妃庙貌枕江湄不见当年鼓瑟时玉佩风摇云冉冉翠帷烟湿草离离凄凉清泪留班竹寂寞深林叫子规断简遗编杳难考无人为立退之碑
　　望九疑
　　洞庭渺漭芦苇秋九疑聫绵烟霭浮重瞳一去不复返苍梧云物空疑愁两阶干羽久寂寞千古夷夏相仇雠安得埀衣转琴轸薫风为解吾民忧
　　去嵗道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今絶唱用以为韵赋诗十篇
　　登楼窥洞庭沧波渺无际波间起飞龙惨澹带云气云雷倐变灭天水共澄霁矫首望君山镜面青螺髻地枕江湖阔秋来多鬰蒸山城少见日雾雨长冥冥今夕定何夕月华风露清于此兴不浅栏干聊复凭秋色到极浦层空霭行云长劔抚玉珥欲降云中君桂旗澹偃蹇风驭何缤纷淹留岂予愿沐浴空兰薫此身堕江湖恍若在清梦梦中亦何为思古亦长恸心驰闗塞逺目与飞鸿送贾客不知愁凄然笛三弄江湖渺无涯怅然怀震泽地分吴楚逺天共云水白鲈鱼正堪脍蟹螯亦可擘何日归去来秋风思迁客西风木叶脱洞庭水层波苹芷满洲渚有怀忧思多眇眇帝子愁欲降山之阿兰蒸奠桂酒浩唱闻九歌湖光如镜平风雨一揺荡蜿蜒舞翠蛟汹涌叠银浪防樯走阵马势出霄汉上吾生幸可惜何事鱼腹葬濯足洞庭波秋髙翠增岳美人渺何在使我怀抱恶悠悠江湖深坐阻闗山邈采兰亦寄之终朝不盈握重湖望不极秋色蔼残阳洲渚云沙白菰蒲霜叶黄飞防适沅澧廽鴈过潇湘楚客经行处依然兰芷香江湖秋日暮逺客若为情宿舸沙邉防征鸿云外声星河摇倒景鼓角起江城去国同王粲登临百感生
　　促织
　　促织哀吟不自劳草根牀下夜萧骚我为逐客宜无寐何事至日髙
　　秋风二首次子美韵
　　秋风淅淅吹南山胡骑凭陵窥汉闗金舆玉辇幸沙漠两载于今犹未还中原道路尽豺虎择肉渐觉来荆蛮运筹帷幄策安在毋事推注移文间
　　秋风淅淅吹客衣日光奄奄寖已微自我行吟楚泽畔三月不通家问稀清霜冷落嵗将暮仆御借问何时归我今萍梗任飘泊怀土却悟从来非
　　次韵艾宣画四首
　　竹鹤
　　磊落胎仙谁最宜此君节操凛霜威琴心试与弹三叠从防婆娑舞羽衣
　　黄精鹿
　　黄精苗盛雪初融叠叠峯峦紫翠重岩前双鹿卧底事秪应眷日长新茸
　　杏花白鷼
　　春入羣芳此最妍露枝烟蘂褭成团不知闲客来何处独傍花枝仔细防
　　莲
　　红妆翠盖晓参差水面浮游有戯谁道千年解巢叶也知曳尾巳多时
　　西风行
　　西风陨髙梧秋暑退残热岂不欣防凉寤叹惊急节嵗华聿云暮露气繁霜结干戈随凝隂敌骑壮胜鐡邉防久凋残河洛据戎羯中原无长城何以限逸越传闻今年春闗辅巳蹀血强兵健马区乘间肆陵蔑况兹柔脆乡岂复劳龁齧江汉非不深天险为人设要害无重兵一苇自可絶恬然不为备庙筭岂有说翠华果何从大计宜早决缅怀沙漠寒矫首望汉月杳无鸿鴈来宁不野防掘何时金凤辇复返苍龙阙羣生有安堵国耻稍一雪努力肉食谋傍观心已折
　　画草虫八物
　　蚊
　　所志惟一饱聚声如雷车秋来腹长饥扑扑喙作花
　　蝇
　　情态真可憎画成因误墨薨薨乱鸡鸣惨惨变白黑
　　蜂
　　杪忽腰如壶聨绵窠若屋毋轻怀袖间防此虿尾毒
　　蝶
　　粉翅揺春晖翩翾自来往勿贪花草香触此饥蛛网
　　螳螂
　　飘飘緑衣郎怒臂欲当辙君王求勇士嘉尔能仗节
　　蜻蜓
　　双睛碧珠莹四翅青罗薄但知逐飞蚊不复顾黄雀
　　蟪蛅
　　戚戚鸣嵗暮不知有春秋肯信鲲与鹏同作逍遥游
　　络纬
　　露下草根冷戞然长悲鸣谁知两股间能作无穷声
　　读二疏传
　　都门供张设祖道冠盖如云声浩浩送车百两知为谁太傅少傅同归老道傍观者为泣下贤哉大夫能自保酒酣礼毕辞决去脱若林泉放鱼鸟当时宣帝重法律视遇公卿同皁杨恽所坐秪语言赵韩之诛亦草草故令二傅动归心未必筋骸果衰稿父子相随出汉闗归来自觉故乡好黄金散尽宴亲賔日治酒殽供洒扫肯将田宅遗子孙清白传家最堪寳寂寥千载想风流知止不辱何其早
　　着迂论有感
　　长笑梁谿翁平生有余拙于今欲行古无乃亦痴絶施之廊庙间放步足巳跌下帷更潜思又复广陈说从来坐言语得谤今未歇曽不少创惩譊譊秪强聒惟堪覆酱瓿讵足议往辙掉头谓不然此理君未察立言与行事垂世初不别身穷言乃彰贻范有前哲周文拘羑里易象乃成列仲尼道不行褒贬代赏罚屈原困椒兰泽畔采薇蕨离骚体风雅光可争日月虞卿罢赵相梁魏颇屑屑世亦传春秋端为穷愁设圣贤垂简编往往因愤发避谤不著书陆子良巳黠区区祸福间何足议宏逹泛览古人心一一可坐阅大略观规模防情析毫髪幽光发干将潜慝戮饕餮会有知我人玩味为击节安知千载后观乐无季札岂能继潜夫粗可仿荀恱子云方草解嘲何可缺
　　建炎行【并序】
　　余去嵗夏初自长沙闻尹京之命率义旅入援王室次繁昌得元帅府檄审冦破都城二圣北迁号恸几绝至当涂见赦书上登寳位且喜且悲意欲一到行在觐新天子道胷中所欲言者即丐归田里此其志也行次淮楚间忽闻已告廷除拜荷特逹之知感极而泣以六月朔抵南都有防执政出迓赐燕于金果园具奏丐免即入城是晚召对内殿叙陈国家祸故上嗣位慰天人之望泣谢首被选用顾材力不堪弗敢当乞遴择足以副公议者上慰劳久之即遣御乐押赴都堂治事翌日再对复力辞三上章表皆优答不允是时伪楚张邦昌以太保同安郡王领三省事五日一防都堂即建言邦昌僭窃不宜与政臣不可与同列凡受伪命者皆宜正其罪以为臣子之戒具奏十事皆当时急务度能从乃敢受命有防付三省施行又与执政廷辨至泣拜以辞上感动始罢谪邦昌与受伪命者翌日乃受告因为上规画所以捍御金冦奉迎銮舆之防且谓河北河东国家之屏蔽虽颇为冦所防没然其兵民戴宋之心坚甚朝廷不议救援使人力屈而附贼为患非细于是荐张所招抚河北傅亮经制河东二人者皆有将帅材具甲兵钱粮而遣之又请车驾一至京师见宗庙慰都人之心度未可居则廵幸南阳驻跸示不弃中原而西通关陜可起兵马东通江淮可运粮饷南通岭蜀可取货财北援三郡两河与贼争利天下形势莫便于此有防遣使经画又劝上益募兵买马缮器仗修军政择将帅置帅府要郡以经畧天下是时剧贼李昱扰山东杜用起淮南李孝忠乱襄皆遣将讨平之其余降者十余万皆分诸将使渡河讨贼才两月间威令稍振窃以奉令承教可幸无罪中兴之功庶防可成不意同列者害之隂以廵幸东南为安动上意八月五日告廷迁左仆射既命二相矣于是显沮张所而罢傅亮连数日争之不可得则丐罢政奏上以谓方朝廷艰难不敢充位备员以虚负天下之责章三上再押入一对后殿力求去上度不可留乃除观文殿大学士提举杭州洞霄宫泛舟东归已而言者交章诋在相位施设不当且诬以倾家赀犒叛卒闻者骇愕赖天子睿明有以察其不然姑禠职俾以宫祠居武昌闻命即上道适濒江盗贼扰攘间闗道路逾半年始逹湖外追思前事恍如梦寐而连年奔走缭络万里初不知其所以然夫出处去就大臣常事不足道也然金人今春果扰闗辅蹂践京东西河北兵民叛为盗贼皆如所料銮舆逺幸未有可还之期翠华飘泊未有定居之所生民未休息中国未乂安此臣子之所夙夜痛悼而寒心者也噫天实为之谓之何哉掇取出处去就大概赋诗百二十韵目之曰建炎行览者庻有感云
　　金人初犯阙太嵗在丙午殊恩擢枢廷愧乏涓埃补两河未奠枕杖钺出宣抚乞身縁谤谗窜谪旅湘溆明年丁未夏被命尹天府颇闻环京畿四面尽豺虎金汤虽可恃忧在人不御见危思致命入援裒义旅旌麾亘江湄畏景触隆暑忽传元帅檄果有城破语銮舆幸沙漠妃后辞禁籞皇孙与帝子取索及稚乳礼文包旂裳乐器载笋簴金缯罄公私技巧到机杼空余宗庙存无复荐簋簠凄凉苍龙阙寂寞玉华庑畴能供衘粟谁与献肥羜无从执羁靮安得生翅羽号恸絶复苏洒泪作翻雨继闻宣赦书寳位居九五神明有依归率土尽呼舞皆言汤武姿勇智天所与向来使贼营英气詟骄虏建牙出危城帝命纉鸿绪不然艰难中何以脱防貐兹雠不戴天兄弟及父母尝胆思报吴枕戈惩在莒齐侯何足称句践不湏数周汉获再兴宣光定神武愿言觐行在玉色亲黻黼丹诚遂披陈秘防得宣吐谋身虽拙计许国心独苦片言傥有合丐骨归垅亩飞防过金陵鼓柂适淮浦遥传告大廷命相比申甫顾兹斗筲器何以动尧禹深惟特逹知感慨激肺腑如何日月光可以萤爝助舍舟行汴堤驱车赴延伫伤心兵火余民物亦凋痩中使乘驲来茶药宠赐予拜恩丘山重坐使瘵疠愈行行近南都戈甲震金鼓将佐迎路傍往往多旧部冠盖如云屯赐燕金果圃谢免径造朝泪落湿殿础初称宗社危天地同愤怒次陈国多难实啓中兴主末言樗散材初不堪梁柱鼎颠将覆餗栋桡必倾宇况兹扶颠危正赖肱与股大舜举臯陶小白相仲父耕莘与钓渭端不乏伊吕惟当愽询访考慎作心膂封章屡恳辞帝曰莫如女往作砺与舟不复容伛偻叩额宸扆前臣敢论伪楚易姓建大号厥罪在砧斧柰何坐庙堂乃与臣等伍更效老猎师十事聴裁处天子亮精诚一一皆可许因陈御戎防用此敢予侮河外湏救援屏蔽资捍拒问谁可驱防因荐亮与所京师当一到九庙陈鼎爼却为廵幸计不可去中防南阳光武兴形势亦险阻西通关陜区东与江淮距三巴及岭海寳货可运取据要争权衡黠敌谋必沮募兵益貔貅买马增牧圉号令新帜旗仗械饬干橹军容久不振整顿就规矩潢池盗弄兵羣恶相啸聚偏师命剪除快若猫捕防余冦悉欵降分归籍簿搜裒将帅材赏罚颇有序经营年嵗间庻可事大举灭敌还两宫雪耻示千古却隆太平基不愧宗与祖岂知肘腋间乃有椒兰妬含沙初射影聚毒隂中蛊规模欲破碎谋议渐龃龉固知骾峭姿自不敌媚妩恨无回天力剔此木中蠧安能破铜山但志燃郿坞时危敢尸禄抗疏愿引去涕泗对冕旒非不恋轩宁君臣以义合无使赭舂杵帝度不可留乃听上印组扁舟返东吴却理梁谿艣多言更萋菲贝锦成罪罟尚荷皇天慈薄谴居鄂渚我来雪霏霏及此嵗将暮﨑岖山谷间避冦如避弩行尽江南山始踏湖北土风烟愁浩荡鸿鴈拆俦侣沉吟白云飞怅望黄鹤翥晴川俯汉阳葭菼满鹦鹉家山渺安在幽梦到别墅三年再谪官缭络万里路浮游幻境中尘迹叹仰俯翠华尚防尘吾敢念门户但嗟机防失事势契先误今年冦益横春夏蹂京辅万骑畧秦关余毒被陈汝五陵气葱葱中原鬰膴膴弃置不复论弥望皆莽卤旌旃满江淮冦钞连齐鲁六飞竟何从秋晚尚江浒何时包干戈礼瑞奠璜琥斯民安田畴余谷栖廪庾四方道路通舟车走商贾吁嗟乎苍天乃尔艰国步譬犹大厦倾着力事撑柱居然听頽覆此身何所措又如抱羸瘵邪气久巳痼不能亲药石乃复甘粔籹膏肓骨髓间性命若丝缕安得和缓徒举手为摩拊驯致海防康苍生有环堵





　　梁谿集巻十九
　　钦定四库全书
　　梁谿集巻二十　　　　　　宋　李纲　撰诗十六【在湖外作五十二首】
　　中秋望月有感
　　张子公再得湖倅因书寄之
　　闻翁士特携家居胶山
　　十六夜月二首　　　读诸葛武侯传
　　秋夜有怀二首　　　崇阳道中作四首宿岩头寺
　　寓崇阳西山定林院有感二首
　　岩桂二首　　　　　次韵郑教授见寄【郑诗附】灌溪三咏三首　　　题青龙兴化禅院方丈闻山东盗破黄州
　　得诸季书报薛克寅范茂载胡仲俨皆物故感怆有作
　　山居四感四首　　　山居四景四首
　　山居四适四首　　　山居四卉四首
　　渊圣皇帝赐寳劒生鐡花感而赋诗
　　和渊明贫士诗七首　次韵渊明九日闲居
　　初寒　　　　　　　蜜蜂
　　病牛
　　中秋望月有感寄叔易季言并简仲辅弟
　　前年河内中秋月玉帐初寒鐡衣滑羽书狎至不成眠坐伴清光到明发是时季弟在幕中病隔纱共谈说出师未防身已危继被宸章召还去年中秋寓宋都金针篆字防除书夜同叔弟坐月下仰望赤气环斗枢经营两河初就绪斥罢将帅良非图陵晨廷争不可得上还印绶归东吴今年谪官旅湖外又值中秋有佳气纎云四巻天无河月色满庭如泼水缅怀诸季防合难但与阿宗相劳慰举杯邀月应笑人处处相逢万余里我生端遇国步艰出入将相三年间功名富贵亦何有慨念四海悲汍澜心驰沙漠闗塞逺身堕江湖风露寒不须更问世间事但愿对月身常闲
　　张子公再得湖倅因书寄之
　　吴兴别去久飘蓬清梦时游苕霅中十里荷开生色画四围波泛水晶宫喜君再拥朱轓贰顾我今成白髪翁傥幸寛恩听归去定须相访五湖东
　　胶山兰若幽胜予寓梁谿久而未之到闻翁士特携家居其间赋诗见意
　　闻道胶山寺幽深过惠山僧房穿窈窕石溜落孱顔地僻车马絶山空松桂环钟声清霭外刹影白云间旅泊君得计飘流吾念还时危蹔安适景胜且跻攀耿耿寸心赤萧萧双鬓斑抢攘悯瓯越寂寞堕荆蛮风月三千首轩裳五两纶戎车伤浩荡防服羡斒斓天地旌麾满江湖鸥鹭闲何时共樽酒世路正多艰
　　十六夜月二首
　　清光殊未减碧落絶纎尘綘飞金镜银潢渡玉轮霏霏烟霭灭湛湛露华新倚幌人千里遥知翠黛颦嫦娥长不老宫殿复新秋丹桂欲飘子素蟾相对愁林寒枝绕鹊江逈水明楼逐客几望又防成玉钩
　　读诸葛武侯传
　　天下兵戈正云沸伏龙凤鶵那可致掉头自作梁甫吟垅上躬耕方得意将军汉裔真英雄惠然三顾草庐中心期脗合论世故如鱼得水云从龙指麾顾眄定巴蜀抗魏连吴分鼎足受遗乃在永安宫叹息君臣难继躅南征五月深渡泸上疏北伐遵遗谟连年动众扰闗辅数战未必非良图大星夜坠惊营垒壮志雄谋嗟巳矣至今鱼腹浅沙中八阵依然照江水
　　秋夜有怀二首
　　草木又摇落关河方阻深龙庭空入梦鴈足不传音黄伞游何处苍生思至今娟娟江汉月空照逐臣心坐失金汤险摇揺翠葢飞空闻八骏御不见六龙归天地干戈满潇湘鸿鴈稀汉宫秋夜月依旧照彤闱
　　崇阳道中作四首
　　我行江南春初见农事作及兹旅湖外秋稻半已获隔林闻晚舂藁秸积篱落童稚亦熈熈田家有余乐溪清石齿齿山逺木苍苍落日烟景暮西风粳稻香茂林归鸟雀平隰下牛羊月露浩如洗凄然欲结霜承平无事久万里尽农桑谁使干戈起坐令民物疮关河成阻絶京洛亦凄凉尚喜江湖外斯民游乐康连年兵甲兴犹幸东南稔食足无叛民闾里得安枕传闻江淮间蝗旱今犹甚努力事燮调未寒心巳凛
　　宿岩头寺
　　天气沉隂廹季秋通城早发宿岩头催寒小雨松桂湿出岫孤云嵌洞幽缾锡真还行脚债钳锤罕遇防胷俦夜深云散千峯月注目寒空独倚楼
　　寓崇阳西山定林院有感二首
　　逾年去天阙长是寓僧庐云水志方适轩裳情已防午风吹茗椀夜月照牀书忘我兼忘世此生真有余清霜初入落叶半辞柯嵗晏遽如许时艰将若何闗山空嵗月江汉自风波【阙】
　　岩桂二首
　　汲水养岩桂最怜风露香黄花金琐碎碧叶玉光铓却忆七闽路有怀中隠堂相防久不厌气味自难忘【闽中多此木而余植于梁谿中隠堂凡数十本秋至花香闻数里】
　　逺地见佳木依然如故人难当襌客意为折数枝新自耐风霜早不慙兰蕙春慇懃置瓶水寂寞伴闲身
　　教授郑昌龄诗
　　雅望三朝第一流端如砥柱屹清秋爱君炯炯无他志许国堂堂不自谋梦绕苍龙新阙角凉生黄鹤旧楼头中兴真主须真相未雪双銮耻未休
　　次韵郑教授见寄
　　泛梗飘萍逐水流故人书到正霜秋扶颠拯溺多迂论问舍求田更拙谋辇道凄凉沙碛外钩陈寂寞楚江头【阙】
　　灌溪三咏【智闲禅师道塲】
　　灌溪
　　道人卓锡使泉飞一清甘满石陂谁识灌溪真境界也知只见沤麻池
　　妙峯庵
　　结庵雄踞妙髙峯孤秀巉然万境通不见德云空住处却须相遇别峯中
　　清凉境界
　　松萝防翳色苍苍盛夏南风草木香普愿众生无热恼不应身独占清凉
　　题青龙兴化禅院方丈
　　廓然丈室湛虚明地僻山空万象清滴翠老杉清净色锵金流水妙圆声慇懃禅客邀迎厚寂寞宰官身世轻野鹤孤云无不可防须还作二龙行【院在青龙山去黄龙不逺余皆未到故云】
　　闻山东盗所谓丁一箭者拥数万众临江破黄州官吏皆保武昌江湖间骚然未知备御之策感而赋诗
　　时危贵权谋盗贼本王臣招徕驾驭之自足张吾军蠭虿固有毒犀象亦可驯恩威傥得所摩拊还其淳光武制铜马曹公用黄巾资其战大敌且以苏良民去年议招抚乃以此义陈置司未阅月来者如屯云奈何力沮罢坐使复纷纷传闻中原冦鐡马动成羣虎兕出于柙玉石同其焚京辅困抄掠遂及江湖濵东南久平定郡县无城闉天堑非不险谁与守要津古来重镇地控扼非其人小敌已震惧大者当何云人谋自囬遹天意讵不仁安得廽阳辉一令四海春
　　得诸季书报薛克寅范茂载胡仲俨皆物故感怆有作
　　新故继凋防初非因荷戈波惊川阅水霜早叶辞柯世上故人少録中新鬼多浮生端若此伤感意如何
　　山居四感
　　鬬雀
　　翩翾啅噪绕髙檐粒食枝栖安用贪怒鬬不知縁底事败毛轻毳落毵毵
　　战蚁
　　欲雨山云四面垂空庭蚁战久相持只应薄伐檀萝国正是槐安献防时
　　噪蝉
　　修竹茂林山寺幽蝉声如沸满清秋吸风饮露无求世嘒嘒何为噪不休
　　吟蛩
　　月露凄清湿草根寒蛩偏向夜深闻随时感气成悲怨不是来销逐客魂
　　山居四景
　　松风
　　嵗晩苍官鬓髪青囬风披拂自悲鸣不容逐客多归梦故作江湖波浪声
　　竹露
　　森然绕槛翠琅玕瘦节疎枝特地寒底事叶垂浑不舞金风零露夜漙漙
　　岭云
　　玉洁烟轻一片深飘然出岫本无心孤飞逺映碧天去也解重来为作霖
　　牎月
　　月出松林已半廊故开牎牖纳清光嫦娥应讶年来瘦千首新诗书满牀
　　山居四适
　　酌酒
　　山禽唤觉不成眠兴若长鲸吸百川满酌甆瓯当金盏陶然便作酒中仙
　　烹茶
　　安眠饱食更何求只欠云腴茗一瓯龙凤不须夸北苑枪旗且与试中州
　　读书
　　平生长作蠧书蟫老去犹资慰我心毎到古人名节处慨然掩巻一沉吟
　　焚香
　　假榻禅房夜寂然瓦炉石饼爇龙涎霏防缥缈根尘际吸引方知鼻观圆
　　山居四卉
　　拒霜
　　道人多种木芙蓉晓着清霜分外红万叶千花本何有因空成色色成空
　　鸡冠
　　昻然璀璨绕堦除端似羣雄领众雏只有一冠无别德谁云鲁国固多儒
　　菊
　　重阳旋覔菊花栽青蘂萧疎殊未开我似陶潜正无酒休将冷艳笑空罍
　　槿
　　步屧秋风见蕣华疏篱灼灼绕田家朝开暮落君休笑纵使多时终委沙
　　渊圣皇帝赐寳劒生鐡花感而赋诗
　　靖康冦骑窥帝闉中原惨澹生烟尘帝谓细柳真将军緫兵欲使挥浮云解赐寳劒御府珍鱼肠盘屈松桧纹缕金错翠舟瑶琨剸截犀象如羔豚驱逐狂冦出邉垠妖腰乱领徒纷纷龙吟蛟吼清夜闻乃知此物能通神迩来杜门空念恩旧事谁复可共论今晨开匣观龙文鐡花绣澁苍藓防东南卑湿相蒸熏坐使三尺光铓昏安得砺砥来峨岷淬锋敛锷硎发新霜寒氷滑无皵皲指麾尚可清妖氛愿提此劔平戎獯犬羊虽众气可呑手斩可汗羁可敦天旋日转还两君书铭却勒燕然勲摅愤刷耻志乃伸壮怀聊可埀乾坤缇绣什袭传仍昆卫绾之赐何足云
　　读东坡和渊明贫士诗寄诸子侄云重九俯迩樽爼萧然今余亦有此叹因次其韵将録寄梁谿诸弟以发数千里一笑
　　迂防得逺谪漂泊将何依区区一寸心未报三春晖岁月不我与急景惊翻飞方防社鷰来又见霜鸿归寛恩尚廪禄未廹寒与饥荒山俯佳节九月诚可悲
　　凄凉寓僧舍寂寞坐松轩虽辞万钟禄尚未自灌园仲尼犹在陈我厨晨有烟藜羮得一饱滴露味自研寒写周易更咏五千言儒生真可笑饿隠称其贤
　　何以写我意寄之朱丝琴钟期久已死千古无知音弃置不复弹调家难绎寻东篱采青蘂浊酒聊孤斟千驷所不顾一斗诚可钦陶然又复醉谁识渊明心
　　肮脏老张镐寂寞穷黔娄古人日已逺此意谁复酬墨翟突不黔仲尼辙环周岂为一身计实懐四海忧沮溺但躬耕吾岂斯人俦有酒且径归无酒不必求
　　佳晨廹九日旅食寓江干颇同谪僊人漂泊来铜官樽爼可萧条菊蘂渐可餐囘风吹青松惨惨岁将寒但有杯中物不愧箪瓢顔一觞复一咏明月窥禅关
　　自我去廊庙逺举如飞蓬徇道敢懐禄谋身殊未工空余耿耿心不惭楚两龚幸然诸季贤意气与我同何当恩听归兵息道路通却寻惠山路杖防得相从
　　我家梁谿上梦堕江湖州块处无与语谁复为朋俦逺懐作重阳置酒临清流揷花独我少感物增离忧我亦事杯杓阿宗相献酬欲寄一枝菊川途方阻脩
　　次韵渊明九日闲居
　　天地一逆旅于焉寓此生羣隂惨将暮共爱九日名气清霜露肃天朗山川明月户蔼夜色风林飒秋声东篱菊有华可以延我龄采采金琐碎泛此玉觞倾一醉遗万物况复轩裳荣渊明骨已朽千载同兹情时危丹砂逺岁晏将何成
　　初寒
　　霜早风髙寒气萌可堪独傍楚江行貂裘已敝苏季子葛屦更穿东郭生卯酒晕红朝玉颊夜炉燃鼎沸松声妻孥千里应思我怅望牛衣此日情
　　蜜蜂
　　秋风淅淅桂花香花底山蜂采掇忙但得蜜成功用足不辞辛苦与君尝
　　病牛
　　耕犂千亩实千箱力尽筋疲谁复伤但愿众生皆得饱不辞羸病卧残阳









　　梁谿集巻二十
　　钦定四库全书
　　梁谿集巻二十一　　　　　宋　李纲　撰诗十七【在湖外作五十五首】
　　胡笳十八拍
　　重阳日醉中戯集子美句二首
　　夜寝梦游泗上观重建僧伽防
　　次韵渊明读山海经
　　和渊明时运诗念梁谿故居
　　梁谿八咏八首
　　和渊明归田园居六篇
　　小雨
　　客饷新橙有感
　　偶得双鲤付厨作鲙以荐一觞
　　和渊明拟古九首
　　和渊明停云篇
　　和渊明荣木篇
　　和归鸟篇
　　和劝农篇
　　和渊明游斜川
　　和渊明巳酉嵗九月九日之作
　　胡笳十八拍
　　昔蔡琰作胡笳十八拍后多仿之者至王介甫集古人诗句为之辞尤丽缛凄婉能道其情致过于创作然此特一女子之故耳靖康之事可为万世悲暇日效其体集句聊以冩无穷之哀云
　　第一拍
　　四海十年不解兵朝降夕叛幽蓟城杀气南行动天轴犬戎也复临咸京鐡马长鸣不知数冦骑凭陵杂风雨自是君王未备知一生长恨柰何许
　　第二拍
　　黒云压城城欲摧赤日照耀从西来强箭如沙射金甲甲光向日金鳞开昏昏阊阖闭氛祲六龙寒急光徘徊黄昏冦骑尘满城百年兴废吁可哀
　　第三拍
　　千乘万骑出咸阳百官跣足随天王翠华摇摇行复止黄尘暗天道路长金盘玉筯无消息色难腥腐飡风香晚将末契托年少遂令再往之计堕渺茫
　　第四拍
　　筋簳精坚更马骄猛蛟突兽纷腾逃春寒野隂风景暮尘埃不见咸阳桥中原格鬬且未归陇山萧瑟秋云髙安得壮士兮守四方一豁明主正郁陶
　　第五拍
　　汉家离宫三十六缓歌慢舞凝丝竹鐡骑突出刀鎗鸣惊破霓裳羽衣曲明眸皓齿今何在细柳青蒲为谁緑桃花依旧笑春风风动落花红蔌蔌
　　第六拍
　　忆昔霓旌下南苑攀条弄芳畏晼晩只今飘泊干戈际寒尽春生洛阳殿棃园弟子散如烟白马将军若雷电城上春云覆苑墙囬首何时复来见
　　第七拍
　　星宫之君醉琼浆矫如羣帝骖龙翔龙池十日飞霹雳齐言此夕乐未央圃沧州莽空濶羽人稀少不在傍深山穷谷不可处托身白云归故郷
　　第八拍
　　黄尘散漫风萧索杀气森森到幽朔五十年间似反掌瑶池侍臣巳冥寞千崖无人万壑静旌旗无光日色薄万事反覆何所无注目寒江倚山阁
　　第九拍
　　五陵佳气无时无龙种自与常人殊一去紫台连朔漠骨肉满眼身羁孤金鞭断折九马死邂逅岂即非良图人间俯仰成今古岂忆当殿羣臣趋
　　第十拍
　　人生失意无南北去住彼此无消息黄蒿古城云不开时复防云泪横臆猛将腰间大羽箭一箭正坠双飞翮汝休枉杀南飞鸿道路只今多拥隔
　　第十一拍
　　天子不在咸阳宫翠华拂天来向东江间波浪兼天涌中有云气随飞龙干戈兵革鬬未止无复射蛟江水中江邉老人错料事时危惨澹来悲风
　　第十二拍
　　渔阳突骑猎青丘天马防足随犛牛幕前生致九青兕苦寒赠我青羔裘万里飞蓬映天过嵗云暮矣増离忧如今正南防北斗长安不见使人愁
　　第十三拍
　　圣朝尚飞战鬬尘椎鼔鸣钟天下闻岸上荒村尽豺虎衣冠南渡多崩犇何时铸防作农器欲倾东海洗乾坤干戈未定失壮士旧事无人可共论
　　第十四拍
　　大麦干枯小麦黄问谁腰鎌狄与羌汉家战士三十万此岂有意仍腾骧安得突骑只五千长驱敌人尽走藏近静潼闗扫蝼蚁为留猛士守未央
　　第十五拍
　　我生之后汉祀衰经济实借英雄姿遥拱北辰纒防盗杳杳南国多旌旗伤心不忍问耆旧垂老恶闻战鼓悲中夜起坐万感集谁家捣练风凄凄
　　第十六拍
　　雨声飕飕催早寒嵗暮穷隂耿未巳燕山雪花大如席寒刮肌肤北风利战罢归来血洗箭阵前部曲终日死漫漫天叫不闻日夜更望官军至
　　第十七拍
　　时危始识不世材成王功大心转小豺狼塞路人断絶一门骨肉散百草江头宫殿鎻千门不知明月为谁好何时眼前突兀见此屋鸡鸣问寝龙楼晓
　　第十入拍
　　风尘澒洞昏王室咫尺波涛永相失漂然时危一老翁洒血江汉长衰疾笳一防兮琴一拍青山落日江湖白身欲奋飞病在牀此心炯炯君应识
　　重阳日醉中戯集子美句遣兴
　　青山落日江湖白飘零巳是沧浪客老去悲秋强自寛青蘂重阳不堪摘东流江水西飞鷰传语风光共流转急觞为缓忧心捣休语艰难尚酣战圣朝尚飞战鬭尘何用浮名绊此身时复防云泪横臆晩来幽独恐伤神篱邉老却陶潜菊开花无数黄金钱且防欲尽花经眼饮如长鲸吸百川只今漂泊干戈际方外酒徒稀醉眠腐儒衰晚谬通籍杜曲幸有桑麻田故畦遗穗巳荡尽中原君臣豺虎邉安得务农息战鬪武陵欲问桃花源夜寝梦游泗上观重建僧伽塔才两层塔以今春同普照王寺焚荡殆尽岂大士有意再来此土乎觉而赋诗以纪之
　　至人于世何所求随縁应物初不留縁合则应散则休起灭幻境如浮沤僧伽塔踞淮泗流火焚水转嵗防周国家崇奉德更优雍熈所建无与俦层层金碧巧雕凿石作址蟠龙虬檐间寳铃韵琳璆势挿霄汉神为谋瑞光焕发垂珠旒青天白日烂不收崔巍髙殿耸飞楼千楹万柱烟云浮谁知兴废相绸缪鐡马驰突横戈矛四方羣盗起如蟊付以一炬成荒丘慈航济物众所庥舍我去矣真可忧昨宵梦到淮上洲窣堵再造工方鸠千章巨木回万牛此岂有意重来不塔成大士还旧游更扶休运三千秋
　　次韵渊明读山海经
　　清霜落乔木翠色飒以防而我正卧病萧然寓精庐起坐无与欢散帙聊观书心游千载间超诣非舟车更酌一杯酒荐此果与蔬缅怀陶渊明雅志与我俱还防枕间屛乃是归来图古人不予欺嵗暮将何如
　　余筑室梁谿之上三年而后成手植花木甚众遭值世故未尝得安居其间嵗暮羁旅慨然念之因和渊明时运诗以见意
　　卜宅梁谿成非一朝面山枕冈逺市近郊脩竹茂林翠连烟霄松桂吐香杞菊长苗旁临清流尘缨可濯小阁然九峯逺瞩岂无华宇于我自足兄弟埙箎于焉相乐春服既成如浴乎沂风乎舞雩咏啸而归自我离羣潜然涕挥拊心念咎电往莫追今夕何夕梦还我庐稚子候门两髪髧如携防入室浊酒倾壶慨我寤叹谁复如余
　　梁谿八咏
　　中隠堂
　　不在山林不市朝且将图史当渔樵桂花想见秋来盛香满西风取次飘
　　棣华堂
　　兄弟埙箎人所推棣华堂里逺相思艰难世路风霜急正是鹡鸰原上时
　　文防堂
　　亲賔情话欵衡门把酒挥毫气吐云何日寛思返三径一樽重与细论文
　　九峯阁
　　小阁峥嵘面九峯暮天秀出碧芙蓉孔明夲有躬耕志却合归来防卧龙
　　舫斋
　　画舫临流四面通绿面面有清风年来始防虚舟意正在江湖波浪中
　　怡亭
　　缥缈危亭枕曲池红妆翠羽自参差晩凉小饮谁同醉定把圆荷当屈巵
　　心逺亭
　　境寂心闲物物宜倚栏更防岭云飞晓猿夜鹤应思我正好归时犹未归
　　濯缨亭
　　画栋飞檐俯碧流何时归去舣扁舟不须更把尘缨濯直取冠裳裂即休
　　余既居梁谿有田园可乐又平生爱钱塘湖山之胜常欲治书室湖上买小舟浮家泛宅徃来苕霅间以终其余年此素志也自乙巳嵗为世网所婴此事便废而浙郡相继兵叛盗起景物佳处鞠为灰烬今余又羁旅湖外邈无归期乃知世间不如人意者十常八九岂不信然因和陶渊明归田园居六篇以自慰云
　　东吴信佳地碧溪绕青山我居枕溪傍卜筑亦有年山空乳满腹迸出苍龙渊余波滑无声下灌负郭田秋风粳稻香落照孤鸿间黄鸡与紫蟹日满樽爼前酌酒燕賔友挥毫散云烟常谓享此乐可以终华颠岂知萦世故扰扰不得闲侧身念吾庐怅望情依然
　　一为世网婴未遂税尘鞅驱驰途路间空积溪山想我居今若何嵗月忽巳往三径将荒芜松菊日应长泛舟苕霅间吾意诚已广时危方艰难长恐堕渺莽
　　人生不满百七十亦云稀吾年甫知命飘泊犹未归江湖嵗将晏霜露霑人衣沧洲惠询约坐恐此志违平生爱武林湖山良可娯连年兵火作景物成丘墟常愿买一筑室湖上居开轩苍翠间手植松千株浮家同志和来往得自如樽中酒不空乐死不愿余那知今乃尔此怀坐成虚巳矣何所道万法皆本无
　　毎爱贺知章勑赐鉴湖曲而我不须多数顷亦巳足世故俛仰间反覆若棊局良辰逝莫留胜游当秉烛明月照芳樽坐待东方旭
　　我昔居梁谿梦断长安陌倒冠与落佩志气良自适花前饮春朝月下舞秋夕自从丧乱来光景驹过隙无复旧情怀扰扰为物役寤寐忧他人自麻初不绩长啸休去来劳生亦何益
　　小雨
　　小雨廉纎作晓寒绕檐防竹正檀栾穷愁著论墨长湿磊块浇胷杯未干庄舄显时犹越语钟仪絷处亦南冠百忧万感无时了更赋新诗强自寛
　　客饷新橙有感
　　湖外新橙也自黄故人相赠解包香捣虀正鲙双鱼美荐酒聊持一瓣尝湛岘旧栽千树橘洞庭初落满林霜木奴供给何须道怅望东吴云水郷
　　偶得双鲤付厨作鲙以荐一觞
　　双鲤从来丙穴东霜刀缕切脍花红银丝藿叶自争巧玉筋金盘未觉空德饱姜侯情已重诗成杜老志应同秋风笠泽鲈尤美何日扁舟入手中
　　和渊眀拟古九首
　　风霜巳摇落天气犹清和聊持一樽酒自饮还自歌朝心愁不开暮髪白已多朱顔与緑鬂飒若霜萎荷流年不我与不饮如老何
　　惊心如伤禽衰质若凋柳百年能几时处世安得久寤寐若有失哀我泉下友平生不识面况复衘杯酒知心乃如斯此意岂可负管鲍贫时交于古亦云厚范张久已亡今人那复有
　　阶祸初甚微智者能要终被髪祭于野辛有知其戎时平足谀佞世乱多奸防坐令夷乱华诞谩本晋风重华不再作吾道何其穷巳矣可奈何此生如梦中
　　弃置帝王宅乃欲保一隅一隅岂易保巨盗连荆舒眷言浙江西有我先人庐兵火偶不到聚族于焉居羁束未得归田园日将芜江邉畏羣盗嵗暮当何如
　　立国有常理恩威抚要荒胡为决藩篱坐使防及堂凭髙寓逺目中原气苍茫昔时冠葢地今日争战塲玉辇幸朔漠金椀出北邙腐儒献竒策碧衣坐称昻傥无济时畧何以绥四方苍生未苏息慨叹情内伤
　　吾怜靖节翁食少衣不完弃禄縁束带贵身遂抛冠箪瓢有余乐不慙陋巷顔成趣园日涉息交戸常闗返观富与贵一尘集毫端素琴久无弦适意自可弹处心慕黔娄抗志同伯鸾斯人骨已朽霜霰时方寒【一作云松枝榦老不惧风霜寒】
　　古今纷变态兹道长若兹处世或穷逹否泰各有时岂无磨与涅贵在不磷淄逹人乃大观曲士多致疑所以古圣贤立此埀世辞慇懃论出处欲使学者思周公尚居东仲尼岂余欺愈钝久乃利臲卼当安之我亦道穷者欲赋鸱鸮诗
　　结髪慕古人絶俗期逺逰如登太山顶志气小九州古今防迁变万壑无停流向来富贵者累累但荒丘汉唐巳磨灭况复秦与周惟余节义士可向编简求
　　青松生髙冈无意斧斤采嵗寒霜霰深未觉柯叶改梁鸿既适吴管宁亦浮海二子得我心髙举不相待士生不逢时命矣何所悔
　　余来湖外家问不通者累月因和渊明停云篇以遣怀
　　上天停云以隂以雨我之怀矣川路修阻田园将芜幼稚谁抚鴈信来迟鹤立以伫凄其以风零雨其蒙自去梁谿爰止西江一室萧然卧于北牎块独处此人谁我从岂无轩裳谁适为荣人之为人亦以有情乱离瘼矣弃家遐征知我如此不如无生今夕何夕鹊嫋庭柯载植其尾迭相鸣和发书占之逺问为多兆而未至怀防若何
　　霜降木落独松柏苍然顔色愈好因和渊明荣木篇以见意
　　采采荣木春华于兹及尔素秋风霜瘁之寒暑代谢荣枯有时改柯易叶翩其陨而苍苍松柏擢榦蟠根风霜虽厉秀色长存君子进德以道为门嵗寒时艰节义弥敦惟天于余赋此拙陋材不趋新学惟求旧黾勉夙夜其何能富屡冐艰危内省不疚先公有训岂敢失坠敬愼威仪圣言是畏鈆刀虽钝驽马希骥一割之功十驾而至
　　和归鸟篇
　　翼翼归鸟爰集于林近萃芳郊逺依烟岑眷言顾之实获我心丛木茂止憇此繁隂翼翼归鸟翩然翻飞风髙天阔去将畴依云路翺翔倦翮思归矰缴孔多无使患遗翼翼归鸟抚翼徘徊江湖缈茫有怀故栖顾俦啸侣鸣声和谐愿言不获怅然伤怀翼翼归鸟集于旧条一枝巳多岂俟髙标敛翰息影好音交交愿言终此以休永劳
　　和劝农篇
　　天临下土是生烝民耕食凿饮乃含其真淳浇朴散巧伪相因谁其还之时惟圣人圣人立政爰重黍稷设命官司职是播植春勤于耕秋乃有穑储其嬴余荒嵗足食瞻彼中原祁邳平陆春日载阳和风肃穆夫耕妇馌俦类相逐少壮竭力逸此耆宿岂无他图惟兹永久利其耒耜十千维耦带月荷锄侵星耘亩崇本抑末孰敢游手终年厌飱报则不贵千箱万仓以副汝冀为酒为醴乐此分至仰奉俯畜夫复何愧四体不勤丈人所鄙帯经而耕岂废冠履我思古人希风徃轨躬耕南阳无使专美
　　秋雨初霁天髙气清独游山间意欣然乐之因和渊明游斜川诗以纪其事
　　嵗律忽晼晚我生感行休雨余秋气清策杖成独游苍苍松桂合中有清浅流放怀佀樵者忘机狎飞鸥顾我防散姿自合在一丘但恨尚羁束块处无朋俦独酌谁与共独歌谁与酬此独有至乐当有知者不盗贼纷满眼世故端百忧置之且勿道独乐未易收
　　后重九半月菊始开因思东坡言菊花开日即重阳取酒为之一醉遂和渊明已酉嵗九月九日之作
　　地偏菊开晚乃在秋冬交霜中色艳艳肯逐蓬艾凋感此节物殊为尔再登髙玉觞泛金英举酒望层霄云气有佳色此岂瞪发劳世态互陵灭氷炭方凝焦不如醉后眠意味真陶陶何论饮而夀且以乐此朝



　　梁谿集巻二十一
　　钦定四库全书
　　梁谿集巻二十二　　　　　宋　李纲　撰诗十八【在湖外作五十七首】
　　和渊明答庞参军
　　叔易得水晶笔格赋诗见意【叔易诗附】
　　次韵叔易四絶　　　山居四咏四首
　　山居遣兴四首
　　御画二轴一马一兎各一首
　　仲辅和寄送季弟诗复次韵寄之
　　王周士以幅素图万石岩见示
　　煨芋　　　　　　　蒸栗
　　摘鬓间白髪有感　　初食金橘
　　灯花　　　　　　　铜鑪
　　客有馈玉面狸者　　冬日闲居遣兴十首
　　食蟹　　　　　　　食橘
　　秀容菊
　　许崧老见和月林堂夜坐诗复次前韵
　　周元中赋御昼骢马次其韵
　　送周元中逰黄龙山
　　题峡江萧氏游思贤堂
　　黄雀　　　　　　　黙堂四絶
　　自鄂渚移居澧阳
　　翁士特见和山字韵诗两篇复次前韵寄之次韵翁士特试谷廉泉见怀之作
　　戊申冬至日有怀诸弟时赴澧阳
　　张氏二甥赋诗可喜
　　得梁谿家书报黄氏女生外孙
　　得梁谿家问足慰远怀因和渊明答庞参军之作
　　剥啄叩门梁谿有书发函读之远怀以娱长少童稚咸安其居森然满前如返我庐一书可寳万金非珍契阔寤叹乃兹相亲鹊不吾欺鸣以告人载询仆夫以及其邻嗟我诸季鸡鸣孜孜左图右书中心好之山川修阻贻我以诗三复佳句实慰所思翩翩鸿鴈暂聚亟分岂无他人非我所欣清宵歩月白日防云无遐迩心好音数闻昔我之来鶗鴂将鸣今也嵗晏霜露载零言念沙漠有怀玉京终夕不寐羣生未宁怅望东呉慨临西风愿化独鹤烟霄可冲敬慎威仪惟以令终黄髪为期其爱尔躬
　　叔易得水晶笔格赋诗见寄因次其韵顷与叔易奕而胜得其铜兽鑪制度甚古携行常置几案间今此格宜以赠远与炉为伴故卒章及之
　　武夫恶文士每见辄不喜排纷湏大劒安用毛锥子岂知管城翁功阀着青史羲之笔阵图善战固其理贤哉小谪仙好古良有以独怜中书君飘泊无定止谁将素琅玕实此锦綉篚瑶山列羣峯玉笋连厥趾置君丘壑间未觉形神滓光聨玉蟾蜍含冻共棐几玲珑小九华一一名可指作诗寄远人为洗尘埃耳秀句与珍玩清絶那可拟灿然珠玉间尚许蒹葭倚我生堕江湖放浪谢簮縰尘久寂寞秃頴亦頽委当为千里赠勿念一枰耻配此古兽炉缥缈孤烟起【一作香云起】
　　叔易诗
　　我居岂无朋席上多可喜颀然秀而庄尚友管城子若人东廓裔策勲在图史勤劳则云多未省相料理提携间游息弃置或未以坐令大雅士反侧靡所止公乎独何为璆琳璨箱篚赠我羣玉峯聫緜葢同趾清氷出逺壑炯不受纎滓佳哉中书君隠此氷玉几铜山岂不好严道或遭指枕石今枕流便可当洗耳我防思公癖玩物讵应拟所欣贤友生相与时徙倚煌煌明光宫簮珥逮冠縰何如山中人髙卧防云委勿嗟秦少恩当念黙泄耻尽心竟奚为置此一笑起
　　次韵叔易四絶句
　　落日西风粳稻香畦间散策月荒凉谁知万顷黄云熟行客初防挿緑秧
　　笑续离骚赋逺游霜寒云梦杳然秋何时把钓梁谿上醉嚼蟹螯余罢休
　　身闲且作地行仙谪堕江湖岂偶然幸有惠连诗句好不妨青纸寄新篇
　　初寒一醉万家春尚有陶翁漉酒巾五牧潘葑新酿熟开樽应忆未归人
　　山居四咏
　　纸帐
　　洁如白叠软于氊縠浪纹细结聨雅称独欹班竹枕最宜深炷紫沉烟斜风细雨吴绫暖万草千花蜀锦鲜何似禅房褚夫子日髙覆帱拥衾眠
　　竹枕
　　此君劲节傲风霜髙卧尤宜逐客牀雅制颇同琴可荐莹肤端与玉争凉欲凭幻境成佳梦故使通中贮秘方富贵功名本何有觉来犹未熟黄粱
　　地炉
　　小寒聊试地为炉端为先生病更癯炙背愿驰金騕褭借床初展锦氍毹耸肩傍壁诗千字爆栗烧毡酒一壶便拟慇懃事丹灶朝晡称火较锱铢【一作锱铢称火朝晡】
　　石铫
　　谁刳苍玉事煎烹形制深寛洁且轻觱沸未防浮蟹眼飕飗先听起松声龙头豕腹徒謿诮鐡澁铜腥费挈擎多病文园苦消渇煮泉瀹茗正须卿
　　山居遣兴四首
　　偶向忙时乞得身山居岑寂絶比邻雀罗可设门无客酒盏频倾句有神隠背时烦木童子伴眠犹有竹夫人苍生未定郊多垒敢向长沮与问津
　　三黜先生髪半华但将笔墨作生涯已知晏食能胜肉更觉安行可当车月好只愁无竹叶风来自与扫岩花江边盗贼休窥伺不是宣和宰相家【宣和以前宰执恩赐厚甚两年来鲜有不罹盗贼者平日所蓄皆为巨盗积余靖康初在枢庭半年建炎初在相府两月既无泛恩俸禄亦减又多不请而再经逺谪行槖窭甚然亦未尝遇盗而家独全故云】
　　秋杪幽居分外清傍檐鸟雀自和鸣过时黄菊浑无赖入眼青山独有情酒后晕红潮玉颊吟余儿杖殷金声前村野老能棊战时与呼来对一枰
　　沉隂天色半含情小院重门昼掩扄一枕睡余香未散三瓯茶后酒初醒山云舒巻闲中防竹雨萧防静处听愁寂最怜霜后菊案头亁死有防馨
　　赵叔运判见示宣和御画二轴其一马举足奋迅将起其一兎正面踞地齧草皆絶去笔墨畦径间意态如生精妙入神伏观叹息感慨因赋诗二篇以賛扬宸翰且叙小臣凄愤之情云
　　宣和天廐多清新肉鬃汗血皆翔麟圉人牵来赤墀下宸笔落纸亲传神非行非立非驰逐独冩腾身前举足展沙奋迅欲嘶风骧首骖驔初喷玉流云飞电五花骢庭前榻上防真龙始知韩干画多肉坐使冀北羣皆空銮舆逺狩龙荒外八骏瑶池杳何诣空留此马落人间感愤暗洒累臣涕
　　右马
　　草枯霜落秋风髙中山之兎初长毫天姿狡健雅善走韩卢宋鹊纷腾逃帝居深沉九重里何自得此山林意枯荄咀嚼如有声缺口长须耸防耳宣和天子储聦明天纵将圣尤多能万机闲暇戯染翰作此东郭髦鬅鬙黄尘漠漠暗沙碛属车一去无消息安得壮士东擒胡鸡鸣问寝还龙德
　　右兎
　　仲辅和寄送季弟诗复次韵寄之
　　块处江城无与游芦花枫叶楚天秋萧然霜鬓伤迟暮久矣灰心任去留道阻每怀千里念时危岂为一身忧何年棣蕚还相映醉卧元龙百尺楼
　　新诗寄逺慰南冠坠露遥知饮木兰素爱少游乘下泽尚怜子羙防防官遭罹贝锦如吾少漂泊兵戈见汝难华髪比年老兄弟相思对案不能餐
　　王周士以幅素图万石岩见示
　　不须避世向桃源自有岩中小洞天漱石枕流尘境外巢云卧月玉峯前髙怀肯顾三千石福地真同十九泉小隠羡君诚得计我方忧惴老江邉
　　煨芋
　　禅房夜坐腹半饥寒炉拨火煨蹲鸱冻肤傍暖渐舒畅展转更觉鸣声悲毳衣脱落丰肌滑玉软酥香不劳齧芳甘着颊自生津多病文园正消渇吾生老矣来荆蛮得汝聊助癯儒餐不学当年鬼谷子粪土堆头拜懒残
　　蒸栗
　　风霜开栗皱孕此頳虬卵嘉哉古所贽饤饾入笾匴累累紫腰菱烂烂火蚕茧甘腴能疗病炎帝所编纂幽人夜读书坐对铜檠短飕飕石鼎沸焰焰地炉暖式将瓦甑炊剖殻黄玉软乘饥进五六腹巳果然满吾尝位将相日食万钱馔荒山啖芋栗自胜太官脔乃知一饱余万品徒过眼聊持荐杯酒不假玻瓈盌忧慨不成眠夜寒空展转
　　摘鬓间白髪有感
　　吾生足忧患未老头巳白鬓间垂素丝揽镜聊一星星去虽欣种种鲜还慼颇愁日増多尽拔复何益追思少年时緑髪光且泽森然茂云松岂谓少堪惜自从多病后脱落露广额蒲柳姿易衰日与风霜迫萧萧不胜梳扰扰仅盈搦安能上指冠常恐吹堕帻年来涉艰虞更复非夙昔奔驰动万里漂泊继三谪从横蹈危机侈哆困烦啧交游莫援手仇怨惟下石素标宜满头斑鬓未为逼何年运河车泝补泥丸宅华颠复变鬒去作烟霞客憔悴楚江濵嵗晩将何获
　　初食金橘
　　江湖种橘侔洞庭于中小者如龙睛珊瑚枝干碧玉叶结实璀璨罗繁星客持赠我意已重贮以翠笼尤晶荧气含风露更髙洁色着霜日防红青匀圆入手讶磊砢甘酸流颊凄芳馨金丸玉齿乍破碎中有沆瀣凝清氷厥包忆昔贡宫阙潇湘逺物来天扃争新效羙不论直万颗坐觉千金轻羙人转赐入怀袖归来分饷同瑶琼只今八骏杳安在此物亦尔无光精天涯相见两寂寞敢以陋质伤飘零举觞为尔成一醉醉中不省居蛮荆
　　灯花
　　独坐对黄巻夜寒灯自花红深谁种莳枝嫋忽萌芽酒渌正盈爵客愁方念家慇懃报逺信頼尔慰年华光铓长吐焰顷刻遽开花玉粒乍排粟金英初擢芽谪官那有喜旅食未还家对尔翻惆怅飘萧双鬓华余来湖外临行与叔易奕而胜得铜炉制作精古爱之常置几案间感物怀人为赋此诗
　　古制精巧后莫拟何年着此形模伟状为神兽践脩虺蜿蜒脊胁奠厥趾犀兕一角昻其鼻胷腹空洞口哆侈关机开阖如投匦葭灰养火焚沈水霏防牙吻烟云起提携爱玩置燕几慱山篆鼎讵可比一枰何日刷前耻满轩风月人千里清香一炷愁如洗
　　客有馈玉面狸者戯赋此诗
　　山林冬暖草未衰深岩穴处狸正肥丰茸斑毳面妆玉揺曵脩尾髦如犛夜行昼伏彼何罪失身终堕网与机庖厨须尔充口腹防欲断尾同牺鸡蒸炊包裹付糟滓酥香玉软丰肤肌霜刀缕切腻且滑犀筯厌饫良珎竒猩唇熊白不足数披絮黄雀空多脂樽前风味乃如许为尔倒尽黄金巵
　　冬日闲居遣兴十首
　　嵗暮碧山中清霜日自浓隠牀吟蟋蟀拂槛老芙蓉风月成三友家山梦九龙道人知睡美将晓小鸣钟飘泊向江城山居境过清霜深犹竹色风劲更松声且尽杯中物何须身后名拥炉孤笑处寒夜又三更兰若富云松吾生寄此中无心复弹劒有恨但书空白菊因霜紫青枫向日红晚来幽独甚卧聼竹间风萧飒鬓丝垂此怀谁与知惊心伤网缴老眼厌旌旗未遂庞公隠空余宋玉悲故园何处是搔首望天涯宿雨乍晴天初寒气蹔暄梳头风满栉曝背日临轩小酌无所酿闲眠只□毡忘心亦忘法作个是安禅深炷一炉香孤吟夜正长山虚风落木云破月窥房老骥志千里越禽思故郷羁栖两寂寞坐叹鬂毛霜投老见多难干戈日正深饮河胡马健破垒汉疆侵大将未燕首小臣空越吟龙荒两宫逺感愤泪盈襟泽国杳何许鴈书初报安枝间鸟鹊喜原上鹡鸰难松菊荒三径轩裳厌一官黄粱何日熟客梦正邯郸衰病寓僧房闲中气味长盘深饶芋栗地僻懒冠裳坐隠乌皮几行携古锦囊接篱颠倒着不是醉髙阳僻处掩松门知非更念恩庭空从雀啅山暖觉蜂喧木叶静如扫茶花开正繁萧条嵗云暮倚杖自忘言
　　食蟹
　　平生最爱梁谿居溪头紫蟹防尺余持矛被甲意颇横霜后直欲陵于菟端然秉炬可攻取束防健者归庖厨双螯如臂自可饱满腹膏液凝红酥每倾新酿为一醉风味窃疑他所无那知謪堕荒山里乃有此物供臞儒客云来自九江郡分以饷我良勤渠轮囷初喜入盘馔郭索想见行泥涂西风江岸芦苇枯下田粳稻香且腴朝魁把穟屡蜕殻冝尔怪伟胷中都内黄疏封何足道左手相持真可娱流膏斫雪快一嚼不复怅望思东吴
　　食橘
　　洞庭一夜天雨霜橘林緑苞朝巳黄逺题书后三百颗入手便觉秋风香黄金为肤白玉瓤沆瀣深贮甘且芳雕盘初擘噀清雾氷齿乍嚼流琼浆色香气味纷可喜下视众果皆茫茫余平生爱种此木阙梁谿傍只今蒿艾巳埋没岂敢向日争荧煌蓬莱云气乆寂寞汉殿无复罗潇湘厥包纵有尽酸澁剖之蠧朽安足尝乃知汝病是天意坐使玉食无辉光荒山乃尔饫佳品安得騕褭置锦堂君不见杜陵野老歌病橘萧萧半死诚可伤
　　秀容菊
　　黄菊巳槁余防馥白菊初开叠罗縠秀容丰淡却嫣然故伴幽人慰愁独吾闻此种南阳多千花万蘂争骈罗郁葱佳气久萧瑟怅望菊潭今若何
　　许崧老见和月林堂夜坐诗复次前韵寄之
　　宇宙一逆旅安用归我庐解装寓僧房袤丈即有余三年走万里华髪照川途颇思少壮乐谈笑轻簮裾醉挥鐡如意击碎红瑚垂老见兵革济时愧才防及兹再飘零敛若霜中梧幸从山林游时与释子俱超然意有会不必窥其书臞仙静退者久要不渝初和我月林篇此作久所无徴言思防面嵗晚苦离居
　　周中元赋御画騘马次其韵
　　蓬莱宫殿日月长广廷泛洒如无帚临轩亲貌玉花騘天骥自出天人手惊鸿欲起无羁皂如闻朔风动秋草奋身骧首举双蹄意态天然始知巧时危反掌同永嘉边骑飒防陵中华当时宸笔散烟雾往往流落羣臣家防姿倜傥精权竒此画惟应识者知怅望崆峒转仙仗忍传耆旧把天衣
　　送周元中游黄龙山
　　此身飘泊堕荆蛮幸有幽人访我闲得句多从丘壑里知音端在笑谈间青鞋布韈平生事野鹤孤云到处山好去黄龙露消息直湏一箭透三闗
　　题峡江萧氏思贤堂【堂为李先之设】
　　玉笥峯邉萧史居拂云松竹散扶防妙年气节慕前軰故老风流空结庐幸有江山供一覧自应图史足三余何时海内干戈息借我茅斋与著书
　　黄雀
　　秋杪江天小雨余毕飞端为网罗湏秪应俛啄一粒粟故使常行万里途爱酒情怀多骨醉披绵风度更肤腴苞苴宜入金张室分饷何为及老夫
　　陈防叟以了翁所作黙堂箴见示且求余言拾其遗意作四絶句
　　维摩不二门中法周庙三缄膺上铭莫道寂然无所说湏知渊黙有雷霆
　　言黙当时俱是智可言而黙亦非真君防王导虽贤者不语犹能杀伯仁
　　言以多穷黙取容不如体道守其中道非言黙所能载毕竟两端皆是空
　　钟鸣谷响孰为然因击縁声故有言若防虽言本无说从教千偈口澜翻
　　得报以谪降官不许同处一州自鄂渚移居澧阳有感
　　萍漂梗泛又迁居叹息谋身术巳防愿访湘妃遗佩浦试追汉传吊累书干戈满眼伤羣盗松梓连云念故庐泽畔行吟觉憔悴前身疑是楚三闾
　　翁士特见示山字韵诗两篇复次前韵寄之
　　未展垂天翼聊寻避地山寳坊资小隠防服奉慈顔乡邑兵戈满轩牎紫翠环遥知排遣处祗在倡酬间离索嗟时久诗篇喜使还故情尤觉重佳句不容攀洒落呉牋湿韬藏古锦斑开缄惊璀璨逼耳聴緜蛮陋质尘黄閤髙材困緑纶青衿同婉娈华髪怅斒斓顾我方遐弃如公岂久闲何须叹飘泊吾道属多艰
　　踏徧江南土来游湖外山地卑惊鵩鸟天逺忆龙顔淮海屯貔虎戈矛杂佩环驰心万里外囬首五云间飒防方多故飘零且未还桃源期可问鐡鏁怅难攀霜重丹枫落江清锦石斑梦余惊蚁垤争极叹蜗蛮且隠重重几深藏若若纶江篱纷掩苒湘竹晕斒斓水国鼋鼍横琳宫日月闲亲朋未相弃莫使鴈书艰
　　次韵士特试谷帘泉见怀之作
　　桑苎甞来第二泉翠松偃葢色相鲜谷帘窦乳争多少西子南威各自妍
　　片云揺曳不胜闲行尽江南处处山岂解为霖泽枯槁只思归隠碧岩间
　　戊申冬至日有怀诸弟时赴澧阳
　　缇室初回律管阳貂裘还是旅殊郷可堪身向三湘逺更觉愁随一线长棣蕚相思劳梦寐郊禋成礼想旂裳羇臣与国同休戚老眼犹期见治康
　　张氏二甥寄诗可喜赋此篇以赠之
　　每见吾甥学不休信知积善有源流骅骝汗血为驹日松柏凌霜出地秋努力年华成宅相着鞭髙跃破烟楼渭阳正续离骚赋频寄诗来慰客愁
　　得梁谿家书报黄氏女生外孙
　　恠底朝来鹊噪门家书逺报女生孙须知钟庆由先德故使遗芳衍后昆肌骨遥怜凝玉雪风光自与茁兰荪何时归去亲怀抱华髪襃衣更觉尊








　　梁谿集巻二十二
　　钦定四库全书巻
　　梁谿集巻二十三　　　　　宋　李纲　撰诗十九【赴澧阳二十三首赴南海道中及已酉嵗作五十七首】
　　自蒲圻临湘趋岳阳道中作十首
　　再次韵崧老见和之作【许诗附】
　　岳阳楼三首　　　　鼠须笔二首
　　渡江　　　　　　　章华台二首
　　次韵唐李华序云母泉
　　至澧阳寓天宁僧舍二首
　　深省轩　　　　　　谪居海南五首
　　别夹山能老　　　　药山三咏三首
　　梁山观音寺　　　　自武陵舟行至徳山
　　益阳白鹿寺　　　　清修寺二絶
　　自湘乡趋邵阳以避谤不敢取道衡岳有感五
　　絶　　　　　　　邵阳道中云岩寺
　　清湘西山寺无量寿塔
　　桂林道中二首　　　山月驿闻子规次韵道阳朔山水尤竒絶　献花铺次壁间韵象州道中二首　　　饮修仁茶
　　自去冬不雨至今道傍井泉竭
　　次贵州　　　　　　伏读三月六日内禅诏暮春雨中有感　　　含笑花五首
　　荔支五首　　　　　茉莉二首
　　得梁谿书寄诸弟　　即事三首
　　移居南山寺寺有岩洞甚幽并葛稚川丹灶
　　自蒲圻临湘趋岳阳道中作十首
　　鄂渚何尝一日安澧阳犹喜逺江干帝妃降矣空遗佩公子思兮欲采兰水带潇湘疑有鴈地连岭蜀苦无寒迂疎自笑谋身拙却荷朝廷徳意寛
　　屈伸任道复何求去国翻成汗漫游处世久师齐物论摅怀聊赋畔牢愁霜清日薄寒光急云惨天髙隂气浮嫋嫋西风洞庭濶可堪更上岳阳楼
　　嵗寒又复事南征旌檝兰舟过洞庭水入重湖千里白山连平楚数峯青云鸿杳杳飞何逺汀芷微微气自馨千古灵均英爽在固应笑我学余醒
　　三年奔走未容归敝尽东周季子衣断垅连冈平野濶扁舟短櫂寸心违凌晨白雾霑裳湿薄暮彤云夹日飞回首梁谿杳何处翠烟空鎻钓鱼矶
　　还驱征骑向三湘行尽骚人放逐乡緑叶素荣歌橘颂采衣姣服浴兰汤云中帝子旍旗降物外桃源日月长便欲翛然与高蹈故应脱屣谢轩裳
　　不解扬波与餔醨又还来放楚江湄椒兰气味何其烈蘅药芬芳空尔为宁赴湘流非我事托懐鹏鸟乃吾师醉醒清浊初难共渔父从来自不知
　　逺谪三湘欲卜居试从詹尹拂占书昻昻愿作云间鹤泛泛宁为波底鱼咿喔突梯真得计洁亷正直却成疎益坚节操行吾志龟策从来自不如
　　更欲投书吊汨罗西风嫋嫋水增波江分梦泽于菟逺地近芳洲杜若多野鸟终年从萃止木奴千树正婆娑卜居更作终焉计华髪萧萧奈老何
　　爼豆其如军旅何谁令瀚海起干戈休将直道论三黜且把微辞续九歌山鬼含颦乘赤豹湘灵解佩鼔云和蛮邦虽陋吾何恨厌见旌蕤相荡摩
　　龙驾翩翩帝子游我因谪宦亦淹留潇湘且傍鼋鼍窟葭菼空懐鹦鹉洲专气愿师周柱史著书更笑陆忠州变心从俗吾何敢千古骚人共此愁
　　翰奉和大观文相公见寄古风
　　旃裘乱衣裳风雨飘屋庐南奔万里空脱死锋镝余翠华狩絶域黄尘翳修涂朝无嵇侍中溅血霑谁裾夷儿金束袍漉蔌悬瑚骄气吞九州投饵术已疎公捐绕朝策观化聊据梧鳯凰渺鸿乙紫氛谁与俱丘壑嵗已晩钟鼎功未书弃置委时运超揺游物初此忧自古有此乐絶世无邂逅拯横流功成吾不居
　　再次韵崧老见和之作时传春秋集传又欲借易说故篇中及之
　　黄尘暗中原河洛皆穹庐衣冠竞南渡故国靡复余襄陵大岳裔亦尔困征涂颠沛不忘道呻吟曵长裾如公巨川舟岂止清庙瑚愧我正羁束未能踵汉疎幸然声气同鸣鳯栖必梧褰裳思琢磨道阻不得俱已从借麟经更欲窥羲书庶或晩闻道洗心复其初湘沅骚人乡兰芷今岂无回风揺蕙草叹息空幽居
　　岳阳楼三首
　　缥缈层楼俯洞庭湖光霁色两澄明气蒸云梦浮天白水合潇湘到底清去櫂来樯云共影断鸿孤鹜笛连声望中更觉君山小一防青螺镜面平
　　翛然多难偶存身又到苍茫楚泽濵鼔舞鱼龙张乐地佩纫兰茝独醒人涉江哀郢空回首极目伤心欲向春鼔枻寅縁傍枯苇故应渔父尚垂纶
　　常诵飞龙邅洞庭登楼况复把骚经瑠璃万顷天同碧翠黛一螺山更青白鸟风髙方倦翮苍鹰冬暖正舒翎客愁欲作长鲸吸却笑三闾只独醒
　　鼠须笔
　　鼠能为虎亦何功用舍之间系所逢谁谓有皮为有礼翦须犹得管城封
　　中山毛頴久中书鼠辈胡为亦可俱寝庙宂居真得计畏人端恐擢其须
　　渡江
　　桂枻兰旌楚泽东碧空如水水如空江湖落日浮秋橘岛屿残霞拂断虹世事茫然烟霭里客愁都在艣声中沙头鳬鴈相俦侣笑我年年逐转蓬
　　章华台【华容县西三里】
　　断垅连冈云梦西楚王宫殿尚遗基桂花半落垂黄橘想见章华九月时
　　华容西二十许里有墨山即离骚所谓石也山有大云寺寺有云母泉甘芳洁清大旱不竭唐李华有诗序之甚详其末云华贬杭州司公恩复左补阙次于岳阳江山延望思与髙贤共饮云母之泉躬耕墨山之下敢违朝命以询私欲秋风露寒洞庭微波一闻猿声不觉涕下况支离多病年甫始衰愿饵药扶寿以防无生之学事乖志负火爇余心三复其言而悲之因次其韵
　　霜风振古林肃肃有异声我登石山适此氛祲清散策歩山巅僧庐窈而精石磴尽云母晶荧璨瑶英防防幽谷泉玉色凄芳馨饮者得难老沈疴体皆平乃知泉源美本自山川灵沈吟遐叔诗此其浪得名肺腑久尘埃于焉吸清泠玉池艳生肥潄濯归黄庭却思陆子泉厥味可弟兄白首困飘泊丹心竟何成鼓枻渡潇湘曵裾拂荆衡回头故山远怆怳若为情区区金石坚正頼日月明巻舒随用舍未觉殊亏盈风髙洞庭波云瞑兰芷城饵药扶始衰防心学无生庶几甫知命寸田不废耕
　　至澧阳寓天宁僧舍有感
　　常诵离骚澧有兰那知谪宦憇其间片云只鹤风方急只恐飘零过别山
　　此身又复寓精庐丈室萧然一物无每见招提心即喜前生真是老浮屠
　　深省轩在丈室之西余为名之
　　轩槛虚明丈室西丛筠佳木翠隂垂游观物物皆深省岂在闻钟欲觉时
　　见报以言者论六事其五皆靖康往故其一谓资囊士人上书以兾复用谪居海南震惧之余斐然有作
　　力小安能胜万钧退藏深渺欲全身大恩不报有余责何必烦言浪指陈
　　非才自丏罢钧衡百念灰寒岂复萌刚道资嚢上书者不知谁继颍川生
　　尼父乘桴居九夷管宁浮海亦多时古来圣贤犹如此我泛鲸波岂足悲
　　功似賛皇犹逺涉智如鹤相亦来游世间万事非人力只有安心百不忧
　　苏子曾为海上仙羣龙三复絶韦编我今日对羲文语却恨公书取次传
　　别夹山能老
　　相逢千偈口澜翻已是亲曾到夹山猿鸟可能知祖意飞腾青嶂碧岩间
　　药山三咏
　　问道室
　　骨相崭岩心已安松林谈道不胜寒习之不防髙人意便作天云缾水看
　　伏牛庵
　　侍者何湏召二空一元调伏自知风轩然栋宇翚飞处何似当年茅竹中
　　雷满地
　　英雄割据老渔师习气难忘凿此池尚想兴酣髙防处投身下取酒杯时
　　梁山观音寺【东汉梁松驻军之地有庙】
　　大士当年白鹿驯寳坊千古閟松筠风流帝壻膏粱客也解来为防法神
　　自武陵舟行至徳山
　　舍车泛兰舟揺荡武陵水憇装古丛林幽胜冠南纪当时霹雳手掣电机在捶钤锤今得人宗防振頽委何须大雄殿突兀踞巍址龙蛇相混杂衲子聚千指齐竽一一吹真赝见鑪锤青葱松竹隂积翠纷可喜春风一动揺萧瑟鸣不已却游徳岘亭枉渚抱中沚襄阳今何如风物畧如此空怀堕泪碑愧叹羊叔子坐令邹湛辈名字随骥尾夷人窥汉疆战哭多新鬼王室如缀旒冦盗结蜂蚁而我荷寛恩抱衅适万里回头望中原洒涕湿巾几海山渺安在澒洞鲸波里飞仙时往来当学长不死
　　益阳白鹿寺
　　寺枕清江防碧梧萧然景物类东吴登临忽动思归兴不待秋风可鲙鲈
　　清修寺在益阳数十里间惠逺之弟居之世谓之小庐山二首
　　盘纡石磴白云间风落岩花满路斑峯岭横斜自重掩个中真是小庐山
　　傍山修竹翠檀栾竦节疎枝碧玉寒安得诛茅此君侧世间浑作梦中看
　　自湘乡趋邵阳以避谤不敢取道衡岳有感五首
　　平生性僻爱溪山偶得经行秪为闲叹息迂程避烦啧坐令南岳阻跻攀
　　石廪巉天堆祝融遥看山色有无中寛恩异日容归老先到衡阳回鴈峯
　　恭闻南岳魏夫人绛节霓旌拥玉轮我欲他年受真诀先从碧海涤埃尘
　　邺侯竒谲世难知放浪衡湘亦避时懒瓉不知今在否无心更与覔蹲防
　　退之昔谪恶溪濵精意能开衡岳云我匪天穷坐人阨试从山外望氛氲
　　邵阳道中云岩寺
　　山空小寺依嵌窦日暖幽禽转好声万个琅玕一茅屋何当此处寄浮生
　　清湘西山寺无量寿塔
　　黄花翠竹真如性大地山河清净身欲识今时无量寿不知瞻礼是何人
　　桂林道中二首
　　桂林山水久闻风身世茫然堕此中日暮碧云浓作朶春深稚笋翠成丛仙家多住朱明洞客梦来游羣玉峯鴈荡武夷何足道千岩元是小玲珑
　　时危逺谪堕南峦犹在乾坤覆载间瘴雨岚烟殊气玉簪罗帯巧溪山桄榔叶暗伤心碧踯躅花开满目斑惟有月华依旧好清辉应与照云鬟
　　山月驿闻子规次韵
　　春枕梦回孤馆悄世故萦心愁不了山深夜閴子规啼残月满牕天未晓
　　道阳朔山水尤竒絶旧传为天下第一非虚语也赋二絶句
　　溪山此地蔼佳名雨洗烟岚分外青却恨征鞍太匆遽无因一上万云亭
　　赋诗曾送谪仙人垂老翻游到海濵梦幻去来何日了且将病眼看嶙峋【李泰发谪阳朔令尝以诗送其行】
　　献花铺唐相李徳裕谪海南道此有山女献花因以名之次壁间韵
　　我亦乘桴向海涯无人复献雨中花却愁春梦归吴越茗饮浓斟薄荷芽
　　象州道中二首
　　路入春山春日长穿林渡水意徜徉溪环石笋横舟小风落林花扑面香山鸟不知兴废恨岭云自觉去来忙炎荒景物随时好何必深悲瘴疠乡
　　竹屋茅檐三四家土风渐觉异中华碧榕枝弱还生柱红荔春深已着花社鷰不巢南别塞鸿无信北音赊海山此去犹千里防见安期枣似
　　饮修仁茶
　　北苑龙团久不尝修仁茗饮亦甘芳夸研鬭白工夫拙辟瘴消烦气味长江表露芽空絶品蜀中仙掌可同行从容饭罢何为者一椀还兼一炷香
　　自去冬不雨至今道傍井竭田多不耕有感
　　匝地风雷空震荡终宵云雨竟虚无媮闲农具田皆废暍死行人井半枯东海愆阳縁孝妇桑林谒祷本谗夫忠魂昭雪奸邪逐坐见为霖万物苏
　　次贵州二首
　　青枫夹道鹧鸪啼古郡荒凉接岛夷陆绩故城依石巘葛洪遗灶俯江湄光风苒苒吹香草烟雨蒙蒙湿荔枝欲作终焉卜居计自应痀偻不吾欺
　　怀泽为邦古郁林江邉邑屋树森森山连八桂峯峦秀地近重溟雾雨淫嵗久承平消瘴疠时危争战觉幽深试谋十亩膏腴地丹荔青蕉获我心
　　伏读三月六日内禅诏书及传将士牓檄慨王室之艰危悯生灵之涂炭悼前防之不从恨奸回之误国感愤有作聊以述怀四首
　　忆昔廷诤驻跸时孤忠欲挽六龙飞莱公谩有亲征防亚父空求骸骨归灵武中兴形势便江都廵幸士心违累臣独荷三朝眷瘴海徒将血涕挥
　　铁骑长驱扰汉疆庙堂髙枕失提防关河自昔称天府淮海于今作战塲退避固知非得计威灵何以镇殊方中原夷狄相衰盛圣哲从来只自彊
　　叹息奸臣术已疎谋身误国竟何如马嵬不进杨钊死关陜初临元振除王室威灵嗟索寞苍生环堵未安居荒陬不见中原事望断东吴一纸书
　　建炎虚席待经纶恩赐宸章寳墨新学际天人何敢尔忠开金石庶当仁孔明得主规模壮陆贽离朝谤讟频今日追思慙至意御书重执泪盈巾【学穷天人忠贯金石所赐御书语】
　　暮春雨中有感二首
　　雨细梅黄荔子丹殊方风物异江山客愁望极伤心处更聴钩辀云木间
　　万物焦枯谁作霖片云成雨慰民心奸邪逐去精忠雪天意方知感格深
　　含笑花五首
　　一去闽山逺玉顔故人相遇有余欢临风莞尔縁何事应笑先生又失官
　　玉质犹披翡翠裳温泉浴罢蔼天香回眸百媚嫣然处羞死三千红粉妆
　　窜逐流离老病身天涯相见意相亲粲然不用干金买应记当年作赋人【予在沙阳曾作含笑花赋】
　　素淡丰容不自持飬成妙质亦多时不知巧倩东风里含蓄清香欲待谁
　　谓之曾诘笑何因只笑明时窜海濵晋以志穷莱以直定兼我拙作三人
　　茘枝五首
　　海山僊子绛罗襦雾縠中单白玉肤知我远来相劳苦故驰先使迓中途
　　绛纱囊里水晶丸偏得杨妃帯笑看休道马嵬当日事只今何处是长安
　　玉人纎指擘轻红犹忆恩颁自汉宫翠笼藤盘异当日蛮烟瘴雨正蒙蒙
　　荔子蛮方也自丹不如闽岭为防酸玉盘磊珂三千颗犹忆甘芳绕齿寒
　　百马崩腾耆旧悲只今戈防暗江湄自知疎拙防恩重犹得南来食荔枝
　　茉莉花二首
　　泠艳幽芳雪不如佳名初见贝多书南人浑作寻常看曾侍君王白玉除
　　风露扶疎蔓翠藤玉花剪刻见层层清香夜久偏闻处寂寞书生对一灯
　　得梁谿书寄诸弟二首
　　一纸书来抵万金天涯慰我念家心只今王室犹如此回首东吴涕作霖
　　荔子初丹色半青玉肤未满已芳馨欲题书后三千颗湏待烟林灿若星
　　即事三首
　　賔江两岸水绵飞负郭家家熟荔枝瘴雨蛮烟已萧瑟可堪梅子欲黄时
　　荔枝红紫已交加龙眼新来又着花便欲谋君不须去咀氷嚼雪过年华
　　森森榕木碧参天夏日初闻第一蝉美防羡君诚得计何须凄怨嘒风前
　　移居南山寺寺有岩洞甚幽并葛稚川丹灶
　　倚山髙阁仰觚棱洞穴嵌空屐可登丹灶旧传留袐药仙岩今已属闲僧数峯削玉青如髻羣木参天翠作层小驻未妨幽兴发野禽嘲弄醉瞢腾












　　梁谿集巻二十三
　　钦定四库全书
　　梁谿集巻二十四　　　　　宋　李纲　撰诗二十【海南及归自琼管七十二首】
　　伏覩四月五日赦书銮舆反正二首
　　端午日次郁林州
　　恭闻诏书襃悼陈少阳四首
　　寓郁林着易传有感　次雷州
　　中秋月色佳甚与宗之对酌天宁寺寳华堂阇提花盛开三絶
　　得家书报长子仪之房下得孙男
　　九日懐梁谿诸季二首
　　赠峤南琮师　　　　冬至
　　闻官军破黎贼作两絶
　　次地角塲俾宗之设祭伏波庙
　　次东坡韵二首　　　次琼管二首
　　槟榔
　　次琼管后三日奉徳音自便二首
　　郡城北日语海余易之日云海二首
　　北归昼渡风便波平尤觉竒絶成五絶句归次海康登平仙亭次莱公韵
　　雷庙读丁晋公所作碑
　　谒冦忠愍祠堂六首　初发雷阳二首
　　琮师追送至城月驿戏成两絶句以答其意立春日龙化道中得家问三首
　　和东坡醉题四首
　　假道容恵当游勾漏等洞天
　　海上得孔雀六鹦鹉十余携归遗童稚辈戯成立春后一日风雨殊有寒色
　　容南道中二首　　　再赋孔雀鹦鹉二首陆川道中偶成
　　古律两篇答郁林王守
　　过北流县八里游勾漏观留五絶
　　伏覩四月五日赦书銮舆反正中外大庆小臣有感斐然成章二首
　　天眷吾皇筑旧基未应炎徳遂中防共欣宸极还天步赖有羣龙夹日飞霈泽及民寰海庆孤忠许国寸心违建炎首被钧衡选孤负明恩泪湿衣
　　误国奸邪已窜诛天扶黼座正宸居少康一旅时犹在髙祖三章术未防必顺人心收俊杰自应天意助耘锄累臣海上空回首愿浥沧溟洗谤书
　　端午日次郁林州
　　久谪沅湘习楚风灵均千载此心同岂知角黍萦丝日却堕蛮烟瘴雨中榕树间闗鹦鹉语藤盘磊珂荔枝红殊方令节多凄感家在东吴东复东
　　恭闻诏书襃悼陈少阳赠官与一子恩泽赐緍钱五十万感涕四首
　　哀痛纶言洒帝章赐金赠秩事非常无心圣主如天地着意奸臣极虎狼忠血他年应化碧英魂今日已生光先生愤懑诚昭雪九死南迁岂自伤
　　祖宗徳泽在斯民韦带精忠不乏人魏阙献言开帝听匦函争事触龙鳞血霑斧越虽因我心在宗祊岂计身宿草已深难一恸临风空有涕霑巾
　　屡将骾议叩枫宸不为承恩始爱君谁使崔宁论卢杞恨无庆忌救朱云死生一吷心应了忠义千年笔有芬一介草茅言世务从今不复数刘蕡
　　平昔初无半靣交危言防辨盖寛饶幽我已慙良友忠愤君应念本朝故国遥看云杳杳新阡何处草萧萧抚孤未遂山涛志谁继骚人赋大招
　　寓郁林着易传有感
　　谪来海峤逺兵戈精义微言得切瑳地入郁林懐陆绩桴浮沧海学东坡圣经广大随人取众说纷纶柰若何从此梁谿作诗少用心已向六龙多
　　羲文作易仲尼传究极隂阳本自然妙理欲求须得象至言已契可忘筌絶编何啻须三过知命从今加数年叹息时无邵康节数该今古与谁研
　　次雷州
　　华夷图上看雷州万里孤城防海陬萍迹飘流遽如许骚辞拟赋畔牢愁沧溟浩荡烟云晓鼓角凄悲风露秋莫笑炎荒地遐僻万安更在海南头
　　中秋月色佳甚与宗之对酌天宁寺寳华堂
　　去年今夕寓通城犹有新诗寄弟兄一自褁囊来海上更无系帛付鸿征禅房酌酒夜方閴海月窥人光更清起舞月中心尚壮乘槎便欲造蓬瀛
　　所寓天宁方丈后有阇提花数株连月盛开玉雪可爱怅然有懐成三絶句寄吴元中
　　未渡鲸波冦盗深中原回首涕成霖清愁万斛无消处赖有幽花慰客心
　　深院无人帘幕垂玉英翠羽灿芳枝世间顔色难相似晴雪初残未堕时
　　氷玉风姿照坐寒炎荒相遇且相寛缟衣纻带平生志正念幽人尚素冠
　　得家书报长子仪之房下得孙男殊慰老懐时在雷州着易传适至震卦因名之曰震孙以诗寄仪之
　　天涯逺报茁琼枝共说鹓雏骨相竒鼻祖从来种桃李耳孙自合产兰芝洊雷名震因观易他日趋庭使学诗无复区区如尔父定须了了胜吾儿书来可想开懐抱老去何因与弄持素有厐翁携隠志未应孤负鹿门期九日与宗之对酌懐梁谿诸季时菊花犹未结蘂于药菓中得茱萸泛酒有馈山果海鲜者多素所不识赋诗见意二首
　　此身飘泊旅天涯九日凄然客念家且把红醪甞紫蟹何须白髪对黄花药囊赖有茱萸实茶铫频烦薄荷芽山果海鲜多不识却须传与北人夸
　　父子相随万里余途穷端欲哭杨朱三年客里逢佳节九日罇前念友于海上及秋吟蟋蟀鬓邉何日插茱萸吾生老矣谋身拙叹息乾坤一腐儒
　　峤南僧罕遵戒律况向上事独琮师隠居湖岩絶不至城市超然防俗闻余来策杖见过与语可人知为饱参衲子也询其所见盖尝从长芦了游了居长芦聚徒至千五百众道价籍甚江淮间余虽不之识然声气相合心期自亲尝辱贻问今见琮益知了之门风孤峻眞楷老儿孙也退处天台琮将浮海访之因赋诗赠琮且简了公异时得归决须相随于石桥侧可以握手一笑梁谿居士云
　　万里谪官来海峤眼中衲子见絶少方袍圎顶动成羣与俗不同秪其表琮师乃是雷阳人徧厯丛林参学饱归来卜筑瘴海滨十里湖光岩洞小深居不复踏城市宴坐惟知侣猿鸟恵然过我意良勤野鹤孤云自轻矫风姿已含蔬笋气语论更将藤葛绕黄茅深处见松筠使我囷箱欲倾倒为亲聊复恋幽栖访旧终须乘漭渺烦师飞锡过天台为问了公何法了
　　冬至
　　殊方又复一阳芽荏苒流年叹物华土薄葭灰难测气温桃树已开花云鸿不到音书断鲸海无程道里賖赖有清心为活计不须烂醉作生涯
　　海南黎人作过据临臯县惊刼傍近因小留海康十一月望闻官军破贼二十日戒行戏作两絶句
　　海上羣黎亦弄兵征车数月旅山城稽留谪命兢惶甚正坐绯巾惩沸羮
　　沈沈碧海絶津涯一叶凌波亦快哉假使黑风漂荡去不妨乘兴访蓬莱
　　次地角以疮不果谒伏波庙俾宗之摄祭期以二十五日渡海一卜即吉夜半乘潮解桴星月灿然风便波平诘旦已达琼管东坡谓斯游竒絶冠平生非虚语也作二诗纪之
　　威信昭然汉两公旧于青史揖英风戈船下濑勲猷壮马革裹尸心胆雄顾我迂防成逺谪赖神正直鉴孤忠病躯阻造祠庭下幽显虽殊此意同
　　夜半乘潮云海中伏波肯借一帆风满天星月光铓碎匝海波涛气象雄大舶凭陵真漭渺寸心感格在精忠老坡去后何人继竒絶斯游只我同
　　次东坡韵二首
　　地角潮来未五更隂云解駮作霜晴星河明润天容睟风浪喧豗海气清粗见鲲鹏潜化理岂无犬马恋轩声逺游不作乗桴计虚号男儿过此生
　　海上传呼夜报更舟师欢喜得新晴风帆擘浪去时急海月笼云分外清天影合中观妙色潮波廻处悟圎声从来渤海为全体试问一沤何处生
　　南渡次琼管江山风物与海北不殊民居皆在槟榔木间黎人出市交易蛮衣椎髻语音兠离不可晓也因询万安相去犹五百里僻陋尤甚黄茅中草屋二百余家资生之具一切无有道由生黎峒山往往剽刼行者必自文昌县泛海得便风三日可达艰难至此不胜慨然赋诗二首纪土风志懐抱也
　　巨舶浮于海长飚送短蓬夜潮和月白晓日跳波红云影揺脩浪澜光接逺空喜过三河流愁逺冠头峯雷化迷天际琼儋入望中地遥横一线山露防羣鸿偶脱鲸鲵患尤欣气俗同川原惊老眼稚耋看衰翁蛮市虾鱼合宾居栋宇雄人烟未寥落竹树自葱茏碧暗槟榔叶香移薄荷丛金花翔孔翠防幕问黎童南极冬犹暖中原信不通管宁虽迹逺阮籍已途穷澒洞沧波里苍茫返照东客愁浑不寝鼓角五更风
　　又
　　四郡环黎母穷愁最万安峒氓能悯冦泷吏岂欺韩草屋丛篁里孤城瘴海端民居才百数道里尚艰难径陆忧生蜑乘桴畏怒澜风能破胆疠气必摧肝去死垂垂近资生物物殚舶来方得米牢罄或无餐树芋充嘉馔蠯蠃荐浅盘蒌藤茶更苦淡水酒仍酸黎户花缦服儒生椰子冠槟榔资一醉吉贝不知寒何必从詹尹无因咏考槃失图嗟罪大得此荷恩寛顾影同三友谈空不二观中州杳何在犹共月团圞
　　槟榔
　　踈林苍海上结实已累累烟湿頳虬卵风揺翠羽旗飞翔金鸑鷟掩映箨龙儿濩落咍椰子匀圎讶荔支当茶锁瘴速如酒醉人迟蒌叶偏相称蠃灰亦谩为乍餐顔愧渥频嚼齿愁疲饮啄随风土端忧化岛夷
　　次琼管后三日忽奉徳音恩许自便感涕之余赋诗见志
　　此身飘堕到沧溟谁谓君王念贾生黄帋再防题姓字丹书特为削刑名山林老去何其幸萍梗追思却自惊天地恩寛难报徳试从今日数归程
　　行年旧说似东坡鲸海于今亦再过儋耳三年时已乆琼山十日幸尤多却收老眼来观国尚冀中原早戢戈病废不堪当世用感恩惟有涕霶
　　郡城南曰琼台北曰语海余易之曰云海登眺有感
　　孤城南面敞琼台千里川原指顾开试向緑云深防望海山浮动见蓬莱
　　古来云海浩茫茫北望凄然欲断膓不得中州近消息六龙何处驻东皇
　　北归昼渡海风便波平尤觉竒絶成五絶句
　　澄波不动琉璃滑一望应须万里余舟行冲激浪花碎如驭白云游碧虚
　　去得南风来北风神灵只在指呼中老坡有语旧曾记信我人阨非天穷
　　来时风浪夜喧惊归去潮波枕席平非是波神有分别故教清昼看寰瀛
　　纤云肆巻日方中海色天光上下同身在琉璃光合里碧空涵水水涵空
　　平生奔走畏江湖暮齿来乗海上桴自哂井蛙真见小望洋向若一卢胡
　　归次海康登平仙亭次莱公韵
　　碧海瞰危亭波光混大清旷懐知乐此夷险本来平
　　雷庙读丁晋公所作碑
　　巨卵曾因霹雳开海邦从此得名雷只知冦老曾迁此作记何縁丁令来
　　谒冦忠愍祠堂六首
　　亲征决策幸澶渊南北观盟有本原丞相莱公功第一犹将孤注作谗言
　　一幸江南一蜀中奋然廷议叱羣公搀囬天步虽良策元是真皇听纳功
　　南阳庙坐致云云赖有嘉言为解纷叹息今人不如古乆无庆忌救朱云
　　平生爱看柘枝舞宾燕多余宻炬堆富贵在公真末事谁云縁此故南来
　　海邦去海只十里山路过山应万重诗防告人元已乆未应马援坐梁松
　　凿井得泉今尚美挂钱插竹后成林精忠感动无情物不解潜销谗妬心
　　初发雷阳有感二首
　　梦中曾过鬼门闗敢冀君恩听北还父子相随幸良厚仆奴半死涕空澘风烟萧瑟黄茅瘴山路﨑岖赤脚蛮归去梁谿见桑梓定抛冠佩老岩间
　　余生幸尔脱垂涎鸡肋安能拒老拳万里得归辞瘴海三年奔命厌征轩采薇散髪嵇中散开灶烧丹葛稚川此去山林如脱兎这回且结好因縁
　　琮师送至城月驿戏成两絶句以荅其意
　　衲子来参去不辞何劳飞锡逺相追赠师银布牢收取便是金襴付嘱时
　　好住湖岩摄此心有縁终会有知音梁谿老去孤峯顶月白风清难更寻
　　立春日龙化道中得家问诸季已挈家渡浙江如剑川又闻江西颇有羣盗啸聚遂决意由五羊趋循恵潮阳假道闽中以归偶成三篇时十二月十九日
　　东君又换一年春迎我来从瘴海滨已觉山川有佳气更询道路得通津欲寻勾漏丹砂令与访罗浮紫府人清梦相符縁契合便须脱屣谢埃尘
　　逺信来时岭峤春浮家已在浙江滨更传贑水方虞冦须向闽山与问津万里归来寻乐土千岩好去作闲人干戈未息中原暗怅望闗河戎马尘
　　川途奔走四回春海上经年与死滨子美自怜常作客长沮应笑是知津艰危至死无千古忧患如吾岂两人往返循环真磨蚁已将大地等防尘
　　久不饮酒春日得家问喜甚与宗之对酌调马驿中速饮数觥径醉醉中和东坡醉题四首
　　海峤无佳酿经时不入唇巨觥今一醉逺问到初春偶脱长鲸口来寻仲子邻醉中轻万里始信浊醪神畏病不举杯延客秖烹茗浩然云海间不醉亦不醒偶防雨露恩渐脱瘴疠境麴生粗可人相对聊酩酊久客殊念家归途渺江汉是身如浮云罹此无穷患今夕定何夕一酌千忧散从兹日曛酣此意君莫间饮少輙大醉醉中识其真天地一秋毫况此渺然身归休岩穴间坐阅万态新去去勿复道时清为幸民寓琼山逺华馆一夕梦游山间小堂松竹环合有道士坐堂上诵李太白送人游桃源序中有良田名池竹果森然三十六洞别为一天之语觉而异之今假道容恵当逰勾漏都峤白石罗浮皆洞天也岂神者先告将有所遇耶赋诗以纪之
　　神清遂仙逰境寂恣遐躅羽人入我梦轩户霭松竹髙吟谪仙文逸韵响金玉觉来残灯荧倘怳犹在目归途厯容恵问津非素卜将逰四洞天就彼白云宿岂无葛稚川妙论资灌沃试求龙虎丹一使鬓毛緑斯言傥可珍长揖谢浮俗却笑昌黎翁强项宁诘曲
　　海上得孔雀六鹦鹉十余携归遗童稚辈戏成二絶句
　　凤友鸾朋出海邦金花翠尾烂文章梁谿台绍今何似归伴胎僊取次翔
　　緑衣绀趾已能飞学语交交末转时不是蓬莱花鸟使携归聊与调羣儿
　　立春后一日风雨殊有寒色偶成
　　竟夕北风号春回雨已膏归程离海峤旧服理绨袍宿瘴须寒压清愁欲醉逃何当入江浙雪片洒鵞毛
　　容南道中二首
　　路入容南境风烟自一方山空云苒苒春动水茫茫紫府丹砂秘幽村碧树芳肃然有佳致作个是炎荒闻说容南乆安知客路经沉沉洞天近湛湛古湫渟日落峯峦翠春回草木青丹砂如可问当卜老岩扃
　　再赋孔雀鹦鹉二首
　　孔雀来从海上村参差脩尾灿金文素知肃穆鸾凰侣不是喧卑鸡鹜羣圃赤霄虽有志碧梧翠竹正须君携持万里归吴越怅望海山深处云
　　学语鹦鶵羽渐成掌中取食絶猜惊笼寛得遂朋从志春晓初闻客到声赋就襧衡文不防杓随李白饮如鲸逺携休叹殊方去我亦随縁得此生
　　陆川道中偶成
　　峤南江北本来同往返纷纷一梦中旧事销磨那复有新愁缭绕亦成空天邉山色浮浓翠溪上云光拂淡红我把浮生如梦看云山元是小屛风
　　南迁道郁林郡守王君示古律诗一篇北归輙成两篇以荅其意
　　山围古郡碧周遭陆绩衣冠雅自襃海上来归懐麈尾鬓间空叹长霜毛易书顾我耽成癖诗笔怜君老更豪此去龙城幸非逺不须巨石压云涛
　　垂老相逢海峤间盈编珠玉破愁顔清名岂籍郁林石雅志常存仙奕山丘壑采薇嗟我病弦歌为政羡君闲中原杳杳旌旗暗廻首春风涕一澘
　　过北流县八里游勾漏观留五絶句
　　百里仙山气象雄参差峯岫翠成丛云骈鹤驭今何处丹灶依然洞穴中
　　葛翁求令为丹砂今我来从海上槎秪恐山灵嫌俗驾未容归客卧烟霞
　　羽人相导把霓旌窈窕松林露气清不用逢迎同贵客蹔来花院听棊声
　　避谤多时不到山忽惊身在洞天间北归更觉君恩重得遂清游一解顔
　　洞户沉沉别有天玉楼珠殿鏁霏烟如何祠馆人间世破屋荒凉紫府前
　　梁谿集巻二十四
　　钦定四库全书
　　梁谿集巻二十五　　　　　宋　李纲　撰诗二十一【归途庚戌嵗作五十七首】
　　道勾漏山灵寳观窃覩两朝御书谨成古风次山堂
　　闻长沙军变向伯恭能弹治
　　萧茂徳自临江遣人致书
　　虞祖道相从湖海
　　除夜与宗之对酌懐家
　　庚戌正月一日游都峤留五絶
　　宿都峤山灵景寺
　　容南鼎新郡庠所建讲堂名之曰育材
　　浔守李侯以所蓄法书十轴相示题巻末清明日得家书四首
　　容南初食荔枝
　　恭闻驻跸浙东王师屡捷
　　趋藤山古风
　　藤山路古松为取松明者所刳剔
　　镡津江阁　　　　　同曹使君登浮金堂月夜江阁次东坡韵
　　晚泊苍梧有感　　　封川赠李致逺郎中泊晋康横翠亭二首
　　同陈使君登香寺豁亭
　　客有出示御制登中和堂诗小臣斐然仰次宸韵二首
　　江行即事八首　　　玉乳岩
　　五龙庙五絶　　　　江上晚景二首
　　遣兴二首　　　　　次肇庆府有感
　　端石砚　　　　　　蚊
　　出峡　　　　　　　灵洲寺次东坡韵次韵鉴空阁
　　道勾漏山灵寳观窃覩两朝御书谨成古风
　　抱疴卧云海夙夕负深恐寛恩听旋归何啻丘岳重问津勾漏山散策寳圭洞羣峯罗翠屛环合无缺空游仙契初心幽赏恊清梦却来观宸章寳气腾防蝀真行杂草笔势极翔动大小飞白书飘洒萦舞凤恭惟睿智姿多能本天纵妙迹藏名山俾与万世共林峦增炳焕神物劳防拥惜无深岩屋防覆示崇奉何当鸠良材为葺倾压栋天弧不指狼中原戎马閧九庙未奠居臣子衘愤痛岂知炎荒中奎画得瞻讽至哉慱大言粟麦因异种天常及诸佛一一资妙供【飞白有有罪有福种麦无粟闻善但行砂中有玉及供养诸天帝十方佛之语】窃于翰藻间窥见神心用源流此中来基本中兴宋稽首归琅函斐然成善颂
　　元结甞经畧容管王守作次山堂以思其人为赋此诗
　　华堂髙敞为思元善政相望数百年册府声名秀羣玉海邦岩洞有叄天漫郎去乆风流在病客来临道里邅圣主中兴谁作颂愿观老手笔如椽
　　客有言长沙军变向伯恭能弹治规画甚伟适得伯恭书亦道其事作韵语以寄之
　　长沙舞袖仅可旋今作巨镇湖湘邉骄兵夜探赤白丸乗间窃发将啸翾不知向子有老拳缚束健卒秖数言翩如鸟雀擒鹰鹯奸凶领污龙泉弹压一境敢复喧稚耋皷舞喜欲颠归哺其饴甘晏眠众服壮畧称无前我归自南得之传颇欣祖生先着鞭何不付与大将权旍旗缤纷指云燕一皷士气如突烟防羣破胆心少悛洒扫海内清戈鋋使我衰病安庐田
　　萧懋徳秀才自临江遣人致书海上遇于归途赋诗寄之二首
　　三黜先生今得归更携稚子访慈帏病牛卧垅心衰矣脱兎投林天悯之万里往来环转蚁一生谤誉舌扬箕著书欲赴当时约湏待江南事定时
　　逾年海上乆安居多谢萧郎逺寄书不向去来生一念已将天地作吾庐中洲杳杳旌旗暗暮景骎骎齿髪防凖拟峡江成小隠茅斋借我定何如
　　罪谪海上中州亲故罕通问独虞君祖道相从湖海逾年北归同途次容南赋诗识别
　　饱经忧患莫如吾暮景余生寄一桴独子相从来瘴海岂知还得共归途应观天下竒男子解笑人间浅丈夫老去山林养衰疾好音时与系飞鳬【计崧老闻虞君同泛海以书语人曰此天下竒男子也因全用其语浅丈夫聊取的对耳】
　　除夜与宗之对酌懐家
　　四年除夕旅殊方海上归来路更长暮景飞腾催老病余生留滞且炎荒传闻冦盗纷惊扰叹息江湖堕渺茫杳杳东吴家万里椒盘谁与颂馨香
　　庚戌正月一日逰都峤山留五絶句栖真观中
　　元日寻真到洞天溪邉春色已嫣然落花流水人间去谁道桃源不是仙
　　松岭云峯步步佳芒鞋竹杖极幽遐使君不得同清赏正恐山将翠幕遮
　　逺目增明都峤山丹梯况得遂跻攀乃知猿鹤真心在乘服轩裳秪强顔
　　叠嶪髙岩耸八峯云间紫翠郁相重故应洞穴通勾漏更爱林峦接大容
　　石磴盘纡木蒨葱扪罗独上最髙峯白云深处时回首千里江山指顾中
　　宿都峤山灵景寺
　　清晨游栖真薄暮宿灵景山空松桂香云细泉石冷髙崖敞飞檐象纬逼参井惜无娟娟月散此林下影夜阑风露寒岩曲灯耿耿防钟响嵌窦客枕发深省却随猿鸟起再上翠防顶道人山后来眸子颇清炯试询龙虎诀妙意黙已领我生忧患余半世泛萍梗脱身鲸海中扫迹方自屛愿从稚川逰薪水事丹鼎庶资刀圭力少使桑榆永黄尘暗中原静谧惟五岭渺然炎荒地自絶羽书警结茅定前縁幽梦先异境上下三洞间安得田二顷携家学厐公扪虱笑王猛采薇与散髪此志久已肯嵇生非吾徒幽愤醉方醒
　　自学校之制废而戎马之患兴州县长民者不复以教育为意独容南鼎新郡庠招徕生徒弦诵之声不辍诚可嘉叹所建讲堂为名之曰育材輙成五言十韵
　　治世崇儒术胶庠属临自从驰羽檄谁复念青衿贤守来南纪宏规肇泮林飞翚开讲庑皷箧拂书蟫采藻绣江水仰髙都峤岑潜消戎马气初习雅歌音洙泗道非逺张姜贤至今【张九龄姜公辅贤相皆岭表人】栽培成楚梓追琢见南金常衮闽风变文翁蜀化深愿言逰学者勉副育材心
　　浔守李侯以所蓄法书十轴相示题巻末
　　承平文物何富哉寳章万笈藏蓬莱余篇散落士夫手名笔往往牙籖排连年戎马扰河洛锦标玉轴随飞埃李侯好事不忍弃万里艰棘携南来炎荒相遇一笑粲出以示我逾琼瑰欧虞顔栁邈已逺兰亭况复昭陵埋空遗妙迹刻琬琰不若古楮存烟煤君谟近世称第一笔力与古肩相挨醉翁工夫不在字名望自足尊舆台芙蓉僊人有典则沧浪逐客气不衰胷中磊落难屈折故使心画竒而巍东坡行书骋姿媚山谷草圣穷萦廽二公文翰照千古俯视凡马皆驽骀米颠碌碌不足数运笔尚有从横才迩来非是无防画追时取好如俳谐陆书楷法虽小学古人用意何其能君看篆籀写韵语精巧岂易容追陪今人万事不如古矧以毫墨争雄魁嗟余病废卧都峤何上我马云虺尵感时抚事百忧集对案不复能持杯明牕展巻慰岑寂坐迁旧观双眸开梁谿书室插架防念逺更觉增驰懐世间雅好无出此絶胜寳玩琴藏雷于今此物未易得愿言什袭传云来
　　清明日得家书四首
　　去国三年久离家万里余岂知戎马际仍得棣华书金皷震南国松筠懐故庐寰区端若此天意竟何如南荒炎瘴地槐火又清明海峤无春色江湖有战声繋书来鴈足归思羡鹏程欲挽天河水滂沱洗甲兵欲归归未得留滞綉江濵感慨伤春望侨居多北人苍生未苏息黄屋尚防尘王室艰危极澘然泣老臣烟岚飞翠盖鲸海泛龙舟退避亦已逺凭陵殊未休包胥思恸哭曹刿愿深谋叹息绕朝策何人知故侯
　　容南初食荔枝二首
　　海山荔子冠炎荒颇恨遄归不得甞犹喜容南三月里轻红初擘一枝香
　　买地城南种荔枝毎留核付守园儿但祈四海兵戈息会见开花着子时
　　三月二十三日徳音至容南恭闻驻跸浙东王师屡防冦骑逺遁是日得诸季书挈家寓饶之徳兴幸免惊扰忻忭之余輙成口号
　　紫泥黄耳到同时家国无虞慰所思饮马天骄归朔漠安巢越鸟返南枝休祥允恊灵棊卜喜事何因干鹊知便可理装寻去路携家深赴鹿门期
　　三月朔旦卜灵棊占国得恶销卦辞曰日出东隅炎炎赫赫虽有妖气反见熏炙羣贤破隂祸难解释占家得克强卦其辞曰去我寳珠乃在天衢不意盗者隠匿所居赖得鸟为我逐驱风静波息还复我庐至是而验将得家书鹊声甚厉故云
　　四月六日离容南陆行趋藤山路﨑岖然夹道皆松隂山俺田家景物类闽中殊可喜也赋古风一篇
　　孟夏草木长清隂散扶踈葱笼竹树间石磴蟠萦纡嗟我事行役弥年困征途及兹理归鞍敢复论﨑岖深谷四无景髙岩倚天衢稍从平川行遂得田家居篱落静窈窕桑麻郁纷敷新秧緑映水鸡犬鸣相呼中原暗锋镝边骑方长驱此岂桃花源幽深了如无逝将适闽岭买田自耕锄结庐乱山中聊以全妻孥
　　自容趋藤山路古松皆合抱百余尺枝叶扶防行人庇赖为取松明者所刳剔因而摧倾十已六七良可惜也
　　松林缭峻岭百尺森怱青不知何年种天矫乱龙形浓隂翳修途当暑有余清长风一披拂时作波涛声如何锥刀徒使争爝火明伤肤及肌骨风雨因摧倾颠倒委榛棘气象犹峥嵘行人失庇赖伫立空凝情缅想栽培初爱防如目睛合抱始毫末防经霜露零一日毁有余百年养不成忍使易凋防此理真难评忆昔陶士行为政有善经擢禾与移栁一一纠以刑既往不及追将来犹可惩感动遂成章庶防知者听
　　镡津江阁气象清旷有闽浙之风偶成长句
　　断云飞雨晚苍茫灵阁临流分外凉散髪披襟尝荔子防帘清簟看鱼航三年奔走环循蚁万里归来鬓满霜未到江湖先到此风流谁道在炎荒
　　同曹使君登浮金堂
　　绕堂松竹散扶防枕带江山羙有余神物化龙同剑浦双溪成字类桐庐朝云夜月随时好栖鹭飞鸥迥自如茗饮相从得清赏坐令胜事踵苏徐
　　月夜江阁次东坡韵
　　江水如练带江石如马肝双流会合防蹙作蛟龙蟠我来暑气初骤雨成惊湍云收暮山出秀色屏中看缺月挂木末光辉溢清寒冷然适我心遇境随所安夜乆转寥閴髙松露华漙独坐念平生行路真漫漫危肠易感激不待闻哀弹犹欣碧川涨没尽风雷滩
　　晚泊苍梧有感
　　常诵苍梧云正愁岂知理櫂此间逰火山氷井旧传有桂水藤江相合流念逺心如嘶北马逾年行徧峤南州重华一去不复返怅望九疑空白头
　　封川赠李致逺郎中
　　一别都门十载余相逢应笑尚迂愚绨袍恋恋故人意风雨潇潇君子儒顾我忧危宜白髪如公暇豫亦清癯年来颇得羲书防试读一篇还是无
　　泊晋康横翠亭爱其山水秀丽斐然有作二首
　　上主防封地中兴启帝圗江山连肇庆云物接苍梧秀气蟠南极神功本禹谟邦人荣望意开府映畨禺环抱大江流层峦翠霭浮神明扶王气文物冠南州来值炎蒸日去翻风雨秋登髙望不极暮角起城楼
　　同陈使君登香山寺豁亭
　　渺渺烟波叠叠山玉簪罗带自廻还雨余岚翠浓如滴地险江流巧转湾蟠磴过临飞鸟上岸巾聊与白云闲峤南有此佳山水尽在贤侯几案间
　　客有出示御制登中和堂诗小臣斐然仰次宸韵二首
　　黄屋狩吴越勾陈俯江津迢遥八骏御时迈慰斯民汉祚歘再兴周邦命惟新谁令玁狁炽坐使宵旰勤宅洛既得卜去豳亦惟仁宸章迹禹功道继胼胝身期运有泰否钝蟠利则伸君王自神武安得熊罴臣
　　贱子志丘壑敢懐要路津偶乘风云会冀拯凋瘵民误被圣主知坐期功业新飘零继三黜奔走亦已勤生还鲸海中仰荷皇天仁不然铄金口何有鸿毛身当从豹隠无复尺蠖伸感叹魏公言愿使为良臣
　　江行即事八首
　　千里江山圗画中峤南浙右岂殊风烟浮岚彩重重碧日染波光洒洒红蚁酿蟹螯情不浅笔牀茶灶兴相同扁舟入手吾何事归去梁谿作钓翁
　　五月炎方气郁蒸安流皷櫂水风清江鱼入馔有余美山果满盘难强名醉里讴吟聊自适梦中来往本无惊庙堂早定安邉策遂我山林幽遯情
　　置散徒懐报国心还家欣得故园音钩辀晓岸云林宻欵乃暮江烟水深壮志已同灰灺冷班毛从使雪霜侵卧龙只合耕南亩抱膝空为梁甫吟
　　苍梧云物晓凄凉锦石江山一带长雨浥峯峦添黛翠风吹草木送天香鱼樵闲话无千古金皷喧声震万方我欲诛茅寄幽僻却愁烟水日茫茫
　　数郡﨑岖山海间只今多事觉寛闲衣冠避地成侨寓风月留人长往还蘸水藤花方烂熳生云锦石自斓斒平生有意五湖去谁谓扁舟行百蛮
　　合踏青山转碧川雨余风月更婵姢光铓影渡星河碎片叚气蒸云物鲜心系鸰原千里外梦回皷角五更前翠华杳杳今何防怅望东吴空惘然
　　峡束沧江暮霭昏孤猿吟啸不堪闻寥寥夜閴波沉月漠漠晓晴山出云钓艇得鱼犹拨刺纶巾漉酒任酣醺年来与物忘机甚自觉沙鸥不乱羣
　　自晋康顺流六十里有山巉然临江下有岩洞可容千人轩豁平坦景幽防石罅间滴泉厥味甘冽因之目曰玉乳岩赋诗以纪其事
　　鼓柂下端溪停桡登嶻嶭呀然岩洞开俨若栋宇设千夫可还揖放歩靡凹凸玲珑四壁间一一幢斾列谁令胚浑初凝结有罅缺当年补天手不顾山石裂镌镵余旧防碎委环玦五峯近龙渊无乃通贝阙试求玉函书何异探禹穴涓涓乳泉滴灿灿氷玉洁清声落防窦自中琴筑节甞之味甘芳涤我肺腑热琼浆笑裴航石髄谢王烈峤南瘴疠乡有此云腴冽青葱松桂隂景物助幽絶岂无会心人来逰共旌别题诗制佳名聊以纪嵗月碧落遥相望千里未磨灭
　　端康之间地名越城五山秀峙有蜿蜒飞跃之状山有五龙庙当秦时神媪临江五龙从之逰没山上庙祀至今灵响甚着乡人以风雨龙之归因作送迎辞五絶句以遗之
　　风雨潇潇云气浮五龙归觐到灵湫星霜换易江山在尚忆当年水际逰
　　五山秀峙若飞腾下有澄潭百丈清不用燃犀窥秘怪从来神理恶分明
　　万霰干霆霹雳飞潜藏神用济烝黎何须箫皷祈膏泽肯为乡人有所私
　　贝阙珠宫不可寻时因风雨听清吟叶公好画真龙出却恨今无好画心
　　日染波光红洒洒风揺影里碧鳞鳞神灵来去初无迹多少江头求福人
　　江上晚景二首
　　清江一曲深翠岫千峯峙江村八九家茅舎修竹里沙头渔网悬林表烟素起焉得恵崇师写此真山水风雨逐云急断霓明饮川江头日欲暮返照青林颠鸥鹭自俦侣蒹葭相接连平生江海志对此却茫然
　　遣兴二首
　　缭络奔驰不记年脱身瘴海岂徒然昻藏鹤髪老道士烂熳醉吟狂谪仙剰把诗篇收景物何须鑪鼎煮山川平生出处吾无愧祸福死生皆付天
　　海上归来心绪多鬓邉无那白标何诗情粗得江山助酒量自因风月多黄巻中间笼圣哲白云深处避干戈弟兄念我心应切故向梅花岭上过
　　次肇庆府有感
　　仁徳如天覆万方谁知变故起非常秪因燕地开邉隙故使中原作战塲侯景南侵幽武帝禄山西犯走明皇运遭九六人徒尔险失山河事巨量一自銮舆逰朔漠空余藩邸在炎荒防臣弭擢增悲感雪涕无因问彼苍
　　端石砚
　　端溪出砚材最贵下岩石珍物乃卵生孕此马肝色世传鸲鹆眼通透盖其脉颇同阮步兵见客作青白我来岩中逰幽探偶有获温然一片玉秀润满书宅断成蛟龙池澁滑宜笔墨当观管城翁沐发散简策嗟余好陶红收拾积珪璧得此余可忘一生能防屐
　　蚊
　　江风萧萧江水清飞蚊扑扑何处生驼肩豹脚嘴如铁天使咂食同蝇蝱先生暑困汗翻雨僮仆揺扇疲屡更乗虚投隙肆毒吻皷翅皷足何其轻须臾含桃变栁絮坐使饥腹成膨脝舍身施汝岂吾惜逼耳是恶声娇狞有时縁【阙】拊吾指罪虽应尔心则矜露华清泚自可饮戒汝慎勿贪芳腥
　　出峡
　　出峡日将暮绮霞连水明山遥欣野濶海近觉江平稍稍洲渚转霏霏烟霭生舟人喜风便时发櫂讴声
　　灵洲寺次东坡韵
　　廻廊小殿枕崔嵬接武东坡我复来江色苍茫山耸秀蔚蓝天影抱琼台
　　次韵凿空阁
　　东坡谪仙人逰此江海境赋诗凿空阁如以镜写影我来遥相望荏苒嵗月永读翁阁上诗宛若相像镜平生忧患余胷次徒耿耿脱身鲸波间逺迹方自屛泊舟值炎蒸风雨变清冷佳哉幽深地自絶锋镝警愿为剑藏神不作锥露頴携家隠山林属意在闽岭


　　梁谿集巻二十五
　　钦定四库全书
　　梁谿集巻二十六　　　　　宋　李纲　撰诗二十二【道中作三十九首】
　　谒南海神庙
　　罗浮山寳积延祥寺古风
　　冲虚观　　　　　　乗月泛小舟归泊头家问自闽中转来走笔寄诸弟
　　次韵士特见懐古风
　　再赋一章寄诸季约同隠罗浮
　　恵州访东坡旧隠
　　白水山佛迹岩行速不果到次东坡韵
　　次东坡月夜理髪
　　望白水山次合江楼韵
　　六如亭
　　遵海归五絶
　　泛舟循恵间山水清絶谩成口号
　　东坡谪英州以书语所善衲子曰戒和尚又防脱矣读之有感
　　自鵞城乗舟至河源风雨日作江流湍激以寸步进感叹有作
　　五月晦寓河源馆舎雨凉新沐偶成一絶夜霁天象明润成百韵
　　自河源陆行如循梅
　　循州道中作　　　　絶句二首
　　剪剔悬瀑翳荟二絶
　　闻蝉
　　新月二首
　　早行二首
　　通衢夜坐有感二首
　　谒南海神庙
　　黄木湾头潮欲平丛林深处欵祠庭岂知休咎能传戒但爱昌黎解勒铭海上波涛呈秘怪壁间圗画杂红青应怜归客稽留乆风破寒江集百灵【唐休咎禅师为神受戒】舣舟泊头镇风雨中乗小舟行十余里遵陆逰罗浮山寳积延祥寺
　　神山失凭依漂泊西南州连峯蟠秀气作镇苍溟陬世传朱明洞深秘未易求夜半见赤日光若金鼇浮我来夏正中川涨通行舟弭櫂泊头渚遂作罗浮逰山灵悯病暑风雨为变秋云开逺岫出黛色散不收篮舆陟翠微颇得精庐幽雅志惬丘壑斯行岂人谋愧烦五色雀顾我鸣啁啾寓目天水永微茫见瀛洲中原正云扰盗贼屯蠭蟊而我卧云海归途亦淹留逝将憇真境秘诀追前修稚川不可见得见野人不
　　自延祥寺行五里至冲虚观月出林峦之表景物幽胜坐遗履轩望麻姑峯秉烛观稚川丹灶
　　葛翁令勾漏晚入罗浮山丹成尸解去遗迹犹班班当年薪水人亦得刀圭残至今有遇者緑髪长童顔嗟我慕遐躅冒暑穷跻攀叩门日已落月出青云间深院人寂寂飞泉涧潺潺松风入琴轸桂露零星坛坐观麻姑峯耸翠凝烟鬟更呼老道士月夜谈闗清景难久驻忽忽恨言还却迷桃源路叹息空尘寰兵革未休息世故方艰难脱身事幽讨此志不可删未能骑长鲸聊复乗两班来寻岩间灶更链飞霞丹
　　乗月泛小舟归泊头二首
　　来时风雨作新凉归去还乗皎月光多谢山灵巧留意未穷仙赏意茫茫
　　纎云四巻列星稀重露如珠湿客衣竟日罗浮何所得满船空载月明归
　　家问自闽中转来走笔寄诸弟
　　江海相望万里余干戈阻絶久离居沉鱼断鴈杳何所一纸千金初得书身脱鲸波真偶尔家邻兵火幸恬如弟兄老矣何为者相约罗浮同结庐
　　次韵士特见懐古风
　　遭遇登黄閤平生志寝丘燋头无寸效失脚落遐陬一去苍龙阙三惊白露秋贾生时欲恸平子不胜愁鄂渚何曾到兰江未许留孤城逾地角絶岛在鼇头父子同双影箪瓢付一舟飘零巳知幸竒絶敢言逰望断归来鹤情孚不下鸥波涛从汹涌皷角助清幽忽奉日邉令容还峤北州天恩方肉骨厉鬼漫持矛力拯中兴业深防不戴讐当车虽怒臂见险莫扶辀往事追何及来功勉或收舎垣宜葺补风雨正飕飗离索何其久吟哦谁与詶管宁终着帽王粲且登楼阻絶江南信淹留海上洲归心良耿耿去路尚悠悠见说鲸奔网仍传盗聚蟊不知供羽卫今有防貔貅瓯越亦逺矣江淮巳定不视天真懵懵知命罢休休水有朝东性嫠非恤纬忧吾徒强餐饭肉食自深谋
　　再赋一章寄诸季约同隠罗浮
　　枕海仙山舞翠蛟葛洪丹灶尚余凹兵戈满眼归何地云木连天思结巢岂有声名同八士当令踪迹继三茅携家早作来逰计玉户金闗幸可敲
　　恵州访东坡旧隠
　　海上归来访老坡依然遗迹未销磨松风亭下梅花老鹤观峯头乔木多垂世文章灿星斗平生忧患足风波华堂满龛题诗笔人事其如天定何
　　白水山佛迹岩行速不果到次东坡韵
　　罗山与浮山对峙蹲两股有如垂天鹏决起初振羽兹山乃东麓秀若芙蓉吐谽谺岩洞开地裂娲不补何人履石上修趾映乳当时巨灵氏擘华不用斧蹈躟意未巳遗拇到南土连山乃浮来海若助掀舞强称金僊人谁见来接武坳洼逾镌鎞缕脉分踵拇何尝借青莲长此濯白雨颇疑秦汉间方士恣飘鼓凿成巨人迹聊示神仙府祖龙茂林翁雄毅犹猛虎一为异端惑种种受欺侮我为江海行风雨齐万弩余生屡涉险何异孤注赌已从罗浮逰胜境敢多取天公本无私尤物随意主濶视天壤中沧洲乃吾圃
　　次东坡月夜理髪
　　月明星稀乌鹊翻先生夜起临幽轩呼童具栉不停手一气泝流天地根自经忧患髪如葆欲论此心无与言不如缄黙度余日怅望吴越空销魂
　　望白水山次合江楼韵
　　罗浮之麓何壮哉山灵为我烟云开怱怱行役不一到翠光百里随人来峤南钟此山川羙中有幽人呼不起月圎月缺岂人为潮落潮生自江水非人流水水流人世故人情日月新拨置千忧幷百虑且醉一斛松醪春
　　六如亭
　　松林玉近禅扃便把伽陀当勒铭居士已亡三昧手侍人空有六如亭玉环约指无消息巫峡行云更杳万法本来皆梦幻春风又见草青青
　　北归将自英韶趋江表因逰清逺峡碧落洞谒六祖于曹溪望韶石渡庾岭皆峤南絶景也适江西道梗遵海而归此志不遂赋五絶见意
　　清逺峡
　　凝碧湾头碧玉山林松古寺寄孱顔佳人得侣已长啸空使山僧藏白环
　　碧落洞
　　碧落嵌空羣玉峯烟霞深锁翠防重乳羊不作黄羊色放筯能廻氷雪容
　　南华寺
　　久矣曹溪法雨流秪传一滴满中州南来不见祖师面长与祖师同此逰
　　韶石
　　重华南狩到炎荒髙会羣神广乐张岂独有情能率舞至今峯石亦低昻
　　庾岭
　　谁言庾岭极荒遐夹道青松释梵家暍暑北归遵海上无因一为折梅花
　　泛舟循恵间山水清絶口号四首
　　雨过溪流没旧滩舟行竟日画圗间重重翠緑相环揖卧看王维着色山
　　烟雨霏霏溪上村白沙翠竹对柴门江湖战鬭波成血耕凿樵渔如不闻
　　青山碧水白鸥飞野岸临流有钓矶便欲诛茅老沧海于今江浙可忘归
　　山下清江匹练横山头红日半轮明渔人晚集知多少静听鸣榔撒网声
　　东坡谪英州以书语所善衲子曰戒和尚又防脱矣读之有感
　　东坡夙世乃戒老次律前身为永师一念参差成此错百忧钟萃使知非我生已约渡南海今日岂知还北归从今莫打这皷笛必竟是事终由谁
　　先公太师尉秀州华亭日与僧灵照师相善尝下村视涝梦照师曰本欲渡南海与君有縁故来托化是夕卫国太夫人亦梦有僧开帐而寤归既相与语异之遣人灵照则以见梦之夕入灭矣已而余生人皆以为灵照后身也故云
　　自鵞城乗舟至河源风雨日作江流湍激以寸步进感叹有作
　　榜舟泝廻溪夏潦适川涨惊湍激怒澜怪石立异状嵩师巧为计巨细施石上噪呼集众力进寸退寻丈峥嵘三数峯竟日不离望乃知势不便智力未足仗我行极江海幸免鱼腹书生妙言辞过谓神所相及兹困沟渎更觉水石壮翻思泛沧溟千里才一饷岂惟小中州端欲簉昆阆斯逰不可忘临风黙惆怅
　　五月晦寓河源馆舎雨凉新沐偶成一絶
　　风雨萧萧作晚凉山城松桂发天香兰汤沐罢尤清快一枕江南归梦长
　　夜霁天象明润仰观有感成一百韵时嵗在斗荧惑在氐微甚辰镇陵犯于翼轸间夜半斗杓转占帝座未明台星尚拆云
　　昊穹运宸极示人文灿然万象森布列七曜纷廻还体物具六扰靣朝别三垣徳隆乃循轨政错因失躔日月有薄蚀星辰或相挻晕适与佩玦精祲光属聮灾祥本人致销弭术在焉譬犹五藏病察色推其原讵有使之者一气兆所先应病投药石厥疾尚可痊恬不加料理瞑知何縁愈病当以药弭灾当以言苦言逆人耳防穷根源甘言恱人意无乃有后艰虚心行正说天道咫尺间太戊正厥事桑谷反为妍宋景知爱民法星退亦遄精诚所感格应效犹衡权尧舜曰钦若七政齐玑璿周公戒成王敬徳享厯年奈何后世士使不畏天为子傲厥考获罪安祷旃论议肈熈丰猷为终政宣皇天岂无意儆戒良拳拳长星逾万丈赤气夜缤纷是为兵革祥厥异古未闻台谏既钳舌太史亦讳论事始初破睦衅成继开燕至今为厉阶祸难相连延迨于靖康初储皇御乾坤金兵遽犯顺鐡骑凌天阍虽含恭俭姿顾乏英伟臣邪正相杂揉盈庭事纷纭机会一朝失安危自兹分愚儒不逺虑贼退已安眠岂无绕朝策谁着祖生鞭彗孛扫紫微急怒如戈鋋谀臣秘其事犹欲饰以文逾月始避殿何以应乎干金人再称兵东都满旌旜金汤失险固豺虎肆噬吞八骏狩沙漠神州遂崩奔坐令鸱枭徒盗据黄屋尊上帝眷明徳中兴属吾君建炎继大统威令赫以新四海望膏泽攘戎拯斯民光明日初出照烛穷天渊隂云忽蔽塞寰宇陡防昏迄今四寒暑天变何其繁日中有黑子翩若鷰雀翻赤氛环斗枢黑祲如突烟三台日离拆帝座亦屡迁连年盛夏寒雨霖日聮緜昨宵偶晴霁仰视青霄端五纬失躔次荧惑仅如钱太白扬其辉入镇光相聨灾变不虚发天心尚周旋岌然国势蹙人谋益廻邅飘腾冦骄横搏逐逾鹰鹯前年蹂关陜杀气摩东川去年破山东轻骑犯淮壖今年扰江湖深冦台与温东南防藩府接境遭刘防将帅望风遁巨贼摩其肩屠戮到稚乳焚烧无尺椽翠华亦飘荡泛海御楼船士卒颇携貮谁与守四邉内变不能弭何以御外患哀哉烝黎心戴宋何其坚肝脑涂草野不忍负国恩乃知祖宗徳渗漉深渊泉如何廊庙谋畧不加矜怜堂堂艺祖业挥斥极八埏谁陈退避策一一欲弃捐儿戯失两河甘心防中原虽为东南行初不治篱藩东晋有江左保守百余年问谁居腹心王与谢安强藩揔重兵控扼摧凶奸坐待天下定此理恐太漫胡不法光武奋起由空拳劳身马上治介冑被霑汗履危救民死国祚乃复传正如大厦倾扶持极艰难一日葺一日旧业傥可全畧不事撑拄摧压何由完厥今谁股肱前辙或未悛尚容狐鼠辈寝庙恣宂穿但为一身谋真若蚁慕羶风雨正凌暴不顾栋宇颠宵人用必危范子何其贤嗟我素愚拙三朝荷陶甄愧无徙薪策徒有燋头愆罪大幸不死归途极洄防废食念宗社伤心痛元元不知狂言发感愤成此篇何当采诗人为致冕旒前虽膺斧钺诛暝目无所寃史防以尸谏一语不敢烦君臣同修徳庶可廻苍圎
　　自河源陆行如循梅雨齐天气颇佳偶成古风
　　宿雨乍开霁新旸倐飞升峤南瘴毒地乃尔气清束装遵陆途夹道松林青我家大江南及此归有程山禽亦为喜林间啭新声况复抵衡宇童稚欢相迎入室酒盈樽聊以慰平生已矣勿复道晚节师渊明
　　循州道中作
　　岭海经行涉两年篮舆触热道龙川只愁青草黄茅瘴敢意好风佳月天山顶蒙蒙遮薄雾江心跕跕堕飞鸢劳生往返何为者归去躬耕负郭田
　　絶句二首
　　深入循梅瘴疠乡烟云浮动日苍凉逾年踏徧峤南土赖有仙翁肘后方
　　邪气岂能干正气妄心自不胜真心治心养气无多术一防能销瘴毒深
　　过黄石驿十许里严石间悬瀑潨射声隠然真小三峡也命仆夫剪剔翳荟为行者清心骇目之观戯成两絶
　　玉溅珠跳雷雹声岩端飞瀑蔽林芿呼童取斧开蒙宻一使行人心目清
　　终日﨑岖山谷间雨余林下水潺潺炎方六月不知暑端为先生从此还
　　闻蝉
　　乔林蔽日沸蝉声美防超然风露清嘒嘒不休聊自乐岂因人故乃长鸣
　　新月二首
　　碧落银蟾吐知从何处来雕弓弦未上寳镜匣初开照水钩沉影窥人光满懐微升已西没露坐兴悠哉初月明生小众星寒吐铓穿林未惊鹊傍户已窥床渐喜山川晓自令风露凉僊人贴片玉为我赐清光
　　早行二首
　　夙起戒徒御小村扉未开雾分山逺近溪绕路萦回排遣凭诗句销除赖酒杯大恩何以报海上得归来宿雨破袢暑趣装期早还断塍泥滑滑幽谷水潺潺半世走长道暮年归故山防头有衲被送老白头间
　　通衢驿夜坐有感二首
　　永夜发孤笑起看河汉流羣山涌翠浪纎月挂琼钩岂谓艰难日翻成汗漫逰虚舟全不系暮景付沧洲酷暑事行役瘴云天一方晓登丞相岭夜宿翰林堂月落星河耿轩开风露香微凉生枕簟归梦到江乡地有丞相岭因常衮谪潮州刺史道此得名翰林堂见圗经罗姓失其名亦唐人也







　　梁谿集巻二十六
　　钦定四库全书
　　梁谿集巻二十七　　　　　宋　李纲　撰诗二十三【道中作四十六首及抵家已后作三十二首】
　　循梅道中遣人如江南走笔寄诸季十首
　　古意四首　　　　　宿兴宁县驿二首午暑憇夜明馆二首
　　宿金沙寺　　　　　放鲜鲫
　　自金沙至梅口宿农家
　　南安岩谒定光圎应禅师二首
　　钱申伯自海陵避地临汀闻余北归相迓于武平赋诗见意二首
　　次韵申伯见赠
　　次韵申伯上杭道中见示二首
　　宿道傍僧舎次蒋頴叔壁间韵
　　寄沙阳邓季明二首
　　钱申伯追送至宁化栖隠寺赋诗识别
　　申伯见和佛迹岩诗再次前韵
　　次韵翁士特相招居武夷
　　灵峯寺
　　入江西境寄诸季弟二首
　　逰麻姑山二首
　　北归次盱江一览亭二首
　　次贵溪僊岩见兵火迹二首
　　峯长老见访成三絶句
　　归自海外与诸季会饮成长句兼简邹徳久昆仲
　　中秋与诸季及徳久昆仲望月同饮
　　送季弟还锡山省先垅四首
　　同诸季及邹徳久昆仲逰龙潭
　　九日登山亭会饮
　　九日示诸季
　　冬至后四日修供罗汉岩四首
　　叶梦授同逰丹霞再次前韵
　　叶梦授送家园梅花且以絶句十五章见示次其韵
　　循梅道中遣人如江南走笔寄诸季十首
　　弟有青云志兄今白髪翁断鸿飞峤北归鹤自辽东鲸海扁舟过烟岚一笑空衰顔虽已老尚有渥丹红海外归来客天涯老病身巻开愁细字冠侧倩傍人久矣鸳鸾絶优哉麋鹿亲尤堪浇美酒醉里发天真人传吴会破寇向福山归松梓定安隠池台今是非伤心懐故老流泪落征衣目断沧波上龙舟翠盖飞契阔三年久惊忧一梦新江鄊漂寓客海峤得归人风雨对床夜诗书开帐晨速宜寻旧约一醉万家春寂黙维摩病谁参不二门应縁聊遣化问疾欲忘言断取妙喜国同逰祗树园甚深须独悟勿为众人论寇骑滋南牧于今大将谁楼船泛溟渤哀诏问疮痍沙漠深銮辂江湖震鼔鼙逺方惟岭峤耕凿自熙熙常笑晋南渡区区营一隅近传边骑扰未觉古人迂谈笑北支勒指麾西破苻凄凉王谢后继踵岂真无毎讶杜陵老赋诗多旅愁只今萍梗迹自乏稻梁谋火气巳徂暑金风将动秋相从攻苦淡一解万端忧触热冒氛疠懐家思弟昆早行青嶂月夜泊緑林村且喜江南近休将塞北论凭髙望吴越黯黯更销魂江表难乆客沙阳可暂安旧谙鱼稻美颇得士民欢骐骥已衰病鹡鸰方急难为携雏稚辈早下建溪滩
　　古意四首
　　鸾凤招不来鸱鸢麾不去君看酒肉败坐使醯鸡聚小人为身谋无复及逺虑国敝身亦危何如木中蠧薰莸不同器枭鸾不接翼君看氷炭姿燥湿更相息消长本天行否泰非人力须知坦荡荡自胜长戚戚嘉木难封植恶木费剪除君看种榆栁横直皆扶防袅袅不自畏更欲陵天衢不知嵗寒后松栢谁雕枯松栢寒更青蕙兰幽自芳君看绕指柔何似百链刚逐物成俯仰随时变炎凉悲哉小人态所得真毫铓
　　宿兴宁县驿二首
　　清夜风露冷月华牎半侵懐家千里梦许国一生心倦鸟投林急潜鱼泳泽深无人知此意抱膝自长吟六月欲徂暑又催流火辉竹间萤巳乱檐侧鷰将归岂念弃纨扇永懐劳铁衣兵戈犹未息老尽故山薇午暑憇夜明馆道傍清流激湍可爱所乏者茂林修竹耳二首
　　火云千丈映溪山正是人间行路难赖有道傍飞瀑在喷霜翻雪作清寒
　　寳气何年夜发明至今邮舎得佳名我来不暇寻光景但爱锵金漱玉声
　　自梅趣汀行小路墝埇危甚六月十一日宿金沙寺
　　触热过梅川墝嶅鸟道邉林深晴有雾土旷昼稀烟略彴横溪小篮舆碍石偏乱蝉鸣翳荟叠涧防潺湲闽岭虽近止江鄊犹渺然何曾愁瘴疠秪是怯危颠借问劳行役何如穏晏眠遭时正艰棘赋分自廻邅已幸生还里宁辞险着鞭夜凉栖野寺相对月婵娟
　　客有馈鲜鲫月夜于宗之溪上放之
　　歩月溪头放小鲜银梭掷水势飞翻清波真是悠然去不似洋洋秪听言
　　自金沙至梅口宿农家
　　夏夜宿山庄风吹禾稼香儿童窥户牖鸡犬讶冠裳戞戞竹揺翠辉辉萤防光浊醪浇渴肺梦觉月侵牀
　　南安岩恭谒定光圎应禅师二首
　　白衣隠去碧岩空塔庙岿然海峤东分化何殊遽如许赠诗多写以之中青山緑水年年好明月清风处处同好住一方为庇防不须追逐泗濵翁
　　岭峤经行万屈盘北归今始到南安满山泉石有古意十里松筠生昼寒颇厌病身逰梦境欲将余日付岩端定光古佛今犹在请问此光何处观
　　钱申伯自海陵避地临汀闻余北归相迓于武平赋诗见意二首
　　海峤经行徧还为闽岭逰清泉涤余瘴小雨报新秋【峤南多饮溪流至武平始得井泉甘冽故云】多谢故人意来销羇客愁慇懃问淮楚兵革已宁不
　　我脱鲸波险君罹冦盗惊暌离四寒暑会遇两蓬萍访旧半为鬼问津多阻兵衣冠漂荡极风雨自鸡鸣
　　次韵申伯见赠
　　连年奔走厌艰难痛愤边骑入汉闗万里自防鲸海逺一身今伴岭云闲孤忠耿耿空余志华髪萧萧已映顔慙愧故人相劳苦去时明月却同还
　　次韵申伯上杭道中见示二首
　　川途荏苒度年华命与时谋敢自嗟但使直方能养浩岂知权势解悲夸淮舟昔共茱萸酒闽馆今同薄荷茶往复纷纷成底事厐公只合访丹霞
　　相逢闽岭得同行秋早凄然风露清蝉曵残声吟翳荟泉飞小瀑落峥嵘浓云林表千峯立细路山腰一线横坎止川流任天运未应萍梗叹劳生
　　宿道傍僧舎次蒋頴叔壁间韵
　　竟日碧山中清宵憇寳宫客愁无那处一叶已秋风
　　寄沙阳邓季明二首
　　海上归来近七峯故人犹冀一樽同心忧世故存当日身履时危到此中玉带金鱼非素志碧斋翠阁自清风十年扰扰成何事依旧梁谿一拙翁
　　当年曾到碧云峯惟有溪山与昔同最爱幽人三径里尽收春色一壶中千年阨运非人力四海横流本士风烂额燋头何所补却输花圃乐全翁
　　钱申伯追送至宁化栖隠寺赋诗识别
　　连年淮海怅离居十日相从乐有余心向功名已灰冷老于诗酒未情防颇矜有客乃如许共话无生正是渠惜别不须追路逺定期林下论羲书
　　申伯见和佛迹岩诗再次前韵
　　平生嗜读书毎效锥刺股晚窥羲文心射石遂饮羽子云方草白凤梦中吐区区不自量造化欲笔补当其得意时如渇味湩乳谁为摩天手愿借修月斧故人适我愿邂逅遇南土试将一隅授笑喜屡作舞嗟予值时危孱懦愧不武援世多掣肘放足已折拇片云空往来岂解作霖雨逝将归碧山不复打这皷一气中夜存天光发灵府参同有真契神鼎转龙虎丹成赫朝霞魔事敢余侮世间成坏法张弛犹弓弩乾坤如许大方以一枰赌肉食谋自深苋腹何足取既非公家用且作猿鹤主相期岩穴中蓻此方寸圃
　　次韵翁士特相招居武夷
　　武夷山色翠崔嵬应笑梁谿又到来脱网弱鳞初纵逸伤弓倦翮尚惊猜闲中陶写资诗句愁里销除赖酒杯谁道川途废光景无根树子不妨栽
　　灵峯寺
　　古寺宿灵峯层峦倚碧空岩花开宿雨桂子落秋风地僻溪山险时危战伐同秪应输衲子防被白云中
　　八江西境先寄诸季二首
　　闽山行尽碧巉岩稍见川原云木参万里瘴岚来海外一溪烟水致江南故人邂逅端如梦世事纷纭未易谈铸印墩头家渐近秋风归骑亦骖驔
　　征途诘屈避兵戈叹息劳生可若何却把蘧庐作安宅毎闻铙鼔輙悲歌【连年奔走廵尉将迎铙鼔之音不絶于前故云】门稚子鹤立久浮海先生霜鬓多可惜光隂四寒暑只于来徃与销磨
　　逰麻姑山二首
　　鲁公辞翰勒山巅骾峭风姿亦喜僊假道来逰非偶尔追寻遗迹更茫然野花幽草堪成梦老鹤乔松不记年谁谓瑶台无路到月明风露正涓涓
　　寳髻云鬟衣彩霞飚轮曾过蔡君家河濵织女不停织海上花姑长似花防见桑田变沧海犹将菽粟化丹砂此身漂泊干戈际妙指烦于痒处爬
　　北归次盰江防山宗瑞长老来迓且言山巅有亭俯视羣山犹培塿也求佳名大书以榜之取少陵句为目之曰一览亭成两絶句
　　居士新从海上廻劳烦竹杖与芒鞋故人何用将迎逺明月清风常往来
　　千里林峦紫翠环孤亭缥缈白云端登临一览众峯小始见防山境界寛
　　往返逾万里首尾渉五年幸无惊忧归次贵溪仙岩新罹冦盗焚荡孑然始见兵火之迹感怆有作二首
　　梦里幽人独往来僊岩依旧碧崔嵬伤心二百载涵养极望皆成瓦砾堆
　　辽海归来丁令威山川虽是事多非衣冠南渡奔崩极始信六朝犹足依
　　靖康丙午冬道江南宿峯寺建炎庚戌秋北归再过行遽不果到长老智光见访成三絶句以遗之
　　散策曾逰瑞相峯烟霞深处翠成丛清江使者今安否五换星霜一梦中
　　去国翻成汗漫逰迢迢云海六鼇愁归来又踏江南土都在当年拄杖头
　　兰若松林物外居羡师一柱十年余奔驰万里心灰冷借我峯前使结庐
　　自海外归间闗万里经渉五载初抵家与诸季会饮成长句兼简邹徳久昆仲
　　楚氛未静狼烽起翠华揺揺无定止谋臣猛将如云屯坐视金人渡江水我归自南时正艰缭络间闗万余里问津处处皆战塲访旧往往成新鬼伤心不忍顾浙河故园已在荆棘底幸然家寓大江东窈窕精庐山谷里当时百口还满前况复添丁长童稚衣冠南渡多流离骨肉无虞能有防生还已荷皇天慈见汝更使清愁洗夜阑秉烛疑梦中破悲为笑且欢喜在原真赴鹡鸰难玉树还许蒹葭倚眷言兄弟同友生风雨鸡鸣未云已闽山深处是吾鄊携幼扶衰又将徙安得庙社固根基一使寰区尽防祉
　　中秋与诸季及徳久昆仲望月同饮
　　五年客里过中秋今夕安知无此愁共喜银云开碧落坐看蟾魄过西楼清光着物殊他夜好景于人散百忧人月皆圎那易得莫辞大白十分浮
　　送季言弟还锡山省先垅四首
　　四年谪去逺桑梓万里归来纷甲兵却恨此身方抱病扫坟不与汝同行
　　北骑南牧浙河空多幸依然马鬛封劳汝遥传一掬泪霜前为洒万株松
　　毎忧吴会太繁雄冦骑凭陵掌股中若到新经兵火地莫将有限悼无穷
　　连年瘴海鬓成丝多荷君恩特放归邂逅故人相问讯为言蘧瑗久知非
　　同诸季及邹徳久昆仲逰龙潭
　　避地寓江左精庐极深幽驾言穷胜赏遂作龙潭逰暑气敛以退轻云蔼而浮防林未揺落山色宜清秋萝磴穿窈窕松风散飕飗铁花秀石壁玉韵锵溪流谁将三峡桥断取来岩陬会心得佳趣浊酒相献酬嫩菊青可摘寒防郁堪羞乐哉山林间乃尔逺世忧岂知江淮濆杀气横戈矛幽讨未云已散策层冈头天绅施脩瀑落此万丈湫空蒙杳霭中时有飞鱼游神物不可见下隠长黄虬百谷正焦枯胡为此淹留会乗风雷便一起泽九州我与二三子于世初无求萧然岩壑姿正可擅一丘愿言假吾居聊作潜珍谋玉函畀思邈贝阙归灵脩何须挟白羽共逐青绡牛
　　九日登山亭会饮
　　渊明避世士酷爱九日名独酌东篱下悠然得此生我辈正羇旅佳节安可醒相携陟翠巘置酒松间亭菊蘂弄新黄橘苞破防声鬓邉插茱萸未觉巾帻倾云山蔼佳色风林动防声慷慨念平昔醉舞属羣英国歩方缀旒衣冠正漂萍山河举目异望逺若为情方期汗漫逰天池濯吾缨何必楚囚泣牛山良可轻
　　九日示诸季时会饮者八人
　　海外频年懐棣蕚江南九日共茱萸莫愁羣盗惊邻壤且作新诗慰老夫坐上岂无吹帽客饮中况是谪僊徒不将酩酊酬佳节肯信黄花解笑无
　　冬至后四日脩供罗汉岩因访丹霞木老成四絶句
　　道人眼静絶空花岩壑萧然物外家十载闻名今始到厐公真是访丹霞
　　篮舆清晓叩禅扉山路云深翠湿衣谁家峯头双练瀑空蒙散作玉花飞
　　碧山深处敞层岩中有幽人黙自参休指天云与缾水烦师试说后三三
　　岩峦鼎足缭回廊泉石幽竒草木香幸有峯前方丈地可能为筑读书堂
　　叶梦授龙圗同逰丹霞见和四絶句再次前韵
　　岩窦嵌空南寳花玲珑楼阁衲僧家兴来结客穷幽讨冲破晴山防叚霞
　　渡水扪萝欵石扉杖藜同着旧缁衣犹嫌林下諠僮仆欲学孤云野鹤飞
　　烟霞绚彩染幽岩紫翠防茏云木参幸有幽人共清赏岂惟风月友成三
　　夜寒月影照虚廊境寂心清发妙香藜藿山林有余乐未应肉食念华堂
　　叶梦授送家园梅花且以絶句十五章见示次其韵
　　天欲春光一防回素英先识化工裁恼人不作铅华态愿下当年玉镜台
　　道人宴坐得圎通妙观年来等色空结习已销花不染何妨瓖丽伴衰翁
　　枝头数防雪初残折置氷壶分外寒烟蘂轻盈未全拆国香暗淡已欺兰
　　慇懃剰作送梅诗撚断霜髭不为棊只恐苦吟令太瘦个中风味有谁知
　　傍雨移梅趂小寒探春防度独凭栏不知冷淡縁何事偏得幽人带笑看
　　坐来寒谷变阳春雪里开花若有神多作新诗咏尤物知君最是爱花人
　　超然标格冠羣芳妙质天教彻骨香烂熳开时何足道最怜新蘂半涂黄
　　防篱烟雨数枝斜行路于今五见花又向闽山和月摘坐令流寓叹年华
　　山路相逢若有情折来书幌愈轻明何须更道能调鼎小啄防酸已解醒
　　天生丽质絶尘埃肯把胭脂漫污腮幸有清香过于雪对人何止白皑皑
　　萧防竹外袅烟梢清浅溪流映小桥不似僧房静中看月明风细夜寥寥
　　小轩幽槛最相宜对酒难禁绰约姿莫讶落英飘万防待看青子缀防枝
　　云裳缟带歩揺冠谁遣瑶姬下广寒黙侍先生浑不语风枝时听佩
　　广平援笔赋梅花冨艳清便底死夸况有西湖隠君子句中能道影横斜
　　草木冻死山中村惟有梅花解返魂弱植孤根傲霜霰玉奴终不负东昏





　　梁谿集巻二十七
　　钦定四库全书
　　梁谿集巻二十八　　　　　宋　李纲　撰诗二十四【辛亥嵗以后作六十四首】
　　上元日同王丰甫叶梦授防饮
　　闻建冦逼境擕家将由乐沙县以如劔浦次沙阳留题寓轩　　留题凝翠阁二絶过罗畴老故居有感二首
　　兴国璨老浴室新成以伽佗见示戏成三絶句宿开平寺二首
　　道延平适风雨大作土人谓之劒归
　　题王氏志嘉堂二首
　　追次东坡和郁林王守韵
　　游包道士山居　　　自劒浦乗舟至水口
　　温水二絶　　　　　次韵周元仲见寄二首许崧老三友篇赠珪老
　　周元仲来自湖外传示崧老赠东林珪三友篇读之慨然因次其韵
　　游贤沙凤池二首　　次韵奉酬邓成材二首次韵陈中玉大卿二首
　　游鼓山灵源洞次周元仲韵
　　六言颂六首赠安国觉老
　　寄吕相元直　　　　留题天宁明极堂
　　松风堂长篇　　　　次韵刘倅寄荔支初秋访许子大于东山大乗寺
　　王丰甫待制防宴湖亭
　　秋日奉陪王丰甫许子大康平仲游贤沙宿凤池登升山偶成二首
　　次王丰甫韵
　　次韵王丰甫同游西禅斗车堂
　　九日诸季散处长乐外邑怅然有怀二首次韵陈中玉大卿见赠二首
　　送周元仲访亲桐庐
　　郑梦锡教授送黄精以诗答其意
　　初见梅花三絶　　　奉寄吕丞相元直二首以旧赐战袍等赠韩少师二首【并序】
　　奉赠宣抚孟参政二首
　　题止戈堂二首
　　上元日同王丰甫叶梦授防饮
　　当年玉辇侍端门岂意风尘四海奔正恐溪山太寥落也将灯火照黄昏月华清切人千里曲调凄凉酒一樽多谢故人相暖热感时抚事祗销魂
　　闻建冦逼境擕家将由乐沙县以如劒浦
　　我来寓杉江客馆未暖席纷然羣盗起环境暗锋镝束装呼仆夫又复事逺适峩峩章源岭峻峭初未识攀援仅能进十歩九倾侧风吹雾雨氷草木尽矛防朝登暮始降落日半天赤儿童饥屡啼徒御疲已极薄逰玉华洞庶可稍休息东郊遽不开蜂蚁迭呑食避冦如避弩吾敢惮行役驱车适沙阳颇喜田野辟虽经兵火余邑屋幸如昔旧游疑梦中一一有遗迹寓轩存佛宫脩竹自春色峥嵘凝翠阁尚对七峯碧故人皆避地谁与道胸臆理舟剑浦行稍就寛旷域溪流正湍暴恶子亦充斥脱身险阻中恊济借众力吟哦杜陵诗妙语皆中的丧乱古今同临风意如织
　　次沙阳留题寓轩
　　一纪重来一梦中寓轩脩竹自春风故人散去因羣盗旧意相亲惟七峯溪上偶存凝翠阁圃中安往乐全翁感时不用频惆怅万法从来本是空
　　留题凝翠阁二絶
　　重到沙阳十二春新罹兵火为伤神欲论旧事无知者只有青山是故人
　　山秀波平望不穷此身浑堕翠光中兵戈满眼栖何地注目溪头羣玉峯
　　过罗畴老故居有感二首
　　凤去梁摧忽十年空余文翰世间传池台春色仍依旧几杖遗音犹隠然把酒屡陪髙阁醉挥毫防和白云篇追寻旧事如畴昔泪湿幽花曲槛前
　　一别那知生死分乱离重到徳公门雷张莲社旧同约询惠沧洲徒有言江海凄凉人巳逺园林萧瑟剑空存我来痛恨怱怱去宿草无因奠一樽
　　兴国璨老浴堂新成以伽佗见示戏成三絶句
　　湛然定水满新池试浴金毛狮子儿普愿众生尽无垢此身何惜汗成泥
　　汤泉海涌气云蒸垢去心安身倍轻谁道圆通非外防却因妙触得宣明
　　池中巳具八功德浴处还敷七浄华妙体本来尘不染何妨痒处与抓爬
　　宿开平寺去剑浦二十里有泉石之胜曩与郡守谢德夫同游今一纪矣溪山草木依然住持犹旧人也感叹有作二首
　　旧游浑似梦佳处每难忘地僻溪山秀春深草木香世途方梗棘老景自凄凉衲子那知此闲中气味长往年同谢老胜赏到开平步屧山云细回舟溪月清光隂双转毂身世两浮萍愿卜幽栖地翛然得此生道延平适风雨雷电大作土人谓之劒归有感
　　干将未发埋酆城光气上腾干列星张雷博识各有得神物终合归延平没人下视不可取天矫巳作虬龙形至今千载有蠁往往出入驱雷霆我来弭櫂双溪上正昼云雾忽晦暝金蛇掣电起潭底霹雳洊作声轰轰土人谓是剑归候连日风雨资芽萌嗟嗟尔剑诚有灵胡不奋飞辅助讨不庭羣凶塞路盗贼横夷狄外侮方骄狞佩之其人得所托蠧国害民奸腰佞领逦迤皆削平何为终日但长啸时出光怪惊动无知氓
　　题王氏志嘉堂二首
　　秀岭云屏拥湍流玉佩锵竹光深鎻翠兰气暗腾芳岂谓兵戈日来登君子堂美才方世用嘉遯自难忘茗饮过溪阁萧然泉石幽雨余空翠湿春老碧鲜浮行止随时运笑谈销客愁遯亨真我事暮景付沧洲
　　追次东坡和郁林王守韵
　　盖世文章妙语言谁令骨相似虞翻玉堂大手空遗迹海岛幽栖有断垣仙去公宁怀此土生还我亦荷寛恩龙虬满纸疑飞动尚想挥毫气象轩
　　游包道士山居
　　何日养铅丹幽居紫翠间架岩开户牖隠几俯溪山昔到浑如梦今游更觉闲兵戈知满地佳处且跻攀自剑浦乗舟至水口溪流方涨备见湍激奔猛之状赋诗以纪其事
　　避地适南土舍车登叶舟春溪浑带雨霁石出如牛诘曲知操妙飘腾觉去遒烟笼岚翠滴滩激浪花浮亷利森排防盘回巧转辀轻生真可戒快意且销忧滟滪过三峡蓬壶访十洲平生志江海暮景侣巢由易象观嘉遯骚经赋远游扁舟入吾手此外更何求
　　温泉二絶
　　温冷泉源各自流天教施浴雪峯陬众生尘垢何时尽汨汨人间几度秋
　　玉池金屋浴兰芳千古华清第一汤何似此泉浇疾病不妨更入荔枝郷
　　次韵周元仲见寄二首
　　凌云健笔有神锋抵掌髙谈久不同江上过从犹宿昔峤南游歴徧西东山川多助新诗里花鸟愁添老眼中万里归来好同隠竹林今祗欠王戎
　　五年奔走敝征衣海上相亲半是黎望断故园无旅鴈心惊中夜听荒鸡岂知南渡能还北更笑东来又向西多谢故人寻访意千山万水不曾迷
　　许崧老三友篇赠珪老
　　平生我三友四海吴李孙抱能不时施戎马生中原孙既北随难落日黄尘昏吴亦南投荒蛮瘴愁朝暾李今又去我浮槎杂鼍鼋飞涛渺何极海天相吐呑蘧蘧遗此老死生信乾坤颠沛呉江渚投依楚山樊脩水抱苍巅劒气埋云根翛然竹林下乃有幽人存神交迹两忘髙风嫋孤旙慰我念友心方外得所敦空寂湛禅恱中有诗清温我亦忘世者早窥治乱源忠臣泣庙社志士伤丘园欲持一寸胶往澄九河浑晚知未得力繙经委空言迨此从君游始脱百忧繁五君与六逸嵗久名方尊他日竹庵东更开支许轩
　　周元仲来自湖外传示崧老赠东林珪三友篇读之慨然因次其韵
　　粲粲襄陵翁大岳九世孙文章老益竒于道见本原我生植艰虞惨澹风霾昏挽翁共出力一廓扶桑暾芬馥蓺兰芷神奸伐蛟鼋此志竟萧条相顾声为呑逺游负深衅行偏西南坤忆昨遇江上擕手庐山樊林间接软语穷尽兴衰根三年隔瘴海岂谓我尚存何尝知枣梨颇亦闻风旛读翁三友篇雅契乆弥敦江南盗云扰崛起巢与温翁今渺安在犹滞脩水源我病寄闽岭栖息僧家园百念悉灰冷窥见易象浑区区不自量信笔笺防言逝将从翁游淬砺删其繁三圣邈巳逺万古同所尊何当进此道对坐虚明轩
　　三月二十五日邀呉民瞻郑梦锡李似之陈巽逹周元仲游贤沙凤池二首
　　招提环拥碧崔嵬携客登临始此囬寺比道林多掩抱峯如灵隠解飞来烟霞深处钟磬响杉桂香中殿阁开莫道钓鱼人巳寂至今说法尚如雷
　　右贤沙
　　凤去空余旧浴池竹梧交防翠参差云随屐齿生松磴泉合琴心防石陂幽讨平生如此少清闲今日许谁知道人为筑防书室杖履来游更卜期
　　右凤池
　　次韵奉酬邓成材判官二首
　　漂泊兵戈到越山不妨还整切云冠乾坤策里空真象龙虎炉中养旧丹静爱白云归逺岫时邀明月下层峦此生巳作长闲计秪愿朝廷四海安
　　文塲妙誉久推豪筮仕犹从州县劳野鹤未应羣鴈鹜幽兰初不掩蓬蒿千寻挺节无霜霰万里抟风有羽毛好去江南吐竒策从来勲业属吾曹
　　次韵陈中玉大卿二首
　　初官托芘记当时晩误明恩入紫防天邑御戎同象弭海邦避地各缁衣能诗解饮陶元亮去国还家丁令威漂泊不须伤客寓无何为室更安归
　　叨尘黄阁值明时推挽英髦愧力防海上相逢顔愈渥箧中谁谓出无衣救焚拯溺非天数脩政攘夷頼主威旧国故乡休怅望中兴恢复伫旋归
　　游鼓山灵源洞次周元仲韵
　　碧海吸长江清波逾练浄我为鼓山游潮落初放艇连峯翠崔嵬倒影涵玉镜舍舟访招提木末缭危磴凌云开寳阁震谷韵幽磬乃知大丛林托栖必深夐灵源更瓌竒岩壑相隠映森罗尽尤物无乃太兼并伟防造化力至巧于此罄烟云互巻舒变态初不定岂惟冠一方实最东南胜周行洞浃中泉石若奔竞飘萧毛髪清涤濯肺腑莹当年喝水人端恐溷观听是心如虚空动寂岂妨并兵戈正聨绵幽讨亦云幸相擕得佳侣散防谢轩乗媮安朝夕间未可笑赵孟淹留遂忘归怅望云海暝不负惠询期更起沧洲兴
　　六言颂六首赠安国觉老
　　大虚一防真气都卢半掬水中堪笑钟离散汉付与安国秃翁
　　心似莲花疏通身如灵藏蛰三十年来住持不曾嚼破一粒
　　本来滴水滴冻岂碍彻风彻颠欲问东西祖意莫嫌吃饭参禅
　　不用读书读史自能说西说东若人欲了此法一源通处皆通
　　信口长吟短咏落笔春蚓秋蛇万法无心契合丝毫拟议即差
　　莫问是魔是佛休言学道学禅若能不作圣解便是人间散仙
　　寄吕相元直
　　许国精忠不计身据鞭矍铄迈前闻亲提貔虎三千士力破豺狼十万军江表已欣迎骑气淮壖行庆扫妖氛劳公力賛中兴业衰病安然卧白云
　　留题天宁明极堂
　　久客若飞蓬年年气味同犹欣容榻地更得化人宫鬰勃炎蒸极巍峩栋宇雄疎林碎揺月虚舘逈含风万户轩楹外三山指顾中灵潮自朝夕大舶各西东怅望闗河逺苍茫云海空余生寄闲旷任运学庞翁
　　季夏之初自安国迁南台天宁寺依南山而面北暑气尤盛暇日望山顶松林郁然意必有异因宂垣凿磴以造其上形势坦平风日清美四顾山峦环合江潮往来景物不可模状月出林表清光更多夜久閴寂殆非尘世作古诗二十韵以纪其事奉呈巽逹元仲
　　旅泊不求安小憇南台宫轩楹尽北乡盛暑堕甑中开垣追防凉山顶罗千松烦襟忽破散濯此万里风羣山递环绕云物増竒峯江潮信有期来去初不穷啸咏得所托幽禽亦玲珑青霞蔽落日皎月生于东清光入疎林照我鬓髪松壮年防何时倐忽成衰翁愿餐日月华为驻氷雪容二子皆静者翛然此相从灵丹论秘诀妙理谈真空兵戈满寰瀛此乐岂易逢犹恨迩城市时来车马踪逝将选幽僻诛茅寄防笼灌溉荔支园可敌万户封屋前修竹合屋后流溪通风月应更好清欢永相同稚川晩闻道尚冀刀圭功
　　次韵刘倅寄荔支
　　色味芬芳压众包谁将橘颂入离骚非縁人力栽培至自是天资品格髙璀璨万星真伟观崩腾百马亦良劳南来坐享吾何幸更把苏禅与醉逃
　　次初访许子大龙图于东山大乗寺留饮观荔支
　　物外仙家长自春隠沦何必为逃秦祗应榴洞赠花者【东山榴花有误入者洞中人以榴花一枝与之】便是桃源种树人丹荔枝头星灿烂白云峯顶玉嶙峋主公留客非无意端为出山多世尘
　　王丰甫待制防宴湖亭
　　画栋翚飞暇曲塘主人情重啓华觞月揺波影鳞鳞碧风入荷花苒苒香散策幸陪终日适开襟还喜十分凉天涯随分同清赏何必南园作醉郷
　　秋日奉陪王丰甫许子大康平仲游贤沙宿凤池登升山偶成二首
　　飞来耸翠一峯孤凤沼幽深若画图钓艇谢亡难复契弹琴頴在且相娯心闲自与亲泉石车穏何妨载酒壶万壑千岩争竞处不须惆怅忆东呉
　　追陪杖屦极幽寻共宿精庐上翠岑凤鸟不来空碧沼仙人已去得黄金月林散影琼瑶碎烟水澄光组练深欲把诗篇与收拾登临谁防此时心
　　奉同王丰甫韵
　　年来华髪忽盈头欲驾云防访十洲且向林泉穷胜赏更欣樽俎接英游江山醉眼浑如梦风月疎帘与上钩旧国旧都何处是不堪回首仲宣楼
　　次韵王丰甫同游西禅斗车堂
　　杰阁雄楼杳霭间佳辰良夜共跻攀斗囬髙柄临华栋月涌清光出逺山急景行将悲晼晩此身难得到寛闲世间百虑何时了且对金樽一解顔
　　九日诸季散处长乐外邑怅然有怀二首
　　去嵗初从海上回重阳相与醉髙台那因冦盗迁南土阻挿茱萸共一杯老矣但思情话切跫然更望足音来黄花也解知人意故向篱邉未肯开
　　终朝兀坐但焚香身世翛然已两忘收拾江山归古锦招邀风月入虚堂鹡鸰散去波翻海鸿鴈归来天雨霜命驾莫辞佳节后菊花开日即重阳
　　次韵陈中玉大卿见赠
　　奔走连年厌庾尘每观前史愧良臣退藏愿学灵蛰进取宁希尺蠖伸黄防青鞋从素志苍顔华髪愧陈人功名老去浑无味麴蘖愁来觉有神且把江山聊寓目须将梦幻与观身羲书得象谁知者更抱遗经究获麟漂泊干戈行路尘端知奔命为巫臣徳同蘧瑗知舒巻时在荘周有屈伸皂葢朱旛多旧爱石渠东观正当人未将老手司文翰且赋新诗泣鬼神淮浦追寻三改甲天涯相遇两闲身中兴作颂须元结瑞国当为一角麟
　　送周元仲访亲桐庐
　　西风嫋嫋水增波送逺其如旅况何身寓瓯闽饶冦盗心驰闗塞阻兵戈羡君有志寻华蕚顾我无因到浙河若见交游问消息为言衰病鬓丝多
　　郑梦锡教授送黄精以诗答其意
　　太阳之草名黄精养性独冠神农经扫除白髪有竒效采食既久通仙灵年来衰病乃如许瘴疠忧患频相仍稍从方士学服饵桑榆庶以延頽龄鼎中九转未遽就聊假草木搴其英闽山无雪苗可识劳君为我锄青封题寄逺意良厚不道山寒少茯苓蜜蒸日暴试新法入口便觉身倍轻只今兵革未衰息羣盗蜂蚁犹纵横何须运甓习筋力防当一举腾上烟云之翠屏
　　初见梅花三絶句奉呈王丰甫待制
　　江梅何处不先春海峤初逢若故人谁谓氷姿太清淡一回相见一回新
　　开花不许众芳知冷艳幽芳特地竒霜霰不飞闽候暖更留緑叶伴青枝
　　每将香剂学江梅及嗅梅花始觉非月夜故园浮动处攀条嚼蘂几时归
　　奉寄吕丞相元直
　　出拥雕戈入衮衣江城重咏我公归手扶日月还黄道足履星辰上紫防已集羣英熙帝载好施长策复邦畿海濵病叟无他望侧耳天声畅国威
　　年来衰病不堪论华髪萧萧满鬓根药杵声中销晦朔羲书画里见天真山僧结社成初定野老扶笻过逺村休运定知兴复近剰筛麴蘖入瓶盆
　　以旧赐战袍等赠韩少师二首【并序】
　　【某】靖康丙午春以尚书右丞充亲征行营使时少师韩公实麾下每嘉其有忠勇迈往之气建炎丁未夏防恩召除右仆射赴行在所少师迓于睢阳逺郊戈甲旌旗辉映道左迨今六年【某】以罪戾忧患之余卧疾江海少师被命宣抚闽部相见有故人恋恋之意既而躬率将士克复建城讨荡羣冦一方宁谧奏功凯旋将复言别随行有旧赐丝战袍镂装松文劒镀金银纒笴鎗金花团牌山林病夫无所用之輙以为赠愿持此为圣主折冲御侮讨叛敌忾建中兴之功使衰病者増气不其韪欤赋诗二章以识别且见意云绍兴壬子仲春晦具官【某】序
　　冦骑当年犯帝阍腐儒谬使护诸军尚方寳剑频膺赐御府戎衣幸见分丈八蛇矛金纒笴团栾兽盾绘成文山林衰病浑无用持赠君侯立大勲
　　旧钦忠勇贯三军每一相逢更絶伦鐡马金戈睢水上碧油红斾海山濵气呑勍敌唐英卫力破羣凶汉禹恂圣主中兴頼良将好陪休运上麒麟
　　奉赠宣抚孟参政二首
　　赤子潢池学弄兵柄臣仗节到闽城布宣威德雷霆奋【克建城日雷初发声】慰抚烝黎雨泽倾【自去冬久旱王师来乃雨】鏖战指踪烦妙畧凯旋铙鼓震驩声灵旗径向江湖去早定艰难底太平
　　睢阳一别五经春邂逅相逢瘴海濵华髪知公因国事苍顔顾我久埃尘绨袍念旧故人意药裹闗心多病身入觐从容见知旧为言秪欲老垂纶
　　题止戈堂二首奉呈安抚程待制
　　防府繁雄冠列城恩颁符节付名卿貔貅战罢烽烟息豺虎销除氛祲清齐阁已闻铃索静提封更絶羽书惊止戈当自瓯闽始愿挽天河洗甲兵
　　武备森严燕寝东华堂髙敞靓相通坐令戈甲韬藏地尽在樽罍谈笑中案上屈盘香篆袅庭前磊砢荔支红偃藩乐事今多有更咏周诗祝屡丰











　　梁谿集巻二十八
　　钦定四库全书
　　梁谿集巻二十九　　　　　宋　李纲　撰诗二十五【自士子嵗宣抚荆广赴长沙以后作三十九首】
　　防恩除荆湖广南宣抚使知潭州具奏辞免二首
　　辞免不允防恩遣使降赐趣行不获巳受命二首
　　五月六日率师离长乐乗舟如水口二首行次昭武展省祖茔焚黄因防宗族二首道临川按阅兵将次钱巽叔韵三首
　　道庐陵游青原山谒保宁宗老一首
　　八月十一日次茶陵县入湖南界有感
　　次衡州二首
　　降步谅二万众口号四首
　　不果到南岳二絶
　　宿岳麓寺　　　　　初入潭州二首
　　到长沙月余即上章复丐宫祠以诗陈情寄吕丞相元直
　　罢归二首　　　　　教习战舰五絶
　　初去长沙有感
　　自长沙至醴陵道中田皆垦辟道傍有筑室而居者
　　春暮江南道中有感　宿踈山戯成一絶道武夷冲祐观壁间读翁士特郎中留题追怀感怆二首
　　自水口泛舟如长乐
　　防恩除荆湖广南宣抚兼知潭州具奏辞免
　　得罪明时忽六年生还新自海南邉分甘伏死巉岩下岂意犹还大将权老似廉颇徒喜饭才非祖逖敢先鞭一封沥血输诚恳深冀皇慈为恻然
　　昔年宣抚两河间行次覃怀已召还壮志久身似叶巧言终使罪如山士风欺蔽犹前日君命牢辞秪厚顔回首追思七年事孤危易感涕空澘
　　辞免不允防恩遣中使降赐趣行不获已受命二首
　　圣主隆恩雨露颁特迂星使下天闗自嗟犬马虽衰疾敢避朝廷正急难龚遂有心安渤海谢安无计恋东山中原恢复吾何敢且与君王镇百蛮
　　频年巨盗据荆湖自是廷臣计画迂虎兕傥令随指扰疮痍可使即时苏上流自昔多雄镇内静方能备外虞子贱只忧还掣肘文侯解信乐羊无
　　五月六日率师离长乐乗舟如水口二首
　　力疾驱驰为主恩敢辞炎暑道途勤五更鼓角催行色百里旌旗拂晓云闽粤乍开新幕府灞陵初起旧将军江山满目难留恋试拥雕戈静楚氛
　　画舸连樯泛碧波潇湘去路饱经过山川焕发旌旜色将士欢娱铙皷歌旧学但曾闻俎豆暮年何意揔干戈据鞍马援平生志岂在骊驹白玉珂
　　次昭武省祖茔焚黄因防宗族二首
　　不到乡闾二十秋幸因帝命得来游过家上塜怀先德酾酒挥金学故侯季子归来饶印绶魏舒起废拥貔貅自嗟慷慨防鞍客不及当年马少游
　　兵火烧残井邑空谿山依旧夕阳中故乡自昔悲游子壮嵗来归今老翁细认里闾寻树石怪防旌斾走儿童王师新定囬源盗犹喜田家嵗事丰
　　道临川按阅兵将钱巽叔侍郎赋诗次其韵三首
　　平生多难岂能贤恩许犹持阃外权貔虎幸防分壮士桑榆愧已廹衰年枕前皷角元戎报帐下更筹契箭传多少豪英志恢复问谁先着祖生鞭
　　酷暑脩途起戴星恨无鹏翼激鲲溟折冲未论攘无敌假道何妨小勒兵试使触铙齐作止敢言旗帜益精明三军酺醵皆呼舞頼有贤侯守郡城
　　经纶屯难正云雷误沐恩光玷上台报国有心同犬马和羮无补愧盐梅偶持汉节如荆楚幸防羣英共酒杯更辱佳篇与褒饰珍藏他日诧田莱
　　道庐陵游青原山谒保宁宗老一首
　　老病维摩卧七闽欲邀瓶锡伴闲身愧无拂石眠云分来作轻裘缓帯人小队入山风嫋嫋飞泉出寺石磷磷烦师更举西来意一防阳和万物春
　　八月十一日次茶陵县入湖南界有感
　　忆昔湖南全盛日郡邑郷村尽充实连年兵火人烟稀田野荆榛气萧瑟我初入境重伤怀空有山川照旌节试呼耆老细询问未语呑声巳先咽自从北骑犯长沙巨冦如麻恣驰突杀人不异犬与羊至今涧谷犹流血盗贼纵横尚可避官吏贪残不可说挟威倚势甚豺狼刻削诛求到毫髪父子妻孥不相保何止肌肤困鞭挞上户逃移下户死人口凋零十无八九重深逺那得知使者寛容失讥察今朝幸覩汉官仪愿使斯民再苏活我闻此语心如摧平生况有阳城拙行移州县遣官僚尽罢科须治奸猾巨蠧推穷付囹圄社鼠城狐扫巢穴削平羣盗拊疮痍报政何须待朞月祖宗徳泽感人深周汉正頼宣光哲中兴之运期有在庶以涓防助溟渤少陵酷爱舂陵行千古知心有元结
　　次衡州二首【重阳日曹成以七万人过城下赴本司公参】
　　揺落霜林一半红潇湘秋色有无中未寻岳麓抱黄洞先到衡阳囬鴈峯茱菊有情迎九日旌旗无力舞西风年年佳节多行路玉帐樽罍幸不空
　　弄兵赤子满潢池渤海龚生真吏师欲使循良买牛犊会须哀痛问疮痍东南王气虽方振西北流民自可悲七万虎狼皆敛戢庙堂还有阿谁知
　　马友余党步谅等以万众自江西冦湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分诸将漫成口号四首
　　貔貅一夜渡湘江贼垒朝临尽出降自古成功在机防周郎赤壁岂难双
　　王师破贼凯歌还积甲髙于熊耳山尽选精强付诸将威声巳足镇荆蛮
　　赤眉铜马与黄巾汉魏收功岂异人驾驭抚绥要有术从来盗贼本王臣
　　祝融道上苍生雨万事须知总是天宣畅威灵聊塞责乞身从此老林泉【春初有术者推大衍数有诗云祝融道上为苍生雨及降步谅之众正在衡山乃知万事皆非偶然也】
　　余两过湖湘皆以亊阻不到南岳今自衡趋潭意谓决可一到又以新讨降步谅之众不果往为之怅然成两絶句
　　衡岳峥嵘倚太清长时雾雨少晴明我来却恨縁征讨不得祝融峯上行
　　七年三到楚江邉阻上衡山信鲜縁此去便为归老计不知重到是何年
　　宿岳麓寺
　　岳麓久不到兵戈浩聨绵及玆再来游莲宇犹依然隔江望城郭瓦砾稀人烟十里无草木髠尽羣山颠老僧旧相识为语当时縁寇骑中宵来烈火光照天杀人知防何浮尸蔽长川巨盗继凭防奸贪争弄权诛求到骨髓荆棘生荒田兹山二三刹危甚偶得全至今斋厨室不给粥与饘步上法华堂试酌白鹤泉泉味俨如昔松竹自碧鲜端如君子操不为治乱愆【阙】　永空堂慷慨不成眠安得有志士王道还平平太平复旧观山林寄余年
　　初入潭州二首
　　长沙自昔号繁雄兵火连年一扫空犹有江湖资险固恨无方畧畅威风旁通川陜闗河逺下视荆襄指掌中圣主中兴当自此无因借箸感尧聦
　　昔年假道过长沙烟雨蒙蒙十万家栋宇只今皆瓦砾生灵多少委泥沙寸心报国浑忘老四路宣风静不哗秪愿吾皇假年月直从襄汉定中华
　　到长沙月余即上章复丐宫祠以诗陈情寄丞相元直
　　衰病投闲不记年误恩暂到楚江邉布宣威德销羣盗循抚疲癃理废田报国固将求尺寸乞身又欲老林泉归欤晩节知无悔頼有元台为保全
　　余行次衡阳弹压曹成七万余人出湖南境移师衡山降步谅二万众既入长沙次日即遣师降王进三千人于湘乡县七星寨复破王俊三千余人于邵州其余羣盗以次讨定凢五万余选择精锐得万二千人分诸将境内遂安流移归业上章复丐宫祠未报间闻有防废宣抚司及以言者罢去有感二首
　　起废无因许退藏报恩欲效短中长固知吉甫无张仲犹冀文侯知乐羊破贼功名嗟寂寞呑燕志气已凄凉春鸿秋鷰空来徃昭氏成亏可两忘
　　大将呼来若小儿片言罢去复何疑才如颇牧犹遭谮功似韩彭未免危往事防畨萋菲织孤忠惟赖圣明知归欤久得山林趣丹荔青蕉正是时
　　长沙有长江重湖之险而无战舰水军余得唐嗣曹王臯遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五絶句以志之
　　车船新制得前规鼓蹈双轮势似飞创物从来因智者世间何事不由机
　　战舰初成阅水军旌旗戈甲照湘濵浑人未识舟师制叹息工夫若鬼神
　　长江巨浸虽天设控制隄防本在人暇日不为坚守计临危何以扼通津
　　曹瞒百万瞰江濵谁遣孙郎防解纷满眼旌旜风浪里景升方觉是鸡豚
　　刘裕当年西入闗楼船浮渭取长安不施舻櫂争先进坐使秦人破胆防
　　初去长沙有感
　　恭承嘉惠半年余千里宣风愧术疎岂有恩威思将士漫劳稚耋拥轮舆鱼归江海身方适鸟出樊笼意已舒多谢吏民相眷恋使君此去欲悬车
　　自长沙至醴陵田皆垦辟有筑室而居者
　　年来盗贼若氷销襁负归民满四郊烟雨一犁初破土江村环堵且诛茅疮痍不扰生新肉燕雀无虞返旧巢安集勤斯徒自叹勿令虎兕更咆哮
　　春暮江南道中
　　江上风光烂不收一年春物又将休鸣鸠乳燕自相得飞絮落花如许愁目极闗河天杳杳身归闽粤兴悠悠往来踏遍江南土已约幽人老一丘【临川遇东林珪相约同老林下故有是句】
　　宿防山戏成一絶
　　疎山縁熟岂无由蹔到人人识故侯临别慇勤语禅子秪来托宿不来游
　　道武夷冲祐观壁间读翁士特郎中留题追怀感怆二首
　　昔年曽谒武夷君先遣瑶山入梦魂旧事追寻如电激此身来徃任云奔羣峯缥缈淩空翠一水萦纡帯雨浑愿向明时乞骸骨诛茅深隠洞中门
　　昔年曾约武夷孙仙赏心违莫共论地下修文君巳逺世间多难我犹存题诗屋壁事如昨洒涕烟霞声为呑英爽故山应未冺试凭楚些与招魂
　　自水口泛舟如长乐
　　行尽青山泛碧溪湖平波穏画船移春鸿秋燕岂人力明月清风长我随万事纠纷何日了一生襟抱有谁知落帆巳到钓台侧恰似南柯梦觉时



　　梁谿集巻二十九
　　钦定四库全书
　　梁谿集巻三十　　　　　　宋　李纲　撰诗二十六【自癸丑嵗归抵三山以后作三十六首】
　　自天宁迁居城东报国寺
　　风二絶句
　　西轩小池荷花盛开与賔客酌酒其上以荷为杯引满径醉
　　初食荔枝四絶　　　咏怀十六韵
　　月夜独坐二絶
　　仲辅叔易游黄蘖还以诗轴相示为赋二篇诸季游东山置酒赋诗余以病不果往次其韵送李似之舎人归连江二首
　　知宗端礼出示曾信斯展鉢之作次韵
　　题唐氏所藏崔白画雪中山水
　　题崔白画江天雪景　春晓闻众禽声有感初见牡丹与诸季申伯小酌
　　小庭中作荼醾架遂试新花与客对饮
　　与叔易弈不胜赋着色山水一篇
　　有诏举贤良作诗勉申伯使继世科
　　申伯见和有未肯承当之意次韵报之二首次韵勉申伯叔易　　仲辅作诗梗之再次韵复次韵辟之
　　端礼知宗宠示水石六轴戯作此诗归之千叶碧桃二絶　　　许右丞诗二篇
　　追和许崧老诗二篇
　　絶句约珪禅师同食荔枝二首
　　自天宁迁居城东报国寺
　　多病维摩祗一牀徙居又复借僧房荷花欲吐乍舒药荔子未丹先有香皓月解寻朱户入南风偏北牎凉吾年半百行休矣万事悠悠皆可忘
　　风二絶句
　　自从岭海入闽中乃始今朝识风南极只愁天柱折兰台休更论雌雄
　　云气飘扬万马驰占风先有土人知飞沙防木浑闲事祗怕山园损荔枝
　　西轩小池荷花盛开与賔客酌酒其上以荷为杯引满径醉
　　池上荷花一夜开呼賔小酌共徘徊试将曲柄黄金杓注此虚心碧玉杯风露暗随香气入云山尽向坐隅来頽然径醉君知否不醉须为造物咍
　　初食荔枝四絶句【所居报国有十八娘荔枝】
　　烟雨蒙蒙半暑时轻红旋摘自提携不知谁是善知识断送归家食荔枝
　　平昔传闻十八娘丰肌秀骨有余香今朝亲到芳丛下应许幽人餍饫尝
　　堆盘盛喜珠玑满绕齿乍惊氷雪香病酒相如正消渇不妨时擘绛防囊
　　南海何年贡荔枝知音千古有杨妃华清赐浴娇无力一骑红尘初到时
　　咏怀十六韵
　　衰年万事懒此志有谁知偶尔出何意泛然归不迟休为鵩鸟赋幸及荔枝时水石日在眼旌旜非所思携琴傍松径置酒俯莲池粲粲水花净萧萧风叶披忘言聊隠几得趣剰围棊天地惨将暮风云徒尔为物华去苒苒草色自离离宻勿猿鹤侣迢遥丘壑姿亲朋有情话图书皆吾师扫室仅容膝说诗真解頥多慙鹓鹭羽且咏鹡鸰诗逸少誓独苦孔君休乃宜平生沧海约嵗晩鹿门期喜近清秋节那为宋玉悲
　　夜月独坐二絶句
　　氷轮杳杳碾层空独坐凄然秋色中深院无人共清景静闻金井落梧桐
　　广寒宫殿碧霄傍散下霏霏风露香斟酌姮娥怜我老故窥书幌照人牀
　　仲辅叔易招客同游黄蘖还以诗轴相示为赋二诗
　　招提古黄蘖环揖尽青山我病未能往子行真是闲猿声翠屏外虹影碧潭间好句聨珠璧清新讵可攀江外留禅老佳名借此山忘心宁恋着寓意为幽闲大士说法处片云生坐间他年筋骨健相约更跻攀诸季招客游东山置酒赋诗以病不果往次其韵
　　衰病年来百事阑禅居环绕尽青山登髙选胜从君乐隠几忘言输我闲一枕清风销永日三杯浊酒发顔雀罗可设从来事东阁常开不是悭
　　送李似之舎人归连江旧隠二首
　　羡君卜筑粤江濵去作林间适意人环揖溪山供胜赏賸栽桃李占芳春养生有主身长健与物无心道转亲一曲鉴湖归贺老可能分半乞比邻
　　衰病修然寂寞濵已将小隠约幽人眠云啸月有余乐问栁寻花无限春争席樵渔真得计防心鱼鸟自相亲醉乡况有闲田地应许东臯更卜邻
　　知宗端礼太尉出示曾信斯展鉢之作奉次元韵
　　忘情鼎食岂无因应悟从来梦幻身自愧毗耶多病客阻陪蒲塞浄縁人心源莹澈了空法舌本圆通透味尘信厚振振流泽逺嶷然一角见天麟
　　题唐氏所藏崔白画雪中山水
　　我昔曽为阳羡游正值雪花大如掌开门恍讶天地白云涌羣山入书幌铜官逺并玉峯寒罨画暗流氷片响千岩万壑争出竒应接髙低迷俯仰十年不到浙江西寤寐胜游劳梦想大梁崔白岂善幻断取山川移异壌当时眼界无尽观都在一幅生绡上南方炎热瘴疠地使我翛然毛骨爽天光惨淡隂气凝片片飞花来苍莽毫端造化成六出不比余工得其髣连峯合防波涛翻负雪崔嵬防千丈谷幽草木枝榦老岩曲楼台檐角敞溪头水落正石出暮霭沉舟暗鱼网山墙野壁茅屋深风飏青帘如五两买鱼酌酒者谁子应有幽人坐同飨平生爱雪喜山水对此乍觉神情怳明牎静防久愈妍似倩麻姑为爬痒一时名手真絶艺妙处工夫谁与赏生前裘马颇萧条身后丹青空倜傥惠崇声价亦相先滕薛未知当孰长我家梁谿富溪山雪里寒光含万象每同子猷乗小艇不数王恭披素氅故山猿鹤防相思感物兴怀増勇往时平事定归去来安得飞翰出尘鞅
　　题崔白画江天雪景
　　朔风飞花落暮滩潇然幽致满江干天邉白鹭轻轻下风里黄芦索索干水淡沙平鸂侣云深烟瞑鹡鸰寒江南嵗晩多风景崔氏齐驱入笔端
　　春晓闻众禽声有感
　　春山苍莽天欲明枕上静听春禽鸣雏鸎初啭正调舌姹娅乍闻三两声不如归去意良切脱却泼袴何由行愁人最是断消息姑恶更觉声娇狞布谷催耕雨才足鹁鸠唤妇逺将晴其余不复识名字雅音幽韵如簧笙天公怜我太寂寞故遣尤物怡吾情鸾歌凤舞未可见虫时鸟聊嘤嘤我生半世困漂泊巧言谗谤饱所经杜门却扫与世絶欲窒两牖忘雷霆尔声虽好太饶舌逼耳颇似虚惊就中提壶可人意劝我沽酒花间倾心怀百忧只欲睡更愿常醉不用醒落花芳草正可借玉山自倒知谁令乌啼鹊噪错昏昼燕雀啾唧环檐楹从教一一恣嘲弄吾方深入无何庭
　　初见牡丹与诸季申伯小酌
　　牡丹家中州尤者西邑洛姚黄妃魏紫余品皆落寞南方瘴疠地寒暑互参错浪蘂与浮花未春先已作安能萃和气孕此木芍药今朝眼忽开数朶到书阁郁然兰蕙芬烂若云霞烁虽非千叶繁香色亦不恶花王苖裔逺气格尚宏廓羣芳类凡禽累百慙一鹗把酒共对之寄意良匪薄无辞倒金樽坐使花空落
　　小亭中作荼醾架遂试新花与客对饮
　　旋装新架对庭除多谢春工与防酥云叶扶疎成翠幄玉花浮动满龙须招邀蜂蝶来书幌燕集賔朋共酒壶防酿欲教香入骨醉中芳馥任歌呼
　　与叔易弈不胜赋着色山水诗一首
　　将军思训久为土龙眠道人亦巳亡谁将丹青冩山水入我宴坐虚明牎峯峦廽复吐云气林木窈窕笼烟光丹枫半落天雨霜渔舟招招静鸣榔野桥岩寺递隐见浦花汀草何防茫江邉落日尚返照山头正作金色黄萦青缭白有余态却笑水墨无文章画工画意不画物咫尺应须千里长具区约略贯苕霅赤岸髣髴通潇湘安得僊翁一叶艇使我超忽穷江乡
　　有诏举贤良方正作诗勉钱申伯使继世科
　　中兴天子开贤科笼络英俊归网罗此科久废习者少应诏正恐人未多君家三世五制举名与嵩华争嵯峨玉堂金马皆故物髙文大策垂不磨今君落笔妙天下该洽辩愽如悬河胡不进巻对廷策清芬逺绍扬其波勒兵小试见家法坐却勍敌挥雕戈君如有意作大将我愿荐信同萧何功名晚逹未为老志气方壮靡有他勉防努力为门户慎勿自弃成蹉跎
　　申伯见和拙句且示七言律诗两章有未肯承当制科之意次韵报之
　　才性如君岂易窥断碑摸索巳无遗百家小说都成诵一藏魔言揔记持东里多知工润色西施虽病善颦眉制科便与承当取正是逢场作戏时
　　圣朝制举萃髙门文采风流日益新功德在民尤表表子孙宜尔又诜诜策名当学富彦国避世休同梅子真响答诗筒逼皇祖谠言惊世更何人
　　申伯和篇举叔易自代叔诗复推申伯要之二子皆当由此科取重名于世恨吾资妄髙不得偕二子鸣跃其间复次前韵以兼勉之
　　古来豪杰收殊科眇然鸾凤亦可罗汉唐选举最为盛我宋得士良已多危言切论动天壤陆离劒佩冠巍峩至今凛凛有生气岂与草木同销磨自从罢举乐软美驯致戎马窥关河翠华两宫狩沙漠叠鼓万里翻鲸波睿明感愤复旧制欲起士气宁兵戈多材好学如二子辞此其奈制举何青钱万选当万中善射不复言公他勉将忠谠助休运嗟我老矣真蹉跎
　　申伯叔易再和诗将有从吾言之意而仲辅作诗梗之以故未果复次前韵既助其决且戒勿与仲辅谋也
　　嗟予于世诚左科屏居门可设雀罗弟昆相从有良友静中所得亦复多防言造理极壸奥髙论葢世惊嶫峨含章怀美待时发资质已妙犹镌磨明廷策士复古制使我意气如奔河作诗劝自此途进往驾巨舸凌长波成功相期一战霸大敌禠魄皆投戈篇章酬复未勇往谦退将若斯文何定从当以一语决幸勿傍顾而言他要须勿与少游议政恐此志成蹉跎
　　诗三复往而二子之意犹未决吾知之矣复次前韵以辟之
　　僊家佛氏各有科所举净土与大罗痴人妄想到其处坚守丹鼎翻贝多胸中有此一念故积虑便作层氷峨超然了逹无阂者应物不磷谁忧磨叔兮爱仙事炉灶拟骖鸾鹤翔云河钱子贪佛为藏转欲以一月分千波乃将世故与陈说坐使谈笑寻干戈愿君舍逺聊自近济世不曰如之何我方衰病卧江海骇俗颇似哀骀他骅骝见鞭行甚速期子自策勿蹉跎
　　端礼知宗宠示水石六轴戏作此诗归之
　　闽溪盘屈七百里贑水湍防十八滩何人作此极变态使我当暑毛骨寒小山屹立奔猛里飞浪汹动巉岩间喧豗似有雷霆响囬薄乍疑霜雪翻枯槎石上尽坚瘦苍波喷浸尺度悭画工不复画舟檝意谓絶险无敢干岂知操舟若神者出没涛瀬心甚闲﨑岖世路更巇恶返视此画平而安
　　千叶碧桃二絶句
　　春光欲暮碧桃开烟露相和染玉腮仙苑何人移得种风光疑自茂陵来
　　每恨桃花抵死红年年秾艳笑春风谁知零落胭脂后浅碧防开烟雨中
　　翰舣舟大藤峡口武陵使至忽奉福唐珍牍附以古风招隠揽之欣耸有防初心而分阃之命下巳久矣咏叹不巳复次旧韵用寄惓惓冀一观省
　　避兵穷岭海我岂文休孙慨彼鸣凤郊化为逐鹿原北吹战尘腥南接瘴雾昏森然一彗孛敢近六龙暾转舟大藤峡脱死鳄与鼋缆袅苍崖树落日衔未呑忽得素书尺若闚黄裳坤招我以隠沦雉泽遗尘樊防心太易初攟逐万化根耿光百世后乐此不亡存宁知虎符下拥公万旌旛英威祖豫州非心折王敦从容谢东山逆气沮桓温自昔国其国治忽信有源岂容社稷镇端老孤独园至人心淑清一为斯民浑胡骑却长啸晋史徒清言武侯挥白羽亦有军务繁要封鲸鲵观复睹宸极尊功成去与我俱鸿轩
　　辛亥三月系舟潇湘得邵武栁州二丞相正月初书抚事感怀寄此长句
　　回鴈峯南楚越分潇湘烟水思离羣林寒欲暗他江浦月出先明半岭云客子无归迷世路故人不见隔兵氛春风空寄相思字冦邓经纶早晚闻
　　许崧老赋三友篇以遗东林珪禅师余尝次韵和之未几余被命宣抚荆广崧老复以诗来曾未一嵗间闻吴元中薨于栁崧老东归薨于防余方罢帅事屛居长乐珪禅师自江西见过阅箧中得崧老二诗相与读之怆然因复追和其韵
　　黄尘暗神州寳玦悲王孙六龙转淮海荆棘生中原时危頼耆俊引手开雾昏廓清天宇间复见咸池暾跨海斩长鲸驱石驾鼍鼋悼心失良策至今声尚呑二公直以方象在六二坤英英鸾鹄姿超然脱笼樊才雄一世表学贯万象根皇天不憗遗三友独我存去嵗适湖湘戈甲照旗旛龙城得吴书心契久益敦襄陵寓营道诗句来清温囬头失良友谁能诘其源我老卧江海病鹤栖荒园娱心岭白云濯足溪流浑幽人幸见过握手得晤言从来心地法半偈巳觉繁愿磨习气垢坐觌出世尊喟彼泉下人何由复轩轩
　　右次孙字韵古风
　　转头良友死生分独鹤如何不念羣慨想平生空洒涕追吟佳句只防云鸡墓隧违徐志羣盗潢池尚楚氛頼有幽人慰岑寂此方教体在音闻
　　右次羣字韵长句
　　絶句奉约珪禅师相过同食荔枝
　　荔子新来已着花千林行见烂朝霞幽人莫恋雪峯境拄杖穿云过我家
　　荔子丹兮满翠岚能将法味发芳甘舌根幸有圆通在何惜南来与徧参


　　梁谿集巻三十
　　钦定四库全书
　　梁谿集巻三十一　　　　　宋　李纲　撰诗二十七【甲寅秋至乙夘已后作四十六首】
　　次韵刘仲髙提刑喜雨
　　再赋两篇
　　全真复以诗来走笔答之
　　奉寄李泰发端明
　　汪廷俊见示喜雨和篇次韵答之
　　题刘仲髙所藏文与可墨竹
　　诸公复以喜雨诗来勉强赋一篇
　　诸季邀德久申伯同游灵源
　　读荘子六絶
　　送刘仲髙提刑赴行朝
　　送邹德久还大柘旧隠
　　送张柔直赴岳州
　　庭中酴醾盛开二甥以诗来和其韵
　　张甥赋碧桃次其韵　送钱申伯如邵武小圃初成秦楚材有诗次韵
　　桂老以拄杖旄牛拂见遗报以二絶
　　次韵李似宗见示小圃之作二首
　　十二咏十二首　　　吕元直退老堂两章送张子固大资政赴召命
　　送秦楚材还永嘉
　　陈国佐左司寄示天台山图以两絶报之丹霞本老见示拂子并颂次韵
　　刘仲髙提刑见示喜雨佳作次韵和之奉呈全真安抚资政
　　精祷龙渊黙感通寸诚端可格苍穹驱除旱暵千峯翠洒濯焦枯百谷丰可喜盍亲尊酒渌成霖未放海云红清凉更觉山川胜闭户空慙学寓公
　　七月六日通夕大雨阖境告足丰年之庆枕上用前韵再赋两篇呈全真诸公
　　绛阙清都一念通沛然甘泽防层穹天心防与人心合国事尤须嵗事丰秋水陡添江上碧朝阳却照栋间红精诚自可驱雷雨安用区区致八公
　　千里沟塍派脉通挽回乐嵗頼髙穹风雷借助不劳力粳稻有期成屡丰枕上醉魂清梦想枝头嘉果湿犹红旅居又喜逢穰熟地主端疑是郑公【东汉郑为淮隂太守随车致两白鹿挟毂】
　　张全真复以诗来走笔答之
　　良牧斋祈意辄通凄然似欲变秋穹凉生枕簟精神健爽致江山气象丰编简巻舒初有味丹炉进退渐防红蓐收又整清商御自哂何年拜木公【汉謡揖金母拜木公谓东王公也】
　　奉寄李泰发端明
　　一别东吴不记年饱经忧患各林泉知公置酒常髙防顾我杜门惟熟眠无分去为汤饼客有縁来作荔枝仙越溪闽岭无多地步月防云只黯然
　　汪廷俊见示喜雨和篇次韵答之二首
　　一气潜升处处通诚心初不间窿穹乍欣草木回枯槁更喜粢盛备洁丰宿雾游云朝尚合断霞残照晚偏红阳舒隂惨无遐迩造物从来任至公
　　悯旱遥将精意通秋霖霶霈仰旻穹山川增焕家家好黍稷方华物物丰得句自应髭变白举觞何惜颊潮红他时倘防风云便肯倒长瓢学卫公【小说李卫公未遇时常代龙行两每下瓢中一滴水輙尺余过故乡悯其久旱倒瓢倾之遂成漂溺】
　　题刘仲髙提刑所藏文与可墨竹
　　萧郎画竹称逼真与可所作尤絶伦不将丹青借粉饰直把寳墨传精神渭川万个在胷次援毫戏扫如烟云眼前先见欲画者兎起鹘落气益振稚枯偃仰尽变态笔力斡转风霆春平生知作防千幅得心应手老斵轮当时谁是识画者谪仙东坡葢其人老坡亦善作此画意虽已到法未亲是中妙处不传授但得木石枯鳞皴自从兵火防乱后锦囊玉轴随埃尘公于何处得此本四枝墨色犹鲜新风梢雨叶间浓淡纷披屈折节脉匀置之座右涤炎暑飒飒更觉秋声闻子猷防见定絶倒安用日事栽培勤只今与可骨已朽妙迹散落此幸存愿公秘惜勿轻示更筑小堂名墨君
　　与可每画竹不令东坡见恐得其法也坡尝问以巳画何如与可曰公所画棘针法耳坡闻之辄大进
　　诸公复以喜雨诗来勉强再赋一篇见鄙意
　　圣君忧国物情通良牧精祈动上穹塞比干戈虽未定江南禾稼自多丰阿香推毂惊雷逺玉女投壶笑电红幽賛中兴万灵集愿将人绩属羣公
　　诸季邀徳久申伯同游鼓山灵源洞仆以病不果往赋诗见意
　　灵源韫秀异杰出闽粤间神功谢镌凿妙境森囬环曲磴下窈窕髙岩上孱顔松萝互防翳正暑生清寒路转人寂寂泉飞涧潺潺乗髙望云海天末波涛翻伟防宇宙中有此气象寛诸子雅好游蜡屐履山樊佳客来自逺复共一日欢而我抱衰疾屏居方杜闗岂不乐山水宴坐心不阑神游八极表目寓无髦蛮块视众岳小杯防五湖悭矧兹几案物安用劳跻攀登临务得隽无乃见一斑作诗调诸子醉语不可删秋风动林壑冻雨洗尘寰新凉至万里浓翠浮千山白云出何心飞鸟倦自还兴尽盍遄返胜游宜勿殚
　　读庄子六絶句
　　漆园仙吏巳賔霄浩荡竒言久寂寥鹏鷃何须迭相笑斯游安往不逍遥
　　世间物论最难齐有万初从一气吹若防此心平等法天渊元自絶髙卑
　　养生有主卫生经神守全时岂废形游刃有余刀不挫解牛湏是学庖丁
　　濠上观鱼适意时从容鱼乐独心知何须更问鱼非我能见鱼游复是谁
　　宁作泥涂曳尾难堪刍豢庙中牺从来一臂重天下肯以此身轻用为
　　诋欺儒墨每云云刍狗诗书迹巳陈泯絶是非归道妙扫除糠粃见天真
　　送刘仲髙提刑受代赴行朝
　　绣衣将命七闽中揽辔褰帏迈古风怀抱坦然推厚徳平反多处防隂功却持汉节朝天陛未许瓯民借冦公簮笔行趋青闼携家去指水晶宫【将泊家呉兴郡故云】风吹烟浪莼鲈熟日照霜林橘柚红若到东呉见知旧为言多病一衰翁
　　送邹德久还大柘旧隠三十韵
　　抱病卧云海杜闗谁与游邹子惠过我命驾无停辀但思一防面不愿万户侯故人相许心防俗今焉俦触热涉长道始识瓯闽州叩门泉石边僮仆惊髭虬怪我齿髪衰志气非昔侔岂知数年来患难如戈矛收悲且欢欣身健余何求情话豁怀抱髙辞绍轲丘逺寻云间寺屡泛江上舟同擘荔枝红坐见菊花秋告我欲遄返归袖风飕飕投老不禁别聊兹小淹留置酒古道场大白相献酬短日忽西匿轻云霭而浮露下松桂枝月转西南楼慇勤渭城唱逹旦增离愁念子韫器业学慱仕未优至寳委路傍谁能辨琳球世事方多难英俊宜旁搜何人有髙识荐此穷马周丈夫重气槩出处非身谋岿然栋梁材囬首须万牛豹且深隠騄骥将见收嗟我蒲栁姿雅称山林幽平生七不堪岂独三宜休国恩竟未报负此终身羞行矣勉着鞭俟时摅壮猷他年钟鼎勲在子吾何忧
　　送张柔直赴岳州
　　荆楚通南国巴陵据上游江湖作襟帯民物防车舟防乱经多难荒凉但一丘髙临洞庭野无复岳阳楼帝念苏疲俗恩颁起故侯光华剖符竹辑睦拥貔貅鲁肃规模在陶公政绩优逺师前哲训力賛中兴谋羣盗何难防侵疆傥可收往分千里寄为解九重忧我巳甘衰病君方茂壮猷三年共幽讨此日动离愁世事经纶急渊衷寤寐求着鞭先祖逖悟主继千秋阃外资竒画樽前失胜流潇湘有回鴈莫遣信沉浮
　　庭中酴醾盛开二甥以诗来戏和其韵
　　栽培初不弃葑菲桃李无言下自蹊试营小圃供幽竒野趣独与闲相宜迩来落叶子满枝新花璨发归酴醾蒙蒙烟雨湿氷姿汤泉乍洗温柔肌玉人胡为在轩墀态浓意逺芬兰芝月华万里来清辉照耀光彩通屏帷青云宛转蟠素螭髙架上与飞甍齐客来花下同围棊对花不怕输吟诗帝乡富贵未可防渊明之语真良规一杯相属慎勿辞我方餔糟啜其醨醉中不省今何时胷次洞逹元无疵山林正好相娱嬉朝廷渐有中兴期羲和鞭日不肯迟海水清浅蓬莱池飞花雪落白玉巵起舞鹤氅风前披
　　张甥赋碧桃次其韵
　　未许浓华独占春故将浅碧鬭清新氷肌绰约疑姑射玉质丰容似太真不与天香縁底事秪应国色已无伦慇勤池上亲培植从此芬芳冠七闽
　　送钱申伯如邵武
　　钱郎与世苦不谐胷次徒抱经纶才行年五十犹未试蟠蛰虽久愆风雷扫除习气趣空寂华藏重重恣游歴世间幻妄此道真未必亨通胜穷阨我方卧病南海濵喜君襟抱时相亲胡为乗兴有所适使我怅望归飞云兵戈格鬬何时息田园将芜归未得同是天涯流落人此心炯炯君应识闽山六月丹荔枝火齐堆盘侑一巵愿言及此复过我嵗晚勿负沧海期醉乡我巳成真隠君亦逃禅学苏晋乐天不醉即谈禅此外悠悠眞须忍小圃初成秦楚材直阁有诗因次其韵二首
　　僧坊暂寓白云邉古木荒溪湿暝烟试葺池台学愚谷不妨风物似斜川邀賔深愧裴公野瀹茗空怀陆子泉尘世悠悠尽虚幻且将身徤鬬尊前
　　屏迹山林得放懐槛花栏药手亲栽防心鱼鸟自相近乗兴朋游时自来半世干忙嗟白髪四方多难使心哀岩隈水曲翛然处老木轮囷愧不才
　　茅斋成乾元珪老以拄杖旄牛拂见遗成二絶句以报之
　　横挑世界鸿毛举平打虚空氷片消今日拈来居士手穿云渡水且逍遥
　　不取非亷取不贪玉装麈尾谩年来居士无言说立起从教作麽参
　　次韵李似宗见示小圃之作二首
　　山林自与性相宜卜筑何须物物竒旋剪荆榛开小径自移松菊趂佳时云生北岭难持寄月出东山有所思嵗晩庞翁更多病擕家真赴鹿门期
　　竹影桐隂夏日长水花晚色浄林塘招邀风月成三友邂逅賔朋共一觞闲把琴书聊自乐静防蜂蝶为谁忙年来百念皆灰冷愿学螺川云水乡
　　十二咏
　　双莲阁
　　并蔕芙蓉出緑波靓妆鸾鉴照双娥风清月晓防开处无那幽人独见何
　　梦室
　　谁把人间比梦间本来梦觉两闲闲清风一枕北下游徧江南多少山
　　药圃
　　病翁饵药欲扶衰自斸霜根种种移端为出山成小草白云深处飬青芝
　　橘亭
　　雪避繁华叶胜云野亭秋后露苞新橘中不减啇山乐留与昻藏四老人
　　竹亭
　　槛外新篁玉笋抽和烟滴露碧先浮此君一日难相舍疑我前身是子猷
　　荔枝亭
　　平生最赏荔枝名手植芳根傍草亭嘉木亦知人意重着花不待一周星
　　桂亭
　　团团双桂拂茅斋虚幌疎櫺尽日开防待秋髙风露下清香飘泛月中来
　　兰室
　　尽道幽兰是国香沐汤纫佩慕芬芳何如邂逅同心士一吐胸中气味长
　　花坞
　　收拾羣英頼化工嫣然红紫自成丛四时不絶芳菲意谁谓春归阆苑中
　　圭沼
　　旋凿幽池象玉圭莲开红素两相辉年来居士心离垢天女从教试染衣
　　磬塘
　　乔木森森借緑隂曲塘波影漾疎林鱼不用愁清浅藻荇菰蒲隠映深
　　菖蒲涧
　　寸根九节结孤芳青劒凌波日日长幸有仙方辨真赝医师休更进菖阳
　　吕元直得书天台郭外治园林作退老堂求诗为赋两章
　　猎得飞熊自渭濵钓璜赐履定前身功髙浴日千山晓力拒回天万国春蹔辍岩廊调鼎手来为林壑采芝人片帆云海无多地叹息何縁厠末賔
　　周遭叠嶂俯清流卜筑园林事事幽春日鸎花随衮绣秋来松菊照林丘谢公终为苍生起裴相聊成緑野谋圣主思贤方仄席未应长伴赤松游
　　送张子固大资政赴召命二首
　　海邦临抚忽频年恺悌宜民徳化宣久恋阙庭心自往乍归帷幄席应前盐梅好去陪三事风月还须记九仙圣主从容问幽仄为陈衰病老林泉
　　屏迹山林养病身数迂旌斾访幽人追酬雅韵篇章富共醉芳醪意气亲顾我老为沧海客羡公去作紫霄賔经纶蚤动中兴业亦欲归居浙水濵
　　送秦楚材还永嘉
　　海上从容慰所思相逢已恨十年迟未登台省陪羣彦且向江湖把一麾顾我留为鸥鸟伴羡君归赴鹡鸰期樽前听彻阳关唱明月依然照别离
　　陈国佐左司寄示天台山图以絶句两章报之
　　往年曾读兴公赋颇爱天台擅美名数幅生绡传貌得恍如陆地到蓬瀛
　　应真飞锡游行处峭壁危峯跨石桥便欲逺寻方广寺却疑图上有嘉招
　　丹霞本老见示拂子并颂次韵
　　钝根不防世间机且作东山老住持有个旄牛闲拂子用时由我不由伊

　　梁谿集巻三十一
　　钦定四库全书
　　梁谿集巻三十二　　　　　宋　李纲　撰诗二十八【自丙辰嵗至豫章及戊午嵗归自豫章后作三十七首挽歌词及哭祭二十首】赠罗伟政奉议
　　次韵李西美舍人见寄二首
　　次韵林茂南观阅水战之作
　　南昌楼秋望　　　　冬至日雪
　　再和赵正之观水战三首
　　正之复次韵作六章报之
　　残臈雪再作二首　　再次前韵二首
　　赵都漕出示鲁直少游所书梅诗次韵
　　吕元直移镇临安　　次韵赵正之宠和送赵正之之官闽中
　　次韵郑顾道侍郎用师字韵见赠
　　次韵徐运使仲冬大阅
　　次韵折仲古食荔子感怀
　　游山拙句
　　次韵廷俊纪药圃小集见赠之作
　　冬日来观鼔山新阁
　　游大乗三首　　　　舅甥防两章
　　次李泰发韵二首送仲辅提刑弟还浙东
　　挽歌词及哭祭诗【二十首】
　　杨夫人挽章二首　　唐植甫左司挽词二首哭宗留守汝霖　　　致享张修撰墓下哭呉元中丞相二首　哭许崧老丞相二首许子大龙图挽诗二首
　　张次东中奉挽词三首
　　祭张柔直龙图四絶句
　　赠罗伟政奉议
　　契濶逾年若泛萍一樽还此共江城兰舟桂楫肯相访南浦西山无限情顾我巳甘华髪老羡君犹戏防衣轻秋堂夜饮他年话莫忘棊声杂雨声
　　次韵李西美舎人见寄二首
　　铁骑长驱犯帝闉滥陪国论敢谋身十年不得关河信四海犹飞战伐尘驾驭英雄归睿主扶持宗社頼元臣自惭老病无长策徒奉藩条牧细民
　　几年离索渴防言敢意髙车过我门暂解轩中徐孺榻谩开坐上孔融樽羡君感慨犹能饮顾我衰迟巳抱孙杞梓楩楠委崖谷上章端欲叩天阍
　　次韵林茂南参谋观阅水战之作
　　习战楼船章水濵机轮运转若无人旌麾耀日惊飞鹭金鼓翻波跃锦鳞四坐纵观聊举白一阳潜动欲回春羽书正报淮淝捷想见胪传设九賔
　　南昌楼秋望
　　兵火凋残今几秋江山依旧绕层楼飞云巻雨不穷态明月清风无限愁老子平生兴不浅昔人何在水空流落霞孤鹜齐飞处望断楚天天尽头
　　冬至日雪二首
　　银河谁挽落层空散作琼蕤六出同和气巳随阳气至人心自与帝心通鲁台不用书云物楚俗由来騐嵗功多幸丰年又相继从今卧治听衰翁
　　端木飞花片片匀天风不动玉成尘葭灰有意迎新律梅蘂多情漏早春更觉西山饶爽气不妨东阁防嘉賔十年不见浑如梦休怪儿童笑语频
　　再和赵正之都运观水战三首
　　戈船列阵楚江濵世事何尝不在人鹢首冲风开雪浪甲光向日动金鳞烟霄易觉壶中晩谈笑潜囘席上春更辱佳篇与褒饰主人深有愧西賔
　　使节来从河水濵天心图旧慰斯人肃将宸指蠲民瘼力挽恩波活辙鳞北伐正须猷克壮中兴方与物为春外台岂久留英躅伫见观光利用賔
　　抱病深栖云海濵误恩起废愧陈人飞腾固乏抟风翮游泳长思纵壑鳞一局销磨垂老日三杯揺荡满怀春何当诏许归田野防有渔樵作上賔
　　正之复次前韵作四篇见示是日适登城楼以望江山且阅捷报因赋六章以报之
　　帝遣宗英使楚濵漕台元自得诗人从横锦绣花生舌飞动龙蛇墨起鳞心拱北宸恩露渥笑回南浦渌波春不须过作飞刍计早晩追陪紫府賔
　　黠冦狂谋犯泗濵胁从太半是吾人且将戈防殱蛇豕防把衣裳易介鳞河洛至今思帝德云龙行见防王春汉官仪物都如旧混一车书万国賔
　　晋败苻秦淝水濵谢公祗用八千人飞腾貔虎生修翼屠剪鲸鲵脍硬鳞否运既倾终反泰寒威已振却成春吾皇盛德超千古接士端如见大賔
　　艅艎揺曳大江濵手从来笑越人防使风樯如阵马何妨鹢首着龙鳞已欣淮北兵戈捷且醉江南麴米春元直德翁忘尔汝孰为东道孰为賔
　　城楼缥缈俯漳濵景物依然念昔人云出西山天欲雪风来南浦水生鳞四围气象朝朝好一防阳和处处春日暮短蓬轻桨急双鱼应巳付溪賔
　　伊昔端居寂寞濵每于骚雅爱其人长篇賸得斓斑锦短句兼收细碎鳞指下粗能知越操郢中那敢和阳春愿藏大手无轻露寸胆于今巳自賔
　　残腊雪再作二首
　　朔风三日散轻埃珠蘂琼花一夜开灏气逺从云表下清声初自竹间来未论上瑞呈三白且助元功泽九垓向晚城楼聊寓目西山千叠玉崔嵬
　　萦回作舞下烟霄满地光铓混凸凹虚幌夜寒疑月彩疎林晓粲误梅梢远怀戴隠终须访髙拥袁门未易敲好是碧天云散后银蟾皎洁两相交
　　再次前韵
　　太清真境絶氛埃十二瑶台面面开战退玉龙鳞甲冷导迎仙鹤羽仪来祥编已庆占盈尺和气行欣浃九垓须信天公工幻戏晴山依旧翠崔嵬
　　霏霏玉屑洒层霄皓色轻盈已覆凹留客径须开緑蚁探春何处认青梢堦庭充积无庸扫松竹欹摧尚惜敲深愧主人修具薄嘉賔徒使献酬交
　　赵都漕出示鲁直少游所书梅诗次韵
　　氷散凭陵羣木槁只有梅花欺不倒篱邉野外忽嫣然暗香解作幽人恼化工着意为尤物故遣孤芳得春早道人冩照三昧手不假丹青更妍好诗家也是可怜人落笔云烟随意扫遂令淡墨胜铅华纸上一枝长不老庭中几树正垂垂忍防飘零委烟草防须痛饮对繁华细把根源问苍昊
　　吕元直移镇临安入觐行阙余方以衰病请门有卜居浙东之意愿为根老堂之游作诗寄之
　　诏起三湘老猎师和羮旧手帝深知戎车北伐资长策衮绣东归有去思谩作天台休老计正当黄阁立贤时主人方为苍生急愿借新堂醉一巵
　　赵正之宠贶和篇褒与过厚适传新命念暌违之有日预深怅然辄次其韵
　　七言八法定谁师妙处工夫只自知南浦西山久同赏清风明月更相思瓌材卓荦承恩日衰病侵寻念去时垂老相防重言别莫辞防滟十分巵
　　送赵正之判宗寳学之官闽中
　　神明之胄庆所钟禀毓不与常人同汉髙子孙尽隆凖唐室贤辅多华宗本朝功德追前古振振宗姓敦儒风君家奕世擅英誉继持从橐声光崇向来仗节使关陜风绩不减褰帷公自从国歩蹔艰危低眉信命随飘蓬十年流落困覉旅一日赐对明光宫御前奉命作大字挥毫落纸蟠虬龙岂惟笔扛百斛鼎固巳气吐千丈虹上流重地方用武貔貅十万屯元戎辍从禁近付飞挽木牛流马慙无功国家敦睦急先务改授欲使归磨礲舍烦就简惬雅志祗恐漕运难追踪闽山中夏荔枝熟火齐磊落堆盘红凭空跨壑千佛寺金碧照耀烟霞中登临多暇饫珍品岂比朱墨相填丛帝心简在方仄席锋车迅召行登庸嗟予忧志苦多病齿揺髪脱真衰翁误恩分阃愧无补岂有惠泽渐兵农乞身屡矣未防可坐使泽雉愁樊笼送君南浦惨长别此心已逐归飞鸿防当柴车返故隠幅巾杖屦长相从
　　次韵郑顾道侍郎用师字韵见赠
　　昔年班列防京师邂逅相逢只旧知一纪此身浑似梦中原回首不堪思乍欣旌斾来临日共喜江山适意时感慨不须谕旧事且将强徤对芳巵
　　中冬教阅兵将运使徐显谟贶惠佳什降叹之余因次其韵以答厚意且简同防诸公
　　伐鼓枞金阅五兵霜天清晓正峥嵘轻裘自愧叨儒帅一令安能探旧营猎猎旌麾摇有浪駪駪徒御肃无声满堂賔客皆英俊莫怪陈蕃倒屣迎
　　次韵折仲古安抚端明食荔子感怀书事之作
　　卧病闽山强自支尝珍似与故人期却嗟老眼伤心日又见轻红着子时万事从来皆黙定一樽聊复赋新诗使君不作楞梨防他日逢人举似为
　　游山拙句奉呈珪老并简诸公
　　嘉客同游海上宫髙僧问道得从容乍惊暑退灵源洞最爱庭开大顶峯【峯旧为阁所遮师徙阁而峯见气象雄伟】杰阁初成切星斗飞云时到绕杉松我来未尽登临兴更待秋髙灏气浓
　　次韵廷俊纪药圃小集见赠之作
　　逺邀车马出郊东髙阁登临四顾雄雨饱共欣秧稻緑酒酣尤爱荔枝红漫同小隠开三径颇效前贤时一中坐上众贤皆防叹满浮大白莫如公
　　冬日来观鼓山新阁偶成古风三十韵
　　寻盟访鼓山风物宛如昨山中有开士弹指成杰阁应真飞锡来一一得所托翚飞骞栋甍绚烂丽丹雘峩峩大顶峯孤影入檐角乃知象教力建立必卓荦却为灵源游云木互参错岩深松桂香石古苔藓剥冬温日清美景短气萧索天然资野逸安用遮翠幕快防缅登临及此小揺落乗髙望瀛海南极露垠堮蓬壶在跬步谁谓仙山苍茫杳霭中万象恣磅礴廽头睇中原郡国半沙漠犬羊汚宫殿蛇豕宂城郭畴能挽天河一洗氛祲恶我生多艰虞久矣衰病作君恩听言归养拙侣猿鹤忽忽嵗遒尽平子殊不乐幸同二三子杖履徧丘壑跻攀力尚强谈笑心无怍野鹿饱丰甘冥鸿在寥廓翻思轩冕间何异遭束防斯游信清絶妙赏寄寂寞晚来凄以风逺色秀增岳泠泠钟磬声随月度林薄惄焉感时心未免如陨箨倘能驾云螭岂复忧世瘼防当期若士相与踞殻
　　还自鼓山过鱓溪游大乗榴花洞瞻礼文殊圣像漫成三首
　　一派寒流作小溪松篁深处有丛祠千年鱓骨专车在百丈灵湫瀑布垂粳稻丰穰欣嵗乐笳箫清咽报神私更将小雨为滂润正是农夫播麦时
　　乞得明时多病身归来林下养天真芒鞋竹杖未全老药灶酒壶随分春山寺递传钟磬晚田家收拾稻粱新试穷溪上榴花洞恐有桃源避世人
　　布地金沙片片匀深沉院宇閟祗园清凉路半前三语摩诘城中不二门千种光明瞻瑞相六根清净为还源狻猊坐上法王子稽首皈依众所尊
　　冬至前六日奉陪舅氏燕集于张甥东斋泰孙侍坐舅甥四世同防岂易得也舅氏以诗见贶谨次韵成两章拜呈并简季弟二甥同赋
　　舅甥髙防共称觞四世于今在一堂眉夀康宁由德厚庆流深逺本源长但将直道师周孔岂有嘉猷助禹汤提诲勤勤何以报愿言殊祉集新阳
　　人间此防信非常和气薫然自满堂竞酌芳樽同劝夀正当爱日欲迎长防衣诵古如流水【是日泰孙诵诗书万余言无一误者】华髪衔杯若沃汤【坐间舅氏与仆皆为酒所困】乗马路车何以赠渭阳元自是王阳
　　次李泰发韵二首送仲辅提刑弟还浙东
　　朝路纷纷厌送迎乞归恩予绣衣荣稍知物外烟霞好便觉尘中富贵轻飞舄已能同叶令叱羊何必效初平坐忘我欲师前躅为过天台访赤城
　　谒告来归若骏奔友于真可裕礽晜共伤庭玉先埋土怅望鸰原增断魂白髪自嗟临药灶一缾端欲寄空门浙东耆旧如相问为道衰迟愧主恩
　　挽歌词及哭祭诗
　　杨夫人挽章二首
　　来嫔初卜凤和鸣谁谓今闻薤露声妇道宜传青史笔壸仪犹在锦官城承家早庆芝兰秀主馈空余苹藻诚念旧二卿情意厚可堪孤坐想平生
　　悼亡何事觉神伤端为音容不可忘举案素闻敦节操题桥今见共龙光锦囊屡庆宸恩重丹旐俄嗟蜀道长髣髴灵游元未逺无人解致返魂香
　　唐植甫左司挽词二首
　　践厯髙华久巍然誉望崇典章谙故熟翰墨老弥工骾亮传家法清忠迈古风温温江玉砚同閟九原中夙昔钦贤业何知共里闾忘年遇我厚谪宦识公初小岭亲髙论灵斋见异书凄凉真一梦追想涕涟洳
　　哭宗留守汝霖
　　宗泽字汝霖浙东人自为小官卓荦不羣能自立以故屡被罪靖康冬用为磁守值金冦再犯阙上以康邸奉使道磁泽力挽留不得行再造之功泽为多同列者忌之谮毁百端斥外不用余去夏抵行在泽得守襄阳未行与欵语忠义慷慨愤发至流涕力荐于上使进职留守京师诛奸恶拊善良大得都人之心缮治城堑楼橹复完壮屡出兵以挫贼锋以故能守数表请车驾宜还阙媢嫉者愈切齿难其代者故得不罢今闻其疽发背而死殆忧愤使然殊可为天下惜也诗云人之云亡邦国殄瘁方时危而失此一人其可哀也矣赋诗以哭之
　　时危念人杰济物湏材雄寻常龌龊姿讵可收竒功英英宗夫子邈与古人同抱器实磊落秉心郁精忠彯缨仕州县山立不妄从青松虽未髙巳足凌蒿蓬涉世多龃龉失官久龙钟擢居河朔郡烟尘正昬防今上在藩邸持节使敌中力争不可往髙牙建元戎王室遂再造廊庙当畴庸同朝共排媢一麾江汉东见我论世故慷慨泪沾胷荐之守留钥付以节制隆惠政附疲瘵威声慑奸凶金汤治城堑楼橹欻以崇出师京洛间屡挫巨冦锋邦畿千里宁夸说百嵗翁抗疏请还阙北伐归两宫辞直志鲠亮天子为动容奸谀更切齿恨未能关弓乃同归鄛人感愤殒厥躬皇天不憗遗吾道何其穷骅骝竟委离冀北羣遂空梁摧大厦倾谁与扶穹窿安能百身赎坐为四海恫人亡国殄瘁天意真懵懵中原气萧瑟洒涕临西风
　　致享张丈脩撰墓下追惟平生不胜怆然辄成两章以叙懐感之意
　　秋原郁郁见佳城尚想音容涕泗横痛惜山頽与梁坏愧无玉润继氷清防贤初值龙蛇嵗忧国空余金石诚頼有堦庭兰玉在芬芳端不坠家声
　　勇退风流霭士林对扬丹扆极规箴髙名雅出汉庭右遗爱空存南国深身后凄凉报恩子生前轩豁济时心九原可作如公少独立西风泪满襟
　　哭吴丞相元中二首
　　妙年声誉霭文塲壮嵗飞腾青琐郎献纳承平欲尧舜扶持危难冀宣光贾生旷逹仍伤鵩平仲精忠亦殒荒自古青蝇能黑白玉华旧事巳凄凉
　　宣和之季靖康初同力同心卫帝居扶毂共升新日月谪官难守旧田庐孔光温室不言树陆贽忠州戒著书叹息端荘士君子岂随草木腐丘墟
　　哭许崧老右丞二首
　　夫子相知一纪前定交握手自忘年长松老鹤骨格古粹玉精金操守坚出入三朝昭大节漂流万里正华颠皇天不愸遗元老空使苍生共黯然
　　多闻直谅复疏通近世交游少似公盖代才名同贾谊平生述作类扬雄笔踪髙古今那有诗调清新老更工知识年来凋防尽不堪衰泪落秋风
　　许子大龙图挽词二首
　　芬芳登桂籍烜赫绍家声持槖恩辉渥分符政术明优优方膴仕郁郁遽佳城庭户多兰玉应无可恨情接武鸳鸾列交承淮海州平生钦德望避地欵风流樽爼开幽抱江山共胜游那知生死隔衰泪浩难收
　　张次东中奉挽词三首
　　贾父褰帷日于公驷马门十年持使节两郡拥朱轓无复功名防空余气槩存凄凉九原路楚些与招魂寓意樽中渌陶然得此生孔融眞好客阮籍自忘形议论千夫屈风流一坐倾伤心将玉树寂寞閟佳城南国多竒士如公岂易求才髙虽擅誉命阨未封侯故宅风烟惨新阡松桂幽遥传一掬泪为洒暮江头致奠张柔直知郡龙图以诗四章哭之书置灵几以代祭文
　　一枰两浅【顷嵗寓长乐与君过从必围棋酌酒荐以荔枝两浅盘君尝云此生但得奕一枰荔枝两浅足矣】旧相期叹息君今愿已违却把荔枝三奠酒数行衰泪湿深衣
　　只鸡斗酒祭夫君尚想平生意气亲痛惜中原未恢复如何天乃防斯人
　　去嵗如今防豫章从容谈笑共衔觞岂期便作终天诀尺素开时神内伤
　　连夕频频梦见君依然野鹤【阙】　　　　　　　　浅世事浑如空际云





　　梁谿集巻三十二
　　钦定四库全书
　　梁谿集巻三十三　　　　　宋　李纲　撰表本诏书上
　　拟撰表本
　　起居道君太上皇帝表本
　　起居孝慈渊圣皇帝表本
　　靖康拟诏书
　　抚谕河北诏　　　　奬谕徐处仁诏书起防秋兵诏　　　募兵出财诏
　　戒谕姚古诏书　　赐夏国主诏书
　　与大金国书　　　与髙丽王诏书
　　拟撰表本【建炎元年七月得防拟撰】
　　起居道君太上皇帝表本
　　臣某言神京不守坐失金汤天斾啓行越在草莽凡为臣子之列均深痛愤之情臣某诚悲诚感顿首顿首防惟道君太上皇帝陛下逰神穆清宅心昭旷法尧舜之逊禅济家国之艰难方交两宫之欢永享四海之养邻邦犯顺戈防暗于中原帝座移居銮舆幸于朔野神人感愤华夏悲摧而臣滥总帅权莫陪执驭廹羣臣再三之恳请谓大寳不可以乆虚勉狥舆情嗣守神噐瞻行宫而靡及慕慈训以増怀辑睦师徒冀宗祊之可保抚宁方夏伫车驾之言归谨遣通直郎试太常少卿臣周望奉表起居以闻臣无任
　　起居孝慈渊圣皇帝表本
　　臣某言戎马荐兴环日畿而布列帝都不守致天步之艰难万国悼心三灵失色臣某诚悲诚感顿首顿首防惟孝慈渊圣皇帝陛下法禹汤之防俭体尧舜之聪明十载东宫令徳闻于海防逾年南靣仁政浃于寰区适当嗣位之初两致邻邦之冦割地増币以生灵屈己而讲和擐甲登埤为庙社忘身而固守金汤失险羽衞啓行致翠华之防尘瞻紫防而移座华夏失庇神人畴依而臣叨总师徒莫陪羁靮迫羣臣之恳请嗣大寳以抚临仰遵勤俭之风庻格中和之治伤心北望缅怀异域而増悲整驾南还尚冀敌人之悔祸谨遣通直郎试太常少卿臣傅雱奉表起居以闻臣无任
　　靖康拟诏书
　　抚谕河北诏【阙】
　　奬谕徐处仁诏书【阙有进呈劄子并御批见第五十一巻】
　　起防秋兵诏【时敌骑出境朝廷恬然以为无事防邉御冦之策置而不问公窃忧之与同知枢宻院事许翰议于上前谓今秋敌必再至宜预诏天下起兵防秋为捍御之计上命草诏以谕诸路安抚总管钤辖司】
　　朕初嗣厯服遭时艰难虎狼之羣敢肆陵侮侵犯邉境达于都畿頼宗庙社稷之灵贤士大夫勤王将士之力以克捍御而仓卒之间辅臣失计割三镇以赂之天啓朕心斥去奸回决策坚守今者重兵尾袭贼骑遁逃朔部无虞与天下同庆然而敌情狡狯未有所惩秋高马肥虑复侵轶非以虎符起天下兵控扼邉陲荡攘羣冦则何以震慴狂敌奋张国威以定中兴之业诏到仰诸路安抚总管钤辖司各下所管州军遴选将佐训练正兵招填阙额缮治器甲储蓄刍粮预偹军须以听朕命夫一嵗之间而再勤师旅良非获已共摅大愤玆惟其时故兹诏示想宜知悉
　　募民出财诏【时降诏诫谕诸路起防秋兵或者虑财不足公议于上前乞募民出财朝廷等第推恩以激劝之庶几可济上命草诏以谕中外】
　　朕嗣承丕绪夙夜兢惕思所以绥抚四海惠养元元以为无穷之计而冦戎弗靖未能偃兵故将起天下之师以振国威然而兴师十万日费千金方今积之后虽朕痛自刻励罔敢汰侈罢斥浮冗粗给经费其于师旅之用诚未有以赡之也昔汉帝募民入粟塞下而师頼以济今朕上为宗庙社稷之重将以定中兴之业下为亿兆苍生之众将以圗休息之期此忠臣义士协济艰难之秋也应天下士民上户有能推其财谷赢余以佐军兴者州县聼其自愿不得抑勒不以多寡别项储蓄专以为募兵养士之费具数申枢宻院各以名闻朕将等第推恩以为忠义之劝故兹诏示想宜知悉
　　戒谕姚古诏书【姚古为河东路制置使乆驻师威胜军不进上令草诏戒谕之】
　　勑姚古太原为河东根本右控关陜左通朔部在三镇尤为重地金人攻围殆百余日兵疲粮乏势危力殚羽书日闻夙夜忧念以卿素着忠勇为时名臣故命统帅诸将进兵应援近虽已复隆徳威胜前扼南北关尚未闻逾团栢越徐沟以造太原之下致使贼马猖獗侵掠汾晋其何以觧朕西顾之忧诏到其率励士卒戮力用命破坚却敌觧围太原以复忻代高爵厚禄朕何爱焉故兹亲笔诏示想宜知悉夏热卿比平安好遣书指不多及
　　赐夏国主诏书【时金人犯阙夏人亦起兵以扰西埀鄜延路缴进夏人檄书上命草诏赐夏国主解其意以抚慰之】
　　诏夏国主朕居春宫十有余载弗敢怠逸四方所闻道君太上皇帝享国日久厌万机之繁爰议内禅朕辞不获命遂登大寳深惟祖宗建构之隆上皇付托之重夙夜兢惕惧不克任而金人不道乘郭药师背叛之故防没燕山俶扰邉境达于都畿肆为贪残劫质以徃永念卿屛翰之旧信誓皎然义当戮力同济艰难以敌王忾而陜西奏报乃言卿国防集重兵五路深入攻防城堡杀伤兵民朕惟卿明允笃诚世济忠孝主于西陲藩屏帝室多歴年所英声流闻今至于兹殆朕徳弗类嗣政之初未能绥抚之所致也西顾怅然良自伤悼及得鄜延路帅臣章防缴到卿国檄书公牒省览再三乃知搆兵起于误聼檄书初言中国失徳数事皆曩时大臣误国上皇已降诏书深自悔悼今朕克已求治以俭先天下凡滛巧奢丽之具一切屏去蠧国害民之臣咸已窜诛前日之事所不复论中言贺正人使之归所见京城整龊兵甲修治楼橹疑有奸臣变乱此乃隄防金人之故岂有他哉终言与本朝信誓之乆义须救援以此知卿忠义有素误聼致此初无他心至于过差之辞朕初不之罪也公牒言国书之寳与旧不同此乃有司用寳差误已重窜责凡兹细故朕既释然卿亦宜亮夫金人以蕞尔海隅之国背天逆神灭絶契丹遂陵中国滛暴滋甚使其得志河有于卿哉孤军深入理当勦殄朕以皇弟肃王在其军中第命将士驱逐出境邉城晏然前遣康随郑惟康道意必亮此诚诏到卿宜释去疑虑抚谕将士抽廽甲兵修好如故髙爵厚赐朕何爱焉今遣武功大夫王佑武功郎马持告谕故兹诏示想宜知悉夏热卿比平安好否遣书指不多及
　　与大金国书【干离不邀割三镇既退兵三镇之民为朝廷坚守誓不从敌上命草书与敌主道意】
　　靖康元年五月侄大宋皇帝致书于伯大金皇帝阙下菲徳之居东宫十有余年矣迩者道君太上皇帝厌万几之烦遂议内禅肆及眇躬膺受大寳惟怀永圗愿修邻好而兵革扰攘未遑致问其为怀企何可胜陈言念往日遣使海上通两国之欢信誓昭然金帛之输未尝有阙诚谓世守兹盟无有携贰而皇子郎君乃捃拾细故败弃旧约因叛将药师以兵内向防刘邉陲深入畿甸乘中国之不备遂肆慿陵诚非所望于善邻也城下之盟葢缘辅臣怯懦失计重镇寳货一切惟命皆出要盟神所不临岂复可用而况还师渡河劫质肃王巳复渝约勤王之师百万集于城下将士愤怒咸欲邀撃徒以肃王在军之故深戒用兵使得全师以归而皇子郎君肆为滛暴屠戮良民系累妇女焚荡室庐不可胜计缘是之故三镇之民皆出死力为国坚守虽朝廷号令有所不从此乃军前失信之所致也重念顷者道君太上皇帝与大金皇帝欢盟相得之厚既灭大辽分燕山之故境以归中国累年于兹中国未尝得粒粟尺帛之助而漕运之劳金币之费不可胜计今燕山防没既渝前约又欲并取三镇之地使敝邑无以为屏翰是岂大金皇帝之防哉且皇子郎君虽贵人臣也坐受本朝宰臣亲王之拜败盟爽约妄起兵端黩货无厌求取不已有一于此岂人臣之所当为哉敝邑无辜横遭屈辱以大金皇帝之聪睿仁慈寕不谅此逺恃英明敢以实告前日皇子郎君割地求赂广有要索敝邑不校悉皆聼从彼此非诚人情不逺谁不知之欲寻徃日之盟以结两国之好使兵革不用生灵休息莫如度其所可行者重结盟誓以信守之昔我烈祖真宗皇帝与大辽盟于澶渊百有余年未尝少有变故天祚失徳不可振起乃至于兹大金皇帝倘垂英察使燕山归于大邦三镇安于敝邑各得其所保兹旧疆信使交通嵗币修好传之永世为子孙无疆之休顾不韪与谨遣使人往布诚悃傥或见允愿示佳音所有黏罕国相军马见在河东亦冀召还以笃和好有少礼物具如别录中夏炎蒸逺祈保毓
　　与髙丽王诏书【金人退师朝廷遣使臣侯章等至髙丽国上命草诏与之】
　　诏髙丽国王朕居春宫十有余载虽徳不类罔敢怠逸亦惟四方所闻道君太上皇帝享国日乆厌于万几之烦爰议内禅朕辞不获命遂登大寳深惟祖宗基构之隆上皇付托之重夙夜警惕惧不克任而金人不道乘郭药师背叛之故陷没燕山俶扰邉境达于都畿方朕即政之初遭此震惊以故未及与王相闻朕惟王世济忠孝膺受显册奄有三韩之地屛翰之旧乆受国恩肆我烈祖神宗皇帝遣使修聘礼意备至情同骨肉义则君臣以至于我道君太上皇帝频年遣使锡赉不赀待遇加等朕惟中国与王逺隔辽海壤断土絶而恩礼如此岂有他哉亦惟藩卫中国庶几艰难有以敌忾兹者金人乘我不备与叛人阶来深入内地王国与之为邻相望无数百里之逺而不能荡其巢穴以报中国岂累朝待遇殊絶之意邪彼金人者固尝臣属于王以蕞尔海隅之丑背天逆神絶灭契丹遂陵中国滛暴滋甚使其得志何有于王哉孤军深入理当勦殄朕以其劫质肃王而去第命将士驱逐出境邉城晏然方将起天下之兵问罪小丑王其率励师众相为表里以行天诛夫纠逖王慝献俘本朝以报中国数世之恩大忠也取乱侮亡诛讨滛暴以伸威沙漠之外大义也拓地开境覆其巢穴以报骤骄不臣之罪大威也一举而三者皆得王何惮而不为哉高爵厚赐朕于王无所爱惜王其勉之今遣侯章等往谕至意夏热比平安好遣书指不多及










　　梁谿集巻三十三
　　钦定四库全书
　　梁谿集巻三十四　　　　　　宋　李纲　撰表本诏书下
　　建炎拟诏
　　勑牓诏
　　戒谕武臣诏
　　抚谕河北河东路诏
　　勑牓独留中原诏
　　戒励士风诏
　　勑牓诏
　　朕以菲徳获承宗祧以临士民之上属时多艰未知攸济栗栗危惧若将陨于深渊洪惟祖宗膺受天命覆育函夏百有七十余载徳隆恩普振古所无道君太上皇帝以忧勤而内禅孝慈渊圣皇帝以防俭而纂圗海内乂安苍生防福适金人之入寇挟诈谋以欵师待以不疑堕其奸计神都失金汤之险翠华有沙漠之行二圣既迁六宫皆从迨朕叔父弟昆宗室戚属悉被驱逼祸故之臻亦古未有是用夙夜震悼于朕心念父兄幽辱于敌廷悯生灵重罹于兵革饮泣尝胆不遑寕居惟尔四方士民抱负忠义其伊恤朕躬以共济于艰难以致安于宗社载念行在将士适当隆暑暴露之久尤轸朕怀当时加犒设州县民户募师勤王调发之烦诚可嘉悯当厚与抚循赋敛之厚当议蠲减法令之当议改更溃兵为盗因间虏掠残破郡邑虽已降赦令当遣使招集许令自新赃吏为奸乘时掊克重困吾民罪不可贷当遣使按治寘于典宪靖康之间忠义敢言之士或至窜逐当悉召还今日以往智谋竒画之人如能献陈当悉擢用旁招俊乂窜黜奸回协成治功以笃中兴之烈于虖天下之士大夫未忘我之祖宗当同心以相扶天下之军民不显沦于异域当协力以保守国势既昌天命益固庶几邻敌悔祸奉还銮舆则予一人以寜尔亦有无穷之闻不其韪欤故兹诏示想宜知悉
　　戒谕武臣诏
　　朕惟祖宗创业守成埀二百年涵飬士大夫至矣靖康变故仕于中都者曽无伏节死难之士而偷生取容何其众也甚者乘时为奸靡所不至实为中国羞公议弗容姑取迹状尤显著者量加窜黜以为臣子之戒夫节义正所以责学士大夫也至于武臣卒伍理当濶畧以责后效惟王宗濋首引卫兵逃遁致都城失守不可不责其余姑务含容一切不问咨尔有众其体至怀故兹诏谕各宜知悉
　　抚谕河北河东诏
　　勑河北河东诸路州县守臣将帅忠义军民等朕惟祖宗徳泽在民垂二百年天下乂安靡有变故而宣和靖康以来国家多难金人内侮道君太上皇帝下哀痛之诏讲揖逊之礼比徳尧舜古今鲜伦孝慈渊圣皇帝以恭俭之徳爰受内禅海内欣戴日徯治康而朞嵗之间戎马再侵堕敌奸计但以讲和一事终至宗社阽危既尽取玉帛子女公私财力为之耗竭乃始劫迁二圣中宫洎皇族尊幼中外婣戚以行侵陵之祸振古未有朕以介弟受命总师臣民推戴廹以大义入继大统重念父兄之辱饮泣尝胆疾首痛心愿与天下忠臣义士共济艰难而近者使臣来自朔郡审闻两路守臣义不爱生誓以死守彼虽凭恃甲兵之众敢肆攻围而能率励士民屡摧其势其忠义军民等倡义结集动以万计邀击其后功绩茂着朕甚嘉之夫河北河东国之屛蔽也朝廷岂忍轻弃靖康之间特以金人凭陵不得已割地赂之将以保全宗社止兵息民而金人不道攻破都城易姓改号劫銮舆以北迁则河北河东之地又何割哉已命遣师以为应援尔两路州县守臣及忠义之士如能竭力捍御保有一方及纠集师徒力战破贼者至建炎二年当议畴其勲庸授以节钺其余官吏军兵第加优赏应税赋货财悉许移用官吏将佐悉许辟置朝廷更行量力应副为国藩屏以昭茂功庶几中原弭寜生灵休息天而悔祸二圣有可还之期则予一人膺受多福尔亦有无穷之闻不其韪与故兹诏示想宜知悉
　　勑牓独留中原诏
　　朕惟祖宗都汴垂二百年天下乂安重熈累洽未尝少有变故承平之乆超轶汉唐比年以来图虑弗臧祸生所忽金人一嵗之间再犯都城信其诈谋终堕诡计尽取金帛子女遂邀二圣銮舆六宫戚属悉拥以行非常之祸振古未有四海臣子孰不痛心肆朕纂承永念先烈眷怀旧京澘然出涕思欲整驾还京谒欵宗庙以慰士大夫军民之心而兵火之余民物如故朕之父母兄弟宗族靡有留者顾瞻宫室何以为怀是用权时之宜法古廵狩驻跸近甸号召军马以防金人秋高气寒再来入冦朕将亲督六师以援京师及河北河东诸路与之决战已诏迎元祐太后逮遣六宫及卫士家属置之东南朕与羣臣将留中原以为尔京城及万民百姓请命于皇天庶几天意昭答中国之势浸强归宅故都迎还二圣以称朕夙夜忧勤之意应在京屯兵聚粮修治楼橹器具并令留守司京城所户部疾速措置施行咨尔士大夫军民体朕至怀无有疑虑故兹诏示想宜知悉
　　戒励士风诏
　　朕观古之为士者何其分义之明而忠厚之至也承平之时靡好爵享丰禄相与同安荣多事之际不择地不茍免相与同患难故人之好我至于示我周行王事靡盬至于不遑啓处而鹿鸣四牡之诗作先王之泽可谓盛矣祖宗涵飬士类垂二百年教以礼乐风以诗书班爵以贵之制禄以富之于士无负而士之所以圗报国家者不能无愧于古人日者二圣播迁宗社几至于颠覆而伏节死难者罕有所闻其故何哉肆朕纂承慨然思任羣材相与协济修政事缮兵甲以奉迎銮舆而士大夫奉公者少营私者多狥国者稀谋身者众乞去则必以疾病为辞防檄以自便者相望于道途避寇而去官者日形于奏牍甚者至假托亲疾不俟报而东下挈家而逺遁夫礼义防耻正所以责士大夫也所守如此朕何望焉岂朕初嗣大位所以训告者未至欤将士大夫狃于故习而未能遽革欤已诏甚失节者寘之极典其次投之逺方为多士万世之戒矣其自今已往各防乃职一乃心助予一人克复大业底绥四方以匹休于隆古敢有弗率弗廸尚蹈前愆在内委御史台在外委监司弹劾以闻邦有常刑朕不敢赦故兹诏示想宜知悉






　　梁谿集巻三十四
　　钦定四库全书
　　梁谿集巻三十五　　　　　宋　李纲　撰拟制诏一
　　制二十一首
　　宰相除三少
　　极处中曰紫防之垣莫亲于辅相斗戴六曰文昌之府实本于政机眷予忠荩之臣茂膺考询之典诞宣显册敷告明庭具官某直谅而粹夷温防而博达学足以谋王体而断国论材足以亮邦采而熈天功顷被眷知擢陪机务履一徳而不爽告辰猷而允臧民具尔瞻宜辅台徳属兹衮职之阙延登揆路之华进秉钧衡正位槐鼎朕方宪天以临八极体道以照百官仰賛三光之明俯遂万物之理资尔燮调之助成予化育之功希冕篆车陟崇资于亚保金印紫绶膺峻任于元台申衍爰田倍敦真食式昭物采并示龙光于戯帝舜选于众而举臯陶实惟股肱元首之一体商宗审厥象而得傅説有若酒醴和羮之相须立非常之事必頼非常之才建无穷之基则有无穷之闻往佑乃辟永孚于休可特授少保太宰
　　宰相除三公
　　代天理物夙隆揆路之勲论道经邦宜补衮职之阙眷予硕辅为国荩臣泰山岩岩乆副万邦之望赤舄几几往登三事之崇播告路朝诞敷显册具官某裕和而肃乂敦厚而髙明智周万务之防学洞六经之蕴蚤以令闻扬于禁涂臣作朕股肱擢预经纶之政帝赉予良弼遂膺考询之求劢相国家敉寕方夏燮谐四气之序参聼百官之成当轴处中材足以运动枢极賛元经体道足以和同天人礼乐兴于百年声教讫于四海俾予从欲以治时乃佐王之休畴其勲庸宜有褒宠备三公之典册爰隆帝傅之聨秉上帝之钧衡遂正真相之任衍户租而倍食锡国邑以防封并昭物采之多用侈台符之峻于戯塩梅正味乆调制于鼎司衮绣命章往参华于槐位式是百辟毗予一人益敦燮理之功期底盈成之业无替朕命永孚于休可特授太傅
　　观文殿大学士中太一宫使除少保太宰
　　论相宅百揆以亮采而惠畴建官曰三孤俾二公而化眷予旧弼为时宗臣宜还官于台司以大熈于邦政式涓糓旦播告路朝具官某敦大而直方醇深而简重学博而守之以约该经术之渊源智周而用无不宜适事功之机防蚤膺眷遇緜厯清华擢陪国钧实辅台徳賛元经体道足以和同天人当轴处中材足以运动枢极中辞几务之要退即燕休之安佩玉长裾聨清班于秘殿珍台间馆领肤使于殊庭遽阅嵗时休有誉处盍来归于揆路以寅亮于天功参华亚保之聨进任中台之长倍敦井赋申衍户租式昭体貌之隆庸示宠光之茂于戯丞相之于汉盖将附百姓而抚四夷冢宰之于周所以统百官而均四海仰穆上天之縡下厚蒸民之生朕方圗任于旧人尔其永弼于彛宪式是百辟抚此万邦往既厥心同底于道可
　　观文殿大学士中太一宫使除少保左辅
　　朕骏惠先猷肇修官制允厘辅弼之任是正公孤之称祗若新书以大熈于邦采登延旧徳宜还总于台司涓选刚辰诞杨休命具官某器涵庄重徳禀粹和学通今古之渊源识际天人之精祲蚤持从橐有献纳论思之忠擢预政机得賛襄励翼之体遂膺梦卜之举进秉钧衡之权相业维优师论参穆中辞几务之要退即燕休之安兼秘殿之隆名领殊庭之肤使年徳弥劭闻望益休盍还揆道之官茂底格天之业篆车希冕秩陞亚保之崇青黄扉职峻东台之长倍敦井赋申衍户租式昭体貌之隆庸示宠光之渥于戯用人惟已朕方圗任于元勲以道事君尔其承弼于厥辟涣号聿资于审覈非彜允頼于纠绳毗予一人式是百辟无替朕命往其钦哉
　　观文殿大学士中太一宫除节度使
　　曳裾鸣玉入聨旧弼之班推毂授师出总元戎之政列职虽异倚任惟均眷予心膂之臣克备爪牙之寄诞扬涣号播告大廷具官某庄肃而裕和体大而明允学际天人之蕴材兼文武之资自结眷知寖阶华近雍容从橐有献纳论思之忠宻勿政机得賛襄励翼之体中辞钧轴之要退即祠宫之安裴度在朝卓尔股肱之旧方叔克壮凛然将帅之风辍秘殿之华资付斋旄之重柄蔽自朕志穆于师言淑旂绥章备多仪于大将珍台间馆仍肤使于殊庭衍食户租倍敦井赋式昭物采庸示宠光于戯吉甫之宪万邦实兼该于文武仲山之式百辟不吐茹于刚柔朕方宣明道徳仁义之威尔其巩固藩垣屛翰之势对扬休命益茂壮猷
　　彰信军承宣使除武宁军节度使
　　推毂授师总将权于阃外出竒应变制敌命于彀中参稽勲烈之崇宜懋褒嘉之典我有明命扬于大廷具官某沈鸷好谋直刚不挠少有四方之志出逢千载之辰畅漠北之威名厉山西之劲气敦诗説礼有古将帅之风怀徳畏威得吾士卒之用入宣劳于宿卫出着效于干城畴咨镇抚之材爰付邉陲之寄頼尔经畧纾予顾忧而能因势乘机运筹制胜披坚执鋭亲居矢石之间斩将搴旗躬致馘俘之献日百里以辟国月三防而奏功大震天声一清夷落是用旌其功伐畀以节旄领镇雄藩尽防诸将神旗豹尾备大将之威仪秘畧龙韬新元戎之纪律敦陪井赋申衍户租并示恩荣式昭眷奬于戯髙爵厚禄朕不吝于报功御侮折冲尔毋忘于敌忾勉罄爪牙之力益隆屏翰之强祗服训辞茂对光宠节度使中太一宫使兼侍讲移镇除检校三少开府仪同三司
　　侍幄帷而处朝廷盖宻资于献纳易节旄而兼将相式宠报于勲劳眷予忠荩之臣茂举褒嘉之典诞敷涣号播告明庭具官某温厚而刚明粹夷而庄重擅儒宗之硕学躬王佐之宏材顷被明扬擢司几务谋王体而断国论备着猷为亮邦采而熈天工展尽底蕴中辞政柄之剧退即燕私之安大纛高牙备多仪于上将真祠间馆领肤使于殊庭日造治朝参陪讲席阅时滋乆登闻弥休惟尊道乐义之无穷岂崇徳报功之敢后陞华亚傅易镇雄藩鼎铉公槐峻视岩廊之秩路车斋钺益隆方靣之权衍食户租敦加井赋并昭物采式示宠光于戏文武兼资吉甫作周邦之宪将相并任裴度为唐臣之宗显膺体貌之崇茂着股肱之美往绥福履毋烦训辞
　　知枢宻院除节度使醴泉观使
　　右府本兵乆策勲于宥宻斋坛授钺宜锡命于蕃宣眷惟心膂之良克任爪牙之寄诞扬纶綍敷告缙綎具官某敦厚而直方裕和而肃毅学贯古今之蕴才兼文武之资夙茂声华践扬要近擢由政辖进揔枢庭告辰猷而具臧秉一徳而不爽运筹帷幄折冲樽爼之间制胜邉陲行师枕席之上日百里以辟国月三防而奏功独任指踪坐收成效方倚壮猷之畧遽陈均逸之辞章屡却而复来诚有加而无已畴其勲烈付以节旄大纛高牙备多仪于上将真祠间馆领肤使于殊庭虽蹔即于燕私初不离于王室敦陪井赋并示宠光于戯劢相我家朕敢忘于旧徳承弼厥辟尔无遂于遐心往绥夀祉之多式副眷怀之渥
　　殿帅
　　汉置期门羽林之军以夹辅宫省唐开折冲果毅之府以镇卫京师惟我本朝若稽前代宿重兵于辇毂列屯戍于邦畿所以敉寕寰区拱翊宸极俾统貔貅之旅必资心膂之良爰择刚辰诞敷显命具官某直方而不挠勇鸷而好谋擅玉帐之威名禀金行之劲气敦诗説礼有古贤将之遗风怀徳畏威得吾士卒之乐用自共武服屡奏肤功折馘执俘敌忾御侮执干戈以严社稷之衞尔克着于勤劳闻鼓鼙则思将帅之臣朕敢忘于録用召自邉圉付以节旄典司宿卫之兵总领营屯之政入则侍内朝之文陛出则扈属车之清尘淑旂绥章壮元戎之体貌路车斋钺备上将之威仪申衍户租敦陪井赋式昭物采并示宠光于戯予王爪牙诗刺圻父之失职克用常吉书美虎贲之得人尔其明纪律以训齐师徒辨次舍以肃清徼道式遏奸宄作固蕃垣得尽其心俾士气之増厉乃安斯寝致王心之载寕则予一人无疆惟休而尔亦有无穷之闻
　　观文殿学士诸路经畧安抚使除节度使
　　学以即戎筹略必资于儒将斋而授钺节制以宠于元勲式隆方面之权克重藩垣之体我有涣号敷于大廷具官某敦大而直方刚明而肃义识洞几防之表材兼文武之全蚤践要途遂参机务谋王体而断国论肩辅弼之一心有常徳以立武功蕴将帅之逺略辍从廊庙坐镇邉陲缓带轻裘盖折冲于樽爼敦诗说礼岂专意于韬钤训齐貔虎之师建筑金汤之险日百里以辟国月三防以奏功奋扬天声震叠夷落畴其勲绩宜有褒陞是用解秘殿之华资付斋旄之重寄髙牙大纛备上将之多仪渠门赤旂壮元戎之异数敦陪井赋衍食户租以隆阃外之威以廸师中之吉于戏有奔走御侮朕方极于倚毗无智名勇功尔宜务于持胜益励猷为之壮以绥福履之崇祗服茂恩无忘明训
　　吏部尚书除节度使
　　入践中台之职实首六卿出分外阃之权尽防诸将惟倚任之不异岂恩礼之或殊眷予心膂之臣克备爪牙之寄诞敷显命播告治朝具官某挺髙明之资蕴浑厚之量文章典雅乆居言语侍从之班问学深醇雅有献纳论思之益顷由人望擢长天官铨衡有方风绩弥劭维藩垣之重任资文武之全材辍自近臣委以方靣顾邉圉之方棘岂颇牧之可留推毂授师克壮元戎之势拥麾乘塞式寛西顾之忧宣国威灵頼尔经畧即伫肤公之奏以严武服之共申衍户租敦陪井赋式昭物采并示宠光于戯郤縠之将中军是为説礼敦诗之帅亚夫之屯细栁讵同棘门覇上之师惟恩信足以得士卒之心惟威怀足以制羌戎之命往服朕训永观厥成彰化军节度使熈河路经畧安抚使除检校少保雄威军节度使
　　拥斋旄而乘塞克隆元帅之勲易邉镇以旌能仍峻贰公之秩眷时宿将茂举徽章播告路朝亶孚师聼具官某刚毅不挠沈鸷有谋擅虎帐之威名禀金行之劲气夙备爪牙之任出宣屏翰之风建安定之节旄尽防诸将当临洮之方靣统御列城頼尔抚绥纾予忧顾而能料敌制胜御侮折冲运筹帷幄之中玩冦掌股之上宣明威信叛则讨而服则怀训齐甲兵战必胜而攻必取屡致馘俘之献日増垒堞之修声名隠然勲绩茂矣宜换秦川之节俾参亚保之聨豹尾鸾旂备威仪于大将篆车希冕视服命于三孤申锡爰田敦陪真食并示龙光之宠益崇帅阃之权于戯聼鼔鼙则思将帅之臣朕敢忘于丕绩执干戈以严社稷之卫尔无替于前劳益励壮猷以永终誉
　　节度使殿前都指挥使除检校少保移镇充鄜延路经畧安抚使
　　提七萃之旅入则拱衞于岩除建六纛之威出则抚临于邉徼克备爪牙之寄聿资心膂之臣视秩台司増严帅阃我有明命扬于大庭具官某伟量沈雄英资果毅蚤膺勇爵备歴戎行怀干城御侮之材着斩将搴旗之绩畴其勲烈付以节旄擢帅殿庐肃军容于壁垒摠监虎士严禁卫于钩陈忠义自将谨宻不出得吾士卒之乐用有古将帅之遗风蠢彼夏戎干我王畧顾邉圉之方棘岂颇牧之可留勉为朕行用锡尔祉镇高奴之重地坐制黠羌易安定之雄藩尽护诸将篆车希冕视服命于三孤斋钺雕戈备威仪于元帅敦陪井赋申衍户租并隆体貌之私益壮藩垣之势于戏中西域而立幕府定逺振玉闗之名整六师以讨先零营平上金城之畧顾王者之师有征而无战惟良将之策不战而屈人徃益励于壮猷庶永观于成绩
　　观文殿学士除节度使知大名府兼北京留守
　　拥斋旄于外阃式隆将帅之权分符竹于留都克壮藩垣之势眷予旧徳为世宗臣方资保厘之功宜茂褒崇之典诞敷涣号播告治朝具官某敦静而刚方温防而博达富渊源之硕学蕴经纶之伟材屡陪国钧实亮邦采履一徳而不爽告辰猷而具臧中辞防务之繁祈即燕休之逸冠隆名于秘殿领肤使于殊庭遽阅嵗时休有誉处顾陪京之阙守非元老而奚居勉为朕行用锡尔祉元戎峻秩建南国之节旄全魏雄藩付北门之筦钥宣威棱于六纛摠节制于列城阜成兆民尽护诸将頼尔镇抚纾予顾忧敦陪邑户之多并示宠光之渥于戯申伯之闻四国实总藩宣吉甫之宪万邦兼资文武固封圻以卫王室守典常以承天休往既厥心无替朕命
　　戚里承宣使除节度使
　　爵禄以驭富贵实为八柄之先藩屏以建亲贤盖本九经之重眷惟戚畹之懿茂举防封之章播告大庭亶孚羣聼具官某秉心渊塞毓徳粹和承世胄之华而无贵骄之习服诗礼之训而有儒雅之风蚤被眷知寖阶华近属橐鞬以奉御鸣佩玉以造朝夙夜惟寅靖共自好宜付节旄之宠益隆肺腑之亲鈇钺车旗备威仪于上将带裳幅舄昭命数于元侯申衍户租敦陪井赋式昭物采并示宠光于戯建官惟贤私恩岂废于公议保身以哲居宠必思于履危惟恭俭足以作徳而日休惟忠孝足以致身而卫主往绥福履无烦训辞
　　皇弟除太傅山南东道节度使开府仪同三司进封越王
　　朕因心以友于天伦建侯以蕃于王室防爵以贵韡如棠棣之华裂土而封屹若磐石之固诞敷涣号播告明庭具官某英粹凝姿温恭秉徳允出神明之胄居多致思之文大雅不羣迈河间之伟量为善最乐有东平之格言曩稽立爱之经茂着维城之义防封滋乆誉望弥休畴其徳业之崇宜举彛章之峻是用契龟而协吉按圗而定名表为真王奄授乐国高牙大纛建一道之节旄赤舄桓圭备三公之典册胙山川于南土赐徒御于中军陪食爰田衍封真赋以固本根之重以隆屛翰之强于戯笃亲爱之恩朕敢私于爵禄长富贵之守尔其戒于侈骄惟明哲可以保身惟忠孝可以卫上往圗庆誉益称龙光
　　皇伯节度使开府仪同三司除郡王
　　周家之建同姓以广亲亲之恩汉室之王诸侯以隆贵贵之义若古有训越予不忘载惟伯父之贤宜举彛章之峻式涓谷旦敷告明庭具官某资识纯明器量宏逺允出神明之胄为时宗室之英东平好贤雅着忠孝之誉河间博古雍容礼乐之文曩稽立爱之经茂举建侯之典髙牙大纛式彰帅阃之雄华衮命圭兼视台衡之贵嵗时滋久闻望弥休夙夜惟寅以日趍于朝请温恭有恪克显相于烝尝畴其贤劳宜有褒陟是用契龟而协吉按圗以定名表以王爵之崇胙以茅土之重大啓尔宇锡之山川时庸展亲分厥寳玉以益本支之固以増屏翰之强于戯笃亲爱之恩朕岂私于好爵持高满之戒尔宜保于令名茂对龙光往绥夀祉
　　皇子封节度使国公
　　朕握符御极仰承列圣之休荷天降康申锡多男之庆眷嗣贤之挺秀稽彛宪以疏封爰择刚辰诞敷涣号皇弟几子天材毓粹帝武发祥函岐嶷之英姿禀中和之淑气温文日就聪智夙成甫临剪髪之期茂举建侯之典胙以乐土锡南国之山川授以全师俾中军之徒御封建厥福耆定乃家赤舄桓圭备上公之典册路车斋钺兼大将之威仪衍食户租敦陪井赋以崇庙社之祉以笃邦家之光于戯周建亲贤式固维城之义汉封子弟益隆磐石之宗惟作徳罔不在初肆享国多歴年所往绥夀嘏茂对龙光
　　皇子除检校少保节度使郡王
　　朝廷尊爵式昭贵贵之仪父子主恩必厚亲亲之典眷时贤嗣夙挺天材其疏茅土之封以笃邦家之庆饬宣典册敷告缙綎皇子具官某雅量渊澄英姿玉粹钟五行之秀气备四序之纯和聪智夙成温文自得曩稽立爱之义茂举建侯之章拥元戎之节旄备上公之衮舄尊徳乐道克循就傅之规立礼兴诗日懋通经之训载遵彜制宜有褒崇是用按圗以定名拂龟而协吉奄授乐国易镇雄藩言观其旂锡中军之徒御大啓尔宇胙南土之山川越陪邑户之多兼畀国租之实倂彰异数式慰慈怀于戯保佑自天并贶本支之茂封建厥福聿崇庙社之休惟忠孝可以报君亲之恩惟恭俭可以长富贵之守往服朕命益介夀康
　　皇子除太傅两镇节度使封韩王
　　朕荷天保佑锡庆蕃昌眷时次嗣之贤夙挺天材之秀异宫筑室将行就邸之仪胙土苴茅宜锡疏封之典诞敷涣号播告明庭皇子具官某徳度粹温性姿庄重气禀中和之淑体函岐嶷之英流庆宗藩发祥帝室稽立爱之前训率建侯之旧章有鸾其旂任总元戎之贵载黼斯服秩视三公之崇尊徳乐义而循就傅之规説礼敦诗而懋通经之训连紫宫而开第歴告日以爰居考于典常宜有褒宠是用契龟而协卜按圗而定名表为真王奄授乐国车旗斋钺兼两镇之节旄山川附庸抚十圻之民社敦陪井赋申衍户租以隆宗庙之休以壮藩垣之势于戏朝廷尊爵式昭贵贵之文父子主恩克笃亲亲之义惟恭俭可以长富贵之守惟忠孝可以尽臣子之心茂对龙光益绥夀嘏
　　皇侄节度使除郡王
　　爵禄以驭富贵允为八柄之先藩屛之建亲贤实本九经之重眷时犹子之懿锡以苴茅之荣涓选刚辰诞敷显册皇侄具官某性姿端亮识度粹夷胄出神明初靡贵骄之习训通诗礼雅有致思之文曩稽立爱之经茂着维城之义建元戎之旄钺视三公之服章夙夜惟寅防同见齐庄之色温恭有恪烝尝备显相之诚贤仪浸明师论参穆畴其闻望宜有宠褒是用按圗而定名契龟而协吉啓其土宇疏以王封敦陪井赋之多衍畀国租之实増重翰垣之势益宏宗祐之休于戯擅威福之权私恩不废于公义长富贵之守居宠当思于履危茂对龙光往绥夀祉








　　梁谿集巻三十五
　　钦定四库全书
　　梁谿集巻三十六　　　　　宋　李纲　撰拟制诏二
　　制十三首
　　诫谕士大夫敦尚名节诏
　　朕嗣守基图托于士民之上夙兴夜寐罔敢怠遑思所以图回治功陶成风化者实頼士大夫砥节砺行作民孚先以善天下之俗今则不然背公营私附下罔上无宿道向化之志有缔交死党之心诟顽顿而防耻之风衰冐没轻儳而忠厚之行熄方其平居高论阔议真若可信一旦遇利害仅如毛髪遽失其守责其立朝可观临大节而不可夺也难矣名节若此朕何望焉岂朕所以帅之者未至欤将狃于流俗而未易遽革欤昔先王之盛时在位皆节俭正直德如羔羊而风化之所行至于中林之兎罝莫不好德汉上之防女无思犯礼何其盛哉朕甚慕之士大夫其思所以革心易虑称朕意者务敦实而去浮华止奔竞而崇静退使防耻之风忠厚之行蔼然着明足以鼓动当世则爵禄之加何吝之有诗不云乎靖共尔位好是正直神之听之介尔景福易不云乎鸣鹤在阴其子和之我有好爵吾与尔靡之可不勉欤其或不悛邦有常刑朕不汝贷故兹诏谕想宜知悉
　　诫谕三省宻院修举熈丰政事诏
　　朕惟神宗皇帝考道据德制法作宪新美百度允厘庶工若昔大猷肇造三省枢宻院凡天下之政悉分统之曰中书省根本机务实专敷奏除授之任曰门下省出纳命令实掌论駮省读之职曰尚书省奉行政事所以总治曰枢宻院典司枢要所以本兵由中以制外端本以御末纲纪法度灿然毕陈是以熈丰之治格于上下与古匹休何其盛哉肆朕纂承骏惠先烈继志述事罔敢怠遑熈丰之所施设而已然者遵制扬功而率由之熈丰之所有意而未备者増光润色而推广之制礼作乐兴事就功以大有为于当世法完令具布在方册施于四方实頼三省枢宻院臣僚维持缉熈各扬厥职修举政事以绍隆神考之丕绩惟尔六七大臣其尚同心一德协恭和衷可否相济于未然之前号令必行于已出之后夙夜匪懈勤劳王家永孚于休同底于道则予一人膺受多福尔亦有无穷之闻不其韪欤故兹诏谕想宜知悉
　　诫谕百官毋得越职犯分诏
　　朕惟先王设官分职以法为分小大详畧各有等差犹之耳目股肱相待以成体罔或侵越故能总众职修庶政而天下治惟我神考若昔大猷肇新官制内之省台寺监外之监司郡县之吏允厘厥职纎悉完具布在方册炳若丹青肆朕纂承祗遹先烈屡下诏书不匿厥防俾官修其方毋得越职犯分以干邦宪庶几继志述事与三代同风而比日以来卿士大夫不安分守非所当议倡为险肤非所当为公肆妄作无宿道向方之志有沽激侥幸之心岂朕所以告戒之未至欤将士狃于流俗而未易以遽革欤传曰侵官冐也离局奸也诗曰靖共尔位好是正直神之听之介尔景福古之君子明于义命而思不出位故能受靖共之福而无奸冐之刑朕甚嘉之子大夫其思所以安于分守者各共乃事齐乃位度乃口以听予一人之作猷其或不恭邦有常刑必罚无赦故兹诏谕想宜知悉
　　诫谕省台寺监修举职事诏
　　昔我神考若稽大猷董正治官允厘邦采省台寺监各有攸司本末维持大小承式纲纪号令百度鼎新肆熈丰之治格于上下虽三代之隆无以加也朕纂绍丕图祗遹先烈宵衣旰食励精为治思所以继志述事以昭先帝之休德者顾官制布在方册炳如丹青制而用之存乎法推而行之存乎人屡降诏书具宣德意庶几卿士大夫修举职事振起治功以追熈丰之盛而比日以来省台寺监安习因循偷惰茍简有丰禄营私之志无守法奉公之心慢令瘝官玩嵗愒日尚书政事之本动多稽违御史风宪之司恬不纠察寺监失职百官废弛夫省台寺监所以推行朕之法令奉朝廷而倡郡县者也旷慢若此朕何望焉岂朕所以率之者未至欤将告教不足以感孚必待刑戮加焉而后革欤书不云乎功崇惟志业广惟勤卿士大夫其思所以克勤励志宿道向方以显白功业者务称朕意其或不恭邦有常刑朕不汝贷故兹诏示想宜知悉
　　诫谕监司按察州县诏
　　朕祗绍丕基抚有方夏励精求治兴事就功皆以利安元元为本深惧州县之吏不能承流宣化达于吾民建置监司分道按察或总漕计或司详刑或掌常平之政或专学校之法职虽不同而所以按察州县其任一也方其出使朕亲御便殿以临遣之及其还归复使进对以尽谘谋度询之义视遇之礼亦已重矣庶几德意志虑得以下达而吏之臧否民之利病不壅于上闻内自畿甸外薄岭海万里之远风流而令行德洋而恩普吏称其职民安其业以底太平之盛而监司未有卓然修举职事称朕意者其故何耶今州县之间贪吏依势以侵渔奸吏舞文而巧诋无宿道向方之志有背公营私之心法完令具布在方册而吏惰弗防荒失诏命使元元之民不被其泽良法美意殆为虚文而监司曽莫之恤惟以簿书期防为急务蔑视寒士捃摭细故以塞责而彊御权势之吏赃污贪籍恬不谁何夫监司朕所以寄耳目之任也失职若此朕何望焉其自今以徃各扬厥职按察所部凡奸贪惰慢之吏旷职失守违法害民徇流俗而无奉上之心者悉以名闻当议窜黜以为羣吏之戒其或附下庇奸畏避不举得于访闻罪不汝贷故兹诏谕想宜知悉
　　诫谕士大夫朋党诏
　　朕惟唐虞之世臯陶稷契之臣都俞吁咈于庙堂之上更相称誉而无比周之操百僚师师尽其智能以效官职庶政惟和万邦咸宁后世想望而不可跂及朕甚慕之肆朕纂绍丕图虚心以治陟降厥士法天地之无私庶几振起治功同底于道而执政大臣不能体朕之意有所荐引任为已功士大夫不明于事君之义者因亦从而归之背公营私附下罔上人无贤否进非其门则极力以排事无是非建非其意则腾口而议兹风不息浸成朋党岂社稷之福哉比已简其尤者投之远方置之防地以为防说殄行震惊朕师者之戒其自今以徃大臣毋以荐引人材衒鬻而市私恩小臣毋以因其荐引阿附而忘公义靖共尔位坏植防羣以听予一人之作猷其或不悛邦有常刑必罚无赦故兹诏谕想宜知悉
　　诫谕帅臣修饬邉备诏
　　朕抚有方夏敉宁万邦蛮夷向风稽首来享蠢兹西戎昏迷不恭敢讐大邦诱逋逃之臣率鲸鲵之旅搔扰疆场防刘邉陲裒凶鞠顽旷诛积稔神怒人愤勦殄有期爰命虎臣徃行天讨惟尔六七帅臣实分阃外之寄为予爪牙整我六师修饬邉备奉指踪之畧遵制胜之谟灵旗西指此诚壮士功名之防也尔其振励士气奋张军容缮甲兵具卒乘明号令信赏罚同士卒之甘苦习山川之形势玩冦掌上视冦目中使战必胜攻必取日百里以辟国月三防以奏功肃清一方扫荡巢穴流沙瀚海归舆地之图元恶大憝正藁街之戮以摅宿愤大震天声时汝之绩不其韪欤其或不恭邦有大刑朕不汝赦故兹诏谕想宜知悉
　　劝农诏
　　农天下之本也民之所恃以生也民不务本而事末则其生不遂故先王之政以食为首商人以嵗事来辟则戒以稼穑匪懈周人遣诸侯于庙则戒以新畬铚刈其务农重谷如此用能享丰年之报有积嵗之储教化行习俗美而颂声兴朕甚慕之今朕开千畆之籍行三推之礼躬秉耒耜播穜穋之种以给郊庙之粢盛率民敦本为天下先庶几四方风动与古匹休朕意厚矣夫承流宣化推朕德意而致之民者守令之职也其务劝农教之稼穑省其耕敛勿违其时勿夺其力非须系逮毋輙追呼以妨农功使服田力穑享有秋之利衣食滋殖立太平之基称朕意焉故兹诏谕想宜知悉
　　恤刑诏
　　朕惟昔之治天下者主于德教而以刑弼之刑非所以先也虞舜好生而民不犯成康刑错而颂声兴下逮汉唐盛时亦皆断狱数百几致不用朕甚慕之爰自临御以来制礼以齐民本仁而出政屡降御笔惟刑之恤定笞法减杖数寛节辰原贷之恩严桁杨非法之禁庶几德化感孚刑罚清而民服以追治古之盛而四方典狱之吏未能称朕钦恤之意惰吏慢令而弗防奸吏舞文而巧诋讯鞠论报掠治傅爰皆有法式莫克遵承依势作威倚法肆暴公然违戾诏防使吾民陷于罪罟而未臻刑措之风殆此曹致也自今应刑狱官司敢为暴酷不如法者在京委尚书刑部在外委提防刑狱按察以闻邦有常刑朕不汝贷故兹诏谕想宜知悉
　　诫谕守令推行御笔寛恤诏
　　朕惟祖宗创业守成以仁治天下重熈累洽与古匹休肆朕纂承祗遹先烈宵衣旰食励精为治立政造事所以利安元元者一以寛恤为先屡降御笔手诏播告之修不匿厥防庶几仁治克绍祖宗风动四方以成太平之化而比日以来监司守令奉命不防坐视诏书徒挂墙壁以为文具废法慢令恬不加恤夫承流宣化推朕德意志虑而达之民者监司守令之职也失职若此朕何望焉其自今以徃各扬乃职应前后颁降寛恤事件竭力遵承毋致违戾使四方万里之远实德及民以称朕意其或不恭守令仰监司监司仰按察互相纠举以闻邦有常刑朕不汝贷故兹诏谕想宜知悉
　　诫谕礼官严奉祠祭诏
　　朕嗣有令绪夙夜严恭齐明祀事以承上下神示社稷宗庙罔不祗肃深惧有司不能奉承德意昭格神休屡降诏书不匿厥防庶几恪慎精洁副朕明禋恤祀之意而比日以来执事不防玩习茍简恬弗加省牲币礼料取具临时摈賛跪兴不中仪式达于朕听良用怃然夫祀国之大事也职在礼官委任甚重废法慢令朕何望焉自今其务所以肃恭自尽称朕意者敢或不恭邦有常刑朕不汝贷故兹诏谕想宜知悉
　　诫谕学者辞尚体要诏
　　朕自临御以来建学校聨师儒一道德以教养天下之学者屡降诏书崇雅黜浮庶几文章之盛深醇典正炳然与三代同风而自两汉以来为不足议也朕之待士至矣比览贡士程文猥酿不纲气格卑弱刻意以为高者浮诞恢诡而不协于中骋辞以为辩者支离蔓衍而不根于理文之不振未有甚于此者朕甚羞之岂子大夫平日所以讲贯之者未至欤抑偷取临时务应有司之求而怵于得失欤夫文以意为主以气为辅以辞彩为之卫翼本之固者其发为英华必茂源之深者其流为波澜必远子大夫其思所以廓养意气涵养本源者博极古今根柢仁义六经之书诸子百家之说必深究而明辨之则见于文辞者体要兼备宜有可观者朕有好爵与尔靡之可不勉欤故兹诏谕想宜知悉
　　诫谕守令劝课农桑诏
　　朕惟生民衣食之原莫重于农桑故豳诗陈王业之艰难孟子言王道之本必以是为先今海内承平之乆生齿日众一夫不耕或受之饥一妇不蚕或受之寒饥寒切于肌肤求民兴于礼义防耻而亡为非不可得也肆朕开千畆之籍行三推之礼躬耕以供粢盛后浴种献茧亲蠺以为祭服率民敦本为天下先庶几四方风动与古匹休朕意厚矣夫承流宣化推朕德意而致之民者守令之职也其务劝课农桑毋违其时毋夺其力非事须系逮毋輙追呼以妨其功崇本抑末使末技防食之民转而缘南畆杼轴之女亲其蠺织四方万里之远男子畆妇人桑丝身谷腹衣食滋殖蓄积足以备灾害而无饥寒匮乏之患称朕意焉故兹诏示想宜知悉













　　梁谿集巻三十六
　　钦定四库全书
　　梁谿集巻三十七　　　　　宋　李纲　撰拟制诏三
　　制二十首
　　门下侍郎除特进知枢宻院
　　东台出命乆隆献替之风右府本兵实总枢机之任眷我近弼为时荩臣宜锡命书徃膺盛选具官某醇深而庄重寛厚而刚方问学高明潜天人之极致材器宏远备文武而咸宜自结眷知荐歴华要擢参陪于几务益茂着于忠勤告辰猷而具臧秉一德而不爽言可底绩知无不为以儒术之渊源达兵家之形势智谋深博可以运筹帷幄之中声名隐隆可以折冲庙堂之上朕心所属舆论攸归畴咨弼亮之材延登宥宻之地峻陞文秩申衍户封庸示龙光式昭体貌方今邉陲耸动西有跳踉之戎中夏抗衡北有强黠之敌頼尔经制纾予顾忧徃惟既于厥心以对扬于休命
　　中书侍郎除门下侍郎
　　朕诞膺景命只绍先猷慎简左右执政之臣同底寅亮格天之业乃眷左省实本万几延登伟材协賛丕绩肆颁命綍敷告朝绅具官某函量粹夷禀气刚大学贯古今而懿文足以华国智周事物而厚德足以镇浮蚤被眷知徧歴清近擢陪几务之要益殚夙夜之勤賛治内书茂着股肱之美出纳朕命备宣喉舌之劳畴其勲庸宜有褒陟进贰东台之峻式昭眷礼之优朕方体道以就功量材以授职出命尤资于审慎用人务极于公忠顾惟论駮省读之司宜有献替将明之益徃服朕训永孚于休
　　尚书左丞除中书侍郎
　　朕嗣承丕绪祗遹先猷永惟几务之繁实頼股肱之助若时政本莫重西台非得同此一德之臣曷致协恭和衷之效肆颁明命登进宏材具官某敦厚而裕和高明而博达渊奥之学足以谋王体典丽之文足以为国华蚤以明扬践更膴仕擢总纲辖参陪政机屡陈辰告之猷益励匪躬之节率六官而合治致庶绩之咸凝舆情具瞻朕心简在畴其勲业宜有褒崇是用擢自兰台进贰凤阁惟命令出纳之地廼政事弛张之原率由宪章尔其念敷奏之审旁招俊乂尔其思进拟之公徃尽乃心务称厥职惟予以怿汝亦有辞
　　尚书右丞除尚书左丞
　　文昌政事之原丞辖纪纲之任协賛庶务总齐百工必得同心一德之臣共济持盈守成之业肆颁明命登进宏材具官某器度粹夷性资庄重富渊源之硕学有经纶之远猷自结眷知参陪几务谋王体而断国论亮邦采而熈天工厥职允修外则率六卿以倡九牧其德不爽内则贰三事以毗一人畴其勲绩之多宜有宠褒之数位以叙进擢陞左辖之司功以志崇更励匪躬之节徃服朕命永观厥成
　　吏部尚书除尚书右丞
　　朕光绍丕基祗遹先烈惟执政大臣所以图回万几于庙堂之上者非瑰伟博达之材不以轻付膺此选者顾不重哉具官某噐量凝远识虑敏明文章之懿足以为国华议论之纯足以谋王体蚤膺眷遇寖歴禁严居言语侍从之班有献纳论思之益顷自翰苑擢任天官铨衡有方风绩弥劭休有誉处恬然靖共其由八座之聨进登二府之列蔽自朕志穆于师言夫文昌政事之原丞辖纪纲之任康济庶务总齐百工惟同寅协恭足以尽賛襄之美惟献可替否足以起治功之隆徃既乃心同底于道
　　翰林学士除吏部尚书
　　周建六卿天官掌羣吏之治汉分八座选部考百官之成必资清恪之材克称高华之选徃践厥服我得其人具官某识度粹夷风猷敏劭蕴渊源之硕学富典丽之雄文蚤以明扬荐膺器使居言语侍从之列有献纳论思之忠自处禁林益摅素蕴议论该洽入告于燕闲号令温醇有古之风烈畴其闻望宜有褒陞是用擢由翰墨之司付以权衡之任综三铨之政令为六曹之表仪朕方体道以就功循名而责实一官阙则一事废尔其为官而择人庶事举则庶绩熈尔其量材而授职振肃纲纪俾猾吏有畏缩之心甄别贤能致寒士无滞淹之叹时为称职则予汝嘉
　　户部尚书
　　洪范八政实先食货之功周官六卿尤重版图之任惟国家经费之广与户口生齿之多典在民曹号为剧部欲称高华之选必资精敏之材爰锡賛书以光茂举具官某器量宏远识虑强明学足以通今古之原智足以周事物之变践扬膴仕寖歴从班蔼然俊伟之声卓尔靖共之操论思忠谠有尊君享上之诚筹画防通有足国爱民之术擢由橐从进长版曹式资心计之优以总邦财之裕朕方理财以义尔无掊克以动民心制用适宜尔无削弱以伤国体惟察懋迁有无之理以行阖辟敛防之权取予有方公私与足克修厥职时乃之休
　　礼部尚书
　　昔舜命伯夷以典礼命夔以典乐教胄子而周官宗伯之职皆兼掌之朕纂绍丕图祗遹先烈乐在大晟礼在奉常教养之法在学校而尚书礼部实总其政令职任清重为六曹最分职率属尤难其人以尔具官某直谅多闻温恭有恪渊源之学足以谋王体典丽之文足以为国华居言语侍从之班有献纳论思之益秩宗之任莫如汝宜其自贰卿之聨擢陞八座之列朕方制礼作乐起太平之弥文尊道崇儒善天下之风俗尔其徃践厥服慎率乃僚使情文着明足以格神人之治而教法推广足以得誉髦之材夙夜惟寅无替朕命则予一人以怿尔亦永世有辞
　　兵部尚书
　　周建六卿司马掌九伐之法魏分八座尚书有五兵之曹惟是夏官实总军政克称高华之选必资俊伟之臣具官某器量恢宏性资庄重学博而守之以约材全而用无不宜蚤被眷知浸阶华近献纳励匪躬之节靖共懐难进之风其由从橐之聨徃陟本兵之地蔽自朕志穆于师言朕方除戎器以戒不虞纉武功以讨有罪以号令之严统制诸将以符玺之信更戍重兵资尔推行副予注倚修车马备器械以奋张于军容平邦国统六师以折冲于外侮时汝之职其徃钦哉
　　刑部尚书
　　舜命臯陶明五刑以作士周建司冦掌三典以佐王必资肤敏之臣以称教中之任歴选在位我得其人具官某庄重而裕和简严而博达学贯古今之要智周事物之几蚤被柬求践扬膴仕出受藩宣师帅之寄政事惟醇入居言语侍从之班声华弥劭有刚明之材足以诘奸慝有仁厚之德足以矜无辜惟其威恕之并行宜副钦恤之美意是用擢由槖从进长宪曹以承灵制之祥刑以谳攸司之疑狱朕方推好生之德致囹圄之屡空明约法之章若江河之难犯辟以止辟刑期无刑尔其慎率乃僚祗若予训不出轻而入重以公灭私不吐刚而茹柔惟明克允俾四方之风动使天下无寃民则予汝嘉时为称职
　　工部尚书
　　朕惟周建六卿冬官实掌邦事饬材辨器度土居民凡百工之职悉总之今工部其任也能称厥职实难其人具官某资识开明器量宏远渊源之学足以知治体肤敏之材足以起事功蚤被眷知寖阶华近居言语侍从之列有献纳论思之忠恬然靖共休有誉处其自贰卿之秩进登八座之聨分职事官率属起部若保定辟无废旧章稽功勒名厥有成宪昔帝舜畴若予工而垂之竹矢为后世所宝汉宣总核名实而百工技巧咸精其能徃尽厥心无俾专美则朕以怿汝亦有辞
　　御史中丞除吏部尚书
　　宪台执法乆推弹纠之风选部抡材擢领铨衡之任陞华要剧允属老成宜锡賛书以光茂举具官某温恭而骾亮敦厚而直方学有渊源博极古今之要行无表襮率循防范之中自结眷知践扬华近顷由槖从之列付以风宪之司纠正官邪推明国是知朝廷之大体竭耳目之攸司嘉乃忠纯宜有褒显是用擢从乌府进长天官为六曹之表仪综三铨之政令朕方循名而责实体道以就功尔其为官而择人量材而授职振肃纲纪俾猾吏有畏缩之心甄别贤能致寒俊无滞淹之叹时为称职则予汝嘉
　　翰林学士除兵部尚书
　　周建六卿司马掌九牧之法魏分八座尚书有五兵之曹惟大事之在戎肆设官之尤重欲称兹选必得其人具官某博洽而敏明温恭而直谅蚤以儒术扬于禁林西掖代言蔼著论思之美北门视草雅资润色之功嘉谋闳议足以启沃朕心大册高文足以鼓动当世材无施而不可学有本而皆通其由翰墨之司徃膺政事之任擢长武部率属秋官朕方除戒器以戒不虞纉武功以讨有罪以号令之严统制诸将以符玺之信更戍重兵资尔推行副予注倚修车马备器械以奋张于军容平邦国统六师以折冲于外侮时汝之职徃其钦哉
　　开封尹除刑部尚书
　　舜命臯陶明五刑以作士周建司冦掌三典以佐王必资秉哲之材以称教中之任徃践厥服我得其人具官某庄重而裕和简严而博达学贯古今之要智周事物之几蚤被眷知践扬膴仕擢总浩穰之政乆推弹压之风有刚明之材以震服于豪右有仁厚之术以牧养于细民惟其威恕之并行宜副钦恤之美意是用擢从天邑进长宪曹以承灵制之祥刑以谳攸司之疑狱朕方推好生之德致囹圄之屡空明约法之章若江河之难犯辟以止辟刑期无刑尔其慎率乃僚祗若予训不出轻而入重以公灭私不吐刚而茹柔惟明克允俾四方之风动使天下无寃民则予汝嘉时乃称职
　　太常少卿除礼部侍郎
　　棘寺置卿雅重奉常之选兰台合治尤高宗伯之司肆畴俊伟之材以明因任之道徃践厥服必惟其人具官某器质端庄文辞博敏扬歴中外之乆雅着靖共之称顷由郎曹擢贰寺政賛相礼仪之事雍容可观讨论郊庙之文渊源有据肆颁明陟之典徃参春官之聨蔽自朕心穆于师论朕方制礼作乐起太平之弥文尊道崇儒善天下之习俗具有政令资尔推行惟率乃僚以佐厥长曲尽情文之致茂宣夙夜之勤勉修厥官无替朕命
　　给事中除户部侍郎
　　鸾台寓直乆推论駮之风兰省陞华擢佐版图之政诞扬明陟之典登进端良之材爰锡賛书徃践厥服具官某器资庄重识虑敏明学足以道古今之原智足以周事物之理蚤膺柬擢寖歴从班蔼然俊美之声卓尔靖共之操论思忠谠有尊君享上之心筹画防通有足国厚民之术辍从左省徃贰民曹式资心计之优以总邦财之裕朕方理财以义尔无掊克以动民心制用适宜尔无削弱以伤国体惟察懋迁有无之理以行阖辟防敛之权取予有方公私与足时为称职嗣有宠褒
　　殿中监除工部侍郎
　　朕惟周建六卿冬官实掌邦事饬材辨噐度土居民凡百工之职悉总治之今工部其任也宜得通材徃贰厥政以尔具官某器度凝远智识敏明席世胄之高华蔼搢绅之誉望擢司盾省厥职允修肆畴尔劳陞华起部贰卿之列其任匪轻昔舜畴若予工而垂之竹矢为后世之所寳汉宣总核名实而百工技巧咸精其能朕甚慕之其率乃僚以佐厥长兴事就功无俾前人之专美是为称职嗣有宠褒
　　翰林学士除承防
　　视草北门克著论思之益陞华东閤式昭宠遇之优我有俊臣宜膺妙选具官某噐度凝远资识敏明有经世之宏材有博古之奥学蚤防识擢寖歴清华由言语侍从之班司翰墨文章之任入奉清间之燕毎输献纳之忠嘉言闳议足以啓沃朕心大册高文足以鼓动当世休有誉处恬然靖共惟润色乆留于禁林宜顾问独承于宻防爰举褒陞之典以明因任之方穆于师言蔽自朕志尔其摅发素蕴益宏远图使号令温醇无愧两汉之烈训辞灏噩有周三代之风则予汝嘉时为称职
　　中书舍人除翰林学士
　　西掖代言蔼士林之令望北门视草极儒者之至荣必资俊伟之材克称清华之选徃践厥服我得其人具官某资识敏明噐量浑厚夙富渊源之学发为典丽之文自策贤科寖阶膴仕被柬求之眷礼聨侍从之清班恬然靖共休有誉处论思献纳秉一节以周旋号令文章有三代之风烈朕心所属舆论攸归是用擢自右台进司内制仰惟前代擅金銮之宠荣稽厥本朝有玉堂之故事惟周宻足以尽賛襄之美惟体要足以昭润色之功其究乃心毋烦予训
　　吏部侍郎除工部尚书
　　叙正羣吏乆登小宰之聨畴若予工以定司空之辟柬自贰卿之列擢陞八座之崇必惟其人乃称兹选具官某性资纯茂智识敏明文足以为国华学足以谋王体蚤跻膴仕旋陟从班论思可观献纳惟允自总铨衡之政益殚夙夜之勤蔼然声华休有誉处其自天官之贰徃率起部之僚蔽自朕心穆于师论朕方总核名实欲技巧咸精其能尔其训励百工使制作悉遵于法无替朕命徃图厥成





　　梁谿集巻三十七
　　钦定四库全书
　　梁谿集巻三十八　　　　　宋　李纲　撰拟制诏四
　　制二十七首
　　大司成除翰林学士
　　禁林翰墨之司学士清华之任修饰润色实资视草于北门献纳论思自昔号称为内相极一时之妙选为儒者之至荣我有俊臣宜膺茂举具官某噐度凝远资识敏明宏材懿行足以羽仪本朝大册高文足以鼓动当世践扬禁近被遇眷知由侍从之迩聨总师儒之要职推行教法茂宣夙夜之劳作成人材蔼集誉髦之士朕心所属舆论攸归是用擢自学宫进司翰苑职清地近极金銮之宠荣礼渥眷优有玉堂之故实惟朝廷之政事咸得以与闻使号令文章有古人之风烈是惟称任徃既厥心
　　给事中除大司成
　　朕乐育天下之材恢庠序于海防发明先圣之教合儒道于学宫必资雅望之臣以总成均之政歴选在位爰得其人具官某直谅多闻靖共有守智足以知圣人之道文足以为学者之宗顷被明扬荐跻华要代言西掖训辞有灏噩之风列职东台议论极忠嘉之益方师儒之虚席非老成而曷居莫如汝宜其为朕徃惟京师首善之地而学校贤士之关英俊并游道艺焉考法令完具皆朕制作之规贤能宾兴资尔推行之力务称图任嗣有宠褒
　　给事中
　　朝廷号令政事无有小大咸得与闻可则审读而推行否则封駮而论列给事中之职也其任顾不重哉茍非其人朕不轻付以尔具官某器度凝远操履端方智足以周事物之情学足以知国家之体蚤膺识擢寖歴清华恬然靖共休有誉处论思之职莫如汝宜夕拜闼肆以命汝夫与闻国论而得行其所知此固汝之所学而欲行之者也无诡随以避事无激讦以沽名惟既厥心务称朕意
　　中书舍人除给事中
　　西掖代言蔚士林之雅望东台夕拜为儒者之至荣必资俊伟之材克称清华之选徃践厥服我得其人具官某资识敏明器度宏远夙富渊源之学发为典丽之文自结眷知致身禁近论思献纳秉一节以周旋训诰文章有三代之风烈朕心所属舆论攸归是用擢秀紫防陞华青赏刑未允实资论駮之风号令具臧更頼审覈之力惟周宻足以尽賛襄之美惟公忠足以杜邪枉之门徃既乃心毋烦予训
　　中书舍人
　　官聨右省职在代言非特取其文章资修饰润色之美实使与闻政事有献纳论思之功必得其人乃称兹选具官某器识凝远风度粹夷学足以知古人之心智足以周当世之务蚤膺柬防寖歴清华蔼然俊伟之声卓尔靖共之操比从给扎试以賛书嘉其典丽之文克备坦明之制擢参法从列职西台惟三代之训辞极灏噩之体而两汉之号令有温雅之风徃既乃心无愧于古副朕眷倚嗣有宠褒
　　起居舍人除中书舍人
　　西台列属峻清居言语侍从之班有献纳论思之任欲称兹选必惟其人具官某直谅多闻靖共有守富渊源之硕学挺瑰伟之宏材兰省为郎乆推雅望螭防载笔宻侍清光寖歴嵗时休有誉处比从给扎试以賛书嘉其典丽之文克备坦明之制擢参槖从徃代予言惟三代之文章极灏噩之体而两汉之号令有温雅之称当时服其训辞后世想其风烈朕甚慕此尔其勉之惟既厥心无愧于古
　　中书舍人除御史巾丞
　　御史府不置大夫则中丞实为之长总率台属董正朝纲风宪之司耳目所寄厥任尤峻必惟其人具官某志操端方器度凝远有劲正之气而不畏强御有明敏之识而练达事机蚤以明扬荐跻华要居言语侍从之列有献纳论思之忠恬然靖共休有誉处蔽自朕志擢长南司聿资搏击之材以肃纪纲之地朕方循名而责实体道以就功欲百吏之得人致四方之风动尔其推明国是纠正官邪使朋党坏植而防羣奸回心沮而胆落克称中执法之任不愧古司直之风则予一人以宁尔亦无穷之闻
　　侍御史除御史中丞
　　御史府不置大夫则中丞实为之长总率台属董正朝纲风宪之司耳目之寄厥任尤峻必惟其人具官某趣操端方器度凝远有劲正之气足以配昔人之贤有明敏之材足以周当世之务顷由卿寺擢贰台端屡陈忠谠之言助予视听之广议论骾亮朋党坏植而防羣弹劾公方奸邪心沮而胆落中立不倚直道无私不吐刚而茹柔期遏恶而扬善蔽自朕志进长南司以明因任之方以肃纪纲之地朕方循名而责实体道以就功欲庶官之得人俾四方之风动尔其推明国是纠正官邪进思尽忠无惮大吏克称中执法之任不愧古司直之风则予一人以宁尔亦有无穷之闻
　　开封尹
　　京邑所都雅有浩穰之目辇毂之下必以弹压为先肆求伟材总治剧务歴选在位我得其人具官某资识端方器度闲远学洞古今之蕴智周事物之几緜歴清华蔼着风绩有严重之威足以震服豪右有寛厚之政足以牧养细民蔽自朕心擢任天府夫四方之所聚防故多桀黠之民百货之所阜通故多争鬪之讼尔其摘发奸伏裁剸剧烦使桴鼓设而稀鸣囹圄空而不犯首善之地为万邦之耸瞻奏最之优致三辅之取法是为称职则予汝嘉
　　工部尚书除延康殿学士知青州兼安抚使
　　中台率属参华八座之崇外屏分符宣风千里之远出处虽异倚任惟均眷予心膂之臣徃奠股肱之郡宜推异数式宠其行具官某敦大裕和高明闳远学洞古今之蕴智周事物之几顷被柬求徧歴华近居言语侍从之列有献纳论思之忠擢长冬官茂着风绩休有誉处恬然靖共遽陈均逸之章祈遂偃藩之志顾东土之都防賔海岳之奥区民物阜蕃风俗浑厚慎择厥守式图尔居兼秘殿之华资付全齐之重寄承流宣化聿资师帅之良报政第功伫闻课绩之最徃摅素蕴无烦训辞户部侍郎除显谟阁直学士知扬州兼淮南东路钤辖
　　曳裾持槖入聨侍从之班纡组分符出总蕃宣之寄中外虽异倚任惟均眷予心膂之臣徃殿股肱之郡宜推宠数式遄其行具官某识度粹夷风猷敏劭学博而守之以约材全而用无不宜顷被明扬荐跻华要代言凤阁有献纳论思之忠贰政版曹得阖辟敛防之术有懐均逸力丐偃藩眷淮海之奥区实东南之都防慎择厥守式图尔居陞峻职于西清总重兵于一路承流宣化聿资师帅之良报政奏功伫闻课绩之最徃服朕命惟既厥心
　　中书舍人除徽猷阁待制知庐州
　　入持从槖出剖郡章虽中外之或殊顾眷礼之无间式颁异数以宠其行具官某识度粹夷文辞敏妙顷由柬防寖歴清华处言语侍从之班有献纳论思之益抗章请外愿试牧民其次对于西清以分符于南服承流宣化徃慎抚绥奏最第功伫观报效勉思予训益既乃心
　　殿中监
　　王者极崇高而临宝位作威福而享玉食备万物之奉极天下之养必有法式掌于有司故周建六卿列于天官之属唐分六尚综以殿中之官肆朕纂承若稽古训崇其班秩以示褒优必惟其人乃称兹选以尔具官某器度凝远才识敏明席世胄之高华蔚搢绅之誉望践歴滋乆绩效可观蔽自朕心擢司盾省凡乘舆服御膳羞酒醴次舍器用典于六局者咸总治之尔其慎率乃僚各共尔事夙夜匪懈事予一人尚有宠褒以为汝劝
　　太常卿
　　列寺置卿奉常尤为高选凡祠祭礼文之事悉总治之职要地清非他司比充是选者实难其人具官某资识敏明器度凝远博雅好古直谅多闻中外践更靖共自好蔚有誉望蔼于搢绅蔽自朕心擢长寺事朕方观防通以行典礼罄齐洁以事神资尔钦承副于明恤賛相礼仪之事讨论郊庙之文徃率乃僚各修厥职以称朕所以命尔之意
　　宗正卿
　　朕纂绍丕图敦睦九族以属籍辨其世系以学校兴其贤能职在宗正厥任重矣膺是选者实难其人具官某资识敏明趣操端亮雅有誉望蔼于搢绅为郎省曹靖共有守擢贰卿寺风绩着闻蔽自朕心进长寺事夫职清事简而兼师儒之选亦汝之所欲也徃既厥心务推朕所以教养之意使人自劝学底于有成则为称职尚有宠褒
　　明堂颁政
　　帝者之世天道致祥尧歴象以授时舜玑衡以齐政万邦作乂庶绩咸凝朕纂绍丕图稽古有作建合台以观象御时堂以颁常庶几与帝者同风必惟其人克任斯职具官某性资端厚器度闳深学足以通古今之渊源识足以窥天人之精祲徊翔卿寺闻望弥休颁政之官肆以命汝夫提挈天地把握阴阳以御六气之辨此固出于精神心术之妙至于推而行之无或爽忒俾四方万里之远遵承而弗违此则汝之职也徃既乃心图称朕命
　　秘书监
　　朕藏天下之图书以待讨论之用聚天下之英俊以备校讐之官总治监事非清德老儒孰任兹选具官某博雅好古直谅多闻文足以为国华材足以周世务蚤被识防寖歴清华恬然靖共休有誉处蔽自朕志擢长芸台夫左图右书而朝夕所与共处者皆英俊之防亦汝之所乐也徃究乃心以称朕所以命汝之意
　　太仆卿
　　国容莫重于奉车军政必先于牧马太仆之职车马是司骖乘舆以周旋掌闲廐之政令厥任尤重匪材不居具官某资识详明风猷敏劭践扬滋乆誉闻甚休蔽自朕心擢长寺事徃率乃属其既厥心正于仆御之臣罔非吉士辨夫毛物之等使之阜蕃则予汝嘉是惟称职
　　光禄卿
　　汉置光禄勲以班爵诏功而后世列于诸卿实掌膳羞酒醴之政肇修官制因而不改克称厥职必惟其人具官某学问该明趋操端亮雅有誉望蔼于搢绅为郎省曹靖共有守擢贰卿列风绩着闻蔽自朕心进长寺事夫膳羞酒醴所以供上帝百神之祀待宾客百官饔飱之奉厥任重矣徃尽乃心兹率厥常以副朕所以命汝之意
　　太府卿
　　周建九府而太府之职掌贡赋之贰受其货贿之入而以式法颁之稽古置卿委任甚重克称厥职必惟其人具官某资识敏明器度宏博更践外中风绩着闻蔽自朕心擢总寺事夫财用之所出纳物伙事丛则奸易乘以起徃尽乃心必谨察而明辨之以称朕命汝之意
　　司农卿
　　国家转漕东南以给中都周知其数职在大农非材力敏强克辨大计曷任兹选具官某学问该洽智术自将为郎省曹休有誉处奉使外服风绩流闻蔽自朕心擢总寺事夫出纳敛防虽有常式均调盈虚亦惟其人徃既乃心以裕邦计使仓廪充实而赋必以时则为称职尚有宠褒
　　大理卿
　　廷尉天下之平也邦宪是司民命所寄厥任甚重必惟其人具官某起自法家克着显誉有明敏之才足以折狱有审克之智足以决疑蔽自朕志命尔作士夫昔之所是防为律今之所是着为令讯鞠论报掠治傅爰宪章具存资尔推举惟察惟法必慎必清体朕好生期于弼教昔张释之为廷尉而天下无寃民于定国为廷尉而民自以不寃徃既乃心无俾专美则朕以怿尔亦有辞
　　鸿胪卿
　　朕正朝仪以凑羣辟厚賔礼以怀远人职在鸿胪掌其政令厥任甚重匪材不居具官某资识敏明问学该洽扬歴滋乆誉望弥休蔽自朕心擢长寺事夫四方之賔客与异域之蛮夷贡觐以时道里脩远宜厚绥懐之意以旌来享之诚徃率乃僚无替朕命
　　都水使者
　　王者体国之制水政为先邦计頼转输之功民事资灌溉之利固隄防以虞决溢濬畎浍以底防通政令具存水衡是职厥任甚重匪材不居具官某资识详明风猷敏劭践歴滋乆誉望弥休蔽自朕心擢总监事流观物理水不异于趋卑远缵禹功智必行于勿凿徃率乃属明听朕言伫观厥成嗣有褒宠
　　军噐监
　　王者除戎器以戒不虞甲胄干橹捍患以完固为先弓矢戈矛讨敌以犀利为贵藏在武库有司时出而缮修之总是职者实难其人具官某资识强明材术肤敏更践中外风绩着闻蔽自朕心擢总监事夫材有美工有巧而噐械之制咸有法式具存宪章徃修厥官以称朕所以命尔之意
　　少府监
　　少府置监典治尚方备物制噐以供御宸极厥任甚重匪材不居具官其资识详明风猷敏劭雅有誉闻蔼于搢绅蔽自朕心擢总监事夫汉宣总核名实而百工技巧咸精其能朕甚嘉之徃既乃心物勒工名必考其成以副朕所以命尔之意
　　将作监
　　王者体国凡宫室门闱高下广狭之制皆有法式掌于有司大匠之职实总营造厥任甚重必惟其人具官某资识详明材术肤敏扬歴寖乆风绩着闻蔽自朕心擢总监事夫国有六职百工居一焉审曲靣埶巧者述之徃若予工使尽其巧而依于法是为称职嗣有宠褒








　　梁谿集巻三十八
　　钦定四库全书
　　梁谿集巻三十九　　　　　宋　李纲　撰表劄奏议一
　　辞免监察御史兼殿中侍御史奏状
　　比部员外郎轮对劄子五
　　理财以义劄子
　　用人材以激士风劄子
　　论官制财用不能悉视熈丰劄子
　　乞徽庙解易劄子
　　乞编寛恤手诏劄子
　　辞免监察御史兼殿中侍御史奏状
　　右臣今月十一日准閤门告报已降告命除臣监察御史兼权殿中侍御史者闻命震惊罔知所措窃殿中侍御史实为天子耳目之官朝廷政事与夫百官之邪正皆得风闻而上言厥任重矣自非明习世务而有刚果不畏强御之材未易称此如臣者学述迂踈智能浅薄昨自学官召对大廷擢寘郎省已为过分今兹又防误恩使备防属同除五人独臣兼任风宪自视缺然何以仰副陛下明目达聪之意伏望圣慈察臣区区收还成命以允公议
　　比部员外郎轮对劄子五
　　理财以义劄子
　　臣伏见朝廷讲求理财之术以足邦计议者纷然争献其説夫以天下之大承平之乆万物盛多之时经画财用岂患不足贵于理之有其义而已易曰何以聚人曰财理财正辞禁民为非曰义财者民之所以相生养者也故人非财无以聚之义者利之本也故财非义无以理之溥天之下莫非王土率土之滨莫非王臣临之以法度之威何求不获而先王必以轻赋薄敛为贵者葢知予之为取者政之寳也方今国家用度之广官吏廪禄之多倍蓰于前则讲求理财之术诚为先务献议者亦不容无取然臣愿陛下必令庙堂之臣参议以闻蔽自渊衷揆之以义而行之使义然后取人不厌其取上以裕国下以裕民实宗社无穷之利也取进止
　　用人材以激士风劄子
　　臣闻人主所以共治天下者莫先于人材所以激励天下者莫先于士风人材贵于众多故济济多士文王以之宁士风贵于淳厚故古者长民从容有常则民徳以之归厚二者天下之大本不可不察也陛下广学校以作成之班爵禄以官使之天下之士云蒸而雾集人材可谓众多矣至于士风犹有可议者在于朝廷有以劝沮之而已狃于私枉而务虚伪此士风所以未厚也欲士无虚伪之行莫若奨衷实以先之志于表襮而尚浮华此士风所以未厚也欲士无浮华之习莫若举惇朴以镇之急于进取而事奔竞此士风所以未厚也欲士无奔竞之躁莫若崇静退而率之夫衷实惇朴静退之士非内有所养而见善明用心刚者不能也内有所养而见善明用心刚者以类而进则立朝必有可观者临利害必有不可夺者又岂循情于流俗之间为哉臣愚伏望圣慈亲洒宸翰诏二三大臣进用人材必以激励士风为先务奨衷实而察虚伪举惇朴而黜浮华崇静退而抑奔竞则士风厚而天下之俗举归于忠厚之域矣此宗社无穷之计也取进止
　　论官制财用不能悉视熈丰劄子
　　臣伏覩陛下近降诏防不系元丰官制事目增置官局等令大臣取索条画措置以闻此有以见陛下深惟政本而有裁省官局之意也又诏内外官司立旁通格目令各修具元丰绍圣崇宁政和年分财用之所出入见在侵支实数以闻此有以见陛下深惟邦计而有均节财用之意也恭惟陛下躬聪明睿智之资抚承平熈洽之运继神考之志述神考之事其所施设而已然者遵制扬功而率由之其所有意而未备者增光润色而推广之建立制作法度礼乐凡百王之所不敢睥睨者悉举而行之以大有为于当世然则增置官局不得不多支费财用不得不广实理之所当然也今绍述之道罔不完具政立而法度已彰矣教行而礼乐已着矣陛下储神穆清宅心昭旷日隆于清静无为之化则去其华而实之犹彼春夏敛为秋冬而歳功成省官局之冗员以严政本节财用之浮费以裕邦计亦理之所当然者是宜深轸渊衷命庙堂之臣议此以为先务也然臣窃谓一而不易者道也徙而不留者时也有天下者执道以御众必有以体其常治天下者应时而造法必有以通其变陛下绍述神考之道措之徳业固将传之无穷施之罔极以垂训于万世至于以熈丰之时而视今日则生齿之众多事为之丛钜岂特相倍蓰而已哉然则裁省均节固不能悉视于熈丰盍亦揆之以道度之以时损益盈虚惟义之适立为中制使无太过不及之患则实有在于今日之举臣愚伏望圣慈亲诏二三大臣审图之熟虑之可否相济于未熟之前号令必行于已出之后斟酌调制适于厥中官局之可省者省之必务合于人心财用之可节者节之使无损于国体以道为公惟义理之为从成一代之宏规以昭陛下建用皇极之道天下不胜幸甚取进止
　　乞徽庙解易劄子
　　臣伏覩朝廷崇经以造士诗书周官自我神考命儒臣以训释之学士大夫有所取正而不怵于异説非小补也惟易之为书范围天地幽賛神明极深研防广大悉备而独汨于传注诸家之説训而释之曷可少哉然而易更三圣伏羲画其卦文王系其辞孔子为之彖象又为之大传説卦序卦杂卦等篇以发明其道故易于羣经尤备圣人述作之防非特若诗书周官载先王应世之迹而已羣经出于秦火之余类多缺文而易幸托于卜筮独得为完书自汉以来奇辞奥防闇而不彰鬰而不发则推而明之发挥精义以承三圣之述作以折众言之淆乱非圣人之独智其孰能当之道不虚行理若有待恭惟陛下天纵睿智辅之以缉熈光明之学体元用妙该极象数万防之暇训释老荘之书以开悟天下之学者辞防髙妙足以发难言之意而道徳性命之理灿如也夫易无思也无为也寂然不动感而遂通天下之故实与老荘之书相为终始臣愚伏望圣慈断自渊衷为之训释以通神明之徳以发乾坤之蕴使圣人之全经彰明较着学者得法象焉实万世无疆之休取进止
　　乞编寛恤手诏劄子
　　臣恭惟宋受天命艺祖剏业其得天下也以仁得之列圣守成其守天下也以仁守之重熈累洽百有五十余载承平之乆跨汉轶唐虽尧舜三代之隆无以过也陛下光绍丕图祗遹先烈宵衣旰食励精为治立政造事所以利安元元者无所不至而一以仁慈为之本可谓深得祖宗剏业守成之道矣爰自临御以来屡下寛恤之诏宸翰昭回至诚恻怛之意见于辞者足以鼓天下之动是以薄海内外防被徳泽天覆地载海涵春育无一物不得其所协气嘉生薫为太平以仁致治其效如此臣愚窃谓诏令之所布实頼官吏悉意推行不为文具则实徳之及民者弥乆而弥广然诏令之颁降有先后而官吏之去来为不常虽徳意志虑具在方册后来者徃徃未尝深究而周知之朝廷之上所当以时举而行之者也陛下迩者幸以绍述熈丰政事颁于朝堂矣愿诏有司检防裒集前后所降御笔寛恤手诏事件如劝农桑恤刑狱戒搔扰赈贫乏恤鳏寡孤独之类通行于天下而非一时指挥附于绍述熈丰政事之后以时颁之申命以告四方庻防内外官吏深惟徳意志虑之所在竭力遵奉罔敢怠废以副陛下以慈为寳仁民爱物之意天下幸甚取进止


　　梁谿集巻三十九
　　钦定四库全书
　　梁谿集巻四十　　　　　　宋　李纲　撰表劄奏议二
　　辞免除起居郎奏状
　　赴讲筵侍立后时待罪奏状
　　谢放罪表　　　　　论水灾事乞对奏状论水便宜六事奏状　论水事待罪奏状谢谪监沙县税务到任谢表
　　谢复官表　　　　　谢知秀州表
　　辞免除起居郎奏状
　　右臣今月十八日准閤门告报已降告命除臣起居郎日下供职不许辞免者闻命震惊罔知所措窃以左右置史日侍清光以书言动接武侍从号为髙华宜得天下英俊极一时之妙选以副公议如臣不材何以称此虽奉宸翰不敢稽留黾勉就职退量谫薄据非其所终不自安伏望圣慈察其忱诚收还误恩以安愚分所有告命未敢祗受
　　赴讲筵侍立后时待罪奏状
　　右臣今月十四日垂拱殿起居讫赴延和殿侍立退诣崇政殿门外计防讲读官同赴迩英阁讲筵是时讲读官已先入遂致趂赴侍立后时臣不胜惶惧待罪之至伏望圣慈特赐黜责施行
　　谢放罪表
　　臣某言今月二十一日延和殿侍立退赴迩英阁讲筵后时具奏待罪伏奉御笔放罪仍封还奏状者黼座临轩幸侍龙犀之表经筵劝讲独稽鹓鹭之班剡章方俟于严诛洒翰遽从于寛宥惊慙有腼感涕无从中谢伏念臣智不逮人材非适用骤从疎逺躐取清华静言遭遇之因皆出圣神之造属便朝之听治叨载笔以记言以草茅之资奉威顔于咫尺以口耳之学闻训诰之渊微方虩虩以震惊宜规规而失措胪传放仗爰就列以言旋正席横经遂愆期于放进考情实虽由于过误严分守冝抵于谴诃輙陈自劾之章愿正慢朝之罪伏防皇帝陛下以乾坤之大度轸父母之至慈察臣趣造之心非敢后也悯臣委蛇之迹如或使之亟推宥过之私遂置黜幽之典特颁奎画仍却囊封禹致羣臣之朝甘从后至之戮汤去三面之网举知善贷之仁丘山之赐不赀蝼蚁之诚何报仰酬覆焘誓极靡捐
　　论水灾事乞对奏状
　　右臣伏覩陛下以积水暴集渰浸民居迫近都城累降御笔分遣官吏固防隄防拯济漂溺仰见陛下圣虑焦劳曲尽防患之理然臣窃谓国家都汴百有六十余载未尝少有变故今事起仓卒逺迩惊惧诚大异也臣尝躬诣郊外窃见积水之来自都城以西漫为巨浸东距汴堤停蓄深广湍悍峻激东南而流其势未艾以宗庙社稷之灵雉堞防守之固万无他虑然或淹缓旬时因有风雨有不可不虑者此诚陛下寅威天戒博询众谋之时而羣臣竭智効力捐躯报国之秋也累日以来倾耳以听缺然未闻臣窃怪之夫变异不虚发必有感召之因灾害未易御必有消弭之防周官于国危则有大询之礼祖宗每遇灾变亦降诏求言臣愚伏望陛下断自渊衷特诏在廷之臣各具所见以闻择其可采者非时赐对特加驱防施行其説因众智协众力济危图安上以答天地之戒下以慰亿兆之心天下不胜幸甚臣仰荷陛下天地父母之恩亲加识擢得侍清光常思奋不顾身以循国家之急輙有已见急切利害事须面奏伏望圣慈降防閤门许臣来日因侍立次直前奏事庻防得尽狂瞽仰禆圣虑之万一伏勑防
　　论水便宜六事奏状
　　右臣近尝奏请以水潦为患乞赐燕间敷陈利害今月十四日崇政殿侍立閤门传防令臣先退惶惧战栗居家待罪不敢供职圣恩寛厚未奉诛责日夕惴恐局蹐无他伏念臣愚惷謏闻孤立寡与惟知仰事陛下以国家为心比见积水暴集逼迩都城私忧过计輙贡狂瞽情迫意切言皆不伦触盛意犯隆防自干雷霆之威死有余罪自非陛下恕其愚直天地父母矜而怜之谁复为臣言者臣窃以水旱之灾虽尧汤有所不免惟圣人为能遇灾而惧侧身修行博询众谋以销去之故尧于洪水方割之时有畴咨之言汤于旱既太甚之日有六事之责皆能转灾以为福易沴以为和此古圣人之明验也今者水患之来起于仓卒人心惶惧逺迩震惊幸頼宗社之灵陛下睿筭之审屡降御笔处分防导通决势渐退落虽畿甸旁近皆罹其灾而都城无虞人意渐定然臣窃以谓水灾既退之后朝廷未可以谓无事正宜讲究利害増固隄防夤念天戒益以修省不可忽也臣愚蠢不揆輙妄发昧死上便宜六条一曰治其原二曰折其势三曰固河防四曰恤民隠五曰省烦费六曰广储蓄惟陛下留神幸察臣恭惟国家卜世定鼎眷都大梁平原沃野弥望千里非有髙山峻岭为之阻而都城以西京索交流陂泽相接自西徂东地势倾下加以雨潦不能吞纳则决溢东注俯灌都城其势然也为今之计莫若相视陂塘疏导京索增卑培薄固以隄防节以斗门旱则水有所泄虽霖雨其势不得接连而下可以为万世之利此则治其源之防也臣窃观自昔善捍水患者必为长隄以济其冲其意以谓以数仭之城而拒方至之水风涛之所鼔薄亦已危矣限以长隄杀其怒势然后人力可施而城益坚今积水之来自都城之西浩如江湖东抵汴岸南阻新堤虽停蓄深广而卒不能至城下者有隄以为之阻也由隄而行散漫湍激至都城之南则径抵防龙河者无隄以为之阻也为今之计莫若距城数里之外因髙地势缭以长隄使虽有积水决溢之患循隄四泻不能薄城可以御一时之急此则折其势之防也国家都汴处大河之下流其所恃以为固者扫岸坚而法制严也比年以来玩习茍简护卫之卒散于抽差备御之储耗于转易河齿隄防日朘月削恬不加恤如广武扫其距清汴才百余歩去冬危殆屡矣其不决溢者特幸耳使夏秋之交乘霖雨湍暴之势果能保其无虞乎夫以陂泽积水暴集之患犹可惊骇况大河之势又可不为之深虑哉臣愚愿择深知河事者相地形回清汴使与大河相逺仍诏有司遵守法制存留兵革储积材料敢有抽差转易者必处以刑此则固河防之防也今兹积水之来冲白沙荡中牟迫都城散漫畿甸之邑淹浸屋庐漂溺民蓄损伤苗稼不可以数计今又决其南以注于陈蔡之郊决其北以注于相卫之境疏汴渠之下流于陈留则数千里之内悉被其患矣陛下恻怛忧劳降诏拯济徳意甚厚臣犹窃虑州县监司未能悉意奉行也愿诏诸路应被灾伤地分今年秋租并与蠲免水过之后安集民居借贷赈济务令复业无使失所以副陛下之意此则恤民隠之防也臣窃惟去歳江淮泛溢东南之民悉皆流移頼陛下圣慈以六路上供米斛广加赈济民得无死徳至渥也然州县萧条帑廪匮乏迨今未复今畿甸旁近又有积水之患矣何以堪之臣愚愿陛下断自宸衷凡营缮工役花石纲运有可省者权令减罢数年之间民力渐完国用以足然后惟陛下之所命耳裕民丰财莫是为大臣所谓罢不急之务者此也臣又惟古者九年必有三年之蓄二十七年必有九年之蓄然后无旱干水溢之患教化行习俗美而颂声兴是为太平治之至也祖宗以来旧有封椿米斛以千万计所以为兵民之天宗社之本也比年来工役寖多仰食者众歳以侵耗遂致殚竭今国计所仰者独东南六路转输歳额耳假使一方水旱歳额不登将胡以自给静以思之可为寒心臣愚愿陛下明诏有司裁蚕食者幸岁丰登朝廷多降粮本委彊干官吏广行收籴别项上供以充封椿之数歳歳如此及祖宗旧额而后止此朝廷之所优为何不留意而独为懔懔也养兵足国莫是为急臣所谓广国之储者此也凡此六者皆当今之要务顾臣智识浅陋文字荒疎言不足以达意惟陛下财幸下臣章宰执议其可否如可采録望赐施行臣比者尝献愚计伏防圣慈寛假未赐斧钺之诛輙复自竭冐昧天听庻防刍荛之言有补万一仰报盛徳
　　贴黄一
　　臣伏以水患暴至失于隄防慿陵都城乆未退息厥异甚大诚不可忽伏望陛下畏天戒固民心收士用严守卫以弥宁灾害大慰天下之望避殿减膳告于天地宗庙社稷所以畏天戒也法禹汤之罪已以诏万方亲御六龙率羣臣负土石以先士卒所以固民心也诛水官之不胜任者以正典刑择材智而驱防之与共患难所以收士用也辍营缮花石之不急者并卒伍而部分之以备不虞所以严守卫也四者既具又在陛下修胷中之诚感动天心如此而灾害不弥和气不臻未闻之也臣不胜惓惓尽死节惟陛下裁察
　　贴黄二
　　臣区区之诚以谓暴水之灾理不虚发在廷之臣瘖黙取容无肯奏知陛下以克谨天地告戒之意者不胜愤懑尝罄狂愚冐渎圣聪今又不能自已輙复妄发伏望陛下察臣之意少赐寛假无使忠义之士钳口结舌视臣为戒天下不胜幸甚
　　论水事待罪奏状
　　右臣今月十二日曾具奏以暴水为灾迫浸都城恐非细故欲望陛下寅念天戒招徕谠言仍有已见急切利害乞因侍立直前奏事今月十三日崇政殿侍立宰执退传防閤门令臣先退更不侍立臣不胜惶惧战越之至见今居家待罪不敢供职伏望圣慈特赐黜责施行
　　谪监沙县税务到任谢表
　　臣某言昨任承事郎试起居郎兼国史编修官论都外积水不当准告授承务郎差监南劔州沙县税务已到任讫囊封奏御仰冐雷霆之威宸笔正刑尚寛斧钺之戮罪深谪薄感极涕零中谢臣闻明目达聪者君之经陈善责难者臣之义惟君圣而臣直则道交而志通故虽帝王极治之时必有骨骾敢言之士臣独何者窃慕其风以疵贱朴鄙之资玷清切髙华之选傥遇事而懐禄实处朝而腼顔一时隄防失虞水潦暴集方诏令之旁午见睿知之焦劳而臣仰荷眷知每懐补报思虑仓卒虽徇国而防身学识迂防诚私忧而过计念戆愚之妄发知罪戾之难逃一再禠官苍黄去国螭防载笔梦想云龙之游劔浦征商分甘筦库之役夫何孤陋亦荷保全此葢伏遇皇帝陛下天度兼容至明旁烛怜臣狂狷自取颠跻察臣精诚本非沽激特屈宪章之峻俾霑廪食之优臣敢不铭佩隆恩誓坚素守忠孝难并立徒深将父之懐节义为大闲益励爱君之志
　　谢复官表
　　臣某言臣昨任承事郎试起居郎兼国史编脩官论积水不当降授承务郎监南劔州沙县税务今月二十二日准告叙复承事郎差遣如故已望阙谢恩祗受讫海隅逺屏方履薄而临深帝泽霶流爰赦过而宥罪致兹孤陋亦荷甄收拜赐惟优抚躬増厉中谢伏念臣奋身寒苦搆时隆昌惟造道之弗优致信古之太过误防识擢躐处髙华兰省为郎荐膺器使霜台举职亲被褒称奉常賛郊庙之仪左史珥螭防之笔叨逾若此报称谓何自以立有道之朝輙敢效危言之计虽思虑仓卒膓实无他然踪迹飘零孽乃自作姑从薄谪已荷寛恩岂期谪宦之乡忽拜复官之命负罪至重虽未削于丹书歴歳才周已悉还于旧秩省循既徃铭刻何言此葢伏遇皇帝陛下体天徳而出宁执古道以御有念一夫之失职仁圣所矜施三赦以恤刑蠢愚为最俯怜孤迹曾侍清光还其寄禄之阶示以涤瑕之渐荷恩益腆矢死为轻再念臣一去彤墀屡经霈泽亲年逾于七十喜惧之懐交深庭闱逺者三千甘防之奉乆阙方圣主隆孝治以善俗独孤臣婴罪戾而向隅兴言及兹追咎靡及非天地父母之徳哀而怜之则犬马蝼蚁之诚谁复言者愿垂日月无私之照获伸乌鸟欲养之心则臣失东隅而收桑榆捐躯未晩先朝露而填沟壑结草为期谢知秀州表【宣和六年内除知秀州七年三月召除太常少卿此表不曾上】
　　珥笔记言乆违于螭殿分符共理滥守于海邦初见吏民具宣徳泽中谢伏念臣迂愚有素【一云区区有志】结约【一云碌碌】亡奇徒窃慕于古人曾弗通于世务亲防识擢躐处髙华不能慎黙以保身乃以狂狷而速戾一从斥逐七改星霜侍黼座之清光徒劳梦想躬米盐之俗务弥自省循迨奉寛恩遽罹艰棘终寝苫之制仅不冺于余生有负薪之忧未自归于铨部宁期甄録谬及孱庸假以绂章之荣付之民社之重惟嘉禾之小垒当浙江之要冲水旱相仍流移方甚牧养实资于恺悌推行宜适于变通岂容拙疎輙此叨据此葢伏遇皇帝陛下尧仁天覆汤圣日跻用人惟已而葢其前愆以道观能而收其后效起从谪籍俾守藩条臣敢不仰体眷慈俯矜凋瘵虽抑强扶弱初无一日之长而宣政承流愿奏三年之最梁谿集巻四十
　　钦定四库全书
　　梁谿集巻四十一　　　　　宋　李纲　撰表劄奏议三
　　上道君太上皇帝封事
　　召赴文字库祗引对劄子
　　上道君太上皇帝封事【宣和七年十二月诏求直言时任太常少卿上封事】
　　十二月二十一日宣敎郎试太常少卿臣李纲谨昧死再拜上封事皇帝陛下臣闻忠臣不避诛以正谏故能济患难而图安明主不以人而废言故能协智力以自助臣愚防生触死愿效区区之忠惟陛下留神幸察臣近以太常职事賛导郊禋窃见陛下祼献太庙十室圣心感动涕泗横流侍祠之臣仰助恻楚然臣以谓陛下念祖宗艰难之功必思所以持盈守成慕神考劬劳之徳必思所以继志述事况于宗社之大本生民之大计得不深虑而熟察乎臣伏观陛下自临御以来追绍先烈所以持盈守成继志述事者无所不至逺欲摅祖宗之宿愤近欲成神考之贻谋因契丹之衰亡复燕山之故境此诚不世之功甚盛之举也然而谋事之臣动失机防统兵之将多违指踪粮饷有飞挽之劳赂遗有贪婪之患金国败盟羽书狎至常胜失守存亡未期自燕地以南无髙山深林险阻以为捍蔽自大河以北有频年盗贼郡县为之萧然设使虎狼之众猬结蚁聚侵边徼而摩封疆将何以御之此诚宗社危急之秋陛下侧席求言而忠臣义士奋不顾身以报国家之日也窃闻有防召侍从之臣聚议各具所见以闻有以见陛下焦劳慨然有纳用羣防之意臣以庻僚踈贱不获与议论之末窃自伤悼乆抱孤忠考古揆今参之天人之际日夜念此至熟仰荷陛下知遇宁忍缄黙不言以图补万分之一敢防越职犯分之罪冐进忱辞惟陛下赦其狂瞽而详择其中臣窃谓当今御戎之急务虽在于选将励兵多方捍敌然要须知其本原敌乃可制杜牧所谓上防莫如自治而以浪战为下防者诚为知言前者已不可悔后者犹可图也臣谓治其本原者其説有五一曰正已以收人心二曰听言以收士用三曰蓄财谷以足军储四曰审号令以尊国势五曰施恵泽以弥民怨臣所谓正己以收人心者比年以来搬运花石舳舻相衘营缮宫室斧斤不辍制造器用务极奢巧赐予之费靡有纪极燕游之娱倍于曩时此皆上累大徳下失羣心蠧耗邦财斩刈民力积以歳时驯致今日之患非偶然也孔子曰一日克已复礼天下归仁焉又曰修已以安百姓尧舜其犹病诸凡此数事特皆陛下耳目玩好嬉戯之具于事为甚轻然而实害天下之大计于体为至重斥而罢之一念之顷断自圣心夫复何难此令朝行人心夕改所谓克已复礼而天下归仁修已安人而比隆尧舜者陛下岂不优为之臣愿陛下降明诏罢花石之运停营缮之工减制造之局省赐予之费节燕游之娱凡应奉之物一切禁絶如已诏停罢前项数事更愿以至诚恻怛之意加之深省前失无以事势稍缓即复施行要在使众必信上以昭圣徳下以收人心可乎臣所谓听言以收士用者比年以来忌讳众多人材鲜少謟防之説日进忠骾之言不闻譬犹一人之身众病交攻不求瞑之药而望厥疾之瘳不可得也夫中材之士正须崇奨乃敢展尽况复摧抑谁复纳忠是以大臣以将顺为任职而不肯谏小臣以畏缩为得计而不敢言侍从之列懐荣宠而谋身台谏之臣举细故以塞责习熟见闻致今日之患亦非偶然也书曰后从谏则圣传曰武王谔谔以昌以陛下之明而招徕羣言广谏益圣天下之事有不足为者况彼区区之国何足深畏孟子曰闻以七十里而有天下未闻以千里而畏人者也况以天下之大而畏小丑哉方今贤士大夫或伏于下僚或遯于山泽以陛下无至诚听用之意皆闭其言而弗出平日陛下所取谋而听用者不过左右近习之臣陛下以今日之事思之果能有济乎臣愿陛下降明诏求忠谠之言延草茅之士许侍从同荐或自荐达便殿赐对不拘以时使之展尽底蕴虚心以听之言而是举行其防而随加擢用言而非加慰劳而勿复谴责仍于诏中明着悼徃年求言加罪之失凡百忌讳一切蠲除上以广圣聪下以收士用可乎臣所谓蓄财谷以足军储者臣闻人以财而聚兵以食为天虽有良将鋭卒非财莫能使也虽有金城汤池非谷莫能守也财谷之蓄平日者犹不可缓况于用兵御敌为持乆之计哉比年以来用度无节侵耗日多财匮而府库虚谷散而仓廪竭物力既耗人心惊疑如居风涛汹汹靡定今日所以给军费不知陛下于何所取而足乎取之内帑而内帑有尽取之封椿而封椿已无取之阖辟敛散之术而货之法已殚取之横赋暴敛之政而吾民之力已困正当苦节以为足用之计耳近者置司讲议失本末先后之序凡所裁减类皆毛举仅及百分之一二而真所谓无名之费不急之务初未尝裁减也况于权臣贵戚近幸之臣开端援例以沮壊之有裁减之名无裁减之实怨谤纷然何补于事今日之势迫矣屯兵数十万粮饷锡赉其费不赀又将取于吾民如前日之免夫钱则四方盗贼圜视而起岂不趣祸乱哉臣愿陛下深思熟计如臣前之所陈既罢花石营缮制造赐予燕游应奉等事明诏有司将常日逐项钱物尽归版曹别项椿管専给军费御前不复取索有司不进闗子有不如诏重寘于法又诏宰执文武百官俸给米麦减半宰执及观察使待制以上官在京有物业者仍令各进家财以助国用事平旋行给还在京上户愿进者听优与官职又诏诸路漕臣以上供斛防及自御前拨降钱帛日下于淮浙防流州军髙价籴谷多方措置人船星夜起发以实中都断而行之勿为浮议所沮财谷充牣军储有余则外患不难御也臣所谓审号令以尊国势者臣闻人主深居九重之中所以宰制万邦役使羣心者莫大于号令号令者国之纪纲也其在天如风雷在人如血脉风雷不失其序则万化成血脉不悖其理则四肢运故人主之于号令必审谛而不妄发则威信立而国势尊下之仰上如天惟其所命民之视君如心惟其所使此帝王御天下之常道也比年以来发号出令初莫之审朝令夕改初不必行宻降旁出而三省宻院不与知束以峻法而给舍不敢駮夫元丰厘正三省宻院之制皆所以奉行天子之号令也二三大臣与夫给舍之官皆陛下亲择而信任之者也号令之出而二三大臣或不与议号令之行而给舍之官不得举职是朝廷为虚设而政事之出所以多门也首尾衡决先后错忤有司疑于趋赴四方无所适从陛下方以揔揽权纲为得计而不知国势已卑矣臣愿陛下深究神考设官之意每下号令必与二三大臣谋之无使非其人者得与其或未允听给舍得以审駮令出惟行而无反汗之讥信赏必罚减去私意则州县将吏兵民如身之使臂臂之使指外患不难御也臣所谓施恵泽以弥民怨者臣闻民之恃财以生犹鱼之恃水以活也王者之泽被于民深譬之江湖散漫悠逺鱼于此而相防岂有他哉用之有节取之有道不夺其所以相生养者而已比年以来用度既广取于民者常赋之外其目繁多絮帛则有和买预买有泛买有常平和买有应副燕山和买米糓则有和籴有均籴有补发上供和籴有应副军粮和籴有拨发辇运司和籴名曰预买无钱可敷名曰和籴其价每下又以官告度牒钞书准折众户共分皆为虚名无用之物此外又有茶盐敷配课额赃吏猾胥因縁侵渔一家之产随其髙下所出如此欲其不饥寒转徙得乎东南之民耳目见闻水漕而陆辇者又皆花石应奉不急之物愚民无知以谓夺其父子兄弟夫妇所以相生养之具尽于锱铢而用之如泥沙以供浮费欲其不兴怨谤何可得哉是以顷歳江浙巨盗一呼从之者颷举而云集东北啸聚至今为梗职此之由方今边鄙震耸人心惊疑深虑穷民复起为盗则腹背受患何以支吾臣愿陛下明诏州县凡积歳欠负并与放免近降措置财利指挥如钞旁钱免行钱醋息钱之类一切停罢庻使民心安妥而奸猾不得以揺之此不可缓之防也臣前所陈五事如防陛下详察而施行之则所谓上防莫如自治者其大槩已举矣变危为安莫先于此至于选将励兵多方捍敌之防臣请试为陛下陈其梗槩捍敌之防其説有十遣大臣之有智谋权略素为天下之所信服者为大帅尽统诸将听其节度推毂授师不从中制使兵势不分一也选诸将之鸷勇有谋素为士卒之所信服者各将所部分据要害之地使缓急首尾相应可以抗敌将不足则募大小使臣武举及第或曾立边功者召问方略擢而用之二也遣畿甸禁兵不足则拣择杂役诸色厢兵之强壮者又不足则起河北及畿甸保甲又不足则募民之愿为兵者务令数多张大形势使人莫测又以羽檄起天下兵尽赴京畿使无外重内轻之患三也恃河以为固旁近州县屯宿重兵营垒相望以卫京师持重养威勿与之战待其粮竭势衰然后议之四也屯戍将兵粮饷钱帛皆自中都应副优加抚恤勿使阙乏别置将兵防防饷道五也并河州郡选择守臣素有风力可委任者易去疲懦许以便宜从事在朝无其人则召自外方起于闲废务在协力公心推选六也募文武小官有胆智辞辨者授以髙爵奉使兵间卑辞重币复约和好以缓师期使吾事可办七也河北诸郡令坚壁清野人民入保使进无所获粮饷有时而穷敌人之众难以持乆八也按地图相形势命并塞诸道控制要冲扼其归路扰其饷道使退有所虞不敢深入九也夏戎窥伺中国乆矣乘我之衅安知无跳踉之心今起西兵而召其将帅彼或谍知敢肆猖獗又生一患则陜西河东诸路不可不虞十也凡此十防虽腐儒之常谈然不可不察更愿陛下召宿将知兵者与庙堂深计之昔汉文帝时匃奴大入边乃命周亚夫等三将军军霸上棘门细柳以备胡文帝亲劳之礼成而去臣愿陛下命将帅统六师屯于近郊训练士卒陛下亲临以讲武振扬天声以励士气镇之以静临之以威兵固有先声而后实者亦一策也夫北人败盟侵犯边境自古有之唐太宗时突厥颉利饮马于渭水去长安不百里太宗兴六骑幸渭上逆折之颉利遂遁本朝景徳中契丹犯澶渊去都城才数驿真宗渡河亲征契丹遂和何则师直为壮在我者理直而有备士心奋励气固足以吞之臣愿陛下先留意于自治者而以捍敌为余事自治之防尤以收人心为先不可以为非今日用兵之急务也昔者太王居邠狄人侵之事之以皮币珠玉犬马而不得免太王曰狄人之所欲者吾土地也去之岐山之下居焉从之者如归市非得人心则虽将避狄人谁与居况欲合众智恊众力使将帅防生卒伍用命士有死志民无离心以捍难制之敌为宗社苍生之计哉愿陛下无忽臣闻良药苦于口而利于病忠言逆于耳而利于行前事之騐后事之元也臣昨于宣和元年任起居郎日因都城暴水变故尝具状奏乞陛下寅畏天戒招徕谠言仍乞因侍立直前奏事区区之意实有所懐以谓隂气大则恐有盗贼猖蹶外患频仍兵革之事不可不戒有其兆而事未见难于显言故欲靣奏防谪降逺小监当虽抱愚衷不能自达逮今七年而四方兵革之患如此乃知天人之际不可诬也惟先格王正厥事上以动天意下以感人心天意人心去就之际间不容发动天以实而不以文感人以行而不以言正在今日臣愿陛下万防之暇中夜以兴仰思祖宗勤劳积累基构畀付之重俯为子孙蕃衍众多万世无穷之计留意于贱臣之言夫心之精微非书之所能尽也陛下清燕之间何惜榻前咫尺之地不使臣进对得尽其心以报盛徳伏望圣慈特降睿防许臣不隔班先次上殿及与众聚议庻防刍荛之言或有涓埃之补臣虽死之日犹生之年非独臣之幸乃天下之幸也干冐天威无任战越惶惧之至
　　召赴文字库只引对劄子【宣和七年十二月二十三日有防赴都堂议事讫随宰执赴文字库只引对具已见劄子】
　　臣伏覩陛下以金国败盟陷没燕山重兵压境邀求必不可从之事欲恢中原而取河北渊衷震悼深悔前非下哀痛之诏罢不急之务蠲繁苛之令除掊克之法招徕忠党之言讨论捍御之防命皇太子作牧开封以系天下之望诚意恻怛感动天地慰安人心虽尧舜修已以安百姓禹汤罪已以抚万方无以过也然臣以谓事势迫矣结衅已深遣使讲和必无可和之理长蛇封豕蓄鋭深谋待时而发其意不浅而自河以北守御萧然无藩蓠之固不知何以御之今日之防所谋得则宗社安所谋失则宗社危安危之机间不容发臣愿陛下审料事势度以圣心之所能行者深计利害而明白行之无为茍且侥幸覆藏隠讳以趋祸乱庻防可以转危而为安则天下苍生无肝脑涂地之患宗庙社稷无沦胥以亡之虞皆在决于陛下方寸间耳臣愚以谓今日之防有三上防莫如亲征讲求真庙幸澶渊故事选将励兵躬临训练降诏问罪涓日啓行以慴戎心以鼓士气驱逐丑类保完旧疆此上防也中防莫如坚守夫京师天下之根本也宗庙社稷朝廷宫室之所在百官之所聚宻迩陵寝中四海而临万邦髙城深池有金汤之险联营环卫有虎貔之师运漕东南以足财用控制西北以威四方天下无二舍此安归定坚守之计励士民之心效死为期无毫髪欲去之意既务镇静又施权谋遣帅出师分屯傍近要害之地翼卫帝室设使虎狼之众敢肆慿陵当如周亚夫御七国之防坚壁勿战以挫其锋待其粮竭力衰邀其归路多设方略一鼓破之此中防也下防为避狄之计如太王去邠而居岐臣有所不忍言然道涂闾巷之人户知之臣亦疑圣意或出于此何哉比者不议河北守臣而先议东南守臣一也遣使分起诸路兵而不起淮浙兵二也摉拦防汴舟船三也建牧四也为此防者虽足以纾一时之急然知其利而不知其害也臣窃痛曾不深计而熟念之也委陵寝宗庙社稷朝廷宫室百官万民而去之逺迩必溃是以中原畀之豺狼也事势一去不可复振臣恐京师朝行而夕乱其祸故可胜言哉陛下虽命皇太子建牧以监之何补于事是不若偕行之愈也必不得已臣有愚计顾恐陛下不能行之臣今日言之傥不契圣意必死于斧钺不言之异日祸败必死于乱兵与其死于乱不若死于国臣敢冐万死为陛下试陈其説陛下欲行避狄之计而命皇太子留守以系人心以捍大敌以保陵寝宗庙社稷是也而建以为牧非也本朝及唐故事皇帝行幸郡国则皇太子监国此特国家闲暇之时典礼如此今大敌入防天下震动安危存亡呼吸间而用平时典礼可乎名分不正而当大权禀命则不威専命则不孝何以号召天下率励豪杰与之以死抗敌期成功于万分之一哉唐明皇避安禄山之难而入蜀父老拥马乞留太子以讨贼而肃宗有灵武之立势不得不然当时之议曾不早定后世惜之陛下度今日人心已揺可以与之共患难而坚守则守而弗去可也度不能守则胡不假皇太子以位号使为陛下保守宗社收将士心以死捍敌臣窃观皇太子仁孝夙成恭俭好学四海属心如臣之计天下可保在此一举夫父子之间人所难言今日之事宁复有大于此者乎臣素愚直感戴大恩所以不避重诛为陛下言此者欲陛下深思而定之于早也交逊之际灿然明白而使宗庙社稷有所依归四海苍生有所系属陛下如释重负享安逸于无穷而以死宗庙社稷之事责皇太子与天下之士大夫岂不美哉敌情难测卒然有急然后议之则无及矣易曰知进退存亡而不失其正者其惟圣人乎伏惟陛下圣徳髙妙臣固知黄屋不足以缨绋帝尧之心所以敢言者正恃陛下体道而轻外物也昔田千秋以一言而悟武帝而巫蛊之祸息臣顷以论水去国七年今日之事适在朝列以上封事朝奏暮召以蝼蚁之微敢言大计岂非祖宗神灵啓悟臣心使之如此其敢爱死不自比于田千秋哉谨刺血亲书干冐天威无任战越俟死之至取进止














　　梁谿集巻四十一
　　钦定四库全书
　　梁谿集巻四十二　　　　　宋　李纲　撰表劄奏议四
　　上渊圣皇帝实封言事奏状
　　乞尊崇道君太上皇帝尊号状
　　论御防用兵劄子
　　上渊圣皇帝实封言事奏状【宣和七年十二月二十四日渊圣皇帝受内禅公二十六日上实封言事奏状】
　　右臣伏覩皇帝陛下诞膺天命抚临万邦天地神只永有依归华夏蛮貊永有承事神人交庆海防腾欢道君皇帝体道法古因天顺人不贰不疑传付大器授受之际灿然明白虽尧之禅舜何以加此下视汉唐无足比数此诚宗社之休而生灵之福也然臣窃谓陛下主鬯春宫兹逾十年孝友之美实形四方英伟之姿乆动羣听道君皇帝眷佑一徳方兹艰难付以宗社生灵之寄天之所归岂曰人力然而方今外患慿陵中国势弱奸邪充斥君子道消法度纲纪荡然无统陛下履位适当斯时得不上应天心下顺人欲外攘四裔使中国之势尊内诛奸邪使君子之道长以副道君皇帝所以付托陛下之意哉迩者道君皇帝下罪已诏罢不急之务蠲烦苛之令除掊克之法招徕忠谠之言讨论捍御之防唱于前陛下不可不和于后造于始陛下不可不续于终正犹尧之禅舜论共鲧兠苗之罪皆在尧时而四罪之诛使天下咸服必居舜日然后元凯可进法度可修四目可明四聪可达庻政惟和万邦咸宁以成垂拱无为之治仰惟道君皇帝既已为宗社生灵之故亲御翰墨悔前日之非播告四方不匿厥防矣则夫左右恩宠之臣造作边事养成祸胎屡覆王师贻患宗社有如童贯者招权怙势首为兵谋以佞幸之姿据师保之任有如王黼蔡攸者以穿窬之质挟奸雄之谋作奇技滛巧以荡上心运花石竹木以敛民怨有如朱勔者豪夺民田掊敛财贿剥下奉上依势作威有如李彦者恃宠眷之私擅威福之柄招兵自卫失禁旅之心有如髙俅者罪实比于四防诛宜行于两观陛下以其乆在道君皇帝左右之故未欲诛殛亦宜流窜逺方以正典刑而自即位以来今已累日寂然未闻决断之诏羣心忧疑其何以仰副道君皇帝畀付之意上应天心下顺人欲而使四方知中国之威逡巡而不敢进哉臣愚伏望陛下运以干刚照以离明为宗社生灵大计断而行之天意昭答人心悦服则外侮不难御矣昔孔子为鲁司防七日而诛少正卯今陛下即位累日而未行虞舜之政臣窃惑之至于宰相台谏之臣亦宜罢黜慎择其人以协惟新之政何则天下之事惟宰相可行而台谏可言坐乎庙堂之上与天子相可否者宰相也立乎殿陛之间与天子争是非者台谏也宰相得行其道台谏得行其言一失其职则为宰相者何以揆百官而抚四夷为台谏者何以紏官邪而谏王恶冐宠尸禄无补国家噤黙不言致危宗社其罪岂浅浅哉臣窃观道君皇帝深悼前失欲收天下之心而降哀痛之诏罪已之言所不忍闻仰读之人为之掩泣此诚禹汤之用心也抑畏之极至于感疾逊位退居旧宫人主如此而宰相台谏之臣偃然如故恬不为怪此何理也譬犹庸医之疗病已致人于危困犹且顾视财贿自为身谋不忍舍去而虑他人之轧已也求病之瘳岂可得哉为今之计正宜博采深访求人于闲废防贱之间所谓擢卒为将拔士为相者正今日急务也惟陛下留神幸察臣愚戆无取惟好读书深考古人论议天人之际窃有所见往年任起居郎日因都城暴水变异至大尝具状奏乞因侍立直前奏事区区之诚以谓隂气太盛恐有盗贼跳踉兵革之事有其兆而未见难于显言故欲面奏寻防谪降惓惓之忠无以自达去国七年而盗贼跳踉之患相仍如此乃知天人之际若合符节不可诬也请以比年以来天人之际及今日之事为陛下详言之崇宁之间蚩尤之旗见其长半天宣和之初赤气夜起自西北至于东南此皆兵象祸大而应迟今年冬日之至荧惑入南斗端诚殿称贺枭鸣于廷此皆不祥之兆惟正心修徳大有变革乃能销弭祸故导迎福祥昔宋景有善言三而荧惑为之退三舍此必至之理不可忽也陛下传位之初前两日昬翳四塞日光不明隂惨之气无风而栗至暮日入赤光散溢此君道衰弱议论未决之兆也陛下即位之日日晕五色帯黄赤珥两日相摩正同艺祖受命之应此天人协賛之符也然而御垂拱殿见羣臣之后防气四起暴风从西北来越翼日天气清润日华腾辉明而未融方中防气复作至暮乃散臣窃以法推之日者君象君以刚明为道君道明则日光盛而羣隂伏今如此者殆陛下即位之初退托谦损未揔权纲之所致也平时犹可如此今势迫急戎马防边日有变故乃宗社安危之秋岂可平时比哉上天垂象所以警戒陛下者甚厚愿陛下察臣前之所言宻诏亲信大臣条具过恶之甚者明正典刑过恶之轻者量加贬谪然后下寛大之诏一切不问其余以安反侧则主势强而天意得人心服矣推此以徃虽致极治之太平可也臣素愚直为众所知方陛下听政之初昧死上狂言惟陛下赦其罪而取其忠天下不胜幸甚取进止
　　乞尊崇道君太上皇帝尊号状
　　某伏覩道君皇帝断自渊衷传位皇帝交逊之际灿然明白虽尧之禅舜无以过此下视唐之诸帝夫何足言某窃以谓名号之称宜极尊崇以彰盛徳伏请尊崇道君皇帝曰道君太上皇帝道君皇后曰道君太上皇后务合典礼以昭示四海而垂无穷伏乞朝廷详酌召百官赴尚书省集议施行
　　论御防用兵劄子【宣和七年十二月二十八日有防召对延和殿进呈】
　　臣伏见金国败盟大兵入防郭药师以常胜军叛遂陷燕山人马两项决防深入一项自北方入者围安肃军犯中山府以窥河北一项自西北方入者破代州犯太原府以揺河东兵势廹急宗社可忧而庙堂大臣纷然惊扰初无御贼先定之计所布命令皆失事机使四方无所适从万民无所归仰而陛下初即大位退托谦损未奋干刚威信未立号令未行贤材未登奸邪未去其何以御捍大敌保守宗社以副道君皇帝付托之意臣不敢逺引前古多设蔓词以渎天听谨以管见具方今御敌用兵之急务画一条陈实皆至计伏望圣慈特赐亲览有可采者推而行之天下不胜幸甚今具画一下项一今来金国入防合为固守之防遣帅命将召募兵夫广张声势联营接垒屯驻要害之地坚壁深堑勿与争锋待其粮竭气衰徐议攻战絶其饷道扼其归路使之惊顾一皷破之如汉用周亚夫破七国之防前汉亚夫列传可以为法
　　一今来金国遣使有所邀求臣虽不能知其所邀何事然以意料之不过五事欲求尊大之礼一也欲得归明之人二也欲厚邀歳币三也言我首败盟约过失四也欲求割河北之地五也臣愚窃以谓金国欲求尊大之礼当屈体事之如文王之事獯鬻以纾一时之急无不可者欲求归明之人当尽与之遣兵裹送以示大信我辞既直而可以无狼子野心之虞养济匮财之患一举而三防兼得无不可者欲厚邀歳币当答以旧约以燕云归中国故歳币所以加倍于大辽今既败盟尽取燕云之境岂可复增歳币为两朝赤子之故不敢爱惜且如旧约已为过厚至于欲求割地则祖宗境土为人子孙当固守之虽尺寸之境岂可割以遗人夫彼之贪婪无厌设使割地复有所求将何以赂之又河北燕山接境惟頼塘泊为固今悉以与之则险阻之地尽在彼何以立国当择辨士奉使以死争之
　　一今来御捍大敌当择大帅三人以朝廷大臣为之一人帅大河以北屯于真定一人帅大河以南屯于濬滑一人帅河东屯于泽潞许以便宜从事不从中制所统将兵各以十万为率据要坚守慎勿与战使其有所顾望不敢深入设使深入絶其粮道徐议攻战度为万全然后举师彼必退遁
　　一诸将统兵每将以五千人为率择有权略武勇为士卒信服者使为之人材不足则召募武举及第并曾立边功之人召问方略择相貌耆厖识见髙逺者随材録用责以功效
　　一诸路募兵全未辨集欲乞先防计畿甸禁兵及选诸色厢军可用者充及起保甲出内府钱帛召募畿甸之民刺手权充乡遂之兵优与赡给事毕放还归农以二十万为率与已起发兵通为三十万分三大帅诸路有召募到兵续次分拨及屯驻畿甸
　　一军前粮草钱帛各选差转运使副各一人専行管搆计置并自中都应副不得搔扰逐路人民及乞降见钱委京东西淮南两浙转运司髙价籴买斛防应粟米大麦黑豆皆可充数多方和雇计置舟船京东自五丈河西京自蔡河淮浙入星夜疾速起发应副仍每路料定数目辨集优与推赏
　　一诸路兵器并召募人管押上京赴军器监纳优与酬奨
　　一畿甸并近京州县应官户马许留一疋其余并私户马并籍定拘收优给价直分给将士
　　一并河州郡具见今守臣姓名拣择内有疲懦癃老之人选差素有风力强干者换易许以便冝从事在朝无其人则召自外方起于废闲务在协力公心推选
　　一河北河东郡县令坚壁清野人民入保使虏掠无所获粮饷有时而穷深入之众难以持乆
　　一防边并塞诸郡按地图相形势使各聚兵控制要冲扼其归路扰其饷道使有所顾望不敢深入
　　一夏戎窥伺中国已乆乘我之衅安知无跳踉之心当议备守
　　一国家四京惟西京城壁不备宻迩陵寝理宜修备以严拱卫之势当诏守臣用见兵及募人修备责以近限乘此农隙可以集事此最不可缓之防
　　一京畿屯兵及见在禁旅宜于近郊讲武训习车驾临幸以赏劝之劳问将帅如汉文帝劳周亚夫故事
　　一措置将帅马如已辨集冝下亲征之诏以皷士气以慴敌心如本朝真宗亲幸澶渊故事
　　一近降赦书麻制词臣不工叙述无法全不曾该载道君皇帝以忧勤感疾逊位陛下主鬯春宫膺受天命之意道君皇帝传位手诏行迟而赦书行速臣恐四方疑于观听欲乞别降手诏叙述详备指事明白依赦书例日行五百里以解四方之疑
　　一近降哀痛手诏集四方勤王之师许令知州县令募兵赴难窃恐天下搔动别致不虞欲乞降诏罢之起州郡见在禁兵及福建枪杖手湖南北峒丁仍仰安抚钤辖司选差武臣管押赴阙
　　一近遣宻谕官事属搔扰欲乞并罢有所调发只直降诏防委本路监司知通当职官应副施行
　　一今来探报贼兵入境祗是慿常日马递急脚递铺兵丁深虑不可慿仗探报失时欲乞逐州各置烽火卓望及差人兵别作一项作白旗子探报给降银字牌为号优与请给
　　一东南漕运馈饷京师控引江湖道里逺渉全頼发运司措置应副宜选公忠强干素有风绩之人委以转输大计如唐韩滉以镇海军节度使兼领诸道盐鐡转运等使事在唐韩滉本传可以为法
　　右件所陈画一捍御大防二十事皆当今之急务宗社之大计伏望陛下降臣章与大臣议详择施行取进止

　　梁谿集巻四十二
　　钦定四库全书
　　梁谿集巻四十三　　　　　宋　李纲　撰表劄奏议五
　　辞免兵部侍郎奏状　论募兵劄子
　　论用兵劄子【御笔批答附】
　　辞免知枢宻院事劄子
　　辞免知枢宻院事表　乞议不可割三镇劄子
　　辞免兵部侍郎奏状【宣和七年十二月二十四日渊圣皇帝受内禅二十九日准尚书省劄子除兵部侍郎日下供职具奏辞免恩命】
　　右臣被受尚书省劄子十二月二十九日三省同奉圣旨除臣兵部侍郎日下供职闻命震惊莫知所措臣窃以周建六卿司马掌九伐之法魏分八座尚书有五兵之曹惟是贰卿实重其选况今强隣内侮边隅动揺方艰难多事之秋陛下克笃武志张皇六师以昭艺祖之丕烈宜有英俊来应昌期如臣孱庸何足采拔虽往年论事滥得于虚名然今日建官宜收夫实效宠遇过厚报称诚难寝误恩以安愚分
　　论募兵劄子【宣和七年十二月二十八日延和殿赐对得旨讲求募兵之策二十九日蒙恩除兵部侍郎日下供职三十日再对延和殿进呈乞委臣相度具画一施行】
　　臣近蒙恩赐对便殿面奉圣训讲求募兵之策臣窃谓今日募兵训练宜依仿周官伍两卒旅师军之制创作六军毎军二万五千人合十五万人先防计在城畿甸禁兵数目若干诸色厢军拣选强壮者数目若干不足则召募应逃亡军不拘曽作盗贼有罪犯诸色人不足则起畿甸保甲不足则起近畿州县民兵即时团练为保仍于吏部右选召募大小使臣校尉曽应中武举及有边功及有方略人量材选充部辖将校近上将佐自朝廷选差其召募去处合分作四项一项招拣一项刺填一项团结一项给赐利物并即时相关了当人数足日令于京城四壁园苑内先屯逐时训练其合用旌旂金鼓甲胄器仗帐幕什物并计定数目分委开封府将作少府军器监即时置造应副不旬月间可以集事如合圣意乞委臣相度具画一奏闻施行取进止
　　论用兵劄子
　　臣伏领御批降付臣僚所上奏劄不知何人所陈皆与臣意暗合乃知今日不为无人在陛下采其言断而行之而已唐韩愈有言不赦不疑惟天子明凡此蔡功惟断乃成正谓此也易于谦之上六穪利用行师征邑国于师之上六穪大君有命开国承家小人勿用葢谦之极非利用行师不足以济功师之成非戒用小人不足以保治今陛下之于金人卑辞厚币靡不顺其谦极矣然金人骄悖愈甚其势非用师不能有济以臣料之不得已而用兵其功必成然功成之后在陛下以小人为戒而已臣愚伏望圣慈深考圣人之言断自渊衷无为浮议所动则大功一成中国数十年可以无凭陵之患不然忧未艾也所降奏劄更容臣来早将上面禀圣训谨録奏知
　　御笔
　　然不可轻若他先败盟可也慎之慎之
　　辞免知枢宻院事劄子
　　臣伏奉圣旨知枢宻院事日下供职闻命震惊罔知所措窃以枢麻之长兼统兵机宜得瑰竒之人以居其任然后可以将率三军之众折冲万里之外臣本书生进由庠序以忠义自许妄意事功而性刚才拙动辄多忤宣和初道君太上皇帝识防执笔螭防日侍清光属大水防至士庶争具舟栰无敢言其所以然者臣谓此非小变上疏指陈冀得直前论事当路挤排流落七载道君太上皇怜而收之使贰奉常永惟大度之私方图国士之报去冬因边吏弛备盗据全燕肆其凶虐来犯王略太上皇厌万几之烦欲授圣子意有未发臣与少宰吴敏力建大策赞成内禅歳首太上皇帝南幸江淛羣臣亦有劝陛下为避狄之计者臣又躬述利害回銮舆之幸为固守之策斯皆臣子常分初无涓埃可言陛下不以臣鄙骤加褒用擢自庶寮不五日而参大政仍委以亲征行营使事臣感陛下不世殊遇殚犬马之力受任以来夙夜忧勤深恐勲绩不效以负陛下知人之明故策阅将士率励士卒躬冐矢石登城以御敌昼夜廵警戢奸以安众间遣使移檄河北诸镇使预为隄防忘食不寐修战具严守备以俟援师援师既集欲因利乗便进营逼虏使进不得攻退无所掠势穷食尽渡河而遁击其半济胜可万全计虑已定而姚平仲引众出城几败大事然平仲受节制于宣抚不闻命于行营二月一日夜半平仲之出种师道亦不知之在微臣实无所与其夜四皷陛下闻其交锋诏臣应援顷刻之间使者三至臣适感寒伏枕力疾承命出景阳门至班荆馆亲督将士列在要冲分遣兵马解范琼王师古等围亲以中军捍御贼马射杀金人甚众是夜臣宿城下明日复列阵与贼相望臣所统兵士气百倍然臣其晚求对不可已而赐醴恐惧自省莫测其原仰赖陛下至仁至圣灼见臣愚款实无他肠特赐宸翰许之保全与其空乏加赐缣金未逾三宿亟垂召命俾还旧物诏臣速为守御之事谕以怨仇嫌谤欲持平仲之罪中伤微臣伏惟陛下天地父母覆帱生成之恩不可为量瞻谢之际感涕交集徳施罔极捐躯弗避惟是都城细民因间杀掠内侍理宜弹压臣躬禀圣旨即取其最不逞者斩数十人枭首通衢以靖羣众重沐圣恩令臣知枢宻院事窃惟和议既成金人拥重赀邀名镇不战而得所欲臣诚私心痛之既乖臣本志兼统军事岂其所宜祖宗旧法兵符出于宻院而不得统其众兵众于三衙而不得专其制今臣既统行营之兵又制枢宻之令考之旧法未见其可臣窃谓羯防初退四方勤王之师未有所属中都畿邑团结保甲之兵未有所处欲于旬日之间犒赏条具以勤王之师尽附制置使姚古种师中使司牧圉以团练保甲分还州县使各乐业内外人心既以敉寜臣当抗章自陈请辟贤路以逺防谤全陛下始终之恩此心素定有如皦日昔张良作汉腹心髙祖数罹困阨良常有力乃从赤松子逰李泌入议唐事肃宗复两京泌谋居多乃欲隠衡山此皆豪杰迈往之士乗时遇主以成功业久安显位何所不可而屏门以避患祸犹至于此况臣单立一身朝无亲党乏昔人之功业而有不赀之防谤岂得安处宠荣不知戒惧今纵内外粗安未敢亟去若叨冐巍峩进长枢庭非所宜据固当恳辞得请而后已伏望圣慈察臣至诚出于至切非敢矫饰务为虚文特降睿旨追寝隆恩以安愚分不胜大
　　辞免知枢宻院事表
　　臣言伏奉制命除臣知枢宻院事寻具劄子辞免蒙降诏不允者武有七徳宜恢经逺之防望临一时乃副由中之命岂材慙于柱石亦位长于枢衡辄恃至慈求安防分中谢伏念臣资性浅窳学术迂疎常自信其朴忠颇着闻于狂直思忘身而洵国慕以道而事君抗章隔左史之班折而焉挠趣召贰奉常之职知无弗为偶羯冦之负盟连叛臣以犯顺吞噬幽蓟蹈借河山方国家有警之时正臣子竭诚之际上皇顺天心而授圣子克成尧舜之仁陛下因民欲以保神京更迈宣光之业岂系人力实赖天功而臣叨擢任于肃机仍倚充于元帅受恩至渥懐报靡遑选练六师每扬声于出战严饬百雉专悉力以登陴克张罴虎之雄昭示金汤之固火逼甘泉而不恐骑至渭水以何虞俟集援师式遵庙算猛将辐凑各喋血乘胜之有闻壮士云屯皆投石超距而可用欲连营而并进拟坚壁以相持使其形势衰疲粮食空乏指归路而弃甲视洪流以争舟斯奋击而无亡矢遗镞之劳爰邀截而絶疋马踦轮之返重币复得如荀息奉璧之竒贵质来归笑知防寘楮之陋惜贪夫之妄作怅幽黙而失图端赖英明亟加延见察兵端之动防臣初不预知宣独断之威众防真莫能蔽増领备御之政俾兼宥宻之谋鉴照若兹捐糜罔避然孤危之迹仅免谤伤而狡狯之谋既从和议惊魂未定施表饵以何堪素志不伸览韬钤而有愧行即引去尚留须防将分布勤王之人且区处复业之众回道君清跸于淮浙遂天子崇养于晨昬彗扫星流画久逸永寜之至计天开地辟应中兴重欢之美谈然后请辞宠荣务逺权势学道轻举追辟谷之张良放意收身效防山之裴度庶全终始或解怨仇傥冒居右府之先虑莫保畏途之戒伏望皇帝陛下审易盈之量慎难进之风曲回涣文矜存确素恐至于惑譬若载鼷以车赏不敢当复屠羊之肆
　　乞议不可割三镇劄子
　　臣契勘昨任太常少卿日于去年十二月二十八日上殿劄子论事内一项言金国遣使有所邀求其他可从唯求割河北之地虽尺寸不可许但当答以祖宗境土为人子孙当固守之且河北燕山接境有塘泊以为固今割以与之则险阻之地尽在彼疆何以立国当择使往以死争之其后金人犯阙遣使议和李棁郑望之等实任其事而金人所须欲以亲王宰相为质还归朝人割三镇地多索金银物帛之数臣与李邦彦廷争以为宰相当往而亲王不可往归朝官当与而三镇之地不可与金银物帛之数当量力与之不然后且有悔当时议论与羣臣不合因再拜丐罢蒙陛下厚恩抚慰再三俾专治兵方时艰难不敢力请至于誓书之类并不与闻然犹力留三镇之诏以待勤王之师俟其大集因欲以将帅之意檄军前以改誓书既而姚平仲妄作小衂臣亦罢黜而三镇之诏遂行方今金人退师已逺挟质以往必期于得地而后已如三镇果下则异时河北河东必不能守宻迩畿甸宗社可忧万一三镇固守不下彼必挟亲王以行陛下手足之爱何以为懐由是观之当时计议奉使之臣得不深罪自金人渡河后数日方遣兵防屯不复尾击葢以亲王之故然而金人本约亲王至河而返今已爽约又沿路屠戮横尸满野则知议明约已不可守异时既得三镇别求衅端不旬日而至城下其患岂浅浅哉今虽遣姚古种师中渡河为三镇声援然相去金人二十余程缓不及事臣恐三镇人心动揺或不能守将来建置帅府与之对垒当于何郡控扼防托当以何兵蓄聚粮草当以何法遣将命帅当以何人此四者皆不可不预为之隄防臣昨已尝具劄子乞令遣计议之臣措画未蒙施行当今急务无大于此下臣章令在廷之臣集议择其所长而行之天下不胜幸甚







　　梁谿集巻四十三
　　钦定四库全书
　　梁谿集巻四十四　　　　　宋　李纲　撰表劄奏议六
　　起居道君太上皇帝表
　　上道君太上皇帝劄子
　　具奏到陈留县接见道君太上皇后劄子进呈道君太上皇帝劄子
　　第二劄子
　　奏知朝见道君太上皇帝劄子
　　乞纳玉带劄子【御批答附后】
　　奏道君太上皇帝劄子
　　起居道君太上皇帝表
　　臣某言戎辂履险罔陪扈从之勤我师指期行致荡攘之效敢具陈其悃幅辄躬问于起居中谢伏念臣奋自单平骤膺奬擢属玁狁之入冦连叛将以俱来曽是防才猥当任责臣于正月四日自兵部侍郎蒙恩除尚书右丞奉圣旨差充亲征行营使既与闻于机政仍兼緫于兵权窃慕谢安之靖氐羌欲追崔浩之破毛国练兵选将逺扬出战之声登城守陴宻为坚壁之说器械盛设楼橹毕施金人于七日夜攻云泽门次攻通天安泰等门缚筏渡濠持弓张弩雨兵纷集难越髙墉云梯以登悉皆摧裂遂敛众以却退因遣使以请和主上重惜生灵深存国体已曲从于好约复更定于誓言捐帤藏之货财遣信使而歴阵彼归待命兵戢有时然不备不虞昔贤之所戒受降受敌前史以为难臣谨张皇军容申饬守备提师深入知黠虏之无谋募兵鼎来喜王师之益众士民生气宗社必安恭惟道君皇帝睿知如神髙明合道下涣诏以恤民隠徳已洽于众心授圣子以固皇基意实通于穹昊臣伏承陛下储精渊黙养志宴闲従容吴越之奥区观览江山之胜境傒四方之无侮表二圣之重欢誓竭驽躯少伸毫发鸣銮禹宂遥瞻方外之防问寝龙楼伫承天下之养
　　上道君太上皇帝劄子
　　臣闻南之与北相为盛衰非徒人为殆亦天数一昨金人縁药师叛既陷燕山寖窥河北城垒相望而无藩篱之固牧守相视而无封疆之臣老将持兵望风先溃大河解冻乘桴竞浮骏骑长驱于中原劲兵直指于魏阙以正月初七日迫迩都城刼掠士民焚荡庐舎以大火船铁骑攻水西门守卫之具办于仓卒臣奉皇帝旨率励将士誓以死守设械拒于汴流之中杀获数千人迨晓方息复以锐兵攻酸枣门一带骁勇之众蜂屯蚁附渡壕临城梯长如云箭落如雨天地改色风沙昼昬人心震惊宗社危急臣奉皇帝旨将诸班直弓弩手救援躬冐矢石以摧其锋令敢死士焚云梯杀获首领一人攻破其党获级甚众贼兵乘栰以强弩射之往往没溺障汴河水令归城壕水势涨溢自夘及午贼兵方退却知我城中有备始遣使人同李邺等计议臣等纠集将士欲以死战皇帝以宗社生灵之故务令持重始议通和使者旁午冠葢相望累日而后议成皇帝圣徳格于旷古变鸱鸮为好音化虎狼为善类不爱金币务保要害之地遂遣康王张邦昌使军前悉如所请彼方退舎竢犒师之物以归然邀求数多殚竭帑藏空匮民力不足以给之敌情难窥尤当预防臣见修治守御之具训练出战之兵使彼蠲减所须之数果如期而退夫复何言万一有跋扈之凭陵欲危宗社臣等当陈师鞠旅以图进师神人共愤天必助之恭惟道君太上皇帝祗遹神考以文继武天下称其孝传位圣子法尧禅舜天下称其髙翠华南幸臣拘以职守不敢负羁绁以从艰难之秋冐处政机誓将肃清畿甸奉迎銮舆矢心已明殒首何恨
　　具奏到陈留见道君太上皇帝劄子【靖康九年三月十六日得旨前去南京奉迎道君太上皇帝十七日行次陈留县遇道君太上皇后船登舟奏事以事节并所得语言具劄子奏知】
　　臣舟行离陈留县三十五里遇道君太上皇后船臣同黄经臣于岸上起居讫蒙传教旨劳问臣托内侍官李修等奏禀乞依赵野例至幄次前奏事奉教旨允臣即时登舟于帘前叙致讫拜具道陛下圣孝思慕之意及道君太上皇后平时保防之徳蒙问朝廷欲使于何处居止臣对以见遵奉道君太上皇帝圣旨指挥建撷景园为寜徳宫时暂居止他日须于龙徳宫侧别建宫室方协典礼又蒙问时蹔居禁中有何不可臣对以天下大义惟礼与情情欲其通而礼所以节文之以皇帝圣孝殿下圣慈母子之情岂复有间但有司议礼以为稽之三従之义道君太上皇帝居龙徳宫未到阙间殿下欲以居禁中于礼未合恐非所以副天下之望蒙谕朝廷须是措置教是则得臣对以朝廷如此措置但欲协典礼顺人情以副天下之望两宫安则宗社天下安矣既退臣复召提举人船内侍官李修等三人委曲谕以前说及天下大义皆以为然又蒙太上皇后赐食赐茶及赐一行官吏钱五百贯文遣李修谕臣既居寜徳宫后欲一到禁中瞻拜神御可否何如臣对以殿下既居寜徳宫皇帝自当时往省问如欲暂到禁中有何不可既而解船臣步即前路奉辞讫依禀圣旨迤逦前去迎奉道君太上皇帝臣窃谓太上皇后已有许居寜徳宫之意更望圣慈曲全孝道不须过有疑虑如不许使臣人従入皇城之类似不须如此乞与宰执问议使情无间阻别致生事为宗社生灵无疆之福臣不胜防祷之至
　　进呈道君太上皇帝劄子【靖康元年三月二十日到南京二十一日朝见道君太上皇帝赐对幄殿具劄子进呈】
　　臣伏念自为布衣诸生即荷陛下教养叨尘科第实被异恩荐歴清华皆出亲擢每思奋励少答殊恩去歳蒙恩召还适遭冦戎犯阙逺迩震惊臣蒙今上皇帝委任于仓卒扰攘之际躬率将士以死捍贼所幸坚城可守援师渐集贼因悔祸而去此则上天垂祐宗庙社稷无疆之休也顾臣绵力薄材沮于羣议不能荡馘丑虏以摅愤懑沗冐政府以惧以惭方今銮舆旋轸二圣重欢稽之古今诚为稀有臣之区区志愿粗毕已累具奏只迎奉还阙乞身东归安养疲耗伏望道君太上皇帝圣慈怜念旧物曲赐保全使获退休里闾则终始仰荷天地大徳非臣糜捐所能报称
　　第二劄子
　　臣伏以銮舆南幸未数日间贼遽犯阙闭守捍御者四十余日方围城之中今上皇帝瞻慕慈顔言辄涕下唯冀事定早获奉迎还宫今幸贼已逺去中外寜谧翠华天旋将次畿甸宗室戚里父老民庶出宿跂望已逾旬日伏望圣慈早戒徒御言归都城上以副皇帝孝思欲养之心下以慰臣子夙夜祈向之意天下不胜幸甚奏知朝见道君太上皇帝劄子【靖康元年三月二十一日到南京朝见二十三日朝辞先以事节及所得圣语具劄子奏知】
　　臣舟行二十日晚至南京诣道君太上皇帝行宫得旨令来日见二十二日早赐对幄殿首问臣离阙日皇帝圣躬万福臣对以陛下圣孝思慕欲养之意数十言道君泪下称皇帝仁孝四海皆知凡数十言次问臣贼马到城下守御次第臣以实奏知道君宣谕此中一一具知臣进劄子二纸其一乞銮舆早还蒙道君宣谕本欲往亳州太清宫以道路阻水不果又欲居西洛以皇帝恳请之勤已降指挥更不戒行其一叙臣往蒙道君知遇及蒙陛下委任方艰难时得効犬马之力只迎奉还宫二圣重欢臣得乞身之意蒙道君抚劳再四及称陛下书中褒奬之语面赐臣玉带一条并金鱼袋令臣即时系服又言行宫人皆喜公来且以此安慰其心臣拜谢讫退蒙遣使臣赐臣酒菓香药等是日本欲诣天庆观鸿庆宫神霄宫烧香闻臣催促奉迎禁卫仪物等将到遂展一日仍有旨令臣扈从二十二日早道君令蔡攸郑详凡三次谕及称七寳辇皇帝未曽御礼数太过欲只乗簥子如何臣对以陛下出自圣意专以此奉迎道君愿乗御使南都士民耸观盛事是日臣同赵野宇文粹中蔡攸等扈从三处烧香观者如堵莫不感悦既归行宫召臣对便殿具道所以内禅之意并出亲书青词草令臣赍示宰执等及言前日措置未当数事臣逐一解释道君宣谕此等皆末事但勿为形迹使四海观防不好即得臣对以陛下圣孝欲极四海之奉以养道君皇帝仓卒扰攘之中朝廷有司措置施行或有未至愿以保全宗社大计为念细故不足深责陛下惟恐少有不当道君意者日夕忧虑至于全不进膳愿有以慰安之以副天下之望道君谕臣言寻常只为性快有些小事只欲说破便无事公尽见此中底里来早辞毕先归逹此意慰安皇帝因袖中出书付臣仍谓臣曰公辅助皇帝捍贼守宗社有大功若能调和父子间使无疑阻当书名青史垂之万世臣感泣再拜受命又出小字书数事令臣奏知皆微末易从之事容臣到阙日面奏今具合奏知事如右
　　乞纳玉带劄子
　　臣比者奉迎蒙道君太上皇帝以陛下过有褒奬之语形于书问特赐臣玉带古简恩礼隆厚实非防臣所可克当但以上皇宣谕再三而臣之此行正欲调和两宫使无疑阻不敢不受昨日奏对已尝具劄子乞行缴进并赐银绢等不曽请受乞纳左藏库以助军费伏蒙圣恩不允所请臣虽巳拜命退窃维念以无功而享厚赐实所难当伏望圣慈许依前劄所请特令缴纳以安愚分取进止
　　御笔
　　所乞不允可便收边事方急来日留身面奏
　　奏道君太上皇帝劄子【道君行至拱州降赐御笔令奏禀欲留内侍冯彦等事具劄子奏知】
　　臣伏奉道君太上皇帝特赐御笔恭审銮舆已次拱辅即日季春极暄圣躬万福臣子之情不胜感抃但恩礼过当非所敢承岂任惶惧伏奉处分令具奏使臣冯彦等事臣今早入对已即时奏闻得旨专遣中使致书问圣意所欲留者当禀圣训然臣见以忧虞之余心力凋耗已入劄子乞罢知枢宻事外任宫祠恐不获前路迎无任瞻天仰圣激切屏营之至












　　梁谿集巻四十四
　　钦定四库全书
　　梁谿集巻四十五　　　　　　宋　李纲　撰表劄奏议五
　　附御笔批荅
　　乞罢知枢宻院事除外任宫观劄子
　　第二劄子　　　　　　第三劄子
　　乞免赴祥曦殿从驾劄子
　　第四劄子　　　　　　第五劄子
　　缴进第五次乞罢文字劄子
　　亲笔宣谕赴院供职　　亲笔手诏
　　谢乞出不允降　　　　亲笔手诏表
　　乞罢知枢宻院事除外任宫观劄子【靖康元年三月道君太上皇帝将还京师上御延和殿议奉迎之礼耿南仲出劄子乞尽屏道君左右内侍等不许至奉迎行宫輙入者斩公谓不必如此但遵常法足矣语颇侵之及再对睿思殿南仲遂讦伏阙事乞付御史台根治公上劄乞罢】
　　臣闻见危致命臣子之常分陈力就列古人之格言方艰难之时固当徇国忘躯而至于揣分量才又有不能则止之义輙申愚恳上凟天听伏念臣赋性憃愚问学荒浅比由庶僚荷陛下异恩擢在政府自防委任夙夜究心外捍彊敌内安众志上頼宗庙社稷之灵陛下仁圣所格丑类退师京邑宁谧传檄而三镇坚守奏使而两宫协和区区之忠志愿粗毕而臣自事变以来夜以继日无时蹔休智术殚于思虑意气索于忧虞内揆凉薄实难勉强况今朝登老成贤智并用正论得伸于庙堂徳意下洽于海防自此天下豪杰忠智之士当茹连而进内修政事外复境土以副陛下尝胆愿治之意顾如臣者材术既踈心虑愦耗深恐有误使令以速罪戾伏望圣慈许罢臣知枢宻院事特除一在外宫观任便居住则仰荷陛下始终保全之恩捐躯报国期于异日干冒天威无任战汗之至取进止
　　御笔
　　今封还卿奏岂可如此朕委付之意至矣更勿少疑不得再请虽累百章亦当封还付李纲
　　第二劄子
　　臣适具奏以备经忧虞心虑愦耗乞罢知枢宻院事除一在外宫观差遣伏蒙圣慈特降中使封囘所奏章御批训谕令不得再请圣意隆厚感戴天恩非臣糜捐所能上报窃念臣奋自寒苦初无所长遭遇陛下龙飞之初适丁艰难国家多事防被奬擢得以见危致命少效臣节都邑底宁昆夷息喙斯皆陛下盛徳所致如臣何力之有然而孤危之迹踈拙寡助力小任大夙夜忧恐自非陛下深察而保全之宁有今日常愿戎马既退三镇保全上皇銮舆还阙二圣重欢目覩盛事乞身归休安于田畆乃其素志适今早进对与大臣议论不合遂诋臣以士庶伏阙之事是臣结构至欲送御史台根治伏念臣备位枢筦横遭诬蔑有玷国体宁不痛心所以遽上封章实非获已虽防圣恩委曲宣谕终不自安伏冀哀怜使遂所请未填沟壑誓当捐躯以图仰报臣更不敢供职见般出启圣院安泊听指挥取进止御笔
　　依已降防不许般出启圣院依旧赴院供职第三劄子
　　臣伏防陛下以臣上第二劄子乞在外宫祠特降御批令臣依已降防赴院供职仰荷圣恩弥深感戴臣闻难进易退者君子之风贪位慕禄者人臣之戒臣自庶僚荷陛下特达之知擢参大政遂长枢庭所以輙受而不敢固辞者葢以方时艰难义当自竭虽叨冒非据不自知其不可然于君子难进之义已不能无愧今日戎马既还国势粗定庶几易退以补前愆至于贪位慕禄则非臣之素志也况因廷对同列议论偶有不合遂遭诋诬包羞忍耻强顔取容不惟有玷国体亦将取轻于陛下其何以恊賛帷幄之谋折冲万里故敢仰恃天恩乞身而退庶几去就之节尚无愧于古人伏望圣慈怜臣区区非敢沽激特从所请勿使颠隮荷恩无穷没齿难报见今已在启圣院听候指挥取进止
　　御笔
　　可赴院供职不得再有陈请今封还卿奏
　　乞免赴祥曦殿从驾劄子
　　臣伏防陛下特遣中使宣押赴祥曦殿起居从驾臣已具劄子乞在外宫祠及夜来伤风头目昬今来驾诣宁德宫所有随班起居从驾难以趂赴伏望圣慈特赐蠲免谨具奏知
　　御笔
　　体前后累降防挥速出供职虽上百章亦当封还第四劄子
　　臣累具劄子乞一外任宫祠未防俞允今早御药梁方平等宣押赴祥曦殿起居从驾至宁德宫臣不敢不遵禀圣训然而臣于进退之义有不得已者方欲再具劄子上冒天听伏防圣慈特降御批促令供职仰荷厚恩非臣殒首所能报称臣闻匹夫不可夺志也臣区区之志本欲只俟边境稍宁国势安定上皇还宫即丐补外已尝具奏知非縁昨日与大臣议论不恊之故因事輙发伏望睿慈察臣忱诚特从所乞虽在田里敢忘大恩臣不胜祈恳之至谨四具劄子奏知取进止
　　御笔
　　不允仍依累降防挥勿更有请
　　第五劄子
　　臣已四具劄子乞在外宫祠伏防圣慈批答不允仍降防挥诸处不得收接文字仰防知遇之意所当上禀圣训不复有所陈然事有不得不自明者敢冒斧钺之威仰祈天鉴臣前日延和殿奏对因与耿南仲辨论臣以谓天下之理明则诚诚则明自明与诚推之可以至尧舜闇则疑疑则闇自闇与疑推之其祸有不可胜言者南仲当以尧舜之道辅陛下而其人闇而多疑其言有不足深采臣当时止縁国事出语激切实无他肠不谓南仲衔臣当语及再对睿思殿忽言臣与姚平仲结连二月一日刼塞并言初五日士庶伏阙系陈公辅首先率众并有使臣数人在其中鼓唱作乱今公辅不可为司谏乞付御史台根治其意专以诋臣防陛下委曲宣谕南仲奏陈不已称若不付御史台则罢陈公辅不然则臣当乞去无可留之理臣契勘昨来西师既到臣与将帅实谋用兵尝于榻前议论八事谓如扼河津禁抄掠以困金人以将帅之意移檄军前复归三镇当时吴敏种师道等同对实闻其事至初一日姚平仲妄举臣未尝与知是夕止縁三奉御劄力疾出封丘门前去策应而外庭至今犹以为平仲之举臣实使之且平仲系受宣抚司节制虽种师道犹不与闻在臣行营司初无统摄安得而与纵使与闻止縁国事岂有它故而南仲举以为罪何也臣既罢之后般出浴室院谢絶宾客皇惧待罪间忽防陛下遣中使宣召始知有士庶伏阙之事方扰攘中防陛下委任抚谕弹压辞不获命至斩决数十人数日而后定臣之区区谅防圣察而南仲指陈公辅专以诋臣何也且陈公辅与臣初昧平生当日在与不在伏阙之中臣不得而知也若南仲果识公辅知其首谋当时诚以为非自合即时奏劾岂容今日乃始因事上陈兼公辅之为諌臣非臣荐引亦初不与南仲而南仲欲以为去就何也臣以谓今日朝廷方祸乱敉宁之初正当以别白是非为先庙堂之上是非不明何况天下若以南仲之言为是朝廷自当付之有司根治党与诚果有之臣首当在诛夷之列若以南仲之言为非则当明告中外洞然晓知使臣不受黯闇之谤臣之于此岂得不辨必若朝廷重惜大体欲两全之莫如与臣一宫祠使归田里则仰荷陛下生成覆载之恩终始待遇之赐异时圗报捐躯有日伏望圣慈特允所请取进止
　　御笔
　　不允所乞今封还卿奏勿复有请
　　缴进第五次乞罢文字劄子
　　臣前者累具劄子乞在外宫祠初二日防遣中使宣押赴福宁殿赐对臣尝面奏第五劄子伏防陛下再三宣谕还所上章仍命中使押赴枢宻院供职臣不敢不遵禀圣训即曽具奏俟奉迎毕日当伸前请今上皇还宫既已累日圣孝所格中外鼓舞今早又获扈从问安龙德宫目覩盛事可谓幸防而臣以忧虞愦耗之余被巧诋难明之谤尚冀圣度保全得请骸骨伏望天慈许臣所乞所有前日进呈劄子谨再具缴进冒凟天威无任惶惧待罪之至
　　御笔
　　依累降防不允所乞
　　亲笔宣谕赴院供职
　　卿忠义之志朕所素知方国家多艰实頼共济更不得有请便赴院供职付李纲
　　亲笔手诏
　　卿累贡封章恳求去位自陈危恳甚骇予闻廼者防在近郊士庶伏阙一朝仓猝众数十万忠愤所激不谋同辞此岂人力也哉不恱者造言何所不可故卿不自安殊不知朕深谅卿之不预知也前日宰执台諌沮师败谋格塞公议已悉罢逐方今四海所愿以为辅佐多聚庙堂朕于任贤勿貮去邪勿疑自以为庶几焉卿其深体朕心亟安厥位以济国事付李纲
　　谢乞出不允降亲笔手诏表
　　臣纲知伏蒙圣慈以臣累具劄子乞外任宫祠特降亲笔手诏曲加抚谕令安厥位以济国事者冒贡忱辞方惧雷霆之震特颁温诏遽窥云汉之章既辨明其谤言又勉励以国事恩隆命薄感极涕零【中谢】伏念臣结约亡竒迂愚有素幸遘云龙之防获施犬马之劳受知既越于常伦得谤遂生于意外傥非上智曷谅微忠伏防皇帝陛下烛以天光形于奎画安危疑之孤踪洗黯闇之厚诬遂中山之功岂曰乐羊之力辨博陆之谮实由汉帝之明臣敢不仰体眷怀勉安职守修政事而恢境土方只奉于睿谟捐躯命以徇国家誓力酬于大造













　　梁谿集巻四十五
　　钦定四库全书
　　梁谿集巻四十六　　　　　宋　李纲　撰表劄奏议八
　　论守御劄子
　　进备边御敌八事
　　乞修塘泺劄子
　　乞修边备添置参谋编修官劄子
　　乞措置三镇劄子【御笔批答附】
　　辞免转太中大夫表
　　再乞罢知枢密院事守本官致仕劄子
　　第二劄子【御笔批答附】　　第三劄子【御笔批答附】
　　三乞罢知枢密院事劄子【御笔批答附】
　　第二劄子【御笔批答附】
　　论守御劄子【敌骑出境乞用富弼守御一策分兵控扼要害之地具劄子进呈】
　　臣窃观自秦汉以来制御戎狄未有得上防者惟本朝与契丹为澶渊之盟守之以信结之以恩百有余年边境晏安兵革不用和好之笃古所未有然而所以制御之术曷尝一日弛备耶财用充足粮储有余士马精研将帅用命则彼虽欲窥边徼而封疆无隙可投欲不守盟何可得也臣伏见仁祖时富弼所上守御二防审地形观事机分兵控扼要害之地左右出入纵横应援曲尽其妙然以谓非三十万众不可则知制胜之术在于足兵与王剪之伐荆必六十万而后行其理一也臣愚以谓今日防秋正宜用弼之説度时之宜良将劲卒外布边境重兵大帅雄扼诸镇使贼不敢有觊觎之心万一奔冲可以制其死命诚竒防也所有富弼守御防二篇谨具缴进伏望圣慈特赐省鉴采其说而用之取进止
　　备边御敌八事【三镇官吏军民为朝廷坚守公奏宜饬武备修边防条具八事以进】
　　一唐之藩镇所以拱卫京师故虽屡有变故卒赖其力而及其弊也有尾大不掉之患祖宗监之销藩镇之权罢世袭之制施于承平边备无事之世越在今日则手足不足以为捍头目为今之计莫若以太原真定中山河间建为藩镇择帅付之许之世袭收租赋以养将士习战阵相为唇齿以捍金人可无深入之患又沧州与营平相直隔黄河下流及小海其势易以侵犯宜分滨棣徳博建横海军一道如诸镇之制则帝都有藩篱之固矣
　　一自熙丰以来籍河北保甲凡五十余万河东保甲凡二十余万比年以来不复阅习又经燕山云中之役调发科率逃亡流移散为盗贼今所存者犹及其半宜专遣使团结训练令各置器甲官为收掌用印给之蠲免租赋以偿其直武艺精者次第迁补或命之官以激劝之彼旣自保乡里亲戚坟墓必无逃逸又平时无养兵之费有事无调发之劳此最防之得者
　　一自祖宗以来养马于监择陜西河东河北美水草髙凉之地处之凡三十六所比年废罢殆尽而更为给地牧马民间杂养以充数官吏便文以塞责而马无复有善者又驱之燕山悉为敌人所得今诸军阙马者大半宜复祖宗监牧之制权时之宜括天下马量给其直则不旬月间数万之马可具也
　　一河北塘泺东距海西抵广信安肃深不可渉浅不可以行舟所以限隔胡骑为险固之地而比年以来淤淀干涸不复开浚官司利于稻田徃徃泄去积水隄防弛壊又自安肃广信以抵西山地形低下处可益增广其髙仰处即开干壕及防马坑之类宜专遣使以督治之
　　一河北河东州县城池类多隤圮堙塞宜徧行修治而近京四辅郡诸畿邑皆当筑城创置楼橹之属使官吏兵民有所恃而安万一有贼骑深入虏掠无所得可以坐困
　　一河北河东州县经贼马残破蹂践去处宜优免租赋以赈卹之徃年方腊扰浙东犹免三年今三镇之民为朝廷固守安可不议所以大慰其心者
　　一河北河东诸州最以储峙籴买粮草为急务宜复祖宗加擡粮草钞法一切以见缗走商贾而实塞下使沿边诸郡积蓄丰衍则冦不敢动矣
　　一陜西解盐无煮海之劳而给边费足民食其利不赀自行东南盐法而解盐地分益狭西边益贫愿复祖宗旧制以慰闗陜兵民之心
　　乞修塘泺劄子【敌骑既退乞同李邈措置塘泺城堡水柜等事具劄子进呈】
　　臣伏覩种师道詹度等奏金人人马已出塞垣朔方保全宗社大庆然彼但以河间中山两路州军坚守之故且惧王师之袭不得不遁其意岂尝一日忘割地之约耶深虑秋冬之交弓劲马肥复犯边徼捍御之防所当预修契勘安肃广信平等军东有塘泺西抵太行中间坦涂不过三百余里塘泺旣可增广其他地势虽颇髙仰亦因髙就下限以长堤潴蓄水柜以为阻固如水柜不及之处自宜修筑城堡屯兵控扼或设堑穽以虞奔冲兹事体大非借能臣未易办集窃见枢密副都承旨李邈累任河北边郡风绩素着深究边防利害欲乞特建一司以邈充使专切措置塘泺城堡水柜等仍乞朝廷多方应副庶几克成大功以为永逺之利
　　乞修边备添置防谋编修官劄子
　　臣窃惟军政之不修二十余年于此矣将骄卒惰赏罚无章每战辄北兵旣寡弱民又凋弊敌人由此敢肆凭陵中国之不振未有胜于此时者也今贼虽退师尚未出塞所至剽掠无复顾惮葢由初未尝有所惩创时方向暑须暂逺去秋凉马健何惮而不来此其可虑又非前日可比谓宜及今速为之备一曰选将二曰募兵三曰训练四曰保甲五曰马政六曰缮器甲七曰峙粮草八曰修城壁九曰增塘泺十曰置堡塞凡此皆军政之大者当今之急务也而其财用调度之费不与焉前此贼未退师支梧目前固有未暇今度其势出塞决在旬日而此去防秋近在三数月间要当自兹讲求施行不可复缓又况西戎跳梁五路并入四夷交侵诚可深虑臣以书生备位枢筦方艰难乏使之时乞避贤路不蒙赐许夙夜思之国之大事无过于此诚非一介孤陋所能独任要当合众志恊众力上稽祖宗之旧下考当今之宜庶几有济欲望圣慈许臣辟置防谋官四员于职事官中不拘官资髙下兼充仍添置编修官二员同共措画条具以时推行如蒙允许容臣续具姓名以闻御笔
　　依奏参谋编修添置四员
　　乞措置三镇劄子
　　臣朴野无所取材自蒙陛下委任力守三镇不可割之议区区赤心始终一节不顾谤尤者诚谓祖宗土地虽尺寸难以与人傥必割之无以立国冒凟圣聪者熟矣臣累次面奉圣训金人过河别行遣使计议三镇之地今来计程已是渡河之日所有三镇合行计议乞降御前文字付臣因控扼河津兵行选使同共前去取进止
　　御笔
　　三省密院同共详议莫更卑辞遣使求之见亲王随行不可轻易系国安危
　　辞免转太中大夫表
　　臣某言近具劄子辞免覃恩转官伏蒙圣慈降诏不允者出震膺图咸庆风云之防乗龙施泽敢懐雨露之私洊贡忱辞冀回渊聼窃以厯数盖归于天命讴歌允恊于民心大宝旣临羣工受祉如臣者以身许国初何意于陞迁叨位本兵顾已逾于涯分更容贪冒徒速颠隮伏望皇帝陛下俯徇至公曲从素愿惜名器之重爵尊朝廷行贵近之先化成海防俾能无愧实预有荣所有告命未敢只受
　　再乞罢知枢密院守本官致仕劄子【靖康元年五月守御使司补进武副尉二人以赍御前蜡书间道至太原赏之补讫奏知上批有大臣专权浸不可长之语上劄子乞罢】
　　臣前日伏覩宸翰守御使司转资奏行批知大臣专权浸不可长圣恩隆厚未赐诛殛伏读以还不胜皇惧臣伏念昨者金人乗虚直犯城阙臣以菲材猥当任重伏蒙圣恩许以便宜从事有功则赏有罪则诛讫以上闻盖禀睿旨旬月以来国势粗定屡曾面奏乞罢守御使司未奉俞允而边陲之间贼马屯泊间道通信欲及机防非假赏典不能使人故如奏行转资之事徃徃尚仍前日此乃以守御使司未罢之故非臣敢创为此也兼臣契勘置司之日蒙陛下颁降空名官告绫纸凡三千道若以委任之专凡此所降告身皆可尽用而置司以来前后书填只用三十一道而已自非灼然委有绩效之人不敢妄与今宸翰以为专权窃恐圣意有所未亮也臣闻众嘘漂山聚蚊成雷臣之孤忠困于无助爰自遭遇未逾岁月而几于危殆者屡矣仰赖圣明洞照愚悃故敢尚此黾勉以图报效而浸润日闻圣听已惑臣之微躯宁复自保夫专权者臣子之大戒而人主之所甚恶也臣虽至愚何敢当此重念臣竭忠报国非敢爱身然窃以谓任则当勿疑疑则当勿任唯疑与任不可并行今陛下旣已疑之矣岂可复处臣以枢机之任况臣自比日以来忧悸成疾心力耗尽动辄遗防深恐有误国事伏望圣慈许臣守本官致仕得避贤路乞此骸骨归安田庐伏惟陛下天地父母哀而怜之始终保全勿使颠沛则臣感戴天恩期于结草臣无任
　　御笔
　　前日所批止系要依祖宗故事无纎芥之疑卿但安职所乞不允仍不得再有章奏
　　第二劄子
　　臣伏蒙圣慈特降中使宣押臣赴枢密院供职及家属归府第仰荷天恩第深感戴窃念臣偶以冗材滥膺重任初乏涓埃之补自贻专辄之愆大度兼容未加谴责何施面目复冒宠荣伏望陛下终始哀怜曲垂保庇特依所乞许臣守本官致仕使与田夫野老共祝尧年非徒危疑之迹可以少安亦使进退之间不累国体臣已见出门外聼指挥所有不奏知出门之罪伏重赐黜责施行
　　御笔
　　所乞不允已差御药宣押可赴院供职
　　第三劄子
　　臣伏蒙圣慈以臣上第二劄子乞守本官致仕特降御批令臣赴院供职不得更有辞免仰荷徳恩弥增感惧臣窃以枢筦之任号为本兵况当艰难之秋可见委寄之重自非信臣曷可冒处而臣禀性惷愚滥被眷奬无涓埃之小补有防谤之并兴至烦宸章宣示三省怨怒传播喧于外廷臣独何顔复居密宥之地伏望陛下哀而怜之特赐保全使得乞身而去不胜幸甚此志已决仰冀听从臣无任祈恳之至
　　御笔
　　不可自疑有骇众听已令宣押当体朕懐
　　三乞罢知枢密院事劄子
　　臣猥以凡材误蒙异恩擢用枢筦筹画无取料敌不明致令种师中姚古之师为金人溃败太原围急未知所以解救之方又臣尝遣张师正统领胜防人兵前去防应不谓师中即以师正充选锋贼马邀截先次奔北旣乏知人之明又无捍患之略岂可贪冒宠荣尚居宥密之地以塞贤路祖宗旧制边事失律必罢枢臣伏望圣慈重赐黜责以允公议臣不胜皇惧待罪之至
　　御笔
　　早来已与卿面论不须如此令封还所奏勿复再请
　　第二劄子
　　臣伏蒙圣慈以臣上章縁种师中军行失利乞赐罢黜特降御批开谕不允仰戴天恩第深感惧窃以枢筦本兵之地专任边事与他宰执责任不同败师蹶将咎将谁执况有祖宗之成宪所当遵依伏望矜怜特赐斥免以副公议兼臣才术空踈志气凋落诚不足以上副委寄不胜皇恐待罪激切之至
　　御笔
　　依已降指挥不允仍止来奏










　　梁谿集巻四十六
　　钦定四库全书
　　梁谿集巻四十七　　　　　宋　李纲　撰表劄奏议九
　　附御笔批荅
　　辞免河北河东路宣抚使劄子
　　第二劄子　　　　　亲笔宣谕请行
　　第三劄子　　　　　第四劄子
　　第五劄子　　　　　第六劄子
　　第七劄子　　　　　第八劄子
　　亲笔宣谕节赐裴度传
　　谢赐裴度传劄子　　第二劄子
　　乞罢宣抚使待罪劄子
　　第二劄子　　　　　第三劄子
　　第四劄子　　　　　第五劄子
　　亲笔宣谕三首
　　辞免河北河东路宣抚使劄子【靖康元年五月种师道以疾乞罢宣抚使有防以公代师道宣抚使河北河东上劄辞免】
　　臣伏蒙圣慈特降宸翰河北河东国家根本之地委令宣抚臣以孤生误蒙天恩自庶僚中擢任枢筦以死报国此志已定况当危难之秋主辱臣死乃分之宜但今日此举系国安危种师中以宿将统重兵以援太原不旋踵而溃散臣独何人敢任此责又种师道威望素隆见为宣抚若罢师道而授臣恐外议不以为当区区微躯诚不足惜惧误国事傥陛下必欲使之亦何敢辞调兵选将应副钱粮须旬月始办太原围乆王师旣衂深可寒心臣虑此数日间已难守矣适见布衣髙世兼奏状谨缴进更容来早禀受圣训谨具奏知
　　御笔
　　如师道不罢亦不妨事便可治行
　　此任无易卿者为朕建功切在审而后行不可轻接战
　　第二劄子
　　臣伏奉御批以臣辞免宣抚使除命特加训谕此任无以易卿者窃念臣自遭遇以来惟知竭忠尽力以图报效而横罹谤议皆出意外累尝乞身未蒙俞允且使待罪枢筦仰承睿算尚可黾勉若令宣抚两路将兵于外岂臣孤危乃敢出此伏望赐照察余俟面奏
　　御笔
　　朕志已定须当卿去不允所乞
　　亲笔宣谕请行
　　卿素忠义何故不欲去适览章奏太原府出人五百斫贼数十级以此见之尚可为卿何不奋然请行以成功名可体兹意
　　第三劄子
　　臣伏奉宸翰令具有名望武臣契勘方今有名望武臣无如种师道者虽老其智谋犹足用旦夕入觐以优礼待之必肯为陛下用以李弥大副之朝廷已为得人所有臣今来除命伏望圣慈特赐寝罢
　　御笔
　　不允所乞国方多难不可辞
　　第四劄子
　　臣适方具劄子辞免恩命复蒙圣慈特降亲笔手诏令与师道同行勿复有辞者臣之区区已具此奏伏望睿察追寝成命无任祈恳之至
　　御笔
　　不允所奏
　　第五劄子
　　臣伏奉圣慈以臣累具劄子乞免宣抚使除命复降御批朕志已定须当卿去不允所乞国方多难不可辞者窃念臣爰自变故以来奋不顾身以徇国家未尝辄敢辞难葢荷陛下知遇得以少效孤忠今日师中挫衂内外惴恐此诚多难之时捐躯报国实臣素志岂复当辞但陈力就列不能者止臣内揆緜薄实难勉彊而况遭罹防谤动辄得咎积忧成疾心力殚耗岂敢以孤危之踪乃辄当统帅之任伏望特加睿察寝罢此除更俟来日面奏
　　御笔
　　成命已行必无改易卿当为国立功不得辞免
　　第六劄子
　　臣伏蒙圣慈特降亲笔除臣宣抚两路应大小事一委便宜施行不从中制但责成功亦不求速者仰荷委寄之重敢不奉承睿旨然臣适见河间帅臣奏报贼马侵犯雄州安肃军一带乞差兵三五万人前来防把又见姚古奏报陈迪郝懐下把南北闗人兵并皆溃散乞添差兵把截事势已急与其令臣作宣抚使统兵二万前徃滑州所费不赀曷若各分万人犒设讫徃河北防边及河东把截以济一时之急所有河北制置使只就委刘韐于事为便其种师道乞加优礼或留京师或归屯所乞自圣裁臣非为身谋但欲措置常理以济国事伏望聪察谨具奏知
　　御笔
　　卿宣抚两路此等事可一面施行刘韐事令三省降防师道已留京师
　　第七劄子
　　臣伏蒙圣慈以臣辞免宣抚使新命并乞罢枢密院职事守本官致仕符降中使封囘劄子赐御批不允臣仰荷天恩第深感涕实以宣抚枢密之职于今尤为重任而臣材术浅薄中遭防谤难以冒居非为身谋葢恐误国伏望察臣忱诚特从所请遴择信臣付以重任天下幸甚臣见以眼疾在假俟稍痊安当求对次干冒天威无任战汗之至
　　御笔
　　卿昨日已受命岂得再辞河北河东实系宗社卿宥密信臣朕所委寄便当来日受勅此志决定卿切体之
　　第八劄子
　　臣昨晚对睿思殿窃见陛下縁边事焦劳至于感恸臣子之情不遑宁处是以未敢固辞令来除命退伏惟念任重力薄恐辜委寄诚难勉彊臣本书生素不知兵昨于艰难之初蒙陛下任使辄当兵事葢縁围城之中事出仓卒无縁号召天下贤才故徒以区区之忠遂应误选贼骑旣退又蒙擢置枢筦求去不遂旣已负非才之责矣然因天下献言而用其智谋上禀睿训旁资同列议论得暂承乏于此今者忽蒙擢为大帅使之出将于外非所克堪中夜惊惕此必有建议不容臣于朝者况自顷以来横罹谤议或以为狂率或指为奸佞其甚者至以为收人心而又上烦宸翰有威福专权之语今咫尺天威日在左右得谤尚如此而况使将重兵逺去阙廷乎臣区区一身诚不足惜深恐上误国事虽陛下复欲保全势不可得伏望圣慈更赐详察特与寝罢成命仍许臣解枢密院职事守本官致仕退归田庐无任皇惧待罪之至
　　御笔
　　朕面谕已至诚意切当体国受命必无囘命之理亲笔宣谕节赐裴度传
　　节出裴度传一段令直笔录赐卿忠义徇国何愧前人竚观成效以寛朕忧
　　谢赐裴度传劄子【上令直笔录裴度传降赐具劄子称谢且录裴度论元稹魏洪简章疏上进】
　　臣伏蒙圣慈除臣河北河东路宣抚使累具劄子辞免未蒙俞允又被宸翰过有褒语并赐臣裴度传仰荷委任之重顾臣何人可以当此窃以祖宗积累垂二百年河北河东最为根本之地金人乗虚两路并入自河北入者旣已侵犯都畿厚载而归矣而近者雄州奏报不待凉秋已复犯塞自河东入者破忻代以围太原行将半年未有解围之意宿将重兵数路应援悉皆溃散校之吴元济区区以蔡州数城之地为唐室患固不相侔而环蔡诸节度之兵与今日士马其强弱又不可同日而语而臣徒抱孤忠才术疎短曾不足以望裴度万分之一陛下以艰难乏才之故误有使令以度况臣实谓非伦非特未允公议且恐有误国事伏望睿明于在廷之臣精加选择付之重寄庶几成功仰副陛下北顾焦劳之意天下幸甚
　　御笔
　　已除卿宣抚便当受命
　　第二劄子
　　臣窃见诸葛亮出师表其言明于治体以谓亲贤臣逺小人此先汉所以兴隆也亲小人逺贤臣此后汉所以倾頽也夫君子小人于用兵之际似不相及而亮深以为言者诚以冦攘外患有可以扫除之理而小人在朝蠧害本根浸长难去其患有不可胜言者是以吉甫赞周王以北伐必有孝友之张仲裴度相唐宗以东讨必去奸邪之元稹用能成功焜燿图史君子小人之不两立从古已然臣窃观陛下嗣位之初适遭金人入寇宵旰忧勤励精图治思刷前耻虽古帝王勤俭之极无以逺过然君子小人尚犹混淆于朝翕訿成风殊未退听谓宜留神照察在于攘逐戎狄之先朝廷旣正君子道长则所以捍御外患者有不难也今取裴度论元稹魏洪简章疏节其要语辄尘天听不胜战汗之至
　　御笔
　　览卿所奏铭记于懐但为国了事与卿共太平之乐乞罢宣抚使待罪劄子【旣受宣抚使命以军马未办量展行日御批迁延不去岂非拒命上劄子待罪及缴纳告敕】
　　臣伏奉宸翰谓臣受命月余迁延不去岂非拒命者伏读震栗不知所措契勘臣于前月二十三日受敕至今才二十日当时蒙御批用太史局择定今月二十二日启行臣以庶事未办尝具囘奏乞展三日此乃恐事有未备上累国体非敢迁延今蒙圣训以为拒命臣无任惶惧待罪之至伏望圣慈特赐窜责
　　御笔
　　封还卿奏不须如此依定日二十五日内起发
　　第二劄子
　　臣尝具劄子以奉御批谓臣迁延不行岂非拒命伏读殒涕惶惧待罪乞赐窜责未奉指挥伏念臣本以书生遭遇盛际常愿奋身效命以报圣知自受宣抚职任以来夙夜忧惕惧不克任辟置官吏选用将佐团结队伍闗请器甲措置钱粮雇买车马种种军需率皆创建非若童贯谭稹诸事熟成上下应副咄嗟可办而陛下督责之峻犹未及元选定出师之日便谓臣迁延拒命不行窃恐圣虑有所未亮也臣前备员守御使司激赏探报使臣已蒙宸翰谓其专权今承乏宣抚使司治行量展日限又蒙御批谓其拒命专权拒命者臣子之大恶有一于此罪不容诛陛下方临遣大帅震扬国威捍彊敌解重围而以专权拒命之人充其选无乃不可乎臣闻军旅之事非任之专信之笃者不可以成功臣日在陛下左右咫尺陛下犹且圣训如此况行师于千里之外谤黩交兴上惑睿听陛下果能谅其区区之忠乎与其进无所成有误国事不若知难而退甘受窜诛伏望圣慈罢臣知枢密院事河北河东路宣抚使重赐黜责以正典刑选命信臣委以重任臣见居家待罪无任祈天俟命惶惧战越之至
　　御笔
　　岂须如此止欲卿速行今封还卿奏
　　第三劄子
　　臣伏蒙圣慈以臣累具劄子待罪乞罢知枢密院事并宣抚使职事特降亲笔封还所上章感戴恩德弥深震恐窃念臣智识浅短学术迂疎独于义命之际素知自信曩者迁谪七年退伏田里不知贫贱之可羞朅来中都适遭陛下龙飞特被眷奬致身枢辅不知富贵之可乐徒以上荷天恩未能报称故虽屡求去位终亦未果今孤危之迹防毁交兴罪状日闻致烦宸翰屡有训勅今复有拒命之语退自循省莫知所以良自伤悼夫欲效区区之忠者臣之志也至于成功则有非人之所能为者岂可必哉宣抚两路人臣重任事有至难自非陛下不致毫髪之疑于胸中安能有济臣窃观圣听不能无惑于羣言日侍清光尚难自处而况可使之统重兵于千里之外哉此臣所以日夜忧惧而不得不辞也伏望圣慈怜臣于艰难之秋尝效犬马之力特赐保全解其职任使遂退休则图报大恩当期异日所有臣昨蒙除尚书右丞知枢密院事宣抚使等告勅谨具缴进乞此骸骨归于山林臣无任干冒天威惶惧战越俟死之至
　　御笔
　　何故如此方朕委付两边事俟卿前去措置所有告敕封还不得更有陈请并无毫髪之疑止要促卿速行
　　第四劄子
　　臣伏蒙圣慈以臣待罪乞罢知枢密院事河北河东路宣抚使重赐黜责特赐御批封还劄子仰荷天恩尤增感惧重念臣小才无取罪状已多与其他日受误国之诛不若自归于司寇伏望睿断特正典刑所有宣抚使职事乞早差官交割管构臣无任惶惧战灼之至御笔
　　封还所奏
　　第五劄子
　　臣契勘宣抚司已渐就绪钱物之类并未曾支动伏望圣慈选差宰执代臣使事窃见徐处仁唐恪朝之老成累任帅臣谙练兵事可以充使如陛下不欲遣之于外但以使事委之且留京师令统制官等分领将卒前去刘韐解潜处使唤以宣抚司钱物应副自足办事更乞圣裁臣未敢搬出见在府第待罪听指挥
　　亲笔宣谕三首
　　宣谕累百章不允辞免
　　卿所请虽累百章不允可疾速办行起发
　　宣谕疾速办行
　　朕无纎芥所懐止欲激卿速行不须如此决不允从疾速办行夜来所批督卿速行今推托如此何望焉
　　宣谕陈奏请行
　　河东兵民日望宣抚到彼朕批语激卿欲行【所有元批防封】实不期卿误听累乞退闲朕昨日进退疑惑甚难出手欲全君臣之义垂之万世今日见卿陈奏慨然请行释去疑念足见忠义之诚乆而益坚朕甚嘉之







　　梁谿集巻四十七
　　钦定四库全书
　　梁谿集巻四十八　　　　　宋　李纲　撰表劄奏议十
　　亲笔宣谕不须与三省议
　　论宣抚职事劄子
　　第二劄子
　　第三劄子　　　　　第四劄子
　　亲笔宣谕三省　　　谢赐御筵表
　　谢降赐玉束带等表　谢赐鞍马表
　　谢琼林苑赐御筵表　亲笔宣谕途中将防亲笔手诏
　　谢宣抚河北河东降亲笔手诏表
　　乞深考祖宗之法劄子
　　亲笔宣谕览所上章陈祖宗之法
　　论不可遣罢防秋人兵劄子
　　第二劄子
　　亲笔宣谕不须与三省议
　　路允迪等卹其家甚善益见徇国勤劳之意卿行不须与三省议此事已决何必如此凡事断而可成再三反复愈乱人意卿可一心措置备办成功之后与卿共享太平之乐
　　论宣抚职事劄子【累具辞免不获将以六月二十五日出师上劄】
　　臣伏防睿训卿行不须与三省议此事已决再三反复愈乱人意者仰荷委寄之重第深感涕臣旣巳拜命受兵促装整驾岂复有可回之理见危致命臣子常分亦无足道但国家之事中外一体同心一徳乃克有济今陛下遣臣独出圣断臣不量才而受任二三大臣不以为然使他日果能支梧则已稍有疎虞仰累陛下知人之明此臣所以夙夜震惧而不自安也更望圣慈博尽大臣之谋使臣旣行之后无沮难无谤防无钱粮不足之患则进而死敌以报天恩实臣区区素愿死且不朽冒昧自列无任战汗之至
　　第二劄子
　　臣伏防宸翰卿出师今论已定者仰荷委任之重第深感惧然兹事体大系国安危非臣一人所可独任其责宰执间议论尚有不同者徒迫天威罢师道而遣臣观昨日之所评议与今日之所施行其意可见伏望圣慈更尽大臣之谋使人无异辞同任成败他日或少有差跌不独臣受误国之诛岂胜幸甚至于以身徇国进而死敌则臣之素志也夫复何説以辞
　　第三劄子
　　臣契勘童贯以枢臣为宣抚使逾二十年所握者皆闗陜之精兵西讨夏贼南殄方寇北攻燕云丧失师徒无虑数十万遂使国家兵势削弱以至今日有敌国凭陵之祸然贯一将蒙上皇信任之专武臣将帅皆出其门内帑供给不可胜计置平货等以斡万货之低昻丰财足以养士厚赂足以弭敌故虽行师用军无有纪律乆而后败今臣受任于国家艰危之秋姚种二帅军马溃散之后裒疲劣乆不训练之兵以抗强敌率乌合素不拊循之将士以邀成功甚矣其责重而且难也惟有一防不爱金币以养士而作其气庶几可为而今之宣抚使司悉仰给于朝廷府库空虚无以给予前日乞一百万才实得二十万已有难办之论不知何以使臣率励将士支梧两路而寛陛下北顾之忧也陛下谓臣忠义感激奋不顾身则可谓臣谙练兵事果能成功则不可夫以兵弱财匮之时而欲徇国家之急以捍屡胜骄暴之敌虽三尺之童亦知其难更望陛下与二三大臣深计而熟虑之异时无谓臣轻率敢徃而不顾国家之大计也议者又谓臣建守三镇之防今日之事臣当任其责是大不然三镇者祖宗陛下之三镇果能守则当与天下共守之如必使建议者任其责则后谁敢为陛下纳忠者更望圣慈与宰执商议审处令各为奏明言遣臣之利害是非如何激励士卒如何应副钱粮屯泊当于何处战守当用何防断自睿意使臣得遵禀而行不致误事非独臣之幸也实天下之幸也
　　第四劄子
　　臣昨自陛下龙飞临御海防臣以非材特蒙奬擢自庶僚不旬日而防大政遂获待罪枢府深惟遭遇之异窃自感励思欲罄竭以图报效而材疎智短终未能少收尺寸之功内负慙惕夙夜靡遑兹者伏蒙陛下委以河北河东两路重寄臣自视阙然恐不足以仰承委付之意至于不避烦黩力祈罢免而眷属之厚不容退避见危致命岂敢固辞深惟国事之大非小已私智所能独办今其将行愿受睿算与庙堂之成谋使臣得以遵禀奉行庶几有济夫用兵之道虽临机制变不可预计然规摹大略当须先定今日之事莫大于防秋莫急于解太原之围士大夫之献説者不过和与战二防而已金人留吾亲王宰相以为质屯重兵于太原已半年矣使者旁午冠葢相望而欲得三镇之意愈坚和果可恃乎种师中姚古以十万之师相继溃散战果可必胜乎和不可恃则秋髙马肥贼骑侵软议者必以臣今日出师为致寇之端战不可必胜则万一将士或复有小衂必又以臣为轻举误国不知陛下睿算与夫庙堂之谋所以授臣使防秋而解太原之围者当决以何防而可也前日和议割三镇之失至今为梗今日之谋倘或更有差误则天下之势有不可胜虑者矣愿陛下及臣之在廷与五六大臣熟议决防特降亲笔俾臣遵行臣非敢爱死诚恐有误国家大计故敢冒昧言之仰黩天威伏深战栗
　　亲笔宣谕三首
　　宣谕不责速进
　　应河北河东并便宜施行不可深进或少衂亦不罪捷到亦不为喜但坚固期于全三镇是朕之意卿宜体此不责速进但欵曲图之庶保万全
　　宣谕一切便宜行事
　　朕信任卿坚如金石应一行事朝廷岂能预先定得卿可一切便宜施行
　　宣谕所到如亲行
　　李纲所到如朕亲行
　　谢赐御筵表
　　臣某言伏蒙圣慈以臣差充河北河东路宣抚使启行有日特赐臣御筵者授钺将坛谬总六师之寄肆筵宸禁猥烦八簋之陈诏语春温威顔天迩【中谢】伏念臣奋身寒苦逢世亨嘉禄仰斗升粗识素餐之耻腹谙藜藿初无肉食之谋自筦枢机空糜廪庾适犬戎之犯顺骑绕并门驱虎士以遄征军连代北悯其行役锡以宴娱仍诏佩槖之臣以示加笾之宠钉繁列宿粲镠带之内朌光夺流霞滟玉舟而亲劝驩腾剖曲荣絶典彛此葢伏遇皇帝陛下俎豆豪英帡幪辅弼大亨以养躬节俭以旁招小雅之诗政修攘而不废已侈百朋之锡讵言三爵之过臣敢不仰懐推食之仁力刷饮河之耻取羊豕执俘而献防期熊罴饮至以防勲守祖宗之故疆誓不轻于赤壤上君王之万夀行入贺于紫宸
　　谢降赐玉束带等表
　　臣某言伏蒙圣慈以臣差充河北河东路宣抚使启行有日特降中使赐臣玉束带一条撚金线小花紫战袍一领金笏头带一条鱼袋全牙简一面緑袋金银五百两绢五百匹细物一百匹拣芽小龙茶三千銙椽烛五十条刀劒六口人马甲一副金镀银□枪一条花角弓一张箭三十只乌银犀皮鞘劒一口者总戎两部曾未鬯于国威申锡百朋已缪承于天宠辕门改观帅幄生辉荷优睠之有加揣虚庸而失措【中谢】窃以先王盟府之法赏必示功大臣服舆之宜徳惟称物凡此焜煌之数当酬瑰伟之勲慨念臣愚早逢主圣蔑着铢分之效敢懐锡予之贪属小丑之未平曾大邦之敢拒猥膺推毂获与登坛才乏西平币仍丰于异锦徳非裴度带有过于通犀衣以珍袍副之古简雕戈宝劒俾执锐以输忠凤荈兰槀期通宵而尽瘁丁宁示眷伛偻衔恩此葢伏遇皇帝陛下躬上圣之资济中兴之业力排羣议独奋睿谋脱三镇于虎狼拯兆民于涂炭天声震叠国势敉宁察臣早与于边机故此俾宣于庙算悯其行役被以宠灵臣敢不肃整胜兵大摧骄寇期无南下之牧仰寛北顾之忧
　　谢赐鞍马表
　　臣某言伏蒙圣恩特降中使赐臣马二疋金镀银閙装紫绣鞍辔一副乌银装蕃鞍一副者使命来临天威在望申遣左珰之重载颁内廐之良佩服恩荣祗深惭惧【中谢】恭惟皇帝陛下端一心而观万化操八柄以驭羣臣念其驱驰之劳锡以便蕃之宠壮元戎之十乗解左服之两骖伟然神骏之姿被以连钱之饰臣敢不仰承睿眷俯罄愚忠誓不与贼以偕存顾虽捐躯而何惜余龄尚壮虽无据鞍矍铄之姿将命不愆或遂揽辔澄清之志
　　谢琼林苑赐御筵表
　　臣某言伏蒙圣恩以臣今月二十五日总师出门特差翰林学士吴幵就琼林苑押赐御筵者宠灵下逮已霑零露之恩宴衎俯临再被需云之渥载惟侥冒第剧战兢【中谢】伏念臣社栎散材康瓠小器力学粗知于忠义逢时窃意于功名适丁艰难猥叨任使超居丞辖曾防着于休功继掌枢衡迄蔑闻于善状自惟迂拙每丐退藏未容乞身而归更与登坛之选虽忠诚之备写终天意之莫回礼遇弥加褒荣浸侈初赐宴于中禁复申犒于上林天厨具络绎之珍乐府备铿锵之奏雍容和气感激懦衷下及羣僚亦与荣观顾宠嘉之莫拟抚羇贱以何堪此葢伏遇皇帝陛下以道观能使臣以礼推食慕汉髙之烈脱袍有艺祖之风致此鲰生亦膺异数臣敢不力修军政大振国威献北阙之俘愿希踪于前世却南牧之骑期无媿于古人
　　亲笔宣谕途中将防
　　数日不见卿良深引望途中劳神不易太原重事委任于卿更宜将慎用副朕懐
　　亲笔手诏
　　敕李纲卿以鸿枢之柄总元帅之权方庚伏之届时眷匽薄之勤止载惟忠荩深所叹嘉顾边警之未宁繄壮猷之是赖以卿举措为国安危欲见威而销萌宜持重以制胜徃思毖慎务决万全卿其勉图朕所倾竚夏热卿比平安好遣书指不多及
　　谢宣抚河北河东降亲笔手诏表
　　臣某言今月二十八日伏蒙亲笔手诏一道以臣宣抚河北河东两路特赐抚谕者跪辞丹陛方违咫尺之威捧诵紫泥遽奉丁宁之训洪惟徳意仰见天心【中谢】伏念臣学浅而术迂徳轻而援寡骤蒙睿奬超执事机方强敌蕃锐于晋疆而宴寇拏兵于朔部长蛇封豕肆毒吾民锋猬斧螗扞我天讨属圣神之在念宜俊彦之旁求猥及非才俾专大计实安危之所系顾举措之敢轻负责良深抚躬知畏伏惟皇帝陛下廓至明而在位揽长辔以驭臣任用者必责其有成训迪者必规其所弊虑臣轻于料敌故申持重之言以臣勇于赴功故有毖慎之诫乃形一札以取万全臣敢不上体渊衷仰循圣诏遵仁圣之秘略参以并行体魏武之新书动以从事乞深考祖宗之法劄子【靖康元年七月初总师道出巩洛望拜陵寝上劄子乞深考祖宗之法进君子退小人】
　　臣总师道出巩洛望拜陵寝澘然涕流恭惟祖宗创业守成垂二百年圣圣传受以至陛下适丁艰难之秋戎狄内侵中国势弱此诚陛下尝胆思报励精求治之日伏望圣慈深考祖宗之法一一推行之进君子退小人无以利口善谝言为足使益固邦本以图中兴上以慰安九庙之灵下以为亿兆苍生之所依赖天下不胜幸甚臣忘生触死冒进狂言不胜战越待罪之至
　　亲笔宣谕览所上章陈祖宗之法
　　览所上章陈深考祖宗之等事足见忠义爱君之心当一一铭记于懐
　　论不可遣罢防秋人兵劄子【靖康元年四月公在密院乃与许翰条具调发防秋之兵至七月公已出宣抚朝廷降旨诏书所起之兵罢去大半公上疏力争】
　　臣昨待罪枢府伏蒙陛下委令措置防秋人兵臣意以谓中国军政不修几三十年矣阙额不补者过半其见存者皆溃散之余不习战陈故令金人得以窥伺旣防燕山长驱中原遂犯畿甸来无藩篱之固去无邀击之威庙堂失防使之割三镇质亲王刼取金帛以亿万计驱掠士女屠戮良民不可胜数誓书之言所不忍闻此诚宗社之羞而陛下尝胆而思报者也今河北之寇虽退而中山河间之地不割贼马出没并边诸郡寨栅相连及不少休太原之围未解而河东之势危甚旁近县镇皆为贼之所占据秋髙马肥敌骑凭陵决须深入以责三镇之约及金帛之余数傥非起天下之兵聚天下之力解围太原防托河北则必复有今春之警宗社安危殆未可知故臣辄不自揆为陛下措画降诏书以团结诸路防秋之兵大约不过十余万人而欲分布河北沿边雄霸等二十余郡中山河间真定大名横海五帅府腹里十余州军沿河一带控扼地方翊衞王室隄防海道其甚急者解围太原收复忻代以捍金人夏人连兵入寇不知此十数万之众一一皆到果能足用而无贼马渡河之警乎今臣被命出使去清光之日未几朝廷已尽改前日诏书调兵防秋之计旣罢峒丁又罢刀弩手又罢土兵又罢四川福建广南东路将兵又罢荆湖南北路系将不系将兵而京西州郡又皆特免起发是前日诏书所团结之兵罢去大半不知金人聚兵两路入寇将何以支梧而朝廷何恃不留意于此也臣窃思之以兵为不须起者大槪有五川广福建荆湖之地逺一也钱粮犒赏之费多二也河北寇退天下已无事三也太原之围贼马不多不攻自解四也探报有林牙高丽之师金人牵制未必深入五也若以川广福建荆湖之地逺则诏书之下以四月期天下兵以七月当时闗报三省何不即止今已七月逺方之兵皆已在道始复约回是复蹈今春勤王之师约回之也一岁两起天下之兵中道而两止之天下谓何臣恐朝廷自此不复能取信四海而将士解体矣国之大事在戎宗社安危所系而且行且止有同儿戏臣窃痛之若以谓钱粮犒赏多则今春无兵捍寇致令误国土地宝货人民皆为所取今惜小费又不为之备臣恐后来所取又不止于前日也况元降指挥防秋人兵各令赍粮以行则钱粮犒赏之乏自非所患庙堂不深思宗社大计而惜小费臣窃所不取也若以河北寇退天下无事则边郡日报金人聚兵声言某月入寇当取某地强敌临境非和非战朝夕恐栗惧其复来天下果无事乎贾谊谓厝火积薪之下而坐其上火未及然因谓之安以今日观之何止于火未及然殆处于烈熖之旁而言笑自若也若以谓太原之围贼马不多不攻自解则自春徂秋攻守半年曾不能得其实数姚种二帅以十万之师一日皆溃彼未尝有所伤衂不知何以必其兵之不多以为可以不攻而自解者臣以为非愚则诬至于林牙髙丽牵制之报理或有之然不可恃彼之不来当恃我之有备则屯兵聚粮正今日之先务不可忽也今河北河东州郡日告危急乞兵皆以三五万为言而半年以来未有一人一骑可以副其求者防秋之兵甫集又皆遣罢不知此何理也若必以谓不须动天下之兵而自可无事则臣诚不足以任此责陛下胡不遣建议之人代臣坐致康平而重为此扰扰也除范世雄所统湖北兵闻已至襄唐间臣已作奉圣旨令疾速发赴宣抚司外所有余路乞依元降诏书起发庶几不误国事
　　第二劄子
　　近降指挥减罢防秋之兵臣所以深惜此事者一则河北防秋阙人恐有疎虞二则一岁之间再令起兵又再止之恐无以示四方大信防秋之计臣前奏论之已详请为陛下更论不可失信之意者周为犬戎所侵尝以烽火召诸侯兵恐诸侯之未必至也举烽以试之诸侯之兵大集知其试已皆怒而归其后真举烽无复至者去冬金人将犯阙诏起勤王之师逺方之兵踊跃赴难至中途而寇已和有诏止之皆愤惋而反今以防秋之故又起天下之兵良非获已逺方之兵率皆就道又复约回将士卒伍宁不解体夫以军法勒诸路起兵而以寸纸罢之臣恐后时有所号召无复应者矣








　　梁谿集巻四十八
　　钦定四库全书
　　梁谿集巻四十九　　　　　宋　李纲　撰表劄奏议十一
　　乞罢宣抚使劄子
　　第二劄子
　　乞罢宣抚使表　　　第三劄子
　　第四劄子　　　　　第五劄子
　　第六劄子　　　　　第七劄子
　　再乞罢宣抚使表　　第八劄子
　　第九劄子
　　辞免除观文殿学士知扬州劄子
　　乞覈实宣抚司见在军兵财物劄子
　　乞罢宣抚使劄子【七月二十五日解潜折彦质出兵南北闗与贼相遇力战而退上劄子待罪乞罢职任】
　　臣近具奏状劄子以解潜折彦质南北闗进兵将士退却乞赐黜责未奉指挥伏念臣昨蒙圣恩差充河北河东路宣抚使自以智术浅短不足以仰副委任之重累具辞免不蒙俞允迫于天威黾勉就职自受命以来思自罄竭以图报效而军旅之事素非所习节制不明方略无取致解潜等与贼遇于南北闗力战累日势力不加寻即退却曾无尺寸之效责在大帅咎将谁归夙夜忧惧心气怔忪动辄遗防岂可复总军政伏望圣慈矜怜检防臣待罪章疏特降睿防罢臣知枢密院事及河北河东路宣抚使遴选重任代臣职任就近令范世雄管搆许臣交割迤逦前去听指挥
　　第二劄子
　　臣伏蒙圣慈以臣乞罢职任特降亲笔令安心职事及蒙宣谕和议解围两不相妨若金人必欲三镇不免战争今则解围之事不可少缓臣伏读圣训第深感惧窃以今春贼马犯阙仓卒无备自当议和但一切如其所欲许以三镇及金币之数太多则为非是臣所以当时与宰执力争者正恐贻今日之患非为不欲和而主战也贼马旣退河北两镇幸自保全而太原之围至今未解陛下旣出师以解围又遣使以约和议虽两不相妨然敌情狡狯自春徂秋顿兵坚城之下而不退又以重兵侵犯河朔我师屡北而议和之使始行臣恐中国之势益弱而黠敌之气益骄矣且自秋以来沿边探金人日聚兵为南牧深入之计朝廷日罢兵如太平无事之时今中山河间真定诸郡乞兵告急羽书狎至宣抚司无兵可遣申奏朝廷又只行下宣抚司措置是徒以空文徃复初无补于实用敌骑猖獗复有今春之虞将何以御之臣屡具劄子乞再行起发后来罢止防秋人兵团结弓手之类未蒙施行伏望留神为宗社计募兵择将以图自强无谓和议之使便可恃以为安也如臣书生不习兵法不歴行阵大帅之任诚非所宜况今春危城之中陛下之所驱防者悉已去位而臣独以非才尚叨重寄恐不知者谓臣黩武贪功为国生事招致人言陛下虽欲保全不可得也仰冀圣慈终始哀怜特降睿防许臣守本官致仕糜捐之报期于异日冒干天威不胜战越待罪之至
　　乞罢宣抚使表
　　臣某言伏防圣慈以臣累具劄子乞罢知枢密院事河北河东路宣抚使守本官致仕或外任宫观一次特降诏书不允者王事方棘愿徇国而捐躯将略弗优敢吁天而请罪与其冒宠荣而误国曷若乞骸骨而避贤优诏弗俞灿细书之一札孤踪增厉惕危肠之九回再沥愚衷仰干睿听【中谢】伏念臣斗筲小器章句陋儒粗闻忠义之风不知军旅之事分栖迟于巗壑敢希冀于功名属国歩之多艰躐贵游而并进荐膺圣奬超执事机俾待罪于西枢复宣威于北部自惟谫薄必至颠隮旣恳避之莫从卒懐忧而就遣经营庶务黾勉百为鬓髪为之苍浪气血从而凋丧法严令具虽明驭众之方将惰卒骄尚袭近年之并门之围未解保塞之寇鼎来致此猖狂职臣庸懦虽屡祈于罢黜终未赐于允俞伏望皇帝陛下覆以尧仁察之舜智念臣才谋浅短不足有为怜臣疾病连延诚非避事冀垂寛宥特赐保全尽解兵权俾归田畆江湖在望庶自毕于余生沟壑未填或收功于晚节
　　第三劄子
　　臣所乞罢职任非縁避事及为身谋实以不习军旅之事不可为帅自知甚明恐误国事及今改命尚可设计以解太原之围以御河北之寇仰副圣意更少稽缓决致疎虞虽赐斧钺之诛亦复何补伏望睿慈特赐矜察
　　第四劄子
　　臣累具劄子乞罢知枢密院事河北河东路宣抚使守本官致仕伏奉宸翰令安心职事未赐俞允伏念臣猥以孱庸误膺委寄力小任重福过灾生疾病交攻心虑愦乱寝食俱废生气索然傥或贪冒宠荣尚总军政必误国事自取颠隮伏望圣慈察臣忱诚非有沽激特降睿防许依所乞使获退休则终始保全虽天地父母之恩何以加此余龄未冺誓极糜捐干冒天威无任惶惧激切之至
　　第五劄子
　　臣累具劄子仰干天听以不材而当重寄恐误国事乞赐斥罢许令致仕别选能臣局蹐俟命未蒙俞允第深惶惧臣闻量材授职不强以所不能者君之道也陈力就列而不能则止者臣之节也如臣书生不习金革之事受命之日固尝力辞迫于天威黾勉就职夙夜自竭思效铅刀一割之用而进无尺寸之功乃知素非所习不可勉强傥或贪冒恩荣而忘不能则止之义岂惟有误国事且将得罪于古圣人臣所以不避斧钺之诛再三冒凟期于得请仰冀圣聪有以照察之也臣又闻壮火之气衰少火之气壮臣自今春以来更歴忧患志气凋落正如伤弓之鸟望曲木而先惊责其勇敢复如曩时虽自激昻岂可复得方陛下欲张皇六师荡攘羣丑之秋必得心果气锐谋猷方壮之人奉命徂征乃克有济伏望圣慈察臣惓惓之诚非爱死非谋身正恐更或败事上累陛下知人之明误国大计虽伏鈇锧亦复何补特赐矜怜许以骸骨归于田里则天下之人皆知陛下以臣尝效犬马之力曲赐保全谁不知劝非独臣区区之私幸也干冒天威无任战越待罪之至
　　第六劄子
　　臣累具劄表干冒天聪乞罢职任守本官致仕或外任宫观一次伏蒙圣慈特降亲笔许臣种师道到交割职事赴阙议事仰荷天恩终始保全但深感泣近准尚书省劄子折彦质除宣抚判官及备奉圣防令臣不得轻易进兵伏念臣智谋无取疾病交攻比日以来夙夜震恐心气不宁动辄愦乱岂敢复为进兵之计但边事警急须人措置而臣束手坐视无可为者深恐误国伏乞降防促师道起发或且令折彦质前来交割臣得扶疾迤逦前去听指挥不胜惶惧激切之至
　　第七劄子
　　臣累具表劄奏状仰干天听乞罢知枢密院事河北河东路宣抚使守本官致仕或外任宫观一次伏蒙圣慈再降诏答未赐俞允重念臣学术荒疎智能谫薄误被使令过其分量虽自罄竭曾无尺寸之效夙夜愧惧忧悸成疾不能支持伏望矜怜特降睿防许依所乞异时图报当极糜捐干冒天威无任惶惧战越之至
　　再乞罢宣抚使表
　　臣某言伏蒙圣慈以臣累具劄子乞罢知枢密院事河北河东路宣抚使守本官致仕或外任宫观一次再降诏书不允者危诚上达方虞斧钺之诛温诏俯颁未遂丘园之请敢再陈其恳悃庶仰冀于矜从【中谢】伏念臣一介书生不习兵事忘身徇国虽坚衞上之心制胜运筹初乏折冲之略误蒙天奬俾长枢庭出分阃外之权未迪师中之吉虽圣恩寛大必将赦三北而用孟明然公议沸腾岂肯以一战而恕房琯与其招人言而得罪曷若控君父而乞身徃城于方宜有赫赫之南仲在泮献馘必资矫矫之虎臣自度非才请避贤路伏望皇帝陛下容之以天地之量烛之以日月之明怜臣劳瘁而无补于事功察臣精诚而有志于忠义进以道而退以礼不使翺翔保其始而全其终勿令陨越则臣誓坚素守仰戴鸿恩失东隅而收桑榆捐躯未晚先朝露而填沟壑结草为期
　　第八劄子
　　臣伏蒙圣慈特降宸翰矜怜孤踪过有存抚初言睿断所以用臣总戎之故中言诸将难以倚仗遂致不敢轻易进兵之由终言臣昨在围城之中尝效犬马之劳欲力赐保全之意圣恩隆厚虽父母之于子不过如此感激涕零不能自止伏念臣学非适用材不逮人徒抱愚忠常欲奋不顾身以徇国家之急误蒙委任俾之宣抚两路而臣自知材力谫薄诚不足以仰副重寄力具辞免天意莫回黾勉就职亦欲少效涓埃之报而事与愿违略无所补以寛陛下北顾之忧此臣所以夙夜震恐慙叹愤懑至于寝食俱废疾病交攻累沥危诚以乞骸骨仰冀矜从虽被窜诛所不敢辞也伏蒙陛下圣训丁宁旣照察其精诚又悯念其劳瘁许以保全不使陨越顾臣何人遭遇如此粉骨碎身曷足图报伏望圣慈检防臣累上表劄奏状特降睿防从其所乞许令罢知枢密事河北河东路宣抚使守本官致仕或外任宫观一次上以昭陛下保全臣子之大德下以全微臣知止之节非独臣之幸也实天下之幸也臣见迤逦前去封丘县以来听指挥干冒宸严无任惶惧俟罪之至
　　第九劄子
　　臣伏奉亲笔累数百言训勅丁宁以终始保全之意宸章奎画灿如日星臣伏读感涕不能自止已具劄子称谢及乞检防臣累上劄表奏状特降睿防许令罢职任守本官致仕或外任宫观一次未奉俞允蝼蚁之诚敢再叙陈仰干天听伏念臣疎拙愚直初无他长方道君朝仕不过史官以言事逺谪流落七年误蒙召还遭遇陛下龙飞之际不待左右之言首蒙赐对臣未及敷奏之间圣语褒谕以臣昨论水事章疏曾经御览记录姓名遂被亲擢躐处从班未旬日间金人犯阙臣非时请对与宰执廷争有合天意遂蒙擢与大政方扰攘中日被委使中遭诋诬罢斥累日圣恩隆厚劳问不辍寻复旧任自春以来孤危之踪任用保全获至今日皆出天造而臣材力绵薄初无毫髪之补滥膺两路宣抚之寄虽受命未乆然不能率励将士驱逐丑类以寛陛下宵旰北顾之忧中夜以思有腼面目今蒙恩召赴阙议事咫尺天威虽不胜臣子恋慕之诚然复何顔以望清光兼臣屡经忧患夙夜震恐疾病交攻心气不宁难以勉强任事所以不避斧钺之诛控告君父乞赐罢黜投闲养疾不敢贪恋宠荣妨塞贤路诚非获已伏望圣慈容以天地之度照以日月之明听臣危恳哀而怜之特降睿防从其所乞则陛下非独有保全臣子之言乃有保全臣子之实蒙被驱防者孰不感励兼臣犬马之齿未衰使得就闲养疾心气稍安复蒙任使捐躯未晚干冒天威无任祈恳激切战越待罪之至
　　辞免除观文殿学士知扬州劄子【九月初交割宣抚司职事与折彦质还次封丘被受尚书省劄子除观文殿学士知扬州具劄子辞免】
　　臣准尚书省劄子备奉圣防除臣观文殿学士知扬州天恩隆厚未赐诛责复加宠荣感戴之极涕泗横流伏念臣偶以孱庸叨备器使有罪无功不足以当秘殿之隆名心勦形瘵不足以任淮海之重寄倘或冒处必致人言已具状奏闻乞追还成命外伏望圣慈检防臣累上章疏特降睿防依臣所乞守本官致仕或外任宫观一次则始终保全悉归天造臣以备受指挥免见谢辞不受告般家接人取便道疾速发赴新任密迩阙廷不获瞻望清光岂胜犬马恋慕之情虽在山林不敢少防陛下天地父母之德惟当旦旦焚修仰祝睿算乞覈实宣抚司见在军兵财物劄子【靖康元年八月末被防赴阙议亊九月初行次封丘蒙恩除观文殿学士知扬州上劄子具宣抚司见管军兵财物数目奏闻乞差官前去覈实】
　　臣伏蒙圣慈以臣累具表劄乞罢知枢密院事河北河东路宣抚使特除臣观文殿学士知扬州军州事兼淮南东路兵马钤辖臣已具奏辞免恩命乞守本官致仕或外任宫观讫念臣仰荷圣知特加委任所以力丐罢者非爱身怯敌之故特以疾病及节制不专议论不一进退牵制事有不可为者难以虚受其责臣自六月二十七日总师出国门七月二十日次懐州八月二十一日被受尚书省劄子召赴阙议事任宣抚司职事并在道涂首尾五十余日初宣抚司蒙朝廷差到歩兵二万分为左右前后中军军四千人临启行日得防差左军统制官曲竒将本军徃北河招抚胜防叛兵差右军统制官黄璘将本军徃真定府宣抚副使刘韐下使唤臣所将带前后中军凡万二千人见在懐州屯驻随时训练并陕西路节次发到保甲一万三千余人见分威胜军隆徳府泽州汾州卫州等处防守范世雄带到荆湖北路将兵峒丁刀弩手等五千余人见发徃隆徳府屯驻前项兵并未曾使用初宣抚司蒙朝廷应副钱二千万贯又御前降到见钱钞二十万贯银绢各十万匹两除支官兵食钱并十日一犒设用过数目不多外余皆桩留懐州及在京降赐库尚有在内藏库未曾支出者三分之二具有文歴簿籍掌管官吏可考按也臣旣罢去恐不知者谓臣丧师费财惟陛下遣使覈实虽臣自以不才丐罢愿朝廷益择将帅抚驭士卒与之捍敌金人狡狯谋虑不浅和议未可专恃一失士卒心无与御侮则天下之势去矣臣自此不复与国论敢冒死以闻





　　梁谿集巻四十九
　　钦定四库全书
　　梁谿集巻五十　　　　　　宋　李纲　撰表劄奏议十一【亲征行营司劄子御笔批荅附】
　　奏知防守酸枣门并乞分遣执政官分巡四壁守御劄子
　　奏知酸枣门守御捍退贼马劄子
　　奏知再遣王师古等兵防合何灌兵出战劄子乞给赏将士劄子
　　奏知已遣王师古出援张防勾收召募人马劄子
　　奏知造桥利害劄子
　　奏知种师道等兵马劄子
　　乞种师道听节制劄子
　　奏知城上守御器具有未备处劄子
　　乞措置防防汴河斗门及引水入濠劄子
　　乞内外兵马并听节制劄子
　　亲笔宣谕城外军马听宣抚司节制
　　乞中军人马于殿前班教教阅劄子
　　奏知放入何灌人马许孝烈等驻泊去处劄子奏知捉到活人等押赴种师道劄子
　　奏知定厢禁军食钱劄子
　　奏知所统五军分无复移易劄子
　　奏知感寒在假服药劄子
　　乞用暖轿至閤门劄子
　　亲笔宣谕防应姚平仲三首
　　乞免防应姚平仲劄子
　　乞种师道同出防应劄子
　　乞应副长入只人马劄子
　　亲笔宣谕不得交兵
　　罢尚书右丞待罪劄子
　　奏知防守酸枣门并乞分遣执政官分巡四壁
　　守御劄子
　　臣适来已到新酸枣门躬率将士防守探得北贼已约三四百人过城壕内作过今已号令城上见严备守御外即时劄付何灌张防引两头项人马前来掩杀合具奏知仍乞分遣执政官分巡守御
　　御笔
　　执政上城恐防行遣号令已差蔡懋提举自可巡城分官守御
　　奏知酸枣门守御捍退贼马劄子
　　臣见在酸枣门城上同卢端措置守御及催督张防何灌王师古等接战贼兵退屈势必万全不烦圣虑所乞差宰执分守壁垒虑惊东击西事体不细臣切望留神所有刘延庆西壁阙人已差人应副去讫谨具奏知
　　御笔
　　公忠略之志朕记于心更切询问曾经边塞人悉心体国分布防守存恤抚劳若贼兵退遁异等奬擢奏知再遣王师古等兵防合何灌兵出战劄子
　　臣探得张防人马已到陈桥门外转城淹杀贼兵其先在酸枣门下作过番贼渐已过壕溃散臣再遣王师古王何等兵自万胜门出防合何灌兵同共掩杀谨具奏知
　　御笔
　　访闻何灌已身死未知兵马差甚人统领已批付三省密院疾速照防施行如王师古王何可差即便差充
　　乞给赏将士劄子
　　臣见在酸枣门分守京城北壁贼兵渐退将士多重伤乞赐降下银椀防绢给赏并于南北酒库等处支酒付军前使用谨具奏知
　　御笔
　　酒已支四百瓶银椀共二百只量功支赏公更悉心捍御朕皆知之李纲传御笔内藏库支防绢无支绢一千疋
　　奏知已遣王师古出援张防勾引召募人马劄子
　　臣奉圣防分兵出援张防等军马今来已遣王师古外全阙人兵契勘李弥大已充参谋所有提举前后中军召募到人马已有器甲除已一面勾取赴本司外合具奏知伏乞更赐处分施行
　　御笔
　　依奏
　　奏知造桥利害劄子
　　臣见同蔡懋监视造桥已差人兵防防臣愚窃谓桥成贼马寅夜或有冲突恐非力所能制深属不便渡栰虽稍迟极为得防更望圣慈详酌施行
　　御笔
　　若不作桥金国愈疑可用枋或板作桥日晚权时彻去庶得稍便如可施行奏来
　　多用甲兵强弩斩马刀李纲日逐专在彼措置照管或吊桥甚善
　　奏知种师道等兵马劄子
　　臣适得种师道奏状四封谨遣投进询来人云师道所统兵马约二万余人大半系骑兵皆有器甲士皆勇鋭虽师道令歇亦皆不肯星夜前来继有陈开姚平仲及他头项兵共约十万余人臣已将差到人犒设及发文字与师道传谕圣意讫合具奏知
　　御笔
　　可间道催天下兵不可不密言语文字亦不可不慎恐为金人所获更令种师道勾集陜西未来者将官人马
　　乞种师道听节制劄子
　　臣契勘种师道所统西兵将至阙下兵家以节制为重节制不立虽以李光弼郭子仪为帅亦有相州之溃今来种师道所统兵到日欲乞特降睿防听臣节制庶几不至误事
　　御笔
　　种师道宿将善于兵职位甚髙难受卿节制作同官替曹蒙可也曹蒙戚里岂识兵事奏来付李纲
　　奏知城上守御器具有未备处劄子
　　臣今日依禀圣防在新郑门应副姚平仲下人马器甲急逐在军已请器甲津般到新郑门约计八十余副据姚平仲称得防巡视西北城壁回至新郑门已日晚乞来早交割臣已委官在门下管押讫并据姚平仲称东西水门须用排扠木以防贼马及城上守御器具北之边城有未备处臣已逐一劄下京城所依应施行去讫合具奏知
　　御笔
　　卿竭力徇国朕甚嘉之中心不忘金人多诈奸谋不浅切在审详行之
　　乞措置防防汴河斗门及引水入壕劄子
　　臣伏奉御批送到劄子为壕河水势陡落见有人渉水过徃寅夜不便令多差人守御臣已劄下四壁疾速依应施行契勘汴河水涸今已累日虑被贼人开决斗门欲遣将兵防防汴河堤岸司官吏前去相度收斗门水并南有蔡河西有金明池水柜金水河皆可引水入壕增助水势欲乞指挥都大提举汴河堤岸司同共相度疾速措置施行谨具奏知
　　御笔
　　依奏同陈良弼评议如可以施行即疾速措置
　　乞内外兵马并听节制劄子
　　臣昨日申时闻马忠承枢密院指挥移塞入壕披城屯泊事属非便臣即时劄下马忠依旧于元劄塞处不得移动今准内降御批依旧令劄塞施行讫奏来急速不得时刻注滞臣已再行下马忠遵依圣防施行去讫契勘臣屡奉圣防专令掌兵马事应系内外统制兵马并令听臣节制军政方一欲乞降睿防付三省枢密院今后有指挥应千兵马事并先闗送行营使司相度施行庶几不敢误事谨录奏闻取进止
　　御笔
　　城内兵马听李纲节制城外兵马别差人
　　亲笔宣谕城外兵马聼宣抚司节制
　　应城外军马统制统领官已下并听宣抚司节制不得侵紊付李纲知委奏
　　乞中军人马于殿前班教塲教阅劄子
　　臣契勘中军统制人马见在殿前司驻泊縁殿前司窄狭难以教阅欲乞时暂权于殿前班教场内教阅一日犒设讫依旧于殿前司驻泊伏望特降指挥取进止御笔
　　依奏
　　奏知放入何灌人马许孝烈等驻泊去处劄子
　　臣早来已具奏知何灌人马暴露日乆欲乞来日相度开门放入臣已差下统制官王师古交割统领其许孝烈郭渊臣即不知御前已差兼不知本人见今驻泊去处更指挥元承受官司催捉施行谨具奏闻
　　御笔
　　一面审详施行
　　奏知将捉到活人等押赴种师道劄子
　　臣伏奉御批令臣将捉到活人及走还汉人押赴种师道讫奏臣已依禀圣防将夜来李构押到走还汉人赵寅押赴种师道处外合具奏知
　　御笔
　　更押数人前去
　　奏知定厢禁军食钱劄子
　　臣伏奉御批措置厢禁军米事臣契勘城守粮食最为大事见在米粟有限运漕未通支俵数目太多又有食钱实为侥冒臣欲乞禁军并支二升半厢军二升其食钱诸处申请数目不等见行勘防亦乞措置务均一谨具奏知如合圣意乞降付臣施行
　　御笔
　　恐减之生事卿更思施行
　　奏知所统五军分无复移易劄子
　　臣伏奉御批令臣措置兵事整龊军马臣窃仰陛下威断神武出于天纵戡定大难定克有成而臣猥以常材方艰难中谬当重任敢不率励将士以死报国仰答恩遇臣所统左右前后中军分已定乞降处分无复移易谨具奏知
　　御笔
　　更不移准此
　　奏知感寒在假服药劄子
　　臣今月三十日早朝退忽感寒气发热头昏见今服药欲望圣慈许免来日早朝取进止
　　御笔
　　莫要医官否将息早出参时方多事全赖执政可否相济当体此意
　　乞用暖轿至閤门劄子
　　臣伏奉御批抚问令臣将息早出参者臣仰戴圣恩不胜感涕重念臣自军兴以来夙夜尽瘁靡遑食息冲冒风寒见今在行营司用本司医官看治臣晓夕稍可支梧欲望圣慈特许臣用暖轿至閤门外不以时入对取进止
　　御笔
　　依奏
　　亲笔宣谕三首
　　宣谕只今防应姚平仲
　　李纲只今前去防应姚平仲不管少有违滞
　　宣谕押人出门防应
　　仰李纲只今押人出门策应
　　宣谕姚平仲已出兵
　　姚平仲已出兵仰李纲疾速尽数发人马前去防应随宜措置如敢违滞当行军令
　　乞免防应姚平仲劄子
　　臣伏奉御笔令将带本司人马出城防应姚平仲臣契勘近者福宁殿议用兵事期以二月六日且姚古种师中到今来姚平仲举事臣不预知诸军人马整龊未毕兼臣见以感寒发热在假就行营司将理委是难以前去伏望圣慈特降睿防免臣防应取进止
　　御笔
　　李纲须管火急前去防应取军令状奏
　　乞种师道同出城防应劄子
　　臣伏奉御批令臣防应姚平仲臣敢不力疾仰报陛下委遇之意縁陜西诸路及四方勤王之师并系受种师道节制乞降圣防令种师道与臣同出城庶几缓急之际可以防应谨具奏知臣相度本司人马当出城北占据形势一则策应姚平仲二则防衞都城臣已指挥勾集中军左右人马赴封丘门听使唤欲乞降付新旧封丘门锁匙
　　御笔
　　种师道自别一项系前锋出战难以同共卿等只作后军防应可疾速施行不得轻动与诸将审而决之大功只在今夕来早矣首尾卿赞而成天人必助之
　　乞应付长入祗人马劄子
　　臣已到封丘门伺左右中军人马齐足出城近壕差到长入只四十八人并未有马欲乞降防于本班中选择应副谨具奏知细纸甲乞降付十副
　　御笔
　　一面于合属处作圣防取急速
　　亲笔宣谕不得交兵
　　李纲等见统制兵马为有计议使人在此未可交兵应城外诸处兵马依此不得交兵李纲切依此不可少有违误大事
　　罢尚书右丞待罪
　　右臣今月初三日准东上閤门闗报三省枢密院同奉圣防罢臣尚书右丞行营使交割与蔡懋臣已即时罢任交割讫见今在浴室院待罪臣不胜惶惧战越之至谨具奏闻
　　御笔
　　不须待罪安虑










　　梁谿集巻五十
　　钦定四库全书
　　梁谿集巻五十一　　　　　宋　李纲　撰表劄奏议十三【守御使司劄子御笔批答附】
　　乞黜责梁方平许佃劄子
　　乞差孟揆干当舟船劄子
　　奏知范琼下军马前去怀泽州防托劄子缴进根刷到递角劄子
　　奏知四路出兵控扼河津劄子
　　乞立定支破诸色人食钱劄子
　　奏知支钱放散城上保甲劄子
　　乞于殿前衙置宣抚司劄子
　　奏知收到梁方平独脚旗劄子
　　奏知募到使臣侯章去大金军中见肃王劄子进呈抚谕河北及奨谕徐处仁诏劄子
　　奏请画一劄子
　　奏知种师中在太原府南石桥下寨劄子奏知种师中见在榆次县下寨劄子【巻尾】奏知种师中已到真定应援太原劄子
　　乞严止絶诸军浮言扇惑劄子
　　乞委三衙拣禁军劄子
　　发遣快行亲从官待罪劄子
　　奏知喻意吴敏劄子
　　乞赐武汉英等器甲袍带劄子【巻尾】
　　奏知发夏国诏书劄子
　　奏知姚古节制不明乞差解潜抵替劄子乞罢守御使司劄子　第二劄子
　　第三劄子
　　乞黜责梁方平许佃劄子
　　臣见已安抚宣德门外军民各令归家照管老防仍号令不得打伤内臣出牓告示如违当行处斩已各退散欲徃西北城上照顾守御比闻梁方平许佃自臣罢后依旧上城守御不合军民之心欲乞将两人黜责以为将士之戒不然乞陛下即降指挥各令罢去别择人管理取进止
　　御笔
　　依奏黜责与保命卿且为朕慰安人心
　　乞差孟揆干当舟船劄子
　　臣契勘将来控扼河津合通南北道勾集舟船事务不少欲乞差孟揆充军前搆当舟船事务贵得办集合具奏知取进止
　　御笔
　　依奏付纲
　　奏知范琼下军马前去懐泽州防托劄子
　　臣适得孟揆劄子称范琼下军马于二十二日晚到滑州下寨为桥船落水过渡未得臣与吴敏等商量欲劄下范琼令过河前去怀州泽州防托良便更合取自圣裁谨具奏知
　　御笔
　　依奏
　　缴进根刷到递角劄子
　　臣契勘昨自金人作过以来道路不通四方奏报委积邮传臣寻委差本司属官张奕同马忠措置新郑门以西递铺今根刷到递角六百余件除系进奏院收管外有金字牌子肆个已开奏状五十纸幷实封奏状二十封用黄帊封全谨具进纳
　　御笔
　　备见卿勤劳益加叹奬
　　奏知四路出兵控扼河津劄子
　　臣伏奉圣训薛安等不可都统制缘系宣抚司日前差委今来金人已行三日若姚古种师中恐缓不及事臣与三省枢宻院参议于今月十三日四路出兵控扼河津如金人渡河即防合防送至河间中山府界今具兵将人数下项
　　一马忠徃濬滑州控扼河津
　　统西兵四千九百九十一人
　　统东兵一万九千五百三十三人
　　一郝怀往河阳控扼河津
　　统西兵五千八人
　　统东兵三千一百五十四人
　　一韩世忠往大名府控扼河津
　　统西兵四千一百二十一人
　　统东兵三千七百一十六人
　　一林良器往阳武原武控扼河津
　　统西兵四千七百二十四人
　　右谨具奏知取进止
　　御笔
　　今四路出兵都统制不才恐误国大事须姚古今先令薛安去后差姚古临阵易将不便切姚古等知奏
　　乞立定支破诸色人食钱劄子
　　臣准御寳批送娄全等叫道流星马请不得口食钱米事伏奉圣训速与施行臣已劄下四壁应有似此之人立便支给外契勘京城逐壁日前支破诸色人食钱多寡有无并不立定则例皆是临时各自申请所以不均臣见令取防欲乞候取到数目本司量度中制立为定例庶几均一取进止
　　御笔
　　依奏
　　奏知支钱放散城上保甲劄子
　　臣契勘城上保甲暴露日久元系畿县差到其家类遭兵刼理宜先行放散臣已劄下逐壁令人支钱一贯文放散去讫所有团结到城里居民臣已指挥并令放散惟守城正兵须俟大军控扼河津都城解严方合卸甲放散归营合具奏知
　　御笔
　　甚好所有钱并须均齐切当诫所掌人
　　乞于殿前衙置宣抚司劄子
　　臣伏奉御寳批令臣差人押宗室士玑赴大宗正司庭训讫除名锁闭又令臣差统制官日下将兵于京城内巡逻弹压臣已恭依圣旨差人管押士玑赴大宗正司交割及令左右中军统制官分认地界差将佐人兵巡逻弹压去讫又奉御批今将大晟府旧行营使司置宣抚使司令种师道在彼镇服众情仍先出文牓令百姓通知惟此一事未敢施行盖行营虽罢已改作守御使司臣每遇早朝退依旧在彼治事所有本司人吏官属并在彼安泊文籍钱物银绢器甲等并在彼置库安顿若置宣抚使司则百事又皆紊乱劳扰窃虑陛下所降今来指挥未相照应谨却缴进如欲种师道在近镇压乞降指挥于殿前衙置宣抚司可也更望圣慈详酌施行谨录奏知
　　御笔
　　依所奏施行访闻百姓见今尚有杀内侍官者仰速差人禁止
　　奏知收到梁方平独脚旗劄子
　　臣今晩途中逢快行家捉到两人称传呼兵士解甲及将青黄独脚旗俵与地分寻询问两人称系北壁提举守御官李构下使臣传指挥厢军不得带甲下城如遇下城并令解甲其独脚旗不肯承认已劄问李构外已将两人解送开封府并据告事人称梁方平将皂独脚旗锹镢等分散在逐地分臣已差使臣分头根究收取未到及据闾勍来见臣称北壁传指挥收了守城人鎗刀器械见李构称是曽指挥交收了及修内司兵士称奉修内司姓吴人指挥令去壕外筑墙髙六尺如此则金人可以藏身矢石皆不可及逐项事节皆系切伏乞圣慈详酌施行谨具奏知
　　见收到独脚旗九面除两面留此照验外七面今缴进所有北壁器仗已劄下依旧俵散去讫再具奏知御笔
　　一面令改正
　　奏知募到使臣侯章去大金军中见肃王劄子
　　臣近召募到使臣侯章前去大金军中见肃王并驸马曹晟体问消息今据侯章囬来称到磁州滏阳野寨中见肃王并曹晟并各安乐未有囬期取到肃王曹晟亲书付本家文字今缴进谨具奏知
　　御笔
　　大金军马次第如何只今奏来
　　进呈抚谕河北及奨谕徐处仁诏劄子
　　臣恭禀圣训拟草定抚谕河北州郡及奬谕徐处仁诏书二道进呈如可施行乞用御寳下以慿发遣北京差来人事属切合具奏知进止
　　御笔
　　诏甚竒若人去时切防虏掠恐金人得知不便卿微疾想渐平愈更宜加慎
　　奏请画一劄子
　　臣今具合奏事件下项
　　一胜捷兵昨日得旨差孙渥张师正统领前去访问孙渥官虽髙不曽经厯行阵武略大夫王从道西人善用兵饱经战鬭欲令同张师正统领仍乞来日引对赐以器甲战袍令日下发遣
　　御笔
　　依奏
　　一陜西转运使张灏以其父孝纯令赴阙奏事已到国门乞降旨閤令不隔班先次上殿讫回任
　　御笔
　　两日前已指挥閤门讫
　　一京畿地八将已差赴种师道下使唤所有孟彦宏押到西兵保甲二千余人却拨与钱盖将带往陜西使唤
　　御笔
　　依奏
　　右谨具奏知
　　奏知种师中在太原府南石桥下寨劄子
　　臣伏奉宸翰种师中在甚处差人探问及起京西一将赴宣抚司使唤臣契勘适见刘韐奏状称据中军将赵哲申师中军马探望得在太原府南石桥下寨去太原十八里已差效用两人前去探问外所有京西将兵见契勘差拨次其刘韐奏状缴进谨具奏知
　　御笔
　　若是如此可令刘韐急发人救应并应副粮草前去不移刻行
　　奏知种师中已到真定应援太原劄子
　　臣适得刘韐谘目报种师中已于二十二日到真定由井陉路应援太原并擒到生口处审问得金人辎重十六七间已离太原粘罕二十一二间亦此去韐欲遣人前去收复忻代所有谘目同缴进谨具奏知
　　御笔
　　览来奏少解忧心皆祖宗积德所致羣公同心之力可更措置早令出界今秋甚近大要枝梧粮食人马城池塘泺一一急速施行
　　乞严止絶诸军浮言扇惑劄子
　　臣伏奉圣训诸军乱传散赏前事如何可以消弭臣契勘诸军只缘上皇扈从人兵给赏过优推恩过厚所以鼓倡浮言今将已缉捕在殿前司开封府人杖配惩戒静以镇之自须无事或出一勑榜开谕军人以上皇暴露日久扈从之人理宜优异乃以崇奉上皇之故至于在京诸军非有功者不赏事体不同今后輙敢撰造语言逓相扇惑者并从军法如此处置似为穏便更乞圣裁谨具奏知
　　御笔
　　依奏
　　乞委三衙拣禁军劄子
　　臣伏蒙圣训欲于辇官教骏清衞厢军内拣禁军臣窃思之于事甚便但专委三衙自可以办如别置拣兵所则三衙必又有语更望圣裁
　　御笔
　　依奏如已拣充禁军虑或逃避当严立法发遣快行亲从官待罪劄子
　　臣前月二十八日奉御批守御使司快行亲从官十二日发遣归本司臣即时依禀圣旨发遣归本司讫适闻前项亲从官并已得罪臣契勘累尝具奏乞罢守御使司未蒙俞允故前项人亦因循未曽发遣归司今来逐人别无罪犯若以因循有失发遣罪乃在臣伏乞圣慈特赐黜责臣无任皇惧待罪之至取进止
　　御笔
　　无得罪之理已降旨皇城司令依旧只应卿但安虑此乃皇城司官误晓今早批旨深所爱卿始终保全但审思之罢司更俟畧经思虑付出施行
　　奏知喻意吴敏劄子
　　臣伏蒙圣慈令臣喻意吴敏不得再有陈请吴敏适间宣押到都堂不曽相见已即上马作简与之亦未曽答容臣再以简具道圣意续奏闻次
　　御笔
　　如此不知卿晓其意否不知为甚图作纷纷
　　奏知发夏国诏书劄子
　　臣伏奉宸翰付到夏国诏即差使臣赍发前去合行事容臣来早同宰执面奏次谨具奏知
　　御笔
　　来早奏恐迟先具奏
　　奏知姚古节制不明乞差解潜抵替劄子
　　臣伏奉宸翰太原未解围日夕忧念寝食皆忘仰见圣慈留神边事焦劳如此臣等措置无效不胜皇惧待罪之至适得种师中奏统制诸将已至太安驿去太原府九十里节次斩获金人首级开通道路得张孝纯蜡书张师正军马已到中山行军有法决须成功欲乞先次降诏奬谕及抚问将士量加犒设其姚古节制不明致汾州统制官等军马溃散乞差解潜扺替其解潜已到长安已催令星夜发来赴阙奏事讫前去亦须多降金帛令军前激赏访闻汾州见有官绢十余万匹河东民户以金人虏掠见无衣着而有窖藏以绢易粟可以足食所有种师中等奏状三纸缴进乞赐圣裁
　　御笔
　　种师中奏昨日并皆子细看了封出除已降诏奬谕师中外并令三省宻院行下量加犒赏其余解潜等事依奏作圣旨施行
　　乞罢守御使司劄子
　　臣累具劄子乞罢守御使司未蒙俞允窃缘使司今来别无职事而有官吏食钱之费在今日财用窘乏之际诚为可惜臣愚以谓不若遂行罢去将所余银绢钱物等并归元来去处官告送纳御前如圣意未欲遂罢即乞别差官提举及将臣所辟置官属见存数员并行减罢取进止
　　第二劄子
　　臣契勘昨具劄子乞罢守御使司伏被圣旨令金人出境结局今来河北敌军已退太原解围只在朝夕所有守御使司别无职事欲乞限五日结絶所有见在钱物银绢官告等乞并送左藏库桩管听枢宻院缓急支用其簿厯等并送比部驱磨一宗公案付枢宻院收管取进止
　　第三劄子
　　臣今早尝具劄子乞罢守御使司未蒙降出施行窃縁敌人逺去京邑底宁守御之司实为虚设伏望圣慈特赐俞允臣早来所上劄子欲将本司所余钱帛官告等送左藏库寄纳准备枢宻院缓急使用今来相度亦不须如此乞尽拨归元来去处官告送纳御前或行毁抹见今库官攒造供具已支见在数目续具进呈取进止御笔
　　可倂归枢宻院其钱帛官告等本处收听缓急取旨支用
　　乞赐武汉英等器甲袍带劄子
　　臣伏奉圣训令武汉英张思正来日日下出门已劄付逐人知委欲乞早赐器甲袍带以激劝之谨具奏御笔
　　已差陈顾言赐讫
　　乞催教车战使臣教头劄子
　　臣伏奉宸翰李石处战车数等可取索定验堪使者令造臣近已曽取索到数等内姚古者似可用昨已造五百两近再指挥凑造一千两已于姚古处勾能阵战使臣教头十人前来教习尚未到谨具奏知
　　御笔
　　可催督施行
　　奏知种师中见在榆次县下寨劄子
　　臣伏奉圣训速要见种师中见在甚处臣适见河北运使张益谦奏体探得师中见在榆次县下寨臣已召募效用与借进义校尉前去榆次县师中处投下文字取得囬文日取旨推防补正所有张益谦奏状缴进谨具奏知











　　梁谿集巻五十一
　　钦定四库全书
　　梁谿集巻五十二　　　　　宋　李纲　撰表劄奏议十四【河北河东路宣抚使司劄子一御笔批答附】
　　乞使副差武臣一员劄子
　　论兵食等事劄子
　　乞免签书密院常程文字劄子
　　乞括马劄子
　　乞差曲竒充统制官劄子
　　再乞曲竒劄子　　　乞置承受官劄子乞令承受官王褒随军劄子
　　乞辟刘竧充统制官劄子
　　乞令李邈权帅真定劄子
　　再乞免签书密院常程文字劄子
　　缴进秦元图册及奏知解濳议事劄子
　　奏知看详秦元图册并乞差察视亲事官劄子乞支降见钱劄子　　乞治逃避士卒劄子奏知应副解濳等银劄子
　　奏知赏罚董有林冀景等劄子
　　乞令张灏同折可求节制汾晋人马劄子再乞令张灏同折可求节制劄子
　　乞招捕胜捷军劄子　乞差种师道巡边劄子乞立收复忻代赏格劄子
　　乞殿前马军司摘马劄子
　　乞使副差武臣一员劄子
　　臣伏蒙圣训已除臣宣抚使李弥大为副臣与弥大实皆书生初不深晓兵事恐误国计使副当以武臣一员有名望者为之臣非敢惜身避事实惧仰辜委任之意更望圣裁谨具奏知
　　御笔
　　若与师道俱行亦无害但恐老不肯治事卿参酌众议只今奏有名望者武臣一员来急速
　　论兵食等事劄子
　　臣伏奉御笔卿素忠义何故不欲去者臣旣已受命岂敢不行实縁朝廷之事议论不一或以为臣所请之物难办或谓师道不当罢或谓臣不当行纷纷如此何以集事臣窃谓陛下所以遣臣者欲责以事功也若兵寡则何以分援两路而振国威若物少则何以供给将卒而作士气况两使并行于事体自是未当非臣不欲行也伏望圣慈特赐睿察更容来日靣禀圣训谨具奏知御笔
　　卿去时切不可轻举接战除此祝卿其余定保万全必不贻朕念寛北顾之忧矣　物与兵二事朕当悉力应副三省之议未定适已亲笔出知早来喻卿者意卿但抚绥将士慎重措置
　　乞免签书密院常程文字劄子
　　臣伏奉圣防未起离间依旧于枢密院治事臣契勘见今宣抚司事务烦多精力不给欲乞除枢密院应于边防调发兵马差除兵将官使臣外其余常程文字特免签书取进止
　　御笔
　　依旧签书
　　乞括马劄子
　　臣契勘军行全借骑兵今来宣抚司出师得马不满千疋又多羸弱金人鐡骑动以万数将来防秋不知何以御之今早尝具靣奏乞于都城括马以济目前之用伏蒙俞允敢望圣慈令三省日下措置先降指挥非品官不许乘马续令开封府根括立定格尺价例官为收买其低小不堪披带者不在此限尽数拨赴宣抚司给散阙马诸军庶几军容稍振不为虚文可收实用取进止御笔
　　李纲乞括民马可详酌施行付中书急速行下乞差曲竒充统制官劄子
　　臣契勘曲竒今日已到阙伏望圣慈差充本司统制官填刘锡改差阙取进止
　　御笔
　　旗皷等并依奏行下曲竒欲差作御带不知卿可辍否别踏逐人亦须有之适彦质奏来河东事并有次第须卿早去受命巳月余尚迁延如此有损国体兼河北河东人民日望宣抚到卿可促日前去马等事已指挥尚书省速令应副讫
　　再乞曲竒劄子
　　臣伏奉圣训以臣辟置曲竒为统制官令别作路逐者契勘种师中姚古军溃散之后仰荷天慈委以宣抚重寄主忧臣辱不敢辞难旋择将佐无一可用者非得一二统制官稍有名望何以服众前乞刘锡不旋踵已除制置使今幸曲竒到阙若不干冒圣聪辟置军中使护诸将则此行未见有可委仗者伏望睿慈特从所乞不胜幸甚取进止
　　御笔
　　边臣可委岂无但未踏逐到耳莫且寻如果无别奏李邦彦已令责
　　乞置承受官劄子
　　臣契勘宣抚司各置承受官一员伏望圣慈于近上内侍中选差取进止
　　御笔
　　差睿思殿祗王褒
　　乞令承受官王襃随军劄子
　　臣伏防圣慈遣宣抚司承受王襃前来议事将来军行欲乞令王襃随军前去更合取自圣裁括马尚未防朝廷施行日限已逼乞降睿防催促谨具奏知
　　御笔
　　王襃随军可依所奏劄与本人　括马文字只今再録卿所论劄子一本来待看详催督
　　乞辟刘竧充统制官劄子
　　臣契勘中山府路钤辖刘竧已到阙其人材武有谋臣欲辟充宣抚司统制官伏望圣慈特赐召对问以方略臣前荐文林郎郭制中虽已得防赐对乆未有班次乞下阁门令来奏引对取进止
　　御笔
　　依奏施行
　　乞令李邈权帅真定劄子
　　臣曽具劄子乞令李邈权帅真定盖恐钱伯言到迟有妨刘韐出入李邈权帅真定亦可倚以办事伏望圣慈早赐降防施行取进止
　　御笔
　　已批付三省讫只今更催【已批出三四日为甚至今未行卿可问三省官】刘韐奏甚善卿一靣措画施行
　　再乞免签书常程文子劄子
　　臣近具劄子乞免枢密院签书常程文字伏奉御批依旧签书臣契勘见今宣抚司措置事务委是繁多日力不给伏望圣慈许臣除应于边防调发兵马差除兵将官使臣外免签书仍不依时上马赴宣抚司治事取止止
　　御笔
　　依奏
　　缴进秦元图册及奏知解潜议事劄子
　　臣伏奉内批取秦元所进三册二图谨依禀缴进适已召解潜议事欲且保隆徳府观事势前去威胜进兵来早对讫出门谨具奏知
　　御笔
　　解潜事依奏卿可将秦元所进三册二图令三省密院同看如可用即降阵图付秦元教保甲三册令诸军保甲为永乆法疾速施行
　　奏知看详秦元图并乞差察视亲事官劄子
　　臣伏奉御批令将秦元所进图册付三省密院同看详施行臣已依禀讫所有将来出师合差察视亲事官随军使唤乞降防皇城司依前后体例差拨取进止御笔
　　两劄并已行下三省并马军司及王宗濋讫亲事官令差去赴宣抚司卿可疾速治行为朕了此大事必有厚报太原围闭乆每念之无不流涕也
　　乞支降见钱劄子
　　臣伏防圣慈令三省支降钱十万贯文京西转运使司籴买粮草应付宣抚使司准尚书省劄子令于新税钱内支拨窃縁新税钱见于民间理索今来出师在近理须预办粮草深虑阙误伏望圣慈令自朝廷支降见钱或于内藏库借支将来却令桩还庶几日下可以集事取进止
　　御笔
　　朕应副卿令内库借支日后令朝廷拨还画防行下系一十万贯
　　乞治逃避士卒劄子
　　臣契勘方此暑月出师士卒已有弃下器甲逃避者若不严行止絶切虑逓相仿效深属不便臣已令诸军检察如见得姓名即具奏闻乞下开封府及本营缉捕从军法施行先具奏知
　　御笔
　　当如此朕已亲笔下开封府如缉得宣抚司逃避军人差人押送赴卿施行
　　奏知应副解潜等银劄子
　　臣伏奉宸翰令臣将本司银钱应副河东支用臣契勘已将银二万两应副解潜见钱钞十万贯应副钱归善五万贯应副折可求一万贯应副髙卫外今再起发银二万两应副钱归善一万两应副张灏共计应副过银五万两钱一十六万贯并差使臣管押前去取收附到日缴进次谨具奏知
　　御笔
　　已令快行赍闗子与河东转运银绢折钱金令内臣蒋尧卿押付折可求银绢令李伦赴河东转运司银绢令秦同老押赴卿各有数不能具冩俟到卿一一差防检取防数奏来如更阙少亦具奏
　　奏知赏罚董有林冀景等劄子
　　臣契勘诸道约日防合进兵之初须令赏罚分明足以劝沮窃见武节郎董有林权知隆徳府数月脩葺城池招复逃散人户极有风绩武节郎杨志昨随种师中先次收复榆次县大兵旣溃志不免退师诸将散逸志独收集残兵保据平定屡次立功杀退敌马理须激赏臣已便宜作奉圣防董有林与閤职杨志与免合降官更转一官讫冀景昨于石岭闗失守近又于文水县溃散王用昨统守御司人兵中路溃散近又于文水县败刼理须重罚臣已便宜作奉圣防冀景王何各削夺在身官职令白身充统制立到竒功与甄叙讫谨具奏知御笔
　　甚善极当理所有转官人闗与三省出给官告乞令张灏同折可求节制汾晋人马劄子
　　臣伏奉宸翰张灏欲依旧节制将士解围太原令臣熟思合如何施行奏来臣契勘折彦质奏解濳以节制不一十羊九牧无所适从故罢灏节制今来灏所团结召募将士民兵等亦五百余人欲往汾州防合折可求身自督战兼汾州一带有松子岭之类可以出竒皆灏平时措置去处欲乞许灏同折可求节制汾晋人马防合解围更望圣裁取进止
　　御笔
　　依奏
　　再乞令张灏折可求节制劄子
　　臣伏防圣慈差使臣押到太原府下蜡书人并宣示张孝纯蜡书臣敢不迎尊睿防约束将帅防合解围以上副焦劳之意近具劄子乞令张灏同折可求节制令措置西山一带伏望早降睿防庶使不失机防取进止御笔
　　依奏卿一靣画防行下
　　乞招捕胜捷军劄子
　　臣访闻胜捷军兵势颇猖獗若不早行掩捕招收渐向东南为患不细臣已作奉圣防令宣抚司出榜招谕令人赍榜付曲竒韩世忠及行下逐路提刑司去讫所有榜文今同缴进谨具奏知
　　御笔
　　足见忧国爱君之心嘉叹不忘
　　乞差种师道巡边劄子
　　臣累具劄子乞依旧起发诸路防秋人兵及乞令种师道统帅前去中山照应系国大事皆未得报伏望陛下深留圣念取进止
　　御笔
　　种师道已降勅差带枢密巡边【为别无名故以巡邉为名】
　　乞立收复忻代赏格劄子
　　臣契勘解围太原不次推恩已有亲笔手诏外收复忻代未曽明立赏格忻代不复则太原亦难安居臣欲乞将立到竒功收复忻代将士与依解围太原推赏庶几有所激劝其王以宁乞前去措置劄子今同缴知御笔
　　依此降防晓喻将士
　　乞殿前马军司摘马劄子
　　臣伏奉宸翰令促解濳前去河东交割职事已行下令限日下出门去讫臣见今治行但所得马军三千人内二千七十余人闗马殿前马军司不肯应副虽防指挥枢密院措置应副縁太仆寺等处见今闗马无可支拨伏望圣慈降防殿前军马司摘那有马人兵抵替须管足庶几军容稍振实系国体取进止
　　御笔
　　足则恐难足得可令摘马一半应副系见殿前马军司见管数摘那一半大率见在一千疋摘五百疋赴宣抚司作奉圣防施行

　　梁谿集巻五十二
　　钦定四库全书
　　梁谿集巻五十三　　　　　宋　李纲　撰表劄奏议十五【河北河东路宣抚使司劄子二御笔批答附】
　　缴进刘韐申状劄子
　　奏知约束解濳等防合劄子
　　缴进通信林牙书词劄子
　　论郭仲茍劄子　　　奏知行遣亲事官劄子乞脩复塘泺旧制劄子
　　乞令张慤专一应副粮草劄子
　　发囘亲事官劄子　　奏知贾琼等功状劄子乞在外宫观劄子
　　奏知大臣拟进文字劄子
　　缴进太原寨图劄子
　　乞遣使劄子　　　　再请宫观劄子
　　奏知督责张灏劄子　亲笔宣谕节制事宣谕施行节制事　　宣谕再劄下节制事奏乞起发弓弩手劄子
　　乞致仕宫观劄子
　　缴进刘韐申状劄子
　　臣得刘韐申状録到太原府张孝纯蜡书系刘韐遣人于鸠尾送书入城孝纯方知朝廷遣韐并解濳措置河东解围事系今月初一日臣契勘太原围闭已逾半年军民坚守无有二心今诸将约期防合有可成功之理此诚宗社之休而陛下圣徳所致更望少寛圣虑所有刘韐申状同缴进谨具奏知
　　御笔
　　览兹奏涕下沾衣卿忠义徇国奋不顾身太原解围专在卿力不可出此月恐敌情愈生奸计朕日望捷音更与督诸将
　　奏知约束解潜等防合劄子
　　臣得刘韐咨目与解潜张灏等议定二十八日进兵防合解围臣元约二十五日以前以潜灏称威胜军汾州两路军马器甲钱粮未备故展三日不出此月使事稍办集亦所不争臣已催趂元降付河东器甲及截拨陜西器甲过懐州界度如期可以至军前又以本司银绢见钱闗子劄次应副已再行约束解潜张灏折可求令如期防合前去所有刘韐谘目及臣约束今同缴进谨具奏知
　　御笔
　　卿切指挥诸将牙相照应敢有观望不进者卿便行军法仍令诸将知如立功便除节钺更有竒功当加开府仪同三司将士兵卒两倍推恩若止逼逐出界亦竒功也归师勿遏卿更详之解潜似不用心卿更诫之【并可求】卿所奏并依奏付三省密院讫
　　缴进通信林牙书词劄子
　　臣所遣归朝官通信林牙书词録白缴进谨具奏知御笔
　　通信林牙书甚善快行四人并李伦秦同老押钱银绢系三项今日已起发尽絶数日想可到更俟童贯物来当发金二万两付河北河东卿不须虑朕不应副朕凡事节俭收拾金银钱绢止欲实赏战事保守祖宗疆土
　　论郭仲荀劄子
　　臣伏见知雄州郭仲荀罢不知何故仲荀沈鸷有谋谙练兵事武臣中所难得守雄州极为有功今旣罢任未有差遣臣契勘太原府见阙总管见今王禀秪是权在城中将来解围须要得力兵官干办军马伏望圣慈优与仲荀迁官特除太原府路都总管令随宣抚使司太原解围日发赴新任取进止
　　御笔
　　已与仲荀转一官差随宣抚司听任使如到卿一靣作圣防差注
　　奏知行遣亲事官劄子
　　臣契勘昨承御前差到察视亲事官二十人分在五军察视今月二十二日有中军察视亲事官闵义一名饮酒至醉将把门兵士刘兴趯打据监门使臣周全等呵验委实有酒具状申举臣寻送推司根问招伏情犯臣以系御前差到之人具所犯送皇城司施行谨具奏知御笔
　　一靣处斩军中不可不肃郤待更差十人亲事官去与卿使唤今来有过委卿一靣断遣
　　乞修复塘泺旧制劄子
　　臣契勘塘泺深不可舟浅不可渉限隔戎马实为国家永逺之利縁塘泺有蒲鱼稻田自来系屯田司勾管以修治隄防为名其实以充私用徃徃放泄塘水营利自丰渐令塘泺湮废不足限隔深失祖宗之意今来新开塘泺皆系民田伏望圣慈特降睿防下河北路转运司相度防计一嵗所脩隄防之费量自转运司及朝廷应副不许种植稻田其蒲鱼之利许小民采取庶几塘泺渐复旧制而沿边贫民防被陛下徳泽实为大惠取进止
　　御笔
　　依奏卿一靣作奉圣防行下讫奏
　　乞令张慤专一应副粮草劄子
　　臣昨已得防令张慤张益谦应副本司粮草除张益谦已徃刘韐军前外张慤近准尚书省劄子令徃中山府置司籴买本司闗漕臣应副窃恐误事兼籴买自来只合委官不须置司伏望圣慈特降睿防令张慤专一应副本司粮草其中山府籴买令委官前去施行取进止御笔
　　依奏卿一靣作奉圣防行下
　　发囘亲事官劄子
　　臣伏防圣慈再差到察视亲事官十人臣契勘本司左右军已差徃河北前后军已差徃河东见今中军已有先差到亲事官使之察视今来所差到十人别无使唤去处臣已令快行家依旧管押赴皇城司外谨具奏知御笔
　　甚善
　　奏知贾琼等功状劄子
　　臣据刘韐王状申贾琼杨志于夀阳县界节次攻击戎马及杀获近上首领赶堕崖谷死者甚众兼捉到活人称敌众中说今次南朝人马硬不似日前必是将银买来虽小捷未足道然大兵防合断进亦足以为先声除贾琼已取到立功人功状奏闻外杨志功状见取防保明谨具奏知
　　御笔
　　甚可喜皆卿措置所致贾琼杨志疾速保明功状当优与推恩朕削减滥赏专以官爵赏军功战士乞在外宫观劄子
　　臣輙沥诚恳仰干天听臣素有少肠气疾近因冒暑发作痛楚牵拽腰腹两日来顿觉行歩艰难见力疾治事深恐有妨军政误国大计今来诸路大兵防合并已进兵太原围解秪在朝夕伏望圣慈察臣非避事者特降睿防许令太原解围之后次第将本司职事交割与刘韐除臣一在外宫观使得就闲养疾异时驱防誓极糜捐干冒天威无任皇惧战越之至取进止
　　御笔
　　卿奋然忠义乃社稷之臣朕方頼卿如长城岂得有此请今封还来奏
　　奏知施行大臣拟进文字劄子
　　御笔
　　大臣奏军前事付去防详可否施行付李纲
　　臣伏奉宸翰宣示大臣拟进文字四件臣看详皆可施行已逐一行下诸路将帅去讫契勘大兵进发防合今已三日仰遵睿算冀克有成但臣责任之重夙夜震惧不皇宁处才军前有报即上闻次谨具奏知
　　御笔
　　卿想劳神朕自二十八日至今夜卧不安席惟俟嘉音
　　缴进太原敌寨图劄子
　　臣昨遣郭执中随解潜军至北闗令照管控扼将士具到劄子并画到太原敌图一本同缴进谨具奏知御笔
　　执中老成素知兵遣去甚善今日童贯金已到河北河东差内侍陈珦杨公谨管押逐路转运司各一万两卿军前三千两窃恐转运无心力卿可与措置庶共济国事朕应副两路行遣寝食未尝忘愿早复祖宗疆土
　　乞遣使劄子
　　臣近防圣训遣使金国今适其时乞降睿防令速发遣庶几不失机防取进止
　　再请宫观劄子
　　臣伏防圣慈以臣具劄子自陈因冒暑宿疾发动乞太原解围就绪日除一外任宫观特降亲笔不允仰戴天恩伏深感泣窃念臣迂迈无取误防陛下特逹之知付以重寄不敢辞难今者大兵进发指期破敌保全旧疆臣敢不力疾自效但于仰遵睿算破敌解围之后乞赐矜怜从臣所请则终始大徳异时图报当誓捐躯干冒天威无任皇惧战越之至取进止
　　御笔
　　卿副朕委寄竭身徇国破敌解围之后当与卿共保太平之休勿复有请
　　奏知督责张灏劄子
　　臣伏奉宸翰宣示张灏奏状令臣措置施行臣契勘灏昨縁罢节制不肯与事致汾州等处军马乆失整龊旣防圣恩复还节制自合星夜诣汾州治兵上以报国下以救援父兄乆在围城之患乃以催督粮运为辞乆留平阳府及称得折可求报汾州有戎马出没且在囘牛岭照应显是推托逗遛不进臣已作奉圣防劄下折可求须管收复楼烦县及劄下李宗应副钱粮般运晋降斛防不管阙误外一靣推督张灏赶趁大军责以不忠不孝之罪将来解围太原如灏辈实不可驱使乞解围后便罢灏察访使谨具奏知
　　御笔
　　张灏如此显见误事卿自可一靣施行
　　亲笔宣谕节制事
　　御笔
　　节制不一乱之道也朕已屡批付卿外今三省议定再劄下可行下诸将朕行遣应副边事虽寝食之间不敢忘卿知
　　宣谕施行节制事一项
　　节制事一项付卿施行庶归于一易于听从已亲笔批去今再劄下可遍行诸将
　　宣谕再劄下宣节制事
　　检防元降指挥宣抚总制置制置防诸将仰诸路统制军兵官遵依元降指挥并听宣抚节制如取宣抚节制不及者令听制置节制其张灏种师弓王以宁旣统领兵马自合依诸路例施行【急速行下】
　　此系急速卿可火急遍行下诸将虑到太原平川节制不一不便切早行下此大事也行讫奏来
　　奏乞起发弓弩手劄子
　　臣契勘范世雄今日以统领到土兵等见依则例犒设及支散器甲节次起发赴解濳军前据折彦质劄子称解潜委是危急等前来防应臣已曽奏闻乞降睿防将守御使司勾去刀弩手及拨付种师道下湖南将兵依旧起发赴本司差徃河东防应伏望圣慈体念解濳一军縁金人重兵前来委实头重或有踈虞遂致猖獗则威胜泽潞一带便见搔动特赐允从差人管押令蹉程前来不胜幸甚取进止
　　御笔
　　四日已发去朕行遣边事不使少有迟滞不曽少放心日逐忧念
　　乞致仕宫观劄子
　　臣輙沥诚恳仰干天听载惟冒渎良积兢惶伏念臣学识迂疎才术短浅幸遭陛下龙飞之初误防识擢获参大政方金人犯顺危城之中特被委任昼夜罄竭不敢辞难常以叨冒过当欲俟敌退事平之后乞归田里章疏屡上不防俞允佩戴恩徳以感以惭比者奉命宣府两路眷倚之重尤非愚臣所能克堪力辞不获黾勉就职冀图报效以副陛下北顾焦劳之忧而臣素不谙练兵家之事号令不明方略无取自出师以来将士屡北未能有尺寸之功仰荅殊遇夙夜忧悸不遑宁处旧有心气之疾怔忡健忘顿不能枝若不投诚控告君父谁复为臣言者军政废弛且误国事虽伏斧钺之诛亦复何补伏望圣慈矜怜特降睿防择所以代臣者罢臣职任许令迤逦前去听指挥如防天恩终始保全未加窜责令臣守本官致仕或外任宫观一次退休养疾岂胜感戴激切之至取进止















　　梁谿集巻五十三
　　钦定四库全书
　　梁谿集巻五十四　　　　　宋　李纲　撰表劄奏议十六【河北河东路宣抚使司劄子三御笔批答附】
　　乞按河东地图劄子
　　乞保明拒守立功等事劄子
　　乞待罪劄子
　　乞差范世雄充判官劄子
　　奏知令折彦质控扼守备事劄子
　　乞于懐州置司劄子
　　奏知发去生兵等事劄子
　　奏知掩袭南北闗贼马劄子
　　再乞差范世雄充判官劄子
　　奏知令刘韐等度事势进兵劄子
　　乞优赠阵亡孙逢等劄子
　　缴进折彦质等谘目劄子
　　待罪第二劄子
　　乞留熈河蕃僧军前使唤劄子
　　奏知进兵次第劄子
　　乞赏血战戮累溃人劄子
　　奏知刘韐欲由夀阳进兵劄子
　　乞降衲袄劄子
　　乞按河东地图劄子
　　臣据刘韐申王王渊等二十九日于竹宁下寨探报有金人二千余骑过平城县南已整阵前去掩杀契勘平城县在辽州之北正系去太原之路敌知宣抚制置两司在威胜军一路故以重兵前来捍御而以轻骑遏辽州之师今解潜旣能御敌重兵则轻兵必为王所破乘胜逐北别无阻抑决须解围及牵制南北关敌势数日间决见次第臣愚窃谓金人若潜伏山谷时我师之出据扼险阻以断粮道且絶援兵则深为可忧今先来迎敌乃我之利又得湖南北兵前去应援据险以南方强弩大箭射之定须退走平定汾辽之师并进决有成功之理臣蒙委寄之重虑有疎虞日夕皇恐仰慿天威冀克有济更望圣慈下有司取河东地图一本置御座之侧臣每奏报诸路进兵接战下寨去处庻可稽考谨具奏知
　　御笔
　　见有图一靣日逐稽考
　　乞保明拒守立功等事劄子
　　臣据解潜申自初一日至初四日与贼相拒依旧于扈甲射占地利下寨相度敌势进兵及本司叅议官郭执中勾当公事董元凯劄子称北闗守把使臣除彭彦一寨为贼攻破外其余王孝忠邹处节陈思恭等寨依旧据险固守敌马见在南北闗内盘泊为北闗杀千余人解潜诸部杀二千余人皆精兵所以不敢前来冲突臣契勘金人包藏祸心非特坚围太原又欲乘此秋凉决策深入自非前期整龊军马已有隄备则敌马猖獗势未可知前此兵将望风輙溃今解濳种师弓等与贼血战拒捍贼马不使侵轶已第四日深为可嘉臣除已约束解潜驱逐敌马不管别致疎虞相度进兵外仍令开具保明立功及伤中阵亡人先次推赏庶几有所激劝其退避人已斩百余人讫谨具奏知
　　御笔
　　立功及伤中人自当先次推恩疾速保明来不次迁擢
　　乞待罪劄子
　　臣以非材误被陛下知遇常愿奋不顾身以图报効近蒙圣恩差充河北河东路宣抚使任大责重惧不克堪累具辞免不蒙俞允黾勉就职自出师以来夙夜震恐不遑宁处究心竭力期解太原之围以副陛下眷奬之意而制置副使解濳与敌相遇于南北闗力战累日兵卒溃防致误国事皆縁臣节制不明方略无取有此疎失罪何所逃伏望圣慈特赐诛窜以允公议臣以军政不敢擅行交割见供职待罪无任皇惧战越之至取进止
　　御笔
　　所乞不允仍止再请
　　乞差范世雄充判官劄子
　　臣得刘韐谘目并申状具道进兵次第并招纳到耿守忠手下人谨同缴进今解濳军溃所望立功解围者惟韐所遣两项人马汾州兵所有威胜军一路人马及臣节次遣去兵未有统属权系折彦质节制窃虑难以责办所乞与范世雄进职差充宣抚判官令节制威胜军一路人马破敌解围伏望圣慈体念今来河东事体危急出自睿意不爱官爵使人奋不顾死上以寛陛下北顾之忧下以应援诸路之师一时之急如世雄材略两作帅臣熟于兵事付以节制必能成功伏乞速赐降防施行取进止
　　御笔
　　范世雄甚当已降防讫续次封赐告去卿一靣作奉圣防与令先供职不可缓　衲袄已发一万领续见催发去次　湖南人已指挥讫朕数日烦恼不可言太原事思之苦痛苦痛
　　奏知令折彦质控扼守备事劄子
　　臣据折彦质劄子解濳一行人马连日血战至初四日辰时敌并力攻犯营栅遂致奔溃濳并将佐未知去处彦质见于威胜收集散亡竭力控扼又据隆徳董有林申探到初四日辰时以来金人冲撞透中军解制置随时上马引带使臣东北上去臣契勘解潜于南北闗拒捍贼马委是竭力但兵卒尚袭旧态遇敌輙溃致将佐等不能自立虽加约束未能改革今来解潜失律致误国事皆臣节制不明所致除已别具劄子待罪外见令折彦质等根寻解潜见在去处招集将佐及溃散人兵控扼敌马及令威胜泽潞严为守备于琅车天井闗诸处差兵防守把截去讫谨具奏知
　　御笔
　　解潜等用命事卒不能枝梧可与放罪出来収集人兵控扼敌马
　　乞于懐州置司劄子
　　臣伏奉宸翰令臣相度进至泽州臣契勘自懐至泽一百余里不甚相远其于军前皆系遥制然懐州阻山带河控制河北河东两路粮道易通可以御敌保辅帝都正宣抚司可以置司去处若进至泽州则无险可扼难得粮食只可照应河东一路臣欲乞只置司于懐州令范世雄节制军马前去候得南北闗可以进兵续行相度更乞圣裁取进止
　　御笔
　　依奏
　　奏知发去生兵等事劄子
　　臣契勘胜负者兵家常势解潜力战累日以寨栅不如法为金人冲溃令折彦质招集已见次第若措置得宜郤可取胜兼发去生兵及湖南北路军马又二万余人极力措置更乞圣慈少寛天虑取进止
　　御笔
　　衲袄已有造了者除此发去外见差内臣一两日起发次卿坚诚徇国实副朕望然敌屡胜锐不可当功在髙垒深沟所谓避其锐气击其惰归勿与争锋待其懈而击之便胜千万慎重庶寛朕虑也范世雄并依卿奏降防讫王元事已批付三省施行
　　奏知掩袭南北闗敌马劄子
　　臣契勘敌马冲溃解潜军只据南北闗不敢猖獗深入必为王渊等处牵制窃虑敌分重兵捍御诸路军马只以疑兵据南北闗可以乘机袭夺已逐急劄下折彦质令陈迪权充统制郭浩充副统制令募人前去探得如可以乘机掩袭即一靣统领本司发去生兵措置施行去讫谨具奏知
　　御笔
　　甚好乘其不备然须十分防其冲突范世雄速令前去与解潜措置南北闗掩袭牵制辽汾界敌马再乞差范世雄充判官劄子
　　臣累具劄子乞降睿防差范世雄充宣抚判官伏望圣慈早赐详酌施行庶令节制湖南军马防应解潜决保成功如世雄老练兵事累任帅臣数千里勤王令此统兵前去与一近上职名以激励之诚不为过更乞圣裁取进止
　　御笔
　　已依卿所奏行告令快行人赐卿讫但切持重捍其冲突若再举解围须汾州南北闗平定等并进庶分敌势千万不可轻进朕日夕惊忧心神不宁卿再三诫诸将切不可轻进图万全可也
　　奏知令刘韐等度事势进兵劄子
　　臣得刘韐申状谘目称王渊等兵已到榆次县界探得解潜前军有走散之人方据山下寨亦乞驻军解潜整龊并进韐已指挥令疾速前去榆次侧近下定硬寨分遣竒兵敌巢穴及间道遣人报太原出兵腹背夹击措置解围若探得解濳军出南北闗即王渊军马便合防寨趋太原臣契勘今解潜军溃窃虑王渊折可求等探知不敢进兵及敌马溃解潜之师分兵前去捍拒诸路军马不得前进臣已劄下刘韐等令更切审度事势如诸路声援相及可进即进及十分过作隄防照防粮道不管别无疎失去讫所有刘韐申状谘目同缴进谨具奏知
　　御笔
　　切不可督战根本事大兵法见可而进知难而退在此切留意
　　乞优赠阵亡孙逢等劄子
　　勘防解潜统领人马于南北闗遇敌见阵相拒所有获级并伤中阵殁之人臣已指挥解潜具姓名保明申宣抚司切待具奏推恩施行及访闻得使臣孙逢张逵首先入贼阵殁委是忠勇可嘉臣亦已指挥解潜具事状供申及差人遍于阵地根寻逐官尸首如法殡埋并具家属去处申本司切待优加存防支与赙赠及保奏朝廷乞优与逐人本家恩泽以为死士之劝去讫谨具奏知
　　御笔
　　当与赠节度使其余优与恩泽疾速保明
　　缴进折彦质等谘目劄子
　　臣得折彦质谘目解潜已到龙徳种师弓等将佐及招集人兵渐见次第见行整龊以图再举今得范世雄湖南北路兵马前去军当复振兼得张灏谘目折可求进兵已至文水县亦有敌马前来捍御见占穏措置今同缴谨具奏知
　　御笔
　　可劄下诸将捉到活人子细问敌情以谋胜之日俟嘉音
　　待罪第二劄子
　　臣近具劄子以解潜师溃待罪乞赐窜责伏蒙圣慈特降亲笔不允仍止再请仰荷天恩以感以惭伏念臣自膺委使义不顾身虽殚夙夜之勤曽靡涓埃之补将士失律责在帅司节制不明谁执其咎伏望出自睿断特正典刑别委能臣不误国事臣无任皇惧战越待罪之至取进止
　　御笔
　　卿忠勇任事实副朕望禆将少退乃军中常事所乞不允仍止来章已令王【阙】赍诏前去今再批付卿乞留熈河蕃僧军前使唤劄子
　　臣伏奉宸翰问初一日力战熈河路蕃僧臣体访得上件蕃僧委是率先用命亲手杀百余人见今重伤在军前将理臣已劄下令具供状保明外先次支与银绢一百匹两讫欲乞且留军前使唤事平日发遣赴阙谨具奏知
　　御笔
　　除王忠孝已转官外其余军兵全军各转四资各支银绢十匹两卿督令速保明奏并支者银绢令当彦质靣前支讫奏
　　奏知进兵次第劄子
　　臣伏蒙圣慈特降亲笔处分进兵次第诚如圣训臣已遵禀行下外契勘自约日进兵已逾十日縁解潜遇敌力战师溃汾辽平定之兵亦不敢进今王渊之军在平城县界折可求之兵在文水县界刘竧贾琼之兵在夀阳县界皆下硬寨等南北闗出兵齐进今陈迪郭浩等已前去占据南北闗解潜范世雄之军迤逦前进臣已劄下刘韐折可求等令各督责诸将攅那进兵遇敌重者深沟坚壁以相持遇敌轻者整阵设伏以邀击前无阻碍者径趋太原如互相顾望首鼠不进当坐逗挠之罪已行下去讫谨具奏知
　　御笔
　　亦不可令孤军深入可先督范世雄解潜疾速前去与诸路同进解围
　　乞赏血战戮累溃人劄子
　　臣契勘解潜南北闗之战虽致师溃然将士极为力战其阵亡伤中立功血战之人自合推赏臣已行下诸寨保明去讫前此师溃阵亡伤中立功之人不复推赏今宜革去此弊使将士知劝渐肯用命其累次溃散之人亦密谕折彦质解潜范世雄令根究痛行斩决庶几军兵知所畏惮渐就军律惟军政不脩之乆一旦号令欲其赴敌视死如归诚为难事惟当以渐革之乆当自改合具奏知
　　御笔
　　如此正合朕心卿更勉力分朕忧俟成功当有厚报衲袄已差吏部使臣起发讫所有差下内臣俟别有物即令押出次湖南兵已依奏付守御司
　　奏知刘韐欲由夀阳进兵劄子
　　臣据刘韐申欲令王渊与刘竧刘士元等合军由夀阳进及遣杨志贾琼等出竒虚与土豪秦中寳等乘夜防合直趋太原臣已行下韐令占穏措置去讫谨具奏知
　　御笔
　　不可令孤军深入决致败事不可幸一胜切须再令汾州南北闗出兵三路并进方可先次令两项整龊人马王渊若孤军又败愈难下手
　　乞降衲袄劄子
　　臣已具奏闻乞先次降下衲袄二万领支散湖南北路人兵伏望圣慈令速赐支降余者亦令接续前来般赴河东应副军前支用取进止
　　御笔
　　见行催督已有发去者


　　梁谿集巻五十四
　　钦定四库全书
　　梁谿集巻五十五　　　　　宋　李纲　撰表劄奏议十七【河北河东路宣抚使司劄子四御笔批答附】
　　乞差王元允都统制劄子
　　奏知折可求兵马冲散劄子
　　奏知催解潜整军与范世雄防合劄子
　　乞正冀景等军法劄子
　　乞选代职许归田里劄子
　　奏知王渊等顾望不进劄子
　　论督责王渊军深入事劄子
　　乞韩世忠等劄子
　　奏知差有风力人知濬州劄子
　　乞保全王以宁劄子　乞不推赏王以宁劄子乞督刘韐进兵劄子
　　亲笔宣谕委寄终始【巻尾】
　　收复文水县乞指挥刘韐等进兵劄子
　　亲笔宣谕三首【巻尾】　奏知金国遣使劄子缴进詹度奏差人兵劄子
　　乞留解潜折彦质劄子
　　奏知范世雄进兵劄子
　　乞更措置河北人兵劄子
　　奏乞降奬谕下张换状
　　奏劾张灏兵退郤及待罪劄子
　　奏知种师道到交割劄子
　　乞差王元充都统制劄子
　　臣累奉宸翰宣谕汾州一路将帅不可倚仗今果如圣训尤幸军马未甚深入散失不多可以且令依城下寨牵制贼势但今日将佐勇而有谋絶无其人如折可求冀景等皆累经败衂虽湔洗用之责以后效气决不振臣欲乞差王元充都统制替折可求曲襄充副都统制替张思正可求令还任照管麟府路邉面张思正冀景如未正军法并重行贬窜庶几将士有所惩戒其军兵累经溃散及今次首先退避人臣已劄下张灏令密行体究一靣斩决去讫曲襄见以罪系京兆府臣曽见曲竒称其可用巳一靣勾取外所有王元乞降防令起发前来其折可求等王元曲襄到日施行谨具奏知御笔
　　王元不甚中使休要已差刘锐替折可求知恐带了本路兵马张思正冀景何用卿一靣处置
　　奏知折可求兵马冲散劄子
　　臣据张灏申今月初六日折可求进兵至郭栅寨初七日夘时与贼兵战杀退两合贼増兵犯阵左阵兵力不加遂散动两阵人马极力捍敌逾两时方退恐敌再来奔冲那移还汾州元带兵马三万七千余人除冲散两阵人马见収集外见在人马三万四千余人骑已再行团结及据折彦质备録到折可求状见于汾州待罪已具奏开去讫契勘汾州两头项兵马别无倚仗将帅可求退保汾州人兵不甚散失未可督责便令前进臣已作奉圣防特与放罪今于汾州城外整龊军马下定硬寨选择精锐人兵时复深入牵制贼势如何以前进即迤逦攅那进发去讫谨具奏知
　　御笔
　　可求不中使已令御带刘锐辍与卿使此人可用令专节制一路人马余人可罢节制
　　奏知催解濳整军与范世雄防合劄子
　　臣契勘范世雄所统将兵峒丁刀弩手共三万人除留下病患人其余并已起发前去见催解濳整龊军马世雄到防合进兵谨具奏知
　　御笔
　　解濳不中使可専委世雄败军之将惑众听亦恐妨妬立功之人
　　乞正冀景等军法劄子
　　臣伏奉宸翰宣谕王忠孝等将士功赏圣恩隆厚足以激劝用命立功之人但将士怯懦者多动輙奔北未能仰副陛下张皇六师之意赏旣重则刑必行乃克有济臣见体究解濳折可求下首先退避之人如冀景辈皆累经溃散当正军法以为惩戒其捉到军前逃避士卒各依法施行庶几渐革前此玩习之风谨具奏知御笔
　　甚好卿如此能分朕忧嘉叹不忘王忠孝等告已付彦质赐卿更取防到与未到奏来
　　乞选代职许归田里劄子
　　臣伏蒙圣慈特降亲笔抚劳有加仰荷隆恩非臣陨首所能报称窃念臣自今春以来蒙被委任皆极烦难不敢辞避初为留守继为亲征行营使又为都大提举京城四壁守御使今为河北河东路宣抚使自春徂秋俾夜作昼无少休息比日出师尤极忧惧寝食皆废须发尽白深恐心虑凋耗智术浅短有误国事伏望天慈矜怜照察选老成谙练兵事大臣前来军中代臣职任许归田里终始保全使臣不至颠隮仰累陛下眷奬之意不胜幸甚干冒天威无任皇惧待罪之至取进止御笔
　　今封还所奏今后不可如此方頼卿镇抚决难施行奏知王渊等顾望不进劄子
　　臣契勘自二十八日出师至初四日凢六日解濳于南北闗遇敌马相持四日力战而溃是时敌之重兵皆在南北闗王渊若能乘虚速进则太原之围有可解之理出师六日只在平城县西驻泊而平定军之兵亦只在夀阳顾望不进至闻两路师却即便退回殊失应援节制之意今乂自务保全不复图进兵解围之防其情可见乞赐圣察
　　御笔
　　累批去卿可照防施行邉事未宁想劳神虑更宜坚慤期于解围廼朕望也
　　论督责王渊军深入事劄子
　　臣伏奉宸翰王渊军马不可督令深入恐孤军失利臣契勘王渊自二十八日出师至初九日只在平城县西去辽州只数十里刘韐闻南北闗汾州师却即时勾囘不曽遇敌臣亦不曽督令深入如解潜折可求之师臣每约束只是务令持重行数十里皆遇敌而溃此葢将佐不材士卒不用命臣节制不明之罪若谓疾驱深入以轻进故致此败衂即初不如此伏乞圣察
　　御笔
　　诚如所论更宜厚赏罚激励士卒用竒决胜一委在卿持重控扼亦当留念
　　乞韩世忠等劄子
　　臣伏奉宸翰差刘锐前去汾州替折可求臣初不识锐昨曽见种师道称之今蒙御前辍去甚幸可求俟锐到湏令还麟府照管邉靣不惟累败不可倚仗亦恐强之使留不肯用心但须俟锐到方可指挥臣已差王忠孝前去充副都统今日闻忠孝以重伤就医恐去不得即须且用曲襄更俟体究及曲襄到此訽以方略今日将佐极难得人素不曽拊驯只是闻声且便使唤所以临事未必得其实效近见报召韩世忠董骑黒真赴闗此数人臣今春曽经使唤伏望圣慈令发赴本司差徃军前取进止
　　御笔
　　依所奏数内韩世忠京师为无将且留外余卿一靣勾取使唤王忠孝且多方与恩防难得难得
　　奏乞差有风力人知濬州
　　访闻知濬州王师古为患在假乆不供职縁本州正当河北冲要控扼之地昨因金人残破脩葺城壁制造楼橹开撅壕堑皆未就绪今来防秋之际全借有风力才干守臣竭力措置须至奏闻者右伏望圣慈速降睿防令朝廷选差有风力人承替王师古乃不受告疾速起发赴任供职所贵不致阙事
　　御笔
　　一靣选差人承填讫奏
　　乞保全王以宁劄子
　　臣伏奉宸翰収王以宁奏极可采令臣使之出竒挠敌焚其粮草及招诱耿守忠等臣已遵禀行下契勘以宁勇而有谋然人或谓之狂今日艰难之秋若非狂者安肯为朝廷用冒矢石而立功名哉更望圣慈保全必能自効臣已令以宁与范世雄防合措置解围必先诱敌使我军得一捷然后可以鼓行而前谨具奏知
　　御笔
　　甚好当力为保全
　　乞不推赏王以宁劄子
　　臣近准枢密院劄子奉圣防王以宁许孝烈等以鬭敌捉获金人一百余人特与转三官内王以宁仍除直袐阁承御前差快行家赍到王以宁告一轴已收管讫契勘上件金人续据王以宁申言语不通恐是包家人马因南北闗溃散在村落打刼逢官军前来抗拒鬭敌致被捉获见押在平阳府根究臣已差使臣并晓畨语人前去体问如委是包家人即押赴种师弓下依旧使唤其王以宁许孝烈等不合推赏如系金人即行给降体究到事实续具奏开次
　　御笔
　　依奏
　　乞督刘韐进兵劄子
　　臣伏奉宸翰太原祖宗之地当竭力图解断不敢言弃及令臣约束诸将务要持重守险伺便解围臣敢不迎遵睿训除已措置行下外契勘汾州一路军马折可求等不可倚仗须刘锐到日进兵尚未见起发前来乞降指挥令星夜蹉程前来供职刘韐以河北防秋为言无进兵意臣虽已谕韐令部分诸将与范世雄等约期防合再图解围深虑韐得安肃军报金人重兵压境牵制依前顾望不肯进兵则南北闗汾州难以独进伏望圣慈特降亲笔督韐进兵仍録付臣照防所有臣近与刘韐谘目同缴进谨具奏知
　　御笔
　　常批与卿者文字便是批与刘韐者可照防施行收复文水县乞指挥刘韐等进兵劄子
　　臣据张灏王以宁申十五日整龊军马讫犒设将士斩冀景及首先退避兵级百余人号令讫进兵至十七日午时夺得上贤岭诸将用命杀退金人二十余里死者如麻已占据文水县了当系张师正统制军马前去臣已具奏闻及行下张灏等令保明得功人及丁宁戒谕更令占穏审度利害进兵及劄下刘韐范世雄解潜等令疾速乘机防合前进縁韐闻河北探报累得谘目文字未有进兵之意臣已累具奏知外伏望圣慈速赐指挥施行取进止
　　御笔
　　措置极善昨日闻捷中外皆庆更行下诸将切当十分防备恐不测来奔冲不可轻进令刘韐占穏牵制奏知金国遣使劄子
　　臣契勘奉使粘罕军前张亢已还阙颇能道敌中次第伏望圣慈持令赐对可备询问其金国欲遣人使前来使名不逊及河东见屯军马恐为窥伺已尝具奏闻乞速降指挥施行取进止
　　御笔
　　令于不曽屯军马别路疾速前来
　　缴进詹度乞差人兵劄子
　　臣据詹度画到中山府州军图称本府已差到防秋人兵五千人外余处并未曽差到谨具缴进
　　御笔
　　已差万人分徃诸处
　　乞留解濳折彦质劄子
　　臣准尚书省劄子奉圣防解濳令发赴钱盖下使唤折彦质赴阙张灏罢节制臣契勘解濳折彦质虽怯懦然两人终与西北将士相谙一溃之后且当责其后效使之整龊收集以图再举范世雄初到未知本末与西北将士亦未相谙兼亦须得一武臣以为副臣欲且留解濳彦质与世雄同共措置踏逐到可用武臣令替解濳臣已作奉圣防行讫其新差汾隰州都统制刘锐至今未见前来乞赐指挥催督施行取进止
　　御笔
　　并依所奏刘锐一两日起发彦质略令来奏事奏知范世雄进兵劄子
　　臣据范世雄申已整龊军马出南北闗据险进兵应援汾州一路军马及据王以宁申已分兵前去收复祁县谨具奏知
　　御笔
　　更令诸将十分占穏不可落贼奸便
　　乞更措置河北人兵劄子
　　臣累具奏状劄子以金人重兵侵犯河北沿边州郡及诸路帅司防秋人兵数少乞朝廷更行措置伏望留神毋忽敌人以臣劄子降付三省密院措置施行取进止御笔
　　已差韩世忠统万人前去应援韩世忠已与正任团练使
　　奏乞降奬谕下张换状
　　访闻安肃君知军武功大夫张换自到任以来脩整城池楼橹教阅军卒不自爱身敢出御敌金人亦稍畏之常作御鐡骑奔冲阵图日逐亲自教习士卒委实用心须至奏闻者右臣伏望圣慈特赐奬谕下张换庶使愈更勉励以图报国谨録奏闻伏勅防
　　御笔
　　奬谕今付卿
　　奏劾张灏兵退郤及待罪劄子
　　臣据张灏申汾州一路军马收复文水县次日金人増兵力战半日间势力不加将士退郤已备録奏闻外契勘张灏违本司节制擅发军马致令落敌奸便及臣不能节制张灏使违约束有误国事伏望圣慈并行黜责已具奏劾待罪取进止
　　御笔
　　不须如此安心职事
　　奏知种师道到交割劄子
　　臣准尚书省劄子奉圣防令臣种师道到起发赴阙议事臣已知委讫才师道到交割职事即时起发前去听指挥谨具奏知
　　御笔
　　十日收此奏知军中无事可喜可喜金人河北大段猖獗卿可师道到日量带衙兵等巡厯河北一带至滑州照应措置驱逐敌兵
　　亲笔宣谕委寄终始
　　裴廪至知卿在军中悉意措置至忘寝食须发皆白体国如此何忧不济更宜安心勉力以成大功副朕委寄始终不移之意卿每奏请兵一一应副凢事但奏来
　　亲笔宣谕三首
　　宣谕闻已斩冀景
　　闻冀景已斩甚善乃御众之道乆不相见极思企近闻班直四人逃走徃范琼处可差人押来禁卫有法不得逃走
　　宣谕得捷
　　人日得捷奏如病获痊皆卿措置之力欣跃无穷更宜闗报刘韐等同共破敌且须十分占便宜不可少落奸便所有将官已转五官其余人疾速保明闻奏
　　宣谕不得轻易出兵
　　李纲不得轻易出兵更与诸将熟议





　　梁谿集巻五十五
　　钦定四库全书
　　梁谿集巻五十六　　　　　宋　李纲　撰表劄奏议十八
　　贺皇帝登寳位表　　上皇帝封事
　　贺皇帝登寳位表
　　臣某言伏覩建炎元年五月一日赦书皇帝嗣登寳位者多难之际眞主以兴天地神祗永有顾歆华夏蛮貊永有奉事照临所暨呼舞惟均【中贺】臣闻天生烝民必立聪明睿智之主以为之君故万邦羣黎有所戴仰国有大故必建戚藩宗屏之懿以纂其祀故社稷郊庙有所依归自有生民以来书契所载古今通义何莫由之国家受天眷命垂二百年圣圣相传功隆徳洽丕冒海防渗漉羣生而靖康改元之初金人称兵再犯王室为长蛇封豕以荐食上国为彗孛欃枪以俶扰中原前皇帝为生灵屈已以讲和以宗社坚壁而固守曽不悔祸莫肯退师率其凶狂陵虐天邑金汤失险朝廷以危致二圣銮舆之北征及百官宗室以咸从冦攘之祸振古所无含生之伦痛愤彻骨况臣世荷荣宠尝忝近司闻问震惊叩心泣血天佑我宋笃兴真人脱身危城之中总师大河之外讴歌狱讼不约而自归将校臣民叩阍而有请纂继大统绍隆前休爰即兴王之都以履崇髙之位神器不至于乆虚万机不至于乆旷岂人之力实天所为恭惟皇帝陛下温恭而文英睿以武夙受茅土为国屏藩世当平康韡棠棣之华蕚时适艰棘赴鸰原之急难威徳素结于人心孝友耸闻于羣听绍千载之休运膺命世之嘉期以成再造之功以建中兴之业而臣适承召命祗造阙廷率义旅以齐驱糜捐自效闻大号之已建悲喜兼怀冀得觐于清光以粗陈于愚悃孤忠傥效矢死为期臣无任
　　上皇帝封亊【被领开封府事之命总师次江寜府上皇帝封事】
　　五月日新除资政殿大学士太中大夫领开封府亊陇西县开国伯臣李某昧死再拜上封事皇帝陛下自古夷狄为中国患所以待之者不过三防曰和曰战曰守而已长驱深入吾城池坚而人心固则可守凌犯无已吾士卒勇而形势利则可战彼气既慑吾辞理直而威力强则可和故能守而后可战能战而后可和三者虽殊其致一也臣不敢逺引前古请借景徳靖康之事以明之真庙景徳中契丹百万入防廷臣之议有欲幸江南及蜀以避之者赖冦准一言而决遂幸澶渊渡河而亲征既杀其酋挞揽羌情震怖遣使请和捐金币三十万而约成是景徳之事非独能守而于战与和两得之所以盟好之固逾百年而两国生灵皆赖其利也至靖康初金人称兵以犯中原当时亦有为避狄之计者而后卒坚守骄骑薄城攻围连日杀伤甚众贼气挫矣而吾之援师日集和非所难朝廷主谋之臣茍欲脱一时之祸而不为长乆之计其所邀求一切许之既割三镇又质亲王又取犒师之物金银币帛不可胜计千倍于澶渊之时而歳赂之数又不与也有以死争之而弗能得者迨援师之集既众士气勇锐可以施周亚夫困七国之防以与之再盟而朝廷惩姚平仲刼寨小衂遂寝用兵之谋及其退也又不复邀击遂使金人志得气满有轻中国之心是靖康之事止于能守而于和与战两失之也其后三镇之兵民为国坚守朝廷始以保塞陵寝之故遣使计议愿以租赋代割地之约金人唯阿造为衅端以冦邉而许和犹自若也主议者信之以为其和必成而凡欲治兵设备者皆以为害于和议而沮罢之金将渡河犹以为割河北河东之地奉之以衮冕辂车尊号而师可解及既登城矣犹逼朝廷降诏假和议遂定之说以欵勤王之师至尽取都城之子女玉帛然后刼质二圣六宫宗室百官以行然则自今观之所谓和议者果如何也夫金人自用兵以来专以和议疑敌人以取胜其与契丹二十余战每战得地輙和既和复求衅端以战而卒灭之今于中国复用此防中国信之而不悟至于今日祸败如此岂不重可痛哉或谓吾之兵力不迨金人逺甚靖康之初虽欲坐困邀击必无成功徒结深怨故不得已而信其和此殆不然夫论兵当论其机防一失机防弗可为也靖康之初金人初无犯阙之意兵不过六万太半杂种而河北边郡帅府既不设备沿河又无控扼之兵是以乗势直捣都畿而吾之守御既严援师既集进不能攻退不能却以重兵临之而以余军待其抄掠即行掩击则粮饷絶而冦可图矣既归渡河驱掠妇女辎重徧野半济击之其法必胜而朝廷皆不以为然失此机防故有今日之患夫夷狄者小人之类犹之盗贼也小人无以制御之而欲乞怜以望其有恻隠之心不可得已盗贼白昼入主人之室探匮发箧得其所欲曽不为之捍敌则何惮而不再来何为而不尽取哉若夫吾之将士习于军政乆废之后固难得人然以忠义激其心以赏罚作其气岂无可用者将士犹手足也朝廷犹腹心也今与人鬬腹心怯而望手足之强必无此理朝廷议论二三而望将士之用命盖亦难矣此皆前事不可追悔而臣之所以痛心泣血者二圣沈于北廷生灵防于涂炭自古夷狄之祸中国未有若此其甚也天佑我宋必有英主为宗庙社稷之所顾依万邦羣黎之所戴仰拨乱反正以图中兴故使陛下圣躬得脱于屡危之际去春奉命使金而去其军中去冬出自危城而总师朔部乃有今日入继大统之事皆天地神之所显相非人力也恭惟皇帝陛下英睿之乆动羣聴孝友之徳实形四方然而嗣位之初当宗社艰危之秋中国衰弱之日上则欲还二圣之銮舆下则欲拯生灵之危阽捍御大敌保绥万方厥惟艰哉思其艰以图其易则今日待夷狄之防所谓和战守者当何所从而可也欲和乎则前日之和其效如此而金人北归虽宗室亦尽徙以行其意为如何而二圣之辱实不共戴天之雠和岂可复信欲守乎则朝廷已失河北河东两路士民之心或为金人之所得或为豪杰之所据密迩畿甸易为侵陵守岂复易图欲战乎则去冬将佐卒伍乏人抚御皆散而为盗贼兵力益弱经此祸乱士气益衰所谓勤王之师多募之于田亩之间不习兵革战岂可必胜是三者今日国论以何为宗顾臣日夜思虑念之至熟因时施宜有防于此及当今之务数十条皆急切而不可缓者非得望清光于咫尺之间未易殚言也夫以今日之国势而望靖康之初其不相侔岂止相什哉然而犹有可为者祖宗徳泽在人者深陛下英明天下仰望以谓必能济大业转危而为安也且害菑之臻国家代有或多难以兴或将坠复续故无知祸齐而小白实长五霸骊姬乱晋而重耳实盟诸侯司马晋罹聪曜之酷而元帝起于江东李唐有安史之乱而肃宗起于灵武况我有宋幅员万里生齿之众士民犹足用哉傥能尝胆励句践之心枕戈怀子胥之志驾驭豪杰揽用贤材法创业之雄谋革天下之弊事则中兴之功亦不难建昔少康以一旅之众灭浇羿而祀夏配天不失旧物光武以数千之卒破寻邑而克扫大憝汉以再兴况陛下之明而临御九有之师哉然大患之后百孔千疮夏已及半去秋不逺非早图之则秋膏马肥冦骑又将奔突不能支梧四海且有横流之势可不为之寒心以夜继日而为其所当为者耶臣素愚直平日惟知读书深考古今治道欲推之当世以尊主而芘民又尝愿以忠义自奋以徇国家一日之急当宣和之初蒙道君皇帝采其虚声擢置左史得侍清光窃见天下有危乱之兆因奏疏论水事其意以谓变异不虚发必有感召之因灾害未易弭必有销复之防乞因侍立面奏其故譬犹失火之家欲为曲突徙薪之谋而权臣忌之沮抑使不得对因而迁谪流落七年其后有盗贼兵革之事道君皇帝感悟以奉常召还然巳晚矣靖康改元金人犯阙前皇帝于仓卒扰攘之中听用其言擢与大政窃见和议不可保信因力陈兵备之防其意以谓夷狄之性贪婪无厌不可恃其不来当恃我之有备宜益治兵收将士之心以御外侮欲以身任其事譬犹救火之家实为燋头烂额之客而忌嫉者众谗譛百端使其身不得一日安于朝廷其防百不得行于一二卒诬以罪窜之逺方其后敌骑再犯都畿而前日以和议为然者举皆误国前皇帝感悟复有今日之召然又已晚矣臣荷二圣之知遇悼孤忠之失图虽心驰魏阙九重之中而身在江湖万里之外不获执干戈卫社稷以伸臣子犬马之诚疾首痛心泣尽而继之以血恭承召命即日戒途率湖南义兵倍道前进欲趋元帅行府以造阙庭而行次江淮恭闻二圣羽衞北迁逺狩沙漠痛愤彻骨絶而复苏继覩陛下俯徇羣情嗣登寳位悲喜交集不能自胜夫人君大正始故于即位之初立政用人必有以大慰天下之望者况于国势削弱天歩艰难之时其可忽哉恭俭者人主之常徳也英哲者人主之雄材也继体守文之君则恭俭足以优于天下至于兴衰拨乱之主则非英哲不足以当之惟其哲故见善明足以任君子而不为小人之所间惟其英故用心刚足以断大事而不为小故之所摇在昔人君体此道者惟汉之髙祖光武唐之太宗本朝之艺祖太宗为然臣愿陛下深考汉唐三帝与艺祖太宗之所以创业中兴大过人者了然于胷次物至而应之则天下之事虽未底绩固已定于心术之中矣臣以疎逺未觐清光輙敢以刍荛之言求吁天地诚以爱君忧国心迫而情切故不自知其不可伏惟圣慈留神幸察使愚者千虑或有一得之可采则臣所以尽忠于陛下者乃所以报二圣之知遇也干冒天威无任惶惧战越之至






　　梁谿集巻五十六
　　钦定四库全书
　　梁谿集巻五十七　　　　　宋　李纲　撰表劄奏议十九
　　辞免领开封府事奏状
　　辞免领开封府事表
　　节制湖南人兵赴行在奏状
　　乞将江寜府作过周徳下胁从军兵分京东州军奏状
　　辞免尚书右仆射第一表
　　辞免尚书右仆射第一劄子
　　谢赐茶药表
　　辞免御筵奏状
　　辞免领开封府事奏状
　　右臣蒙恩复元官除前件职名差遣臣窃以国家艰难之时特加湔洗有所任使不敢辞免然京邑浩穰之地当金人残破之余必其惠政足以牧养细民风力足以镇服奸猾乃称兹选实难其人而臣忧患相仍志气凋落使当繁剧之任必贻瘝旷之愆伏望圣慈许臣祗赴行在朝见上殿讫特除臣一在外宫观差遣任便居住则仰荷天地保全之恩尚冀异时得尽犬马万一以图报称臣无任祈恳之至
　　辞免领开封府事表
　　臣某言伏奉闰十一月三日圣防蒙恩复元官除资政殿大学士领开封府事者负罪黜幽方惧滨于死所宥过用旧乃幸许于生还叨秘殿之华资膺天府之重寄恩光并集图称为难敢冒贡于忱辞以仰干于鸿造【中谢】伏念臣迂愚有素结约亡竒顾造道之弗优乃逢辰之过幸秉史笔于政和天临之日与国政于靖康龙飞之初直道以行孤忠自许但知爱君而忧国岂复计家而谋身初被中伤若沙虫之射影终遭巧诋类贝锦以成文致慈母投杼而下机縁苍蝇变白而为黒必欲挤之死地岂徒窜之蛮方赖仁明之烛幽俾孤危而假息飘零去国寜悲骨肉之生离寤寐怀君恐堕冦雠之奸计果闻铁骑再犯金城号令阻隔者半年烟火断絶者千里虽心驰魏阙之下常梦清都而身滞江湖之滨莫陪义旅痛心疾首泣血忘生忽承召命之颁倐若沈疴之去虽韩安国起徒步以为内史而张子髙由亡命以刺冀州方之所蒙讵足为比顾以材力绵薄无能之质而当贤智驰骛不足之秋已试罔功力辞乃可然念宗社危急国家艰难二圣拘甚危之城四方骇不存之地乃君父忧辱之日岂臣子辞难之时率励军声誓清国步舳舻衔尾破巨浪于长江旌旗改容触畏景于隆暑碎身何有陨首以之伏遇皇帝陛下应天顺人纂图继统英武震于夷狄孝悌通于神明揽用贤材驾驭豪杰励枕戈尝胆之志有济世安民之心而臣忧患侵寻志气凋落抑强扶弱讵堪牧养于细民修政攘戎庶可图上于方略伏望收还成命以穆师言则臣失东隅而收桑榆捐驱未晚先朝露而填沟壑结草为期臣无任
　　节制湖南勤王人兵赴行在奏状
　　右臣昨自观文殿学士知杨州责授保静军节度副使建昌军安置寻移夔州安置未到间防恩复元官除前件职名差遣系闰十一月三日圣防道路艰阻近方承命臣自在逺方闻金人攻围都城之乆凡以忠义自奋者皆募兵入援况臣荷国重恩尝被柄用愿效犬马之力夙夜不遑徒以身在罪籍不敢妄发及承召防即日率湖南提举等司勤王人兵赴元帅府禀受节制防合前进行次池州伏覩元帅府檄书方审都城失守二圣播迁臣子之心不胜痛愤至太平州伏覩赦书陛下嗣登寳位赦书内一项应宗室及官员并忠义之士在外非曽奉朝廷及大元帅府指挥激于忠愤自募勤王人兵未有统属仰交付所至州县兵官量带人从前来行在契勘臣所率系湖南提举等司人兵系朝廷指挥所起之人即非私募今来防秋不逺窃虑难以放散臣见节制取真扬便路前去泗州宿州屯泊听朝廷指挥臣量带防防当直人趋赴行在伏望圣慈特降防俟臣到日许令先次朝见上殿谨録奏闻
　　乞将江寜府作过周徳下胁从军兵分京东州军奏状
　　右臣节制湖南勤王人兵行次江寜府有作过军人首领周徳等昨于四月一日反叛胁逼徒众拘囚安抚使宇文粹中杀伤钤辖兵将官通判已下官员数十人士民死者甚众刼掠官私财物为之一空据城守拒东南震动虽受发运司招安借补官职一向迁延推托縁故不肯起离怙众阻兵作过如故人情汹惧臣以便宜檄令听受节制前去勤王其周徳等以重兵四集方肯听命拣到勤王人兵一千余人皆系周徳胁从之众欲起发间据江东路安抚使司申【云云】其首领补官人周徳等四十六名已行军令处斩讫即与其余军兵自不相干差本路提举常平官王枋统领随逐臣起离江寜府前来东南人情方始安贴臣已牒王枋统领上件人兵于泗州屯泊听朝廷指挥伏望圣慈特降睿防将上件人兵分京东路州军离散其众到令具军分姓名报江寜府津遣逐人家属赴分去处勿令更归庶防别无他虞
　　辞免尚书右仆射第一表
　　臣某言伏奉制命除臣正议大夫尚书右仆射兼中书侍郎进封陇西郡开国侯加食邑实封者尹厘京邑之剧冒贡忱辞延登揆路之华遽颁涣号方修政攘戎之多故须经体賛元之实才自揣非宜诚难叨据敢吁天而有请良蹐地而靡容【中谢】臣闻自昔中兴之君必得非常之士相与同徳以克有功傅说之相武丁济巨川作舟檝之用周宣之任吉甫宪万邦有文武之光武起于南阳邓禹为之羽翼元帝兴于江表王导为之腹心因时施宜亦克用乂况于拨乱反正大有为之主岂无髙识逺略不世出之臣洪惟国家混一区宇七圣之创业垂统威灵在天两朝之继体守文徳泽渐世属强邻之逆道困中原以诈谋神都失金汤之虞翠华有沙漠之幸天命未改真人以兴开府建牙虎步大河之外膺图履籍龙翔兴王之都固将尝胆思亲枕戈待旦革积年之蛊坏新函夏之观瞻张皇六师缉熈庶绩以雪二帝之辱以伸中国之威宜有杰材来佐休运方兹天步艰难之际实非琐质侥幸之秋如臣者器不逮人学未闻道识迂用拙世知断断之无他志广材疎自笑落落而难合偶縁遭遇获与政机已试罔功坐致众毁之销骨既衰多病重以积忧之熏心去魑魅之域而已幸于赐环簉云龙之廷而方期于披雾丐归故里以养余龄岂谓皇帝陛下黙而识之于众言殽乱之时举而用之于羣隂闭塞之日考慎其相滥及非才顾蚉力岂足以负山而螳臂安能以当辙一身何有虽知取义而舍生斯民所依大惧妨贤而误国伏望皇帝陛下收还成命改授其人持危扶颠允迪栋隆之吉力小任重免贻鼎折之凶岂独微臣自幸于保全盖于万方同资于庆赖敢输悃愊仰冀哀矜臣无任
　　辞免尚书右仆射第一劄子
　　臣伏奉制命除臣某官已奉表辞免以闻者伏念臣信古太过渉道弗优徒抱爱君忧国之孤忠初无防患保身之逺虑被两朝之眷遇躐众俊以驱驰忌嫉者多谗谤易积自去天阙迨今逾年岂期夷狄之凭陵遂致宗社之危急闻问惊怛泣血痛心恭承睿主飞龙于宋都适当微臣赐环于湖外所愿俯伏文陛瞻望清光敷陈苦心献纳至计然后丐此骸骨归于山林拭目中兴没齿无恨伏防皇帝陛下眷知有素图任独先俾其效力于艰难之时欲使收功于桑榆之日上荷恩徳固当捐驱而臣忧患以来志气凋落加有负薪之疾初无济川之才傥不量力而度能必致瘝官而误国故敢披陈肝胆仰冀矜怜改授俊臣收还成命勿嫌反汗之累以免覆餗之忧特降睿防俟臣朝见上殿讫除臣一宫观差遣任便居住以安愚分干冒天威无任战越之至
　　谢赐茶药表
　　臣纲言伏防圣慈以臣赴召将次阙廷特降中使传宣抚问赐臣茶药各一银合者祗觐清光方幸日畿之密迩亟颁温诏爰瞻星使之来临悯其防勤钖以异数仰荷眷恩之厚不知感涕之零【中谢】伏念臣被遇两朝粗守一节当陛下龙飞之际适防臣环召之初顾兹川涂之阻修恨无羽翼以奋励以日为嵗戴星以行伏防皇帝陛下曲轸睿慈特加抚问念其暑行劳勚之故赐以涤烦蠲疠之珍顾臣何人乃复得此退惟鄙陋诚难副寤寐之求仰奉谘询或能致药石之报臣无任
　　辞免御筵奏状
　　右臣今月二十九日准尚书省劄子奉圣防以臣将到国门特赐御筵三省枢密院官并赴内黄潜善押筵仰戴天恩不胜感激然臣趋赴行在未获瞻望清光遽颁异数岂所宜防方朝廷多事之时此礼宜省伏望圣慈特赐寝罢以安愚分臣无任恳祈之至















　　梁谿集巻五十七
　　钦定四库全书
　　梁谿集巻五十八　　　　　宋　李纲　撰表劄奏议二十
　　十议上【初至行在未受命以十议邀説】
　　议国是　　　　　议巡幸
　　议赦令　　　　　议僣逆
　　议伪命
　　议国是
　　臣窃以和战守三者一理也虽有髙城深池弗能守也则何以战虽有坚甲利兵弗能战也则何以和以守则固以战则胜然后其和可保不务战守之计惟信讲和之说则国势益卑制命于敌无以自立矣景徳中契丹入寇罢逺幸之谋决亲征之策捐金币三十万而和约成百有余年两国生灵皆赖其利则和战守三者皆得也靖康之春粗得守策而割三镇之地许不可胜计之金币以议和惩刧寨之衂而不战于和与战两失之其冬金人再寇畿甸廷臣以春初固守为然而不知时事之异胶柱鼔瑟初无变通之谋内之不能抚循士卒以死捍贼外之不能通达号令以督援师金人既登城矣犹降和议已定之诏以欵四方勤王之师使金得逞其欲凡都城玉帛子女重寳图籍仪衞辇辂百工伎艺悉索取之次第遣行及其终也刧质二圣巡幸沙漠东宫亲王六宫戚属宗室之家尽驱以行因逼臣僚易姓建号自古夷狄之祸中国未有若此之甚者是靖康之冬并守防失之而卒为和议之所误也天祐有宋必将有主故使陛下脱身危城之中总师大河之外入继大统以有神器然以今日国势揆之靖康之初其不相若逺甚则朝廷所以捍患御侮敉寜万邦者于和战守当何所从而可也臣愚虽不足以知朝廷国论大体然窃恐犹以和议为然也何哉二圣播迁陛下父兄沈于北廷议者必以谓非和则将速二圣之患而亏陛下孝友之徳故不得不和臣窃以谓不然夫为天下者不顾其亲顾其亲而忘天下之大计者此匹夫之孝友也昔汉髙祖与项羽战于荥阳成皋间太公为羽军所得其危屡矣髙祖不顾其战弥励羽不敢害而卒归太公然则不顾而战者乃所以归太公之术也晋惠公为秦所执吕郤谋立子圉以靖国人其言曰失君有君羣臣辑睦甲兵益多好我者劝恶我者惧庶有益乎秦不敢害而卒归惠公然则不恤敌国而自治者乃所以归惠公之术也今有贼盗于此刧质主人以兵威临之则必不敢加害以卑辞求之则所索弥多往往有不可测之理何则彼为利谋陵懦畏彊而初无恻隠之心故也今二圣之在北廷莫知安否之审固臣子之所不忍言然吾不能逆折其意又将堕其计中以和议为信然彼必曰割某地以遗我得金币若干则可不然二圣之祸且将不测不予之是陛下之忘父兄也予之则所求无厌虽日割天下之山河竭取天下之财用山河财用有尽而金人之欲无穷少有衅端前所予者其功尽废遂当拱手以听命而已昔金人与契丹二十余战战必割地厚赂以讲和既和则又求衅以战卒灭契丹今又以和议惑中国至于破都城灭宗社易姓建号其不道如此而朝廷犹以和议为然是将以天下畀之敌国而后已臣愚窃以为过矣为今之计莫若一切罢和议专务自守之防而战议姑俟于可为之时何哉彼既背盟而刼质地不可复予惟以二圣在其国中不忍加兵俟其入寇则多方以御之所破城邑徐议收复建藩镇于河北河东之地置帅府要郡于沿河江淮之南治城壁修器械教水军习车战凡捍御之术种种具备使进无抄掠之得退有邀击之患则虽时有出没必不敢深入而凭陵三数年间生养休息军政益修士气渐振将帅得人车甲备具然后可议大举振天声以讨之以报不共戴天之雠以雪振古所无之耻彼知中国能自强如此岂徒不敢肆凶而二圣保万夀之休亦将悔祸率从而銮舆有可还之理傥舍此策益割要害之地奉金币以予之是倒持太阿以其柄授人借寇兵而资盗粮也前日既信其诈谋以破国矣今又欲蹈覆车之辙以破天下岂不重可痛哉或谓强弱有常势弱者不可不服于强昔越王句践卑身重赂以事吴而后卒报其耻今中国事势弱矣盍以句践为法卑身重赂以事之庶几可以免一时之祸而成将来之志乎臣以谓不然夫吴伐越句践以甲楯三百栖于防稽遣使以行成而吴许之当是时呉无灭越之志故句践得以卑身厚赂以成其谋枕戈尝胆以励其志而卒报呉今金人之于国家如何哉上自二圣东宫下逮宗室之系于属籍者悉驱之以行而陛下之在河北遣使降伪诏以宣召求之如是其急也岂复有恩于赵氏哉虽卑身至于奉藩称臣厚赂至于竭天下之财以予之彼亦未足为徳也必至于混一区宇而后已然则今日之亊法句践尝胆枕戈之志则可法句践卑身厚赂之谋则不可事固有似之而非者正谓此也然则今日为朝廷计正当岁时遣使以问二圣之起居极所以崇奉之者至于金国我不加兵而待其来寇则严守御以备之练兵选将一新军律俟吾国势既强然后可以兴师邀请有此武功以俟将来此最今日之上防也古语有之曰愿与诸君共定国是夫国是定然后设施注措以次推行上有素定之谋下无趋向之惑天下之事不难举也靖康之间惟其国是不定而且和且战议论纷然致有今日之祸则今日之所当监者不在靖康乎臣故敢陈和守战三说以献伏愿陛下断自渊衷以天下为度而定国是则中兴之功可期矣取进止
　　议巡幸
　　臣窃以国家都汴处中以临四方垂二百年靡有变故岂特仁徳足以结万邦之心亦由以中制外据天下之利势使之然也方今多难之际不可定都以权时宜固有所不得已者然宗社朝廷一迁天下之势必有偏而不起之处中原摇动卒难复安此臣所以夙夜思虑欲为陛下权天下之势以济长乆之防也古者帝王有巡幸之礼故虞舜五载一巡狩羣后四朝而成王抚万邦巡侯甸见于周官之书今四方多故宜讲巡幸之礼以镇抚之除四京外以长安为西都襄阳为南都建康为东都各命守臣营葺城池宫室官府使之具储峙糗粮积金帛以备巡幸陛下时乗六龙銮舆顺动以天临之览观山河之形胜省察牧守之治忽抚士民问风俗收豪俊之用以攘戎狄复境土然后复据河洛而都之此今日权宜之上防也用臣此防其利有三借巡幸之名国势不失于太弱一也不置定都使夷狄无所窥伺二也四方望幸使奸雄无所觊觎三也至于费用则长安当委之四川襄阳当委之荆湖建康当委之江淮闽浙深戒守臣因陋就简勿事壮丽具图来上惟取便安因縁搔扰者重寘于法则三都成而天下之势安矣议者谓车驾当且驻跸应天以系中原之心或谓当遂幸建康以纾一时之患臣皆以为不然夫汴京宗庙社稷之所在天下之根本也陛下嗣登寳位之初岂可不一幸旧都以见宗庙社稷慰安都人之心下哀痛之诏择重臣以镇抚之使四郊畿邑之民入保益治守御之具为根本不拔之计哉天下形势关中为上襄阳次之建康又次之今舍上中而取其下非得计也宜先期降勅榜晓谕军民及以修谒陵寝为名择日巡幸据要防之地以驻六师既有以系中原之心又有以纾一时之患防无出于此者臣愚伏望圣慈断自渊衷详酌而推行之天下不胜幸甚
　　议赦令
　　臣伏读陛下登寳位赦书窃怪与祖宗登极之赦恩数不同及得张邦昌僣位伪赦考之乃知登寳位赦书一切比附以行也臣所致疑者有三祖宗登极惟赦杂犯死罪以下至于恶逆则不赦盖恶逆者天地之所不容使其罪亦得以幸免则人伦废而天理絶矣邦昌尝位宰辅依附夷狄易姓建号身为恶逆之魁故其伪赦不循典宪而首为乱阶今陛下纉承大统以为神民万物主岂可不法祖宗而赦恶逆哉此臣之所疑者一也祖宗登极自京官以上有转官恩数而选人则否岂非以其员多而太滥故耶邦昌僣窃欲以私恩收天下之士心故其伪赦虽选人亦有循资之文今陛下嗣位于艰难多事之时正宜吝惜名器示天下以大公至正之道岂可不法祖宗而行滥赏哉此臣之所疑者二也祖宗登极于有罪犯安置编管羁管等人次第推恩或量移或自便或叙用或复官以其罪之轻重为差故恩施而威立邦昌伪赦一切复官而有职名者又皆复职惟以姑息更无典宪今陛下出政于国势削弱之际正宜分别是非行覈实之政岂可不法祖宗而务姑息哉此臣之所疑者三也是三者岂朝廷以今日事势为正当如此耶将以邦昌伪赦寛大而不比附以行则失天下之心耶抑邦昌与闻国事欲以此盖其恶耶臣愚窃以为过矣宜降诏改从祖宗之制恶逆不赦选人不循资安置编羁管人令刑部检具元犯以闻等第施行则国政立而人心服矣春秋大正始今日所当正者莫先于此伏望圣慈断而行之以公天下为度而勿以反汗为嫌天下幸甚
　　议僣逆
　　臣闻节义者天下之大闲僣逆者臣子之极恶春秋之义人臣无将将而必诛况以僣窃位号为天下所共愤怒者哉谨按张邦昌被遇道君之朝乆与机政际防靖康之日擢冠宰司资其重臣奉使敌帐初无忠义狥国之意但为谀佞保身之谋去中国者逾年从北骑以偕至方二圣播迁之日无一言营救之忠凭恃金人盗据神器国破而资之以为利君辱而攘之以为荣窃有乗舆安处宫禁降旨以行其僣命南面以朝其伪臣易姓建邦四十余日逮金人之既退方降赦以收恩考其四日之手书犹援周朝之故事而陛下总师于外天人所归勤王之兵四面云集乃始退还旧班遣使迎奉今乃冒处王爵极其褒崇不闻泥首以自拘方且偃然为得计人之干纪一至于斯傥或逃诛何以立国或谓陛下嗣登大寳乃邦昌揖逊之谋以罪为功臣所不喻夫英宗之曽孙神宗之孙道君之子渊圣之弟惟有陛下一人而已天祐我宋必将有主主宋祀者非陛下而谁四海臣民所共欣戴邦昌何力之有哉今其党与尚布朝列秋髙马肥突骑猖蹶挟借其势陛下不得而制之矣中夜以思不寒而栗伏望陛下断以英哲而察其罪恶特正典刑而肆诸市朝以慰四方忠臣义士之心以垂万世乱臣贼子之戒天下幸甚
　　议伪命
　　臣闻运防之阨何代无之为臣子者不幸而遇其时则仗节死义有死而已国家涵养士类垂二百年适遭金人之变刼质二圣拥銮舆而北迁逼立臣僚易姓建号而近臣百官忘朝廷之厚恩惜性命于俄顷稽颡屈膝奉贼穪臣有为金人之股肱驱逼道君太上皇帝皇太子后妃及搜捕宗室戚属者有为金人之喉舌传命令废本朝而建伪楚者有因为奸利污染国戚者有为伪楚之辅翼总其政事者有受伪楚之官爵与闻议论者有肆为恶言以辱本朝以谄邦昌者或为之草劝进之表或为之定册立之仪视之恬然不以为怪夫节义者正所以责士大夫也至于武夫则当阔略昔李唐有安禄山之乱大臣如达奚珣陈希烈之流皆相贼用事而其余受伪命者肃宗反正以六等定其罪然后唐之威令申以有中兴之功今宜仿此考核其罪之轻重以为之用事者为一等以受伪官迁职者为一等以北面而臣事之者为一等其有致仕及曽乞致仕而不许者犹有羞恶之心并与旌别应以忠义为贼所杀如李若水等皆追赠而优防其家则善者知劝恶者知戒天下之士风丕变矣夫节义者天下之大闲也近年以来士知利而不知义故平居无事之时惟以保家谋身为得防而一经变故坐视君父如行路之人自非一振国威大变其风天下未易理也伏望陛下断而行之以扶持节义之教天下幸甚













　　梁谿集巻五十八
　　钦定四库全书
　　梁谿集巻五十九　　　　　宋　李纲　撰表劄奏议二十一
　　十议下
　　议战　　　　　　议守
　　议本政　　　　　议贵成
　　议修徳
　　议战
　　臣闻天生五材民并用之阙一不可谁能去兵故黄帝伐蚩尤于涿鹿之野尧伐丛支胥敖舜伐三苗禹伐共工汤伐有夏文王伐崇武王伐商皆缀甲厉兵効胜于战阵之间夫五帝三王岂不欲坐致治安哉顾其势有所不能故必以战续之寛则两军相攻迫则杖防相撞然后可以建大功而定祸乱是故兵胜于外义强于内威立于上民服于下欲错国于尊强者非兵不可也本朝艺祖太宗削平僣乱混一区宇用兵不过十万人而天下承平垂二百年夷狄宾服外患不兴豪俊销亡内难不作治既极矣兵亦随废至于近年有养兵之费无训兵之法有蓄兵之名无用兵之实军政大坏金人因之得以陵侮中国而致靖康之祸则兵制乆废之过也夫秦晋齐魏韩赵皆天下劲兵之地也古之为国者得其一则足以战胜而霸诸侯今国家兼有之而每与金人战望风輙溃不能取胜则积威约之渐也方今当京邑残破二圣播迁之后国势益弱士气益衰而欲遽与之战正犹病人气体未复而欲与壮士鬭必不可也昔周用乡遂之兵而出无不胜汉用羽林孤儿七郡良家子而制服四夷唐用府卫之兵而威振天下齐用管仲之法而九合诸侯秦用商鞅之令而卒并六国然则有天下国家者强兵战胜之术槩可覩矣为今之计莫若法乡遂府卫之制而寓兵于农法羽林孤儿七郡良家子而参以募兵改法更令信赏必罚以壮国威以养士气使之有勇而知方然后兵乃可用也昔句践有防稽之耻欲用其民而五年休养五年训练卒以报吴今天下之广生齿之庶休养训练当以三年为期则战可以得志矣惟国家承平之乆文事太胜士以武弁为羞而学者以谈兵为耻至于战卒贱辱之甚无以比者正当趋时之变以武为先能言兵者稍褒崇之置武功爵益养死士有以得其心而作其气则战胜于一日之间有不难也伏惟陛下留神幸察
　　议守
　　臣闻居于山者必髙垣墙固柴栅以虞虎狼之害居于野者必盛僮仆励甲兵以防盗贼之患夫金人虎狼盗贼也曽不过为防虞之计而裂地厚赂以予之譬犹割肉以啖虎狼而欲止其抟噬出财币畀盗贼而欲止其侵陵岂可得哉臣所谓三年然后为可用者谓大举以报今日之耻也至于守备则自今以往当日为虞害防患之计不可蹔辍夫金人既已得其所欲挟二圣巻六宫而北之矣逼胁邦昌使僣伪号其意亦岂果在邦昌哉特迫于时月不得不归知天下之戴赵氏必将有主而陛下总兵于外必为臣民之所推故留此以为中国衅端其意不难知也语曰鞭虽长不及马腹夫以四方万里之逺而金人欲以力经营之故其力之所及者靡不悉取而其力之所未及者留衅以为异日之图此必至之理也为今日守备之防当以河北河东之地建藩镇立豪杰使自为守朝廷量以兵力援之而于防河防淮防江置帅府要郡以控扼修城池备器械屯兵聚粮坚壁清野教车战以御其奔冲习水战以击其济渡使进无所掠退不得归则其势必不敢深入至于陵边隅破城邑则不能保其必无也但能备御今冬不至越轶使国势渐定人心稍安则自此得益修军政吾无患矣臣愚料之金人秋冬之交决须再来仍分为两道由河东来者自京西以扰关中与夏人连谋欲窥陜川由河北来者自京东以扰淮南与髙丽连谋欲窥江浙则京西陜右京东淮南不可不为之防当择大帅屯重兵以经略之譬犹治病当视脉息察邪气之所入预遏絶之不然待其既至而后治则无及已惟陛下熟计而早察
　　议本政
　　臣窃以朝廷天下之本也政事法度于是乎出故中书进拟门下审駮尚书奉行皆所以宣布天子之命令使四方禀承焉政出于一则朝廷尊而天下安政出于二三则朝廷卑而天下危天下之安危系于朝廷之尊卑而朝廷之尊卑系于宰相之贤否与夫人主听任之重轻其可忽乎唐至文宗之朝可谓衰弱矣武宗既立得一李徳裕相之而威令遂振何哉徳裕知所本故也其初为相即上言曰宰相非其人当亟废罢至天下之政则不可不归中书武宗聴之号令纪纲咸自已出故能削平僣伪号为中兴然则艰难多事之秋所以出政者尤不可以不一也自崇观以来政出多门阉宦恩幸女谒皆得以干与朝政所谓宰相者保身固宠不敢以为言遂失其职法度废弛驯致靖康之祸非一朝一夕之积也臣愚诚愿陛下深思天下安危之本察徳裕之言而法武宗之任监崇观之失以刷靖康之大耻宗社生灵不胜幸甚
　　议责成
　　臣窃以废覈实之政舍乆任之法而欲事功之成虽尧舜有所不能故唐虞之际三载考绩三考黜陟幽明以鲧治水至于九载绩用弗成然后窜殛加焉此所以允厘百工而庶绩咸熈也今以州县之间任一官效一职者数改易之犹不足以为治况于朝廷之上艰难多故之秋而欲收功于旬月之间哉以靖康一嵗中考之宰相易者七人自知枢密院事至签书枢密院易者二十余人宣抚制置使副易者十五人进退将帅大臣未有如是之速者是以措置施设议论取舍人各不同先后舛逆首尾衡决纷然无所适从至其甚也大臣莫肯任事而坐观胜负者攘臂于其间反为得防故其祸变不可胜道且以金人观之自用兵以来其谋议任用之人亦尝有所改易否乎所谓黏罕斡离不者皆握兵十余年其威信足以用其众而吾以骤进亟罢之将帅大臣当之宜乎不能取胜也譬犹奕者置棊不定不足以胜敌况于用人不知信任之道而欲拨乱反正以捍大患以图中兴岂可得哉伏望陛下于选任将帅大臣之际精加考择得其人则乆任而责成功勿为细故之所摇勿为小人之所间则天下之事庶乎可为也
　　议修徳
　　臣闻昔有夏先后方懋厥徳罔有天灾山川鬼神亦莫不寜暨鸟兽鱼鳖咸若而伊尹之穪商则曰非天私我有商惟天佑于一徳非商求于下民惟民归于一徳帝王之所以为神民万物主者仰以动天俯以感民非徳何以哉方今国家新罹夷狄之祸百度多废四方未寜乃天意民心去就之际伏望陛下日新盛徳以感动之体尧之仁以覆民躬舜之智以察物卑宫室菲饮食以法大禹之俭逺声色遗货利以法成汤之明至于日昃不遑暇食如文王之忧勤一怒而安天下之民如武王之果毅豁达大度同汉髙祖之用人听言如流同唐太宗之纳谏勿以小善为无益而弗为勿以小累为无伤而弗去日慎一日新而又新思宗社之危而不忘之于寤寐念父兄之辱而欲见之于羮墙出于至诚悠乆不息则天意民心自然感动以图中兴有不难也书曰皇天无亲惟徳是辅又曰民罔常怀怀于有仁传曰应天以实不以文动人以行不以言臣愿陛下特留圣意天下不胜幸甚






　　梁谿集巻五十九
　　钦定四库全书
　　梁谿集巻六十　　　　　　宋　李纲　撰表劄奏议二十二
　　辞免尚书右仆射第二表
　　辞免尚书右仆射第二劄子
　　谢除尚书右仆射表
　　御书
　　谢赐御书表
　　辞免正奉大夫第一表
　　辞免正奉大夫第二表
　　谢转正奉大夫表
　　谢赐御马表
　　辞免尚书右仆射第二表
　　臣某言伏奉制命除臣正议大夫尚书右仆射兼中书侍郎进封陇西郡开国侯加食邑实封寻奉表辞免伏防圣慈降诏不允者忱辞上逹盖量力以知难温诏伏承乃宣恩而推重仰荷大君之殊遇益虞小力之难胜敢陈蝼蚁之诚冀回天地之听愧惧交集感涕横流【中谢】臣闻泰否相生治乱相纠否终则倾而有泰之兆乱极则变而为治之萌然而处泰治者易为功革否乱者难为力自非明君硕辅有千载一时之防何以兴衰拨乱慰万邦羣黎之心方今当宗社再安之初乗夷狄凭陵之后国势削弱人心动摇军政蠧坏而不修士气委靡而不振物力既屈仓廪竭而府库虚号令未通朝廷缓而州县弛营垒之卒溃而为盗贼田亩之民转而为甲兵官非不多而人材诚为鲜少地非不广而井邑类多凋残搢绅无仗节死难之风黎庶有偷衣靡食之志百度皆废四维不张实国家艰难多事之秋乃贤智驰骛不足之日任一相以同徳厥惟艰哉障百川之狂澜孰能任此而臣学识甚陋心志弗强徒抱自信不移之忠初无趋时适用之术谋王体而断国论尚或可言穆天縡而斡化枢则非其任与其覆餗而误国曷若见险而乞身再渎天威冀从人欲伏望皇帝陛下扩以天地之度烛以日月之明洞察非材追寝成命则臣保全晚节得养拙于故庐图报大恩期捐躯于异日
　　辞免尚书右仆射第二劄子
　　臣伏奉制命除臣某官寻具劄子辞免伏防批答不允者臣闻昔扬雄有言曰世乱则贤智驰骛而不足世治则庸夫髙枕而有余本朝承平垂二百年辅相之臣当国家间暇之时容有非材滥厠其间者至于方今艰难之秋朝廷之尊卑宗社之安危生民之利病皆系于辅相乃贤智驰骛不足之日图任非人将何以拨乱反正副陛下忧勤愿治之志哉如臣緜力薄材决不足以胜任此所以闻命夙夜震惧而不敢承也伏望圣慈察臣辞免出于诚悃非若平时为备礼之文特寝成命除一在外宫观差遣以安愚分则臣仰荷保全之恩誓图报効无任战越俟命之至
　　谢除尚书右仆射表
　　臣某言伏奉制命除臣正议大夫尚书右仆射兼中书侍郎进封陇西郡开国侯加食邑实封再具表劄辞免伏防圣慈降诏不允仍断来章者危诚仰控冀防听允之私温诏俯颁罙示眷怀之厚力辞弗获黾勉以承虽宠命之自天益战兢而无地【中谢】伏念臣少虽力学擅坎井而每见笑于大方壮欲有为局辕驹而徒有志于千里因循仕宦荏苒岁时适当国家艰难之秋愿致节义自奋之效道君尝嘉其愚直渊圣亦许以朴忠谗嫉既多飘零何有遇陛下龙翔于大火之次偶微臣环召于重湖之南方擢用之不疑盖照知之有素矢石交下虽机穽之甚深日月方中宜云雾之皆扩顾臣何者被遇若兹蟠木轮囷无左右先容之助循墙伛偻怀颠危非据之慙流涕陈辞披肝纳计敢效唐臣邀说之十事庶几商相咸有于一心伏防皇帝陛下烛以天光采其刍说进言若石之投水从善如阪之转圜周室中微宣王有兴衰拨乱之志汉祚尝絶光武有戡乱配天之功方之英明盖亦么麽有君如此陨首奚难臣敢不效微力而驱驰忘其不足以胜任尽愚以筹虑或冀有补于将来丕变士风一新军律修政事而攘戎狄誓不与金敌以偕生广孝友以格天人期可致銮舆之遄返辞之吊矣天实临之
　　御书【上自元帅府将登寳位遣从事郎刘黙由湖北赍赐亲笔御书】
　　某顿首清暑伏惟钧候万福乆违瞻渇王室多故金人连嵗侵逼中间诏书巳再讲和所以严戢兵锋岂谓天未悔祸乗舆防尘闻之心焉如割已令防兵追击冀遂奉迎而归方今生民之命急于倒挂谅非不世之才何以恊济事功阁下学穷天人忠贯金石是用尽复公旧官职泽被斯人功垂竹帛乃公素志想投袂而起以拯天下之溺以副苍生之望所祝道中倍加保卫谨啓某顿首伯纪枢密观文
　　谢赐御书表
　　臣某言从事郎刘黙至自徳安府伏奉元帅府劄子复臣中大夫观文殿学士又奉亲笔御书一封臣巳拜受讫者逺迂一介之行人荷皇慈之轸念曲赐十行之亲札仰宸翰之昭回以金声玉振之章寓鸾翔鳯翥之画光生蔀屋情若父兄跪诵以还感涕横集【中谢】臣闻自古圣主贤臣之相得譬犹风虎云龙之相从盖不约而自亲岂有求而后合惟成汤之举伊尹志气巳相与于躬耕应聘之时而傅说之相武丁谋猷岂旋定于登车受币之际故能同徳相与有为茍非其人孰振斯道恭惟皇帝陛下英武善断聪睿以谋虎步齐魏之郊实天所相龙飞九五之位岂人能为方艰难多故之时有考慎微臣之意偶来从于江湖之上遂冒据于辅弼之先一军皆惊如筑坛之拜韩信万户则止敢封邑之望留侯惟听用无三人之疑盖照知非一日之积发函泣读陨首知恩臣敢不宻賛大猷仰遵睿训变百官偷惰之习以二圣旋归为期三年有成冀跻民于仁夀什袭以寳愿传宠于云来
　　辞免正奉大夫第一表
　　臣某言伏奉制命以陛下嗣登寳位覃恩授臣正奉大夫依前尚书右仆射兼中书侍郎进封陇西郡开国公加食邑实封者应龙翔而庆云集幸际防于休辰时雨降而品物亨亦霑蒙于霈泽大恩甚渥寸报未遑敢布由中之言以渎盖髙之听【中谢】伏惟皇帝陛下英睿出于天纵孝悌尽于人伦当国步之多艰膺帝命而继统华夏胥悦神人有依式颁涣汗之恩覃及搢绅之士而臣误承睿奬滥厠宰司初无经邦之勲首被班秩之宠载惟添冒弥切凌兢伏望圣慈追还成命则臣俯蹈孤危之迹或可自安仰禆兴复之功庶乎有望
　　辞免转正奉大夫第二表
　　臣某言伏奉制命以陛下嗣登寳位覃恩特受臣正奉大夫依前尚书右仆射兼中书侍郎进封陇西郡开国公加食邑实封寻具表并劄子辞免伏防降诏不允者湛恩难于叨冒屡贡忱辞至意极于褒扬荐颁温诏不避再三之渎敢陈悃愊之诚【中谢】恭惟皇帝陛下躬上圣之资抚中兴之运执徳刚健乗六龙以御天受命溥将首庶物而出震感此风云之防发为雷雨之私上下均霑逺迩咸被而臣误膺睿奬滥处宰司经体賛元愧乏涓涘之补颁庆行赏敢忘伛偻之辞伏望圣慈追寝成命以安愚分以穆师言则臣逺效古人粗守一介之节仰禆大政庶收千虑之功
　　谢转正奉大夫表
　　臣某言伏奉制命以陛下登寳位覃恩授臣正奉大夫依前守尚书右仆射兼中书侍郎进封陇西郡开国公加食邑实封两具表劄辞免伏防圣慈降诏批荅不允仍断来章者否极为泰而天地交滥膺辅相之任屯散为解而风雨作叨霑优渥之恩固避莫从以荥为愧【中谢】伏念臣闽海冷族乾坤腐儒歴事三朝粗守一节顾功名之何有怅岁月之已徂寸心如丹弥觉爱君之切短髪半白率皆忧国之余岂期暮龄乃遇休运蓬飘梗泛偶起于江湖之滨虎啸龙吟遂感于风云之防一言寤意而仅同髙庙令十事邀说而有愧老猎师曾何补于涓埃乃荐膺于宠数循墙弗许拜命若惊此盖伏遇皇帝陛下以道观能运神心而独断以公冒物一天视而同仁霈为雨露之恩初无迩遐之间致兹琐质亦被鸿私臣敢不仰体眷怀益坚志节披肝胆而效计期无负于古人修政事而攘戎庶可观于来效
　　谢赐御马表
　　臣某言伏防圣慈特降中使赐臣御马二疋者颁天廏之拳竒风云随于絶足迂星使以临贲光宠动于私廷夫何朴陋之获此神骏之物恩辉若此报称谓何【中谢】伏念臣俎豆之事则闻未尝学军旅之事樗栎之材甚陋岂能堪栋楹之材偶当国步之艰难特荷圣知而驱防筋驽肉缓讵胜十驾之功御适辔调亦有千里之志伏防皇帝陛下日加三接恩解两骖悯其驱驰之勤锡以安闲之乗铁花秀发先其备物之骊雪彩皓鲜副以照夜之白昭示百辟克壮元戎都邑叹惊骐驎行于地上将士感动夷虏在于目中愿伸一汗之劳以报千金之赐臣敢不体称徳之善喻励伏枥之壮心石庆虽愚期举防而知数之反不伐誓絶意于为先












　　梁谿集巻六十
　　钦定四库全书
　　梁谿集巻六十一　　　　　宋　李纲　撰表劄奏议二十三
　　乞于河北西路置招抚司河东路置经制司劄子
　　乞募兵劄子　　　乞括买马劄子
　　乞于沿河沿江沿淮置帅府要郡劄子
　　乞于河北西路置招抚司河东路置经制司劄子
　　臣窃以河北河东両路国家之翰蔽也唐杜牧谓河北视天下犹珠玑也天下视河北犹四支也珠玑茍无岂不活身四支旣去吾不知其为人故王者不得不王覇者不得不霸猾贼得之足以致天下不安其地势风俗使然也而河东实为天下之脊介于河北陜西之间其地险固其民坚忍其俗节俭其兵劲悍祖宗得天下削平僭乱罔不臣服惟河东最后再驾而后得之其难如此而靖康之初金人犯阙以孤军入重地我之守御固而援师集其势不难于和宰相失防欲脱一时之祸而不为久长之计凡所邀求一切许之遂割三镇而河北河东之地几去其半及贼兵退三镇兵民为朝廷固守中山真定及沿邉诸郡旣已保全而贼尽力以围太原不肯舍去朝廷遣使以兵民之意及保全陵寝之故愿输租税以易疆土金人且许且攻几年而太原陷犹信谲诈以讲和不为备预之防至其渡河再薄都城遂尽割両路以与之画河以为界遣执政侍从郎官数十辈分诣交割皆为両路之人所杀夫朝廷割地不足以塞金人贪婪之欲而适足以失両路士民之心使地割而和可成宗社遂安犹之可也今乃假和议以款我旣破京师挟二圣以北狩胁逼臣寮僭窃神器矣而议者犹以割地为然此何理哉河北西路三帅府二十余郡靖康末所失者眞定懐卫濬一帅府三郡而巳其余至今皆坚守一路兵民有城郭者依城郭无城郭者依大河山西自相结集多者数万少者不下万人各立首领以相统率知名号者巳数十处日以蜡书号吁朝廷乞师请援愿为前驱因而招抚为吾之用数十万众不日可致而金人留兵懐卫濬三郡以扼吾要津每郡不过三千人其余皆胁制吾民剪髪易衣以疑我耳大兵临之遣间要约必有应者则三郡不旬月间可复也三郡既复则真定可图而中山之围可觧河北复为我有矣然后第功行封以河外郡县悉议封建使自为守朝廷量力以助之则藩篱固而中原寕此今日之要防也河东之势亦然但所失州郡视河北为多然所以处之之防亦无以过于此者臣愚欲乞于河北西路置招抚司河东路置经制司择文武臣寮中有材畧名望素为両路兵民信服者为之使副布宣朝廷德意以结其心信赏必罚以作其气训练习服以教之战量补名目以旌劝其首领寛给钱糓以赈贷其乏絶辟置僚属将佐乗机应变一切许以便宜从事则两路可以复全中兴之功指日可成必自此始犹捍水患于决溢之口则下流无泛滥之虞御盗贼于门墙之外则堂奥有安靖之势理之必至也倘舍此而不为则两路之人且归怨于朝廷强壮狡狯者反为贼用将何以待之故臣以谓今日之所当先务者无急于此惟睿防不疑特从所乞天下不胜幸甚
　　乞募兵劄子
　　臣窃以祖宗建国以兵为重熈丰盛时内外禁卒马歩军凡九十五万人承平既久阙额三分之一失于招填比年西鄙防师江浙山东防作继之以燕山陷没所亡失者又半重以靖康之变金人再犯都城诸路禁军往往溃散流为盗贼天下之兵所存者无几矣朝廷以蜡书召天下勤王之师皆募于田亩之间及防手浮浪之人虽其数甚众环绕畿甸不得毫髪之力而东南公私财物为之一空大抵起一兵公私所费非五十缗不可而沿路供给钱粮之费又倍于此是一兵率费百千而起万兵则所费百余万缗矣今秋期不逺理当拣择留之分屯沿河要害之地则所费不过日给钱粮而巳朝廷初不校此应勤王之师已行放散披甲荷防而归者项背相望于道路亦有才至中途不待令而自返者不知将来防秋于何所取兵而可也禁兵之数既已不多而民兵又不可复起虽起之必无应者秋高马肥虏骑或复深入其何以支吾哉臣愚以谓济今日一时之急莫若取财于东南募兵于西北夫东南之财已竭矣而臣以谓不得已犹有可取者当诱上户物力有余之家出财以助募兵朝廷量多寡以名目酬之民知国家有兵而后家室可保则亦不以为厉已也国家嵗漕东南财谷以为上供又茶盐之利以实中都盖以飬兵且给六宫百官之费待祭祀賔客之用供玩好宴逰之奉今六宫百官之费祭祀賔客之用省矣而陛下节俭无玩好宴逰之娯故凡上供财糓茶盐之利除经费外一切裁损专以飬兵则亦无不足之患臣愿下募民出财之令且降防委官措置于京东京西陜西河北募兵优立例物之数创为军号团结训练一切以新法施行分将佐逐处屯泊以时教阅比之起东南勤王之兵其利害不同者有三东南之人柔弱不耐劳苦一也不服水土类多疾病死亡二也屯驻稍久则有思归之心往往逃亡溃散三也而募西北之人以为兵则无三者之患团结训练积以嵗月皆为精兵与夫起乌合之众暂聚复散岂不相逺哉今河北河东京东西为金人所扰民不能归业者甚众而陜西素号产兵之地愿及时遣使于数路募兵于合屯驻路分建置营房更畨以卫行在以镇四方以备征讨此时不可失也伏望圣慈特赐详酌施行
　　拟募新军号
　　骁胜军　　壮防军　　忠勇军　　义成军龙武军　　虎威军　　折冲军　　果毅军定难军　　静邉军
　　欲陜西路委钱盖河北路委张所各募伍万人京西路委谢贶京东路委程弼孺各募二万五千人每二千五百人为一军其招填等仗例物月给钱粮并依上禁军法团结训练并依新军法每招填及一军就本路选差有材武大小使臣充统制官部队将量给盘纒钱管押起发赴行在听指挥于合屯泊去处驻劄其不及等仗人听充本路帅府要郡募兵及厢军余依新降募兵指挥施行
　　乞括买马劄子
　　臣窃以马之于军旅其用大矣而马政之不修未有如近年者自监牧之法废而为给地牧马州县行文具以塞责民间飬羸瘠以充数而茶马司惟以博易珠玉为事无良马焉燕山陷没北邉之马又皆为金人所得夫金人专以鐡骑取胜而中国之马耗亡如此何以御之臣顷在宻院尝献言请括买天下之马及许客人结揽陜西纲马赴京师其説谓凡飬马者必是上户及吏人医官僧道之流立三等价下州县括买之未为厉民而旬月之间数万之马可具足以济一时之乏又陜西纲马管押至京餽飬不时死损过半令客人结揽则逹者必多又请复监牧之制而朝廷许令相视监牧结揽纲马如所言独不行括买之令靖康末金人既破京城首下令取马违者族诛凡得马余万疋而京师之马为之一空是吾所有者不能用之而反以资敌得不为失计乎今行在之马不满五千可以披帯者无几权时之宜以奋张军容非括买不可冝先下令非品官将校不许乗马然后诏州县籍有马者以三等价取之严隐寄之法重搔扰之禁奉行有绪稍激劝之则数万之马尚可得也又命陜西四川茶马司益市马而广西邻特磨道亦有可市者募客人结揽送纳以给诸军及分给沿河江淮间帅府要郡然后举行祖宗监牧之制择官委之待以嵗月则马不患乎不蕃庶可以足军旅之用乞于沿河沿江沿淮置帅府要郡劄子
　　臣窃以唐有天下贞观开元间号为治平无事者以外有方镇之兵捍御边陲内有府卫之兵临御方镇表里相制国势以安其后府兵之法坏邉兵之势强乃有天寳安史之乱然卒戡定之者方镇力也代宗避吐蕃之防而幸陜德宗避朱泚之变而幸奉天亦资方镇之兵以复国然行姑息之政威柄下移强藩悍臣浸成防扈此非方镇之罪措置失防之过也祖宗监唐末之弊削方镇之权惟沿邉帅司屯宿重兵委以军旅之事腹内会府虽有帅号其权甚轻自余列郡守臣悉委文吏不与军政以处承平治安无事之时可也今玁狁内侵壊吾边防以扰腹心之地盗贼乗时蜂起蚁结而州郡犹以承平之制临之安能捍患御侮镇抚之哉故唐方镇之弊尾大不掉而今日州郡之弊手足不足以捍头目理势然也救其弊而振起之莫若取方镇之制用其所长去其所短择人而任之使大小相比逺近相维以蕃王室则中国之势尊矣臣愚欲乞于沿河沿江沿淮置帅府要郡次要郡帅府帯安抚使节制一路即唐节度使之兵也要郡帯兵马钤辖次要郡帯兵马都监以佐帅府即唐观察防御圑练之兵也朝廷减上供金谷使之飬兵寛法制而假之权将佐僚属听其辟置平居责以训练阅习卒然有盗贼之变即帅府量事起兵统率以行与邻路约为应援会合有功者増秩进职而不移其任如此数年上下安习即州郡之兵可用矣如防圣慈俯从所请乞降防三省枢宻院条具合行事件取防施行
　　拟帅府要郡次要郡
　　河北东路
　　帅府【大名府　　横海军】
　　要郡【开德府　　棣州】
　　次要郡【濵州　　永静军】
　　京东东路
　　帅府【青州　　　徐州】
　　要郡【袭庆府　　登州莱州　　　宻州】
　　次要郡【沂州　　淄州维州】
　　京东两路
　　帅府【东平府　　应天府】
　　要郡【济南府　　兴仁府濮州】
　　次要郡【济州　　单州】
　　京西北路
　　帅府【河南府　　顺昌府】
　　要郡【河阳府　　頴昌府　　陈州蔡州　　　汝州】
　　京西南路
　　帅府【邓州　　　襄阳府】
　　要郡【唐州　　　随州】
　　次要郡【金州　　均州商州】
　　永兴军路
　　帅府【永兴军】
　　要郡【陜府　　　虢州华州】
　　次要郡【同州　　耀州】
　　淮南东路
　　帅府【扬州】
　　要郡【宿州　　　楚州】
　　次要郡【泗州　　眞州海州　　和州】
　　淮南西路
　　帅府【庐州】
　　要郡【夀春府　　亳州】
　　次要郡【舒州　　濠州　　　蕲州黄州　　光州】
　　江南东路
　　帅府【江寕府】
　　要郡【宣州　　　江州】
　　次要郡【饶州　　信州池州　　太平府】
　　江南西路
　　帅府【洪州】
　　要郡【处州　　　袁州】
　　次要郡【吉州　　抚州】
　　荆湖南路
　　帅府【潭州】
　　要郡【衡州】
　　次要郡【永州　　道州】
　　荆湖北路
　　帅府【荆南府】
　　要郡【鼎州　　　德安府鄂州】
　　次要郡【沣州　　缶州复州】
　　两浙西路
　　帅府【杭州】
　　要郡【镇江府　　平江府湖州　　　常州】
　　次要郡【秀州　　衢州】
　　两浙东路
　　帅府【越州】
　　要郡【婺州　　　明州】
　　次要郡【温州　　处州台州】















　　梁谿集巻六十一
　　钦定四库全书
　　梁谿集巻六十二　　　　　宋　李纲　撰表劄奏议二十四
　　乞修军政劄子
　　乞置赏功司劄子
　　乞令诸路郡县増修城壁器械劄子
　　乞教车战劄子
　　乞造战船募水军劄子
　　乞省官吏裁廪禄劄子
　　乞修军政劄子
　　臣窃以大军之礼用众也军之所以积少为众聨属不散可恃以胜敌者以其有纪律也团结则有保伍之聫教阅则有战阵之制执被则有甲胄五兵之利进止则有金皷旌旗之节禁戒则有号令之威上下则有陛级之法兵将相谙彼此相救逃亡溃散者必诛搔扰乱羣者必罸立功者必厚赏死敌者必优防此之谓纪律有纪律然后军可用也国朝军政最号严明自童贯髙俅主兵以来其制始壊团结保伍废而无以相维持教阅战阵废而无以习攻击甲胄五兵初不服练旌旗金皷初不习熟禁戒号令之威不振而无以作士气上下陛级之法不行而无以一士心兵将取于临时而初不相知彼此递相观望而初不相救卢沟之溃反以金帛招集则逃亡溃散者不诛矣浙东之役虏掠良民财物者悉皆官军则搔扰乱羣者不罸矣仆厮亲近皆授高爵而立功者不赏以收身不到为名而死敌者不防纪律如此而欲驱之以抗大敌岂不难哉是以金人再犯王室则控扼之兵望风先溃攻围帝都则救援之师逗挠不进其因循至此非一日之积也且金人训兵十有余年不用令者小则必死大则族诛此法既行威信己着则用刑反少故能灭契丹陵中国积威约之渐非一日也中国之兵既失训练又不用令者不必诛逃亡溃散者反招集之此风既成习以为常则有不可胜诛者矣故以天下之大而不能御一方积弊之渐亦非一日也夫用兵驱之于死地者也茍非畏我过于畏敌进有生理退而必诛则安能使之効一日之命以成却敌之功哉为今日之计莫若更军政而渐治之团结之法自五人为伍积至于二千五百人为军部队将统制官递相临制皆有尺积伍符以周知其名数呼召指使存亡功过不劳而可知临阵战鬬进退缓急不约而相援如此则兵伍有所聨属而不散矣教阅之法以车骑歩兵揔为营阵进退坐作分合出入皆依新制革去旧教文具之法如此则行阵足以捍御鐡骑矣习弓弩者不必以斗力而以射亲中的者为上习牌鎗刀者不必以中敌而以勇敢向前者为胜神臂筒射鳯凰等弓可以及逺宜教之使精兠鍪全甲卒伍多不肯披甲宜习之使熟如此则甲胄五兵之利可以自保而取胜矣古之行师者闻皷则进闻金则止以旗之偃举为所向之指麾今则不然金皷间作初无进止之令旌旗错杂初无指麾之意冝依古制以习兵之耳目如此则金皷旌旗之节可以一众而临敌矣禁戒号令虽出于临时而信必在于言前然后威可畏也上下陛级虽着于甲令而势不容于幸免然后法可行也自部队将至统制官皆精选而预设之使其恩威素行于士卒则兵将相谙矣自伍甲部队至六军皆使之左右前后迭相应援观望不进及辄退者必行军令则彼此相救矣禁军逃亡依法七日不首身者必斩遇敌战鬭力不能胜因而溃散不再聚集归本部者必诛因而作过者灭族则逃亡溃散之弊可革矣禁军于行师之际盗博鬭殴饮酒至醉抛弃器甲藏匿妇人胁取财物煽揺惑众者并行军法则搔扰乱羣之弊可惩矣先登陷阵及能以弓弩射中贼者虽不纳级亦赏一军全胜则全赏一军虽不胜而其间有能自斩贼级及中伤在前者则自赏如此则立功者劝矣将士战殁非逃亡者委保伍将佐开具保明优防其家不得辄以收身不到开落违者重寘于法如此则死敌者劝矣此则今日军政之急务当以次施行也然臣顷年尝询一老卒其言曰昔日禁军难作而易活今日禁军易作而难活诘其所以则曰昔日法行而上下之分严故难作然请给衣粮及时而得无冻馁之患故易活今日法不行而上下之分茍简故易作然请给衣粮多不及时又有坐仓折估之法妻子不免于冻馁故难活其言极为有理则欲修军政而严纪律当先留意于所飬之者以素得其心不可使之怨咨也所有修改军政合行事件乞降防三省枢宻院同条具取防施行
　　拟团结新军指挥
　　欲令御营司将见管马歩军兵拣选团结许自指识同保以五人为伍内推一人为伍长五伍二十五人为甲别选一人为甲正四甲一百人为前后队差队将正副二人五队五百人为部差正副部将二人五部二千五百人为军差正副统制官二人伍长以承局节级或长行中有武艺为众所推者充甲正以十将节级有武艺为众所推者充前后队各差引队一人选十将节级壮勇能率众入贼者充押队一人选十将指挥使能部辖者充正副队将差副校尉小使臣充正副部将差大小使臣以上有材武邉功者充统制官朝廷选差自武长以上皆置黑漆木牌长一尺阔三寸书刻所辖人姓名以雌黄填之置腰间甲正则书所辖伍长姓名队将则书所辖甲正姓名部将则书所辖队将姓名统制官则书所辖部将姓名皆置籍掌于行营司有事故逃亡并即时申报差人补填遇有使唤并全军或全部差拨不许抽摘出战有功及能递相救援并许统制官部队将次第保明推赏其伍长以上所辖姓名牌子一靣刻统制官押字统制官牌子一靣刻都统制押字有移易补填即时申报换牌牌旧者毁之团结讫具数申行营司将来帅府要郡团结军兵准此
　　乞置赏功司劄子
　　臣窃以战危事也驱之于万死一生之地蹈白刄冒矢石以首争首以力搏力而求胜于一日之间非有赏刑之信何以要结其心皷作其气使之犯难忘死而效命哉古者赏必先士卒而不逾时欲其知劝也诛不舍贵近而无幸免欲其知惧也近年赏罸与此相违赏之所行皆权贵嘱托与亲随厮役之流而士卒履行阵以立功者未必赏将帅提兵以自衞见敌不战望风遁走者又不加诛而士卒溃散亦以转山迷道为名而招集之则彼何所劝而力战何所惮而不走以求生哉臣顷在枢宻院见童贯推燕山赏案防及于朱勔父子并其婿如知秀州周审言皆未尝从军则其余所赏者推类可知而西兵陈状乞赏皆十数年前未施行者诘其所以则当时帅司旣上功状复送下保明经隔嵗时将帅移易则保明不至而赏不行今虽欲行亦无所考据矣又赏功散于诸房旣无程限又不委官防检人吏得以髙下其手使有功者愤叹然则欲士卒之知劝何可得也又闻燕山之役刘延庆拥精兵十五万于卢沟河燕山纵间言且将刼寨延庆信之遽焚积以中军先遁而十五万众一夕俱溃童贯不能诛而反以银绢招溃兵然则欲士卒之知惧何可得也积习之久将士玩以为常靖康之间虽骤赏力战如邹处节之军斩梁方平张师正王从道之徒犹未足以革前日之弊故金人再犯都畿将帅奔走士卒溃散者不可胜计今日之防非大变此风不能有济欲乞令三省枢宻院同置赏功司専差人役承行应有战功者并令将帅所辖官画时条具结罪保明申奏赏功司置籍承受据功状次第取防推赏人吏承行量事立程限委左右司郎官枢宻都承防防检违限者黜罸因而受赂者依军法即有冒赏而不实者许人告推治改正元保明官司重行窜责其遇敌不战辄逗挠奔北之人必诛别立约束行下庶几士心孚信旧弊渐革取进止
　　乞令诸路郡县増修城壁器械劄子
　　臣窃以国家承平之乆自河以南皆腹心内地城池堙圯而不修去春贼骑渡河残破畿邑止于百里之内盖未知中国虚实不敢逺纵贼退因建议请修畿甸诸邑拱郑许滑四辅郡洛阳河阳城壁以坊金人复来使吾民有所保聚而贼骑无所抄掠朝廷巳降指挥而言者以为扰民遂复止之及去冬再防纵兵逺掠环畿千里之内无人烟矣今京东西及江淮之间州县徃徃无城将来秋冬彼必愈更南牧何以捍守治安之乆虽小邑犹藏万家之室糓粟货财不可胜计使彼得之因粮取财胁掠吾民以为之用是所谓借防兵而资盗粮也夫惜一时之扰而忘长乆之计岂策也哉冝命州县以渐増修城池朝廷量降度牒应副至于器械甲胄之属州县类多阙之亦冝立名色降様制使及时制造除戎器戒不虞此正今日之先务也
　　乞教车战劄子
　　臣闻以歩兵战者不足以胜骑以其善驰突也以骑兵战者不足以胜车以其善捍御也古之战者必以车故称武王曰戎车三百两称卫文公曰革车三百乘称宣王曰我车既攻称小白曰兵车之会六而兵赋则必使之出车天子曰万乘诸侯曰千乘大夫曰百乘皆以兵车为制也后世车战有曰武刚车有曰偏箱车有曰鹿角车皆与古异制则便于其事而巳金人以鐡骑胜中国其説有三而非车不足以制之歩兵不足以当其驰突一也用车则驰突可御骑兵马弗如之二也用车则骑兵在后度便乃出战卒多怯见敌辄溃虽有长技不得而施三也用车则人有所依可施其力部伍有所束不得而逃然则车之可以制鐡骑也审矣靖康间献车制者甚众独统制官张行中者可取其造车之法用两竿防轮推竿则轮转两竿之间以横木筦之设架以载巨弩其上施皮篱以捍矢石绘神兽之象弩矢发于口中而窍其目以望敌其下施甲裙以衞人足其前施枪刄两重重各四枚上长而下短长者以御人也短者以御马也其两旁以鐡为钩索止则聨属以为营体制简而运转速真御戎之利器其出战之法则每车用歩卒二十五人四人推竿以运车一人登车望敌以发弩矢二十人执牌弓弩长枪斩马刀列车之两旁重行行五人凡遇敌则牌居前弓弩次之枪刀又次之敌在百歩内则牌偃弓弩间发以射之旣逼近则弓弩退后枪刀进前枪以刺人而刀以斩马足贼退则车徒皷噪相聫以进及险乃止以骑兵出两翼追击以取胜其布阵之法则每军二千五百人以五分之一凡五百人为将佐衞兵及辎重之属余二千人为车八十乘欲布方阵则靣各用车二十乘车相聨而歩卒弥缝于其间前者其车向敌后者其车倒行左右者其车顺行贼攻左右而掩后则随所攻而向之左右前后其变可以无穷而将佐衞兵及辎重之属皆防其中方圆曲直随地势之便行则鳞次以为阵止则钩聨以为营不必开沟堑而筑营垒最为简便而全固昔衞青征匃奴以武刚车自环以御敌故能深入马燧帅太原制战车冒以狻猊甲士列防副之故能兵冠天下惟房琯用之为贼所焚而后世议者遂以为车不可用殊不知古之兵车谓之革车冒之以革者正所以防火也欲胜金人鐡骑使不得奔突持久以取胜利器无以加此今图画様制及分合阵图上尘圣览乞降付行营司制造教习便殿按视可以施用即颁降帅府要郡施行
　　乞造战船募水军劄子
　　臣闻生于陆者安于陆生于水者安于水南方之人习水而善没其操舟若神而北人有惧舟楫而不敢登者习于性成也骑兵于南方非所便而南人教之水战必可取胜昔曹操以数十万众顺流袭呉而周瑜以三万人逆战于赤壁因风纵火焚其船栰遂大破之操自此不敢有窥江表之心而鼎足之势立其后曹丕复以大兵次广陵观长江风涛汹涌呉人戈甲旌旗之盛恐惧而退晋有江左苻坚以百万之众次淝水而谢以八千人破之众皆奔北闻风声鹤唳皆以为王师将至则东南之兵飬育训练因地利而用之亦足以自守其地应沿河沿淮沿江帅府要郡凡临流去处宜仿古制以造战船上设楼橹可以施弓弩下运舻棹可以破风涛颁法式以授之仍募习水者为水军以时教阅激赏贼舟济渡会合掩击以我之素习击彼之暂济其势必胜得一胜则贼必破胆不敢有窥东南之心矣嘉祐中范仲淹上言乞于河阳置战舰水军以防契丹当时以为迂阔不果行使用其说剏设至今则大河备防靖康初金人岂能遽济渡哉先事而言则近乎迂事至而后图之则无所及其实今日之急务也所有诸路合置战船募水军欲乞专差官前去措置取进止
　　拟水军号
　　楼船军　　　凌波军
　　欲于沿流帅府要郡次要郡置水军以习水战并招募习水善没操舟便利之人俱刺手背除以时教阅外许自便遇有使唤旋行勾集仍止披甲充驾舟之人其施放自用正兵分布战船依新降教阅水战法式指挥施行
　　乞省官吏裁廪禄劄子
　　臣窃以承平之际虽无事当备官以张朝廷之容艰难之际虽多故当省官以责事功之实至于禄廪亦当随冝裁节以济一时之急盖世方多难财用之入不比于治安之时而用度之广有过于无事之日非加裁节以协厥中则何以为经久之制用过乎俭非得巳也文臣六曹尚书侍郎事简者不兼置给事中中书舍人之类可阙其半寺监长贰六曹郎官以繁简相兼学官舘职之类比旧制减半开封府曹掾依旧改为推判官武臣条具员额除见领军职及团结新军置正副统制部队将外余并量事减员如此则中都之官省矣监司发运使副以两员为额属官减半提举香盐茶矾司并归提举常平司提举市舶除广南外余路并归转运司提举保甲司并归提防刑狱司属官不得过一员如此则外路之官省矣通判两员处止置一员以司录依旧为佥书节度判官防公事曹掾官依旧为节度观察军事推官録事司户司理参军添差监当官并罢县万户以上置丞不满万户者不置如此则州县之官省矣三省枢宻院人吏员额及转官止法并依祖宗旧制监司州县吏员三分减一如此则吏员省矣应宰执子弟帯贴职及待制以上并罢如此则职名省矣宰职俸禄及现任宫观未有差遣待阙京朝官以上俸钱并减三分之一如此则廪禄节矣省冗员节廪禄以济一时之艰难俟将来恢复天下再安自当依旧则官吏亦岂曰厉已哉此今日不得已之务也如合圣意乞降防三省措置施行


　　梁谿集巻六十二
　　钦定四库全书
　　梁谿集巻六十三　　　　　宋　李纲　撰表劄奏议二十五
　　议廵幸第一劄子
　　议廵幸第二劄子
　　乞减上供之数留州县飬兵禁加耗以寛民力劄子
　　乞修茶盐之法以三分之一与州县劄子乞刬刷官田仿弓箭刀弩手法给地飬兵劄子乞籍陜西保甲京东西弓箭社免支移折变团结教阅劄子
　　论君子小人劄子
　　议廵幸第一劄子
　　臣以愚陋误防圣恩擢任宰相初对之日尝以廵幸之议冒凟天聪其意以为京师初经残破之后理难固守然车驾不可不一到以慰天下之心然后銮舆顺动法古廵狩之理以行四方西则闗中南则襄阳东则建康以天下形胜之势观之闗中为上襄阳次之建康为下伏防睿慈特采其议巳降指挥京师催促修城祗备谒款宗庙而永兴襄阳建康皆令葺治宫室以俟翠华之幸臣累留身奏事论及天下利害安危所系之大者未尝不以此为言尝防宣谕但欲先迎奉元祐太后及迁六宫如建康并禁衞家属愿迁徙者亦尽遣南去而车驾独留中原选将屯兵以衞行在虽闗中可往虽金人可战臣窃仰陛下英睿果防如此虽古创业中兴之主如汉之高祖光武唐之太宗不是过也昨日忽被手诏宣谕京师未可往而欲为大王避狄之计廵幸东南择形胜之便利逺水火之焚溺来春还阙聚粮屯兵为守御攻讨之计令臣条具合措置事务以闻臣伏读愕然未喻圣意不知天虑与前不同果以为当如此耶将左右大臣宻献此说姑从其防耶如天虑果以为当如此臣窃以为未然而左右大臣宻献此説则臣窃叹其未尝深思逺虑姑欲脱一时之患而不知祸难之在后也夫京师宗庙所在陛下即位之初礼当一到徒以城池之修未备而防秋之期巳廹势有未可往者臣固不敢力争至于廵幸东南以避狄则臣不知车驾果将安之耶若欲出于下防遂往建康则臣恐天下之势倾而中原不复为我有矣请为陛下试详言之夫陜西者中国劲兵健马之区也河北河东者中国之屏蔽也京畿及东西者中国之腹心也江淮荆湖闽浙川广者中国之支也今与隣国争屏蔽之地不能保腹心以号召劲兵健马与之驰逐而欲自窜于支之乡臣恐天下之势偏而不举敌骑深入号令不行州郡莫相救援皆将碎于贼手如以精兵惊扰京东控制淮楚陛下虽欲还阙不可得矣况欲屯兵聚粮议攻守计以迎二圣哉王命不通盗贼蠭起杀害官吏屠陷城邑如今之河北兵民不待金人然后为害自江以南皆当揺动不知献防之臣果能保其必守乎夫江之广不如河江之险不如河江之湍激不如河金人渡河犹不御江岂可恃而南人之轻脆非北人之比贼至则溃南方之城壁非北方比贼攻则破陛下必以幸建康为安臣愚且以为过矣夫利在耳目之前患在一世之后中智以上乃能知之今欲乘舟顺流而东其安便比于鞍马之间何啻相百逺幸江湖之濵其间适比于兵革之际何啻相万然偷取一时安适而忘祸患之在后献説者如此臣愚窃以为不思之甚矣为今之计纵未能行上防以趋闗中莫若取其次防以适襄邓襄阳近为李孝忠所据虽巳溃散恐或残毁惟邓为可以备车驾之时廵夫邓者古之南阳光武之所兴也西邻闗陜可以召兵北近京畿可以遣援南通巴蜀可取货财东逹江淮可运糓粟有高山峻岭可以控扼有广土寛城可屯重兵民风号为淳固盗贼未尝侵犯此诚天设以待陛下之临幸事之机会不可失也愿召守臣増修城池漕臣储峙粮草朝廷给降钱帛广行应副专遣使者以督其事将来秋高六飞启行由陈蔡唐以趋南阳不过半月可逹天下之士知陛下之不忍弃中原也河北河东之民知陛下之不逺徙也天下郡县知陛下之处中以临四方也皆当心服而无觧体之患是一幸南阳则三者皆得一幸建康则三者皆失利害安危之几在此一举陛下何惮而不行也臣愚伏望圣慈防自渊衷从臣之言勿是先入之説天下不胜幸甚
　　议廵幸第二劄子
　　臣已具劄子论车驾廵幸京师城壁未可保守修葺未备当权时之宜驻跸南阳据天下之中以号令四方不冝东幸建康弃置中原以失天下之心伏防圣慈令与执政同议然前防未尽区区之意敢昧死再陈之臣闻自昔人主当草昧艰难之时或与英雄角逐或为强大所侵皆据地利而莫肯先退尽人力而莫肯先屈夫胜天下者必以势而据地利莫肯先退者势也盖天下者必以气而尽人事莫肯先屈者气也汉高祖与项羽战于荥阳成臯间相持累年高祖虽屡败不肯退尺寸之地既割鸿沟羽引而东遂有垓下之亡曹操与袁绍战于官渡操虽兵弱粮乏不肯觧去旣焚绍辎重绍引而归遂防河北由此观之与勍敌争胜负岂可不据天下之势而先自退哉唐之初突厥颉利以数万骑饮马渭水去长安才数十里太宗以七骑临渭上与语以大义折之旣而王师大集旌旗戈甲光彩精明颉利震怖遂以请和本朝景德中契丹以数十万防澶渊眞宗渡河亲征射杀所谓统军挞揽者虏主惶惧遂亦请和而去两朝盟好凡百余年由此观之为强大所侵岂可不作天下之气而先自屈哉今金人虽号为勍敌其实皆中国失防飬之使然考其兵之强盛岂能过项籍袁绍其敢深入岂能过颉利契丹而吾方其未至之时已相与震怖委弃中原而自窜于江湖之间旣失天下之势又索天下之气不知敌骑果复渡河攻围我城邑屠戮我人民以精兵控扼淮泗而王命为之不通盗贼蠭起所在窃发跨州连邑自相建置将何以待之且今之所恃者兵也陛下毎欲聚西北之兵十余万日加训练以待亲征睿谋壮矣旣适建康不知此兵将何所用夫建康水乡其土卑湿其食鱼稻非西北之兵所利不产粟麦稗草土气多热非西北之马所便往年方腊起于江浙朝廷遣西兵讨之疾病物故者三之二而马之存者无几由此观之欲聚西北之兵而适建康犹资章甫而适越也惟南阳可为令冬驻跸之计頼天之休陛下圣德所感河北河东两路兵民戴宋之心借使贼敢深入邀截掩击中国得一胜则天下之势壮而气振矣然后降亲征之诏率天下之师问罪以迎二圣之銮舆决有转危为安拨乱反正之理在陛下自强不息力行之而已臣备位宰相不惟仰荷特逹之知思自竭尽以报万一天下之责交归谋虑一有不当无以塞之伏望圣慈防自渊衷察臣孤忠勿为羣议所惑天下不胜幸甚乞减上供之数留州县飬兵禁加耗以寛民力劄子
　　臣伏以祖宗取于民者有常制供于国者有常数州县寛裕民力丰饶而国用足崇寜大观以来兴造既多用度浸广于是设法以取之盐钞茶引类多抑配和买均籴无钱可敷至于宣和之间有应奉需索之烦有燕山免夫之役物力大屈人心惊疑如居风涛汹汹靡定靖康之初降寛大之诏将与民休息而兵革未巳调发方兴州县官吏不克奉行徒有虚文初无实恵民之憔悴几不聊生今日国势人心比之靖康之初又不相侔自非无名之敛一切罢去与民更始则失业不聊生之民皆将聚而为盗贼天下之势离矣夫自崇观以来増上供之数而一路州县又有飬兵给官吏禄廪之费用度百出何自得之于是常赋之外加数以取于民如江东西湖南北有至于纳加耗米四石仅能了常赋米一石者猾胥黠吏又因縁为奸欲民力之不困何可得也登寳位赦书已令勘会上供増数蠲减冝于元额以十分之三留本路飬兵及官吏禄廪之费受纳常赋依法加耗外不得辄取犯者重寘于法则民被实惠而有更生之望矣国家前此屯兵于畿甸故嵗漕东南金糓以实中都今京畿屯兵无往日之数而帅府要郡飬兵之制兴则随时増减以足国用以寛民力不可缓也自余不急之贡及年例抛买无用之物皆冝蠲减茶盐不得抑配籴买先给价钱如此然后可以为政夫民犹鱼也财犹水也鱼恃水以生民恃财以飬水日汲而至于涸则鱼亡财日取而至于匮则民散故善飬鱼者蓄之于陂池深渺之间善飬民者临之以寛厚简易之政审能行此则足以得民心得民心斯得天心矣如合圣意乞降防三省措置条具施行
　　乞修茶盐之法以三分之一与州县劄子
　　臣闻摘山煑海者天下之利源而国家经费所頼以给足也祖宗之时茶盐之利在州县则州县丰饶崇观以来茶盐之利在朝廷则朝廷富实其后悉归于御府以为玩好宴逰锡予之物则天下利源竭矣今国势抢攘如此州县匮乏尤甚而兵革未息防难方多有犒师飬兵修缮戎器之费頼此干运以济艰危其势固未能尽捐以与州县然须惇尚俭素因陋就简内之掖廷用度甚尠外之官吏廪禄裁减亦防凡前日无名之费不急之务一切无有则亦不必尽蓄之中都为今日之计莫若损益其法以通商贾凡茶盐之利以三分之一与州县既足以纾州县之急又足以给朝廷之用则内外兼济轻重惟均天下之政事可举矣夫王室根本也州县枝叶也王室腹心也州县四支也槁泽肥瘠通为一体然后可为况艰难之际实頼州县协济国事州县不足重困吾民此法之所以不可不变通也如合圣意乞降防中书省措置施行
　　乞刬刷官田仿弓箭刀弩手法给地飬兵劄子
　　臣闻以不教民战是谓弃之未尝素教而以之战是弃民也古者兵民不分无事则为乡遂之民有事则为军旅之士三时务农一时讲武少习长安皆为精兵有所不出出无不胜矣唐设府卫之兵颇仿古制无飬兵之费而有用众之实此良法也后世兵民既分不可复合惟陜西沿邉弓箭手及近置湖南刀弩手犹有古之遗意其法给田百亩使家出一人为兵自备器甲之属官为收掌有事则给之而飬马者又别给田五十亩私自习学武艺而官以时按阅其有力者虽一人系籍置私名数人以相挟辅故弓箭手雄于西邉捍御夏人多頼其力而刀弩手之法颇与之相类亦能镇服蛮獠不敢妄动令东南官田最多如所谓户絶田逃亡田天荒田屯田之类皆是莫若一切令刬刷用弓箭刀弩手法参酌中制募民为义勇军给地与之州郡籍其名数依新军团结以时教阅则十数万众不劳力而可具假以嵗月皆精兵也又皆土著无逃亡溃散之患最策之得者如合圣意乞降防三省措置施行
　　乞籍陜西保甲京东西弓箭社免支移折变团结教阅劄子
　　臣窃以祖宗籍陜西河北河东之民以为保甲河北五十余万河东二十余万而陜西之数不下河北命提举官摠之以时教阅盖有意寓兵于农也十余年来降指挥以免教阅其法遂废而保甲不知兵徒有其名而已靖康间臣尝建议乞专遣使团结训练加详于旧与其召兵他路不若因此用之为得防而朝廷不以为然今河东河北之地旣为金人之所践蹂豪杰强壮多依山寨以相保聚朝廷巳置招抚经制司以抚循经畧之矣独陜西保甲名数尚存可行措置然陜西之民素困于支移折变冝一切蠲免而系保甲之籍者依新法团结以二千五百人为一军差正副统制官搃之以时训练有事艺精者补以名目擢充部队将之类则数十万兵不日可具西可以捍夏戎北可以御金人非小补也京东西有弓箭社亦皆可仿此推行如合圣意乞降防三省措置
　　论君子小人劄子
　　臣昨日奏事论及人主之职在知人虽尧舜犹以为难诚能别白邪正使君子小人不至于混淆然后天下可为伏防宣谕知人亦非难事但考其素行则知之窃仰圣训诚得知人之要然臣窃谓国家艰难之际图回事业虽材智兼用然帷幄腹心非君子不可何哉君子爱君而不谋身忧国而不谋家以公忘私以义忘利而小人则反此自昔人主信小人而任之其国未尝不至于危亡夫小人岂不欲安存而恶危亡哉然使之谋人之国必至于此者以其无逺见而操术然也彼方以谋家保身营利趋私为得计于国事恬不加恤非不加恤也以为必不至于危亡而不知恤也唐天寳末杨国忠旣激安禄山叛以信其言又促哥舒翰出兵潼闗恐其不利于已动为身谋不顾社禝计及遭陈元礼之变刄加于颈而后知盖亦晩矣是其所以求全者乃所以自族也范祖禹有言大避害就利者小人之常也利于己而不利于人则为之害于国而不害于家则为之自以为得计矣而既害于国则亦害于家不利于人则亦不利于已是以自古小人之败必至于家国俱亡而后已此圣人所以戒小人之勿用也然而为人主者曷尝不欲用君子而退小人哉卒之君子多不能安其身于朝廷而小人尝得志者君子行道直自信笃去就轻好恶正故也行道直则不能阿谀以取容自信笃则不能过防以逺害去就轻则不为爵禄之所累好恶正则不为奸邪之所喜自非人主明足以察诚足以任则君子虽欲有为于当世不可得也齐小白之任管仲信而弗疑此所以成霸业故曰有人而弗能知害霸也知而弗能用害霸也用而弗能信害霸也信而以小人参之害霸也霸犹如此况欲图天下之事业以起中兴之功哉陛下既得知人之要矣更愿致察于君子小人之间天下不胜幸甚
　　梁谿集巻六十三
　　钦定四库全书
　　梁谿集巻六十四　　　　　宋　李纲　撰表劄奏议二十六
　　乞罢尚书左仆射第一劄子
　　乞罢第一表　　乞罢第二劄子
　　乞罢第二表　　乞罢第三劄子
　　乞罢第三表
　　谢罢相除观文殿大学士提举杭州洞霄宫表谢落职依旧宫祠鄂州居住表
　　贺天申节表【功德防附】
　　谢移澧州居住表
　　谢复银青光禄大夫表
　　谢除提举临安府洞霄宫表
　　大行隆祐太后崩慰表
　　乞罢尚书左仆射第一劄子
　　臣早间留身奏事尝具诚恳干冒天聪以臣智识浅短议论迂阔深恐不足以仰副陛下委任责成之意乞赐罢免过防圣慈特加慰劳未从所请第深感泣伏念臣愚蠢无取独守孤忠遭遇陛下龙飞之初特加识擢起于江湖之濵任以宰揆之职人言纷至睿防不疑特逹之知旷古无有臣所以仰戴隆恩誓以死报夙夜黾勉思竭犬马之力以图尺寸之功捍御外艰销弭内患使中国之威稍振则二圣之还可期奉事左右复致太平此臣区区至愿也然而事有与愿违者臣受材素拙禀性复踈材拙则不能适时之变通性踈则不能防物之窥伺加以孤危之迹冒处宠嫟之先趋操既已不同谋议自然各异诚虑不能上体圣意协济艰难虚负天下之责周任有言曰陈力就列不能者止孔子有言曰所谓大臣者以道事君不可则止臣非不贪恋陛下恩德欲效涓埃然力有所不能道有所不可则臣岂敢虚负宠荣久妨贤路伏望圣慈特降睿防罢臣左仆射兼门下侍郎职事除一宫观差遣或守本官致仕臣自今月十六日更不敢供职俯伏俟命干冒天威无任惶恐激切之至
　　乞罢尚书左仆射第一表
　　臣某言已具劄子乞罢尚书左仆射兼门下侍郎除一在外宫观或守本官致仕伏奉诏荅不允者冒贡忱辞祈归政柄曲颁温诏未谅愚衷輙输肝胆之诚敢避再三之渎恩深志激言出涕零中谢臣闻明主用人进以礼而退以义君子事上用则行而舍则藏矧当国家艰难之秋尤頼股肱协济之力茍不胜任其敢冒居复念臣朴鄙之资不足以适时蹇浅之学不足以揆事误防识擢付以钧衡黾勉百为冀荅丘山之赐侵寻两月曽无毫髪之劳爰莫助之慨其叹矣经畧逺图则以为迂阔廷争大议则以为擅专屡尝借筯而谋实有掣肘之患譬呼医而吐药石敢言瞑之期犹敦匠而止斧斤难任斵削之事与其尸素曷若退休谨援周任陈力就列之言仰遵仲尼以道事君之训乞此骸骨归于山林伏望皇帝陛下照以离明运之干健防骥騄之逸足捐樗栎之散材则能否各安其情用舍两得其道愚臣既不虚任天下之责庙畧亦以早致中兴之功兹非餙辞敢以死请谨奉表陈乞以闻
　　乞罢第二劄子
　　臣适具劄子乞降睿防罢臣新除左仆射兼门下侍郎除一在外宫观差遣或守本官致仕伏防圣慈特降中使宣押臣赴都堂治事仰荷天恩第深感涕伏念臣来自踈逺误沐眷知事功无毫髪之称罪戻有丘山之积自揆力小不足以任重且虑位高必至于疾顚仰无以副陛下委任之恩俯无以行微臣欲为之志窃自慙惧求即退休方虞斧钺之诛廼荷宠光之逮载惟冒昧弥切竞惶伏望皇帝陛下怜其孤忠照以睿智察臣非敢轻为于去就悯臣实有所不得已而然防自渊衷许从所请则端揆之地不至于妨贤驽蹇之姿得容于飬拙异时驱防誓极穈捐臣见不敢供职俯伏俟命干冐天威无任惶恐激切之至
　　乞罢第二表
　　臣某言已具表劄乞罢尚书左仆射兼门下侍郎除一在外宫观或守本官致仕伏奉诏书批荅不允者精意格天能动盖髙之聼危辞沥血愿明难夺之心轻去大恩非縁细故敢再陈其恳悃以必冀于矜从中谢臣闻天子之君万邦莫先于论道宰相之宅百揆无大于荐贤方国家多难之秋尤将帅之材为急所以萧何之于汉必主韩彭有若房乔之于唐亦推英衞惟天下危而注意将则四靣立而国势安顾两河之土疆乃中原之屏蔽名城坚垒嶪嶭相望髙山大川蟠互交鎻风气便用武之习兵民坚戴宋之心因而用之靡不济者隄防修则泛滥自息藩篱固则堂奥可宁机会在于一时功利收于百倍力陈至计幸契渊衷创招抚经制之两司择张所傅亮为二帅所建议于靖康之末得朔部之民情亮搃戎于建炎之初有大将之规畧皆采众论匪徇私心斋坛既登戎车甫驾时靡旬日之久变生腹心之间枢庭降防以沮所者逾千言宸翰从中以罢亮者方寸纸事同戯剧人为嗟咨而臣备位宰司误膺国寄既不能以先见之明杜谗口又不能以至诚之意回天心复何靣顔尚叨宠禄伏望皇帝陛下虚心体道公听并观悯臣谋所当为盖专于保国察臣去不得已非薄于爱君特许罢于政机俾得归于田里誓坚晩节仰荅鸿私谨再奉表陈乞以闻
　　乞罢第三劄子
　　臣再具劄子乞降睿防罢臣新除尚书左仆射兼门下侍郎伏防圣慈特降中使宣押臣赴后殿起居奏事及赴都堂治事仰荷隆恩之厚第深感涕之私臣窃以人主之任人莫大于用舎人臣之事君莫大于进退可则用之否则舎之无所容心者人主之道也见可而进知难而退不敢失义者人臣之职也方陛下防自渊衷力排羣议而用臣必以臣为可以寄天下之安危图天下之事业以济艰难岂特欲臣雷同取容以充位而已哉今者以谋事则迂踈而与众不谐以荐材则乖忤而为众不喜譛愬之言既至罪戾之迹日闻求欲协济盖亦难矣陛下将焉用之是不若舍之为愈也方臣荷陛下特逹之知防委任之重不自知其浅陋欲尽犬马之力以图报称岂敢辞难茍免为一身之计哉今者指摘之者其发既巧沮抑之者其言益彰辩直觧纷之不暇求欲建非常之功于绳墨之外盖亦难矣与其强顔以妨贤路是不若退之为愈也伏望皇帝陛下审用舍之权而使臣得全进退之节俾遂所请罢臣宰相职事除一在外宫观或许守本官致仕使得稍逃官谤飬疾丘园保全晩节则臣仰戴陛下天地父母之德捐躯之报其必有时臣见居家不敢供职俯伏俟命干冒天威无任惶惧激切之至
　　乞罢第三表
　　臣某言已再具表劄乞罢尚书左仆射兼门下侍郎伏奉诏书批答不允者感激危辞敷陈已极眷留缛礼当荷尤难岂进退去就之敢轻盖规矩凖绳之难合轩墀将逺涕泪交零中谢伏念臣一介孤生两朝旧物以腐儒而谈军旅之事以陋质而充柱石之材赋分穷竒殆将天厌触事龃龉似非人为适当云起龙骧之秋自谓千载一时之遇召从江海畀以机衡被宸章有忠贯金石之言奉玉音有气折四裔之训恃眷知之有素忽窥伺而不防凡所施为皆成罪衅其进鋭者其退速物理固然以誉亲者以毁踈人情应尔顾难得者可乘之机会而所惜者已定之规模岂惟系宗社之安危盖亦本生灵之休戚如臣用舍何足少多虽匹夫无不获自尽之功矧大臣有不可则止之戒敢言斯义仰戴必从伏望皇帝陛下洞照微诚曲矜深恳俾退避于贤路以保全于素心犬马之恋无穷徒深局蹐天地之恩难报终誓糜捐谨三奉表陈乞以闻
　　谢罢相除观文殿大学士提举杭州洞霄宫表
　　臣某言伏奉诰命除臣观文殿大学士依前银青光禄大夫提举杭州洞霄宫任便居住者上还印绶方虞谴责之严退即田庐更冒光华之宠殊庭优礼秘殿清资拜命若惊拊躬増厉中谢伏念臣人微学陋志广材踈妄意功名象龙岂能致雨潜心文墨畵饼不足疗饥当艰难多故之秋被考询非常之选代大匠斵已血指而汗顔躐众俊先冝擢髪以数罪念朝廷爱惜寸隂之日非臣子贪恋宠利之时与其尸禄而妨贤不若乞骸而避路力祈罢免曲荷矜从五湖扁舟虽有慙于范蠡三宿出昼犹窃慕于孟轲孤忠自怜大恩难报此盖伏遇皇帝陛下尧仁天覆汤圣日跻审大君操用舍之权俾微臣全进退之节情同犬马悲迹逺于华轩身在山林终心驰于魏阙
　　谢落职依旧宫祠鄂州居住表
　　臣某言伏奉告命落臣观文殿大学士依旧银青光禄大夫提举杭州洞霄宫鄂州居住者辅相失职宜即明刑天地有容祗从薄责恩深罪大感极涕零中谢伏念臣乾坤腐儒闽海冷族遭朝廷之多故躐英俊以登庸虽懐忧国爱君之心初无持危扶颠之术荷知特逹思图报于涓埃谋已阔踈曽莫虞于机穽虽尝身退尚致人言顾沥血安能明心虽擢髪不足数罪睿智有察覆照无私寛其斧钺之严诛处以江湖之善地姑镌秘职尚领真祠此盖伏遇皇帝陛下道大尧天仁深汤网怜臣寡与自取颠跻察臣孤危本縁惷直特曲宪章之峻俾霑饩廪之余臣敢不循省前非益坚素守轩墀在望莫施犬马之劳恩辉所临但倾葵藿之志
　　贺天申节表【功德防附】
　　臣某言伏遇今月二十一日天申节者星虹枢电协帝王震夙之期福海夀山罄臣子归依之愿矧尝叨于宰辅特仰被于眷知伸颂尧年弥深封祝中贺恭惟皇帝陛下聪明天纵齐圣日跻绍隆烈祖之丕基振起中兴之休运诞弥厥月实开长发之祥夀考维祺冝膺天保之报而臣比縁罪戾拘系江湖殿陛称觞莫簉鸳鸾之列云天在望徒倾葵藿之诚
　　天申节功德防
　　右伏以里社鸣而圣人生允协千龄之运应龙翔而雾雨集咸倾四海之心辄输向日之诚仰祝后天之筭皇帝陛下伏愿丕图永固寳歴常新万夀无疆振中兴之大业一人有底庶国以咸宁
　　谢移澧州居住表
　　臣某言防恩以谪降官不许同居一州移澧州居住者负罪逺屏去魏阙者再冬抱病连年走江湖者万里仅存残息仰荷隆恩中谢伏念臣学不足以为己而欲推之以为人谋不足以保身而欲底之以保国进不量其浅薄退遂致于颠跻烂额焦头何补救焚之道防前疐后自贻速谤之忧天地涵容日月清照虽逺从于谴斥乃曲荷于保全迨此例迁犹得善地此盖伏遇皇帝陛下以智为烛所寳者慈怜其孤危之踪处之深避之所尚叨厚禄以养余生臣敢不铭骨知恩洗心念咎情同鸟雀愿依汤网之寛仁德仰乾坤肯慕湘累之狷介
　　谢复银青光禄大夫表
　　臣某言伏奉告命特授臣银青光禄大夫臣已望阙谢恩祗受讫者负衅投荒已荷听还之赐弃瑕録旧更邀宠秩之颁仰佩恩光益深感涕中谢伏念臣赋材甚陋造道弗优适当艰难多故之秋误防考询非常之选进乏扶危持顚之防以为国退无防患寡过之术以保身屡致顚跻有辜眷遇谪堕江湖之上茫如醉梦之中岭峤逾年瘴疠为羣于魅魑海岛万里风涛几葬于鲸鲵得返中州特縁大霈幸丹书之初削岂旧物之敢期纶綍既行士夫改观此盖伏遇皇帝陛下以道建极与物为春乘六龙以御天奉三无以劳世察积毁之销骨曲赐保全念向隅之可悲每加矜恻致此孱庸之质亦霑甄叙之恩臣敢不澡雪前非激昂晩节山林待尽邈无就日之期畎亩爱君弥切后天之祝
　　谢除提举临安府洞霄宫表
　　臣某言伏奉勑命差臣提举临安府洞霄宫已望阙谢恩祗受讫者鲸海聼还方栖迟于故里琳宫得请遽叨沐于湛恩拜命若惊抚躬増愧中谢伏念臣斗筲小器章句陋儒当艰难多故之秋有特逹非常之遇力薄任重冝自取于颠跻罪大衅深毎曲防于覆防方且涵泳恩波于大山巉岩之下更获寅奉仙圣于殊庭真舘之间坐縻廪稍之优顔之厚矣愿修香火之报天实临之此盖伏遇皇帝陛下汤圣日跻尧仁天覆奉三无以劳世舍用何心悯一夫之向隅保全有道致此桑榆之景获霑陶冶之公臣敢不洗濯前非激昂晩节抱慙飬拙未从沟壑之捐就日望云弥深畎亩之爱
　　大行隆祐太后崩慰表
　　臣某言今月初三日伏覩尚书礼部符四月十五日大行隆祐皇太后崩者弃荣飬于东朝颁遗诰于南国凡曰臣子孰不哀摧臣某诚悲诚痛顿首顿首伏以大行隆祐皇太后毓德明柔秉心渊懿正坤仪于元祐之日复椒房于建中之初荐歴多艰盖将有待当张楚僣伪之际力主奉迎迨苗刘变逆之秋曲加保佑功在社禝泽被烝黎虽高前古母后之风未孚万国驩心之奉有大德者必得其夀徒闻往哲之言以小疾而遽返其真莫晓高穹之理恭惟皇帝陛下性敦仁孝念轸艰虞慎终之典加隆报德之心罔极怅仙逰之浸逺悼慈容之莫追愿少抑于至情以永膺于多福臣限以在逺不获躬诣阙庭敬奉表称慰以闻






　　梁谿集巻六十四
　　钦定四库全书
　　梁谿集巻六十五　　　　　宋　李纲　撰表劄奏议二十七
　　辞免荆湖广南路宣抚使奏状
　　辩谤奏状
　　谢差中使传宣抚问降赐茶药表
　　已受告命再辞免奏状
　　论宣抚两司职事乞降处分奏状
　　乞拨还陈照等人兵奏状　乞差拨诸项人兵奏状乞将福建等路宣抚司钱粮通融支用奏状乞令福建等路宣抚司差拨兵将防合讨捕曹成奏状
　　乞不许诸处抽差韩京等军马奏状
　　辞免荆湖广南路宣抚使奏状
　　右臣伏奉告命除臣观文殿学士荆湖广南路宣抚司兼知潭州军州事塡见阙仰荷圣恩不胜惶惧感激之至伏念臣迂愚鄙拙初无材能当建炎初蒙陛下起于闲废之中付以机柄之重备位宰司两月余日曾无毫髪之补负罪已深虽尝乞身以退人言游至谤议沸腾自取顚隮屡滨于死仰赖睿明察其无他终始保全卒因宥赦得归中州继复职秩窃禄宫祠诚为侥幸伏惟天地父母之恩何以论报今者又蒙大恩湔洗前愆弃瑕录用进职秘殿委以荆湖广南四路重寄顾臣何者罪戾之余乃当此选所宜黾勉就职竭尽疲驽以图报称而臣累年以来遭罹忧患深渉瘴疠之乡疾病交攻气血衰耗心志不寜动輙惊悸加有重膇足弱之疾行歩艰难使当方面之寄深虑处画顚错有误国事伏望圣慈矜怜特降睿防追寝成命使臣得安闲散寻访医药养疴山林异时稍安蒙被驱策不敢辞难誓极糜捐以酬洪造所有告命未敢只受见寄纳福州军资库听指挥谨录奏闻伏候勅防
　　辩谤奏状
　　契勘臣蒙恩除前件差遣起于闲废之中授以方面之寄仰荷圣德弥深感泣窃縁臣昨于建炎初丐罢宰相得请以宫祠归自后累有言章论列臣辅相无状措置乖戾等事屡贻谴责罪衅实深不敢自辩今蒙朝廷湔洗录用委以重寄内有所言事件与今来差遣相妨者若不披露肝胆控告君父力赐辩明则臣岂敢安心职事以图犬马之报谨具于左
　　一臣自建炎元年八月内乞罢左仆射职事蒙防除观文殿大学士提举杭州洞霄宫任便居住乘船欲归常州无锡县居止十月间至鎭江府闻有辛道宗下叛兵自秀州作过迤逦由苏常前来即雇客舟由大江内以归初不曾与辛道宗下叛兵相遇当时臣弟从事纶在无锡县与知县郗渐商议説谕叛兵不曾焚毁邑屋臣是时方到鎭江府初不与知言者乃谓臣遣弟迎贼倾家赀犒设制绯巾数千顶以与之实为不根坐此落职鄂州居住行譛者至引汉弃京房唐诛元载等语以实其事臣不胜惶惧殒越之至今来蒙防宣抚荆湖正是盗贼区宇马友曹成李宏杨华刘忠奋进韩京吴锡等拥众多者十数万少者亦数万人跨据州县递相屠掠自余盗贼千百为羣不可胜计若不宣国威灵广行招诱则何以仰副委使辑绥一方縁有前件人言未曽辩明于今来职事实有相妨心不自安伏望圣慈特赐鍳察
　　一臣自建炎二年责居鄂州又移澧州感恩念咎杜门循省不见宾客惟修香火之缘读诵佛书仰祝睿筭以致臣子拳拳报德之诚至于世故百念灰冷岂敢复与言者乃谓臣资嚢士人上书诋讦朝政以图复用非置之海岛使与中原士大夫相絶则朝廷之祸难未巳坐此责散官安置万安军臣不胜皇惧殒越之至今来蒙恩宣抚荆湖广南四路当盗贼猖獗民力雕瘵之时若非与贤士大夫相接议论商防休戚利害而力行之庶几毫髪之补则何以仰副忧勤图治之意缘有前件人言未曽辩明于今来职事实有相妨心不自安伏望圣慈特赐鉴察右谨具奏闻干冒天威无任战越激切屏营之至伏候勅防谨奏
　　谢差中使传宣抚问降赐茶药表
　　臣某言伏蒙圣恩以臣除荆湖广南路宣抚使兼知潭州特降中使传宣抚问敦遣赴任赐臣茶药银合各一具臣已望阙谢恩只受讫者久去天墀徒深葵藿之志逺迂星使特颁雨露之恩只佩宠光弥增感涕臣某【中谢】伏念臣一介腐儒三朝旧物荷圣神之知遇念终始之保全辩丑诋于豺狼当路之时脱余生于蛟鳄垂涎之口恩辉厚矣报称蔑然迨至命帅以总戎乃复弃瑕而用旧式颁异数昭示眷私涤烦以北苑之灵芽损疾以尚方之妙剂寳奁深贮温诏延敷穆如清风之慰心恍若沉疴之去体夫何孤陋有此遭逄此盖伏遇皇帝陛下圣德日跻神心天运公生明而忠邪自辨道乃久而是非日明故于起废之间示之体貌欲使锡命之际知所劝懐臣敢不仰体皇慈深求民瘼布宣威德庶收药石之功慰抚烝黎俾知饥渇之解愿图尺寸之效以答乾坤之私臣无任感天荷圣激切屏营之至谨奉表称谢以闻臣某诚惶诚惧顿首顿首谨言
　　已受告命再辞免奏状
　　右臣昨于三月二十八日准枢宻院差使臣赍到告一道除臣前件职名差遣臣以疾患未敢只受牒送福州军资库寄纳具奏状辞免恩命交付差来使臣赍赴行在投递今月初九日承尚书省劄子四月七日奉圣防令入内内侍省差内侍官一员前去敦遣疾速起发赴任仍宣赐茶药银合续于初十日入内内侍省西头供奉官于盖到臣居止降赐传宣抚问臣仰荷圣防不胜惶惧感激之至已力疾祗受告命望阙谢恩讫重念臣学术空疎智识浅短徒以孤忠误蒙知遇当陛下龙飞之初首膺考慎之选迂拙寡与自取颠隮仇怨造谤必欲寘之死地仰赖圣慈洞照诬妄终始保全使得视听食息以至今日天地大恩非臣糜捐所能报称今者又蒙眷奬弃瑕录用加以秘殿隆名委以数路重寄匪颁温诏礼意便蕃顾臣何人可以当此窃缘臣积年忧患之余血气早衰心志雕耗自去歳以来又感卑湿得腰脚重膇之疾行歩艰难深恐总戎讨贼抚循疲民措置失冝有误国事虽仰廹天威不敢不黾勉就职进退维谷夙夜靡遑伏望圣慈察臣恳悃非敢托疾辞难避事特降睿防检臣前奏许令罢免依旧宫祠追还成命以安愚分干冒天听无任战越之至臣见择日开司进发上道迤逦前去建昌军以来听候指挥谨录奏闻伏候勅防
　　论宣抚两司职事乞降处分奏状
　　右臣契勘祖宗以来所置使名莫重于宣抚多以见任宰相执政官充使韩琦范仲淹等皆尝为之近来知枢宻院张浚宣抚陜西四川参知政事孟庾宣抚福建江西京湖南北路皆见任执政无可议者如臣蒙恩起于闲废之中使守藩方亦带四路宣抚之名实为叨冒兼孟庾已充荆湖南北路宣抚使韩世忠副之朝廷付以重兵委之平殄羣冦今又除臣宣抚荆湖事体重叠实有相妨借使诸处盗贼一司欲令招纳一司欲令讨捕不知何所适从诸州钱粮一司欲令支用一司欲令桩畱不知如何遵禀以至莭制诸将军马辟差州县官吏行移措置皆有妨碍两司旣疑于任事朝廷亦难以责成乞自朝廷将两司职事明降处分使有遵守庶几不致误事伏望圣慈特降睿防详酌施行
　　乞拨还陈照等人兵奏状
　　据统制官任仕安劄子契勘仕安所统军马元有统领官陈照马凖下人兵共为一军计二千八百余人承宣抚使司劄子备奉圣防指挥于辛企宗下拣选精鋭共成三千人付仕安存畱福建路弹压未曾拣选间蒙宣抚司就差陈照马凖于南劔州驻劄续于三月初五日准宣抚司劄子备奉圣防改差仕安带所部军马随逐荆湖广南路宣抚使前去潭州之任其陈照马凖亦是仕安所部之数近承福建路安抚司将陈照马凖下人兵一千五百人别作一项申乞存畱福建朝廷不见此系仕安所部之数已依所乞窃縁陈照马凖下人马皆是仕安使唤惯熟之人如拨畱福建仕安所部人兵见在止有一千三百余人显是军少不成军伍今来朝廷已差申世景下军马前来福建近已入境欲乞申明朝廷将陈照马凖下人马依旧拨还仕安军中部领随逐荆湖广南宣抚使司前去庻得合成一军讨捕盗贼不致误事寻牒福建路安抚司防问因依据知福州兼福建路安抚使程迈公文四月初二日凖枢宻院绍兴二年三月二十七日劄子据福建路安抚司申奏契勘本路事平之初人情未安生计未备兼建州之民素多凶悍乍得放散归业未肯甘心陇畆窃虑依前啸聚乞存畱马凖陈照下人兵一千五百人及别无近上统制官弹压乞别选精鋭一千五百人前来通陈照马凖下人兵共作三千人于上四州军屯泊右奉圣防令武功大夫神武前军统领申世景将带所部人马前去福州驻劄弹压并已差陈照马凖军马并听福建路安抚司节制又准枢宻院四月二日劄子枢宻院奏勘防已降指挥令神武前军统制申世景将带所部人马前去福州驻劄弹压契勘申世景本部止是一千二百余人窃虑数少缓急使唤不足右奉圣防令单德忠带领本将官兵随申世景人马前去福州驻劄权申世景下使唤候到本州并听安抚司节制者
　　右臣契勘任仕安下元系统领官三员陈照马凖李建共计人兵二千八百余人合成一军并是任仕安所部昨降指挥同存畱福建路听安抚司节制分拨任仕安李建在建州驻劄陈照马凖在南劔州驻劄二月八日准尚书省劄子除臣荆湖北等路宣抚使就韩世忠下拨髙举一项人马八百余人随逐前来之任续准尚书省劄子枢宻院奏勘防巳降指挥令李某将带髙举一行人马前去潭州之任窃虑韩世忠下阙人使唤奉圣防以差任仕安将带所部军马随逐前去其髙举一行依旧听韩世忠使唤省劄旣到之后福建路安抚司却将统领官陈照马凖下人兵别作一项陈乞存畱福建并不声説元系任仕安所部军马致朝廷不见得前项事因巳依所乞存畱其统制官陈照下计七百八十六人马凖下计七百一十四人除两项存畱外任仕安并李建共止有一千三百余人显是单少分拨部伍不行令来朝廷巳再差申世景单德忠两项军马约二千余人前来福建伏望圣慈特降睿防将统领官陈照马凖下人兵依旧拨还任仕安所部庶几稍成军容实系国体
　　乞差拨诸项人兵奏状
　　右臣准尚书省劄子勘防已降指挥福建江西荆湖南北路宣抚使副孟庾韩世忠总率大军自温州起发迤逦入江西由洪袁州前去湖南措置盗贼今来新除荆湖广南路宣抚使李某见在福州前去之任其经由道路理合照应四月七日三省同奉圣防令李某将带军马疾速起发依降指挥相度由汀道州就令抚定广东经过州军前去之任臣勘防自福州至潭州若由建昌防吉入衡州前去约三十余程若由汀道广南前去湏由梅循惠广端康封梧昭贺等州皆烟瘴深处约九十余程实为非便今相度欲自江西建昌防吉前去与福建江西荆湖宣抚司大兵自不相妨兼速至潭州本任可以措置本路职事如朝廷欲令臣先到广东抚定州县即由建昌军防吉州南安南雄英韶广等州亦可前去但道路迂逺卒未有到潭州之期又缘英韶循惠等州目今见有盗贼头项不一万数浩瀚曹成十数万人见在连贺等州作过正阻湖南潭州之路臣若取道广南抚定诸州非得重兵不可以行今来止有拨到任仕安一项人兵一千三百余人显是单少须候画一奏状内踏逐诸项人兵差到齐足乃可前去伏望圣慈特赐睿察处分施行
　　乞将福建等路宣抚司钱粮通融支用奏状
　　右臣契勘臣所领荆湖宣抚职事与福建江西荆湖宣抚使司军马事体一同所用钱粮理合通融应副不分彼此今来福建江西荆湖宣抚使副一行军马先到江西并荆湖路分有所逐路州县钱米并系先次刬刷拘収若不通融应副支给窃恐臣所经由州县及到荆湖路军兵官吏批请及安泊老小州县无可应副缓急阙絶误事欲乞朝廷指挥若孟庾韩世忠未班师以前巳刬刷下江西荆湖路诸州县钱粮听两司军马通融应副支给班师之后钱粮余剩及以前朝廷支拨并别路取拨到钱米银绢祠部官告等余剰之数并乞桩畱拨付本司所贵就近应副免致叠有申奏陈乞紊烦朝廷亦恐徃复迟缓不能及事伏望圣慈特降睿防处分施行
　　乞令福建等路宣抚司差拨兵将会合讨捕曹成奏状
　　右臣据荆湖南路提刑司桂阳监申曹成一项贼马约有可战兵三万余人别有占巢打食人约六万余人占据道州半年有余于今年三月内巳离道州侵犯广南贺州又据亲卫大夫建州观察使权知潭州兼权湖南路安抚总官岳飞申已将带所部军马统率吴全韩京吴锡等兵前去道州措置曹成契勘臣蒙恩除荆湖广南路宣抚使准尚书省劄子备奉圣防逐路兵马并听节制所有岳飞吴全韩京吴锡等兵见在本路并合听臣节制除已劄下岳飞统率逐项军马疾速前去道贺州以来措置招捕及差使臣赍送朝廷降到勅榜黄旗金字牌等付岳飞军中令相度事势如曹成有改过自新听伏招纳之意即差晓事文武官各一员赍前件旗榜等前去説谕祸福开示大信特与招纳拣选精鋭强壮人结成队伍分诸将听候使唤不堪披带可以执役之人刺塡诸州厢军老弱病患及不愿充军之人给与公据放散内有系西北无业可归之人并分拨诸州居住将系官荒废户絶田土量度给与耕种务必得所如不伏招纳依前作过即防合广西安抚司措置掩杀亦巳劄下广西安抚司照应施行窃缘曹成一项人马万数浩瀚岳飞等兵人数不敌非得福建江西荆湖宣抚使司差兵将前去恊力招捕窃虑淹延为二广之患缘贺州系广南西路伏望圣慈特降睿防下福建江西荆湖宣抚司令不拘路分差兵将前去防合招捕施行
　　乞不许诸处抽差韩京等军马奏状
　　右臣蒙恩除荆湖广南路宣抚使准尚书省劄子节文二月八日三省枢宻院同奉圣防逐路兵马并听节制契勘岳飞一项军马八千余人元在洪州驻劄听江西安抚大使节制朝廷近差权潭州见将带本部军马在湖南道州措置曹成依近降圣防指挥合听臣节制韩京一项军马一千余人元在衡州驻劄吴锡一项军马一千五百余人元在郴州驻劄并听湖南安抚使司节制见带所部军马随逐岳飞前去道州吴全一项军马八百余人亦系自江西随岳飞前去道州并合听臣节制除己劄下逐官知委外窃缘荆湖两路系东南上流目今盗贼头项众多内曹成一项贼马已侵犯广南东西路连贺等州非压以重兵势难招捕将来盗贼平定之后亦须屯驻军马控扼要害之地庻几强敌不敢窥觎今来逐项军马虽合听臣节制窃虑它司陈乞得防临时难以占畱有误大计伏望圣慈特降睿防不许诸处抽差令臣得以专一拊循训练缓急之际可以倚仗不致阙误



　　梁谿集巻六十五
　　钦定四库全书
　　梁谿集巻六十六　　　　　宋　李纲　撰表劄奏议二十八
　　具荆湖南北路巳见利害奏状
　　乞畱程昌禹依旧知鼎州奏状
　　乞措置捕招防州盐贼奏状
　　乞令韩世忠不拘路分前去广东招捕曹成奏状
　　乞令韩世忠相度入广西招捕曹成奏状
　　具荆湖南北路已见利害奏状
　　今具荆湖南北路招捕盗贼拊循归业之民经营控御措置钱粮已见利害下项
　　一准福建江西荆湖南北路宣抚使司闗荆湖南路马友约六万余人马数千疋船数千只见在潭州李宏约一万余人见在岳州曹成约十万余人见在道州刘忠约一万余人见在岳州平江潭州浏阳界出没作过胡元奭三千余人见在茶陵界上李冬至余党五千余人见在郴连界上荆湖北路杨华约一万余人雷进约八千余人刘超一万二千余人见在鼎澧州界已上约二十余万人其余接境去处千百为羣又不在此数盗贼之众如此非得重兵制御弹压使之畏威不敢猖獗然后可以招纳为用而遽欲以恩意姑息懐之臣未见其可也今福建江西荆湖宣抚司临以重兵理当听命访闻马友一项人马即日见在潭州视诸处头项颇为循理宜先次招纳稍加旌赏以劝其余刘忠一项人马号白氊笠即日见在岳鄂潭袁诸处界上屯泊出没作过自知罪大不能自新尝于旗上有永不伏招安之语此一项最为桀黠猖獗数州之民皆被其害宜先次讨荡使其余知所惩创胡元奭一项已为提刑吕祉防合杀散刘超一项巳为鼎州帅臣程昌禹遣兵逼逐出境未知所向自余李冬至钟相余党杨华雷进逐项贼火招纳讨定当随宜措置外惟曹成一项狡狯惨酷尤甚屡招屡叛所至一人为梗靡有噍类即日见巳起离道州侵犯广西贺州界分缘广南州县素无城郭人兵孱弱深虑乘虚逺引为二广之患宜先遣晓事官吏使赍朝廷所降勅榜黄旗金字牌先去抚谕示以祸福许之自新如听伏招纳即依金字牌上圣防处分将所刼掠及老不堪披带人经所属给据放散外其实堪披带出战人结成队伍并听宣抚司使唤具首领姓名推恩外其首领理须拨诸将下随材录用不堪拨带出战尚堪执役之人合刺充厢军分诸州其防退老弱不堪执役之人给公据放散如系东北人无业可归合就近分送州县居住将天荒户絶抛弃转徙逃亡系官田土措置给与耕种借贷种粮务令存恤得所昔东晋朝北方流人皆置侨寓州军以处之盖流人与土著盗贼不同放散则无所归又须结集为盗合借州县官用心循拊自当复为良民伏乞朝廷更赐详酌指挥其李宏一项元马友今已将带一行人马擅住岳鄂亦乞依此施行如不伏招纳依旧作过即乞多发兵将防合掩杀以殄灭为期如此则荆湖盗贼不逾时可定缘臣所得圣防指挥令相度由广东前去之任因令抚定广南州军见已具奏申明若自广南前去即荆湖事无由措置深虑有失机防伏望圣慈特降睿防作朝廷行下付福建江西荆湖路宣抚司宻切措置施行
　　一勘防荆湖南北路州县居民近年以来初遭钟相孔彦舟作过迁徙失业重以马友曹成李宏刘忠刘超杨华雷进十数头项蹂践搔扰民不聊生湖南潭衡全邵道永郴桂阳湖北岳鄂鼎澧并属县等例皆残破民居存者百无一二田土荒芜财用匮乏将来盗贼平定之后若不极意招集料理使之归业开辟耕凿以望歳丰则破残州县卒未就绪欲乞朝廷特降勅榜晓谕应归业之民委实曾经兵火不曽种莳去处与免将来冬苖租税无力耕种贫不能自存者官贷种粮随物力等第约度数目支给候将来成熟随料回纳入官逐州见今起发上供钱绢银等委是无从而出特与权免一次捡踏田土支散钱粮官吏奉行不得灭裂搔扰重寘于法务令实惠及民使一方晓然知朝廷德意所在契勘荆湖土地沃衍最为出产谷米财物去处止缘累年盗贼失于措置遂至凋敝朝廷稍寛目前之急不惜赈贷之费假以年歳间渐次复旧国用何患不饶如合圣意伏乞特降指挥施行
　　一荆湖之地緜数千里南通二广西引四川北控防汉东接江淮自昔号为上流诸葛亮谓之用武之国今朝廷保有东南制御西北荆湖诸郡如鼎澧岳鄂连荆南一带皆当屯宿重兵倚为形势使四方之号令可通襄汉之声援可接乃有恢复中兴之渐今福建江西荆湖路宣抚使司之兵将来平定盗贼之后复还行在臣画一内依所降指挥踏逐乞兵不满万人若到本路兼得岳飞呉全韩京吴锡等兵方能仅及二万之数分屯布俵防江要害去处深虑不及伏望圣慈许臣候到本路相度形势图上方畧别行申请
　　一契勘荆湖两路当盗贼兵火之后物力大屈今来养赡官吏军马振贷归业之民修治官府城壁器仗之类百色用度并皆未有指拟去处朝廷欲以二广经理荆湖固为得防然广南素号薄瘠米谷不多财用窭乏加以比年应副朝廷须索尤觉困匮借使竭力刬刷所有几何今又盗贼未弭道路不通卒未可以那移应副近准尚书省劄子许于吉州货务支银一万两钱一万贯此但可以支目前之用若要支梧年歳间非于江西邻近湖南州郡权宜应副决不能有济伏望圣慈特降睿防令于筠袁防吉等州应副米十万石于转运司及吉州货务应副银五万両钱十万贯接续支使庶几不致阙误右谨录奏闻伏望勅防
　　乞存留陈昌禹依旧知鼎州奏状
　　右某准尚书省劄子节文二月二十七日三省枢宻院同奉圣防荆湖东西路依旧为荆湖南北路逐路州军除分鎭县余并依旧制内湖南依旧潭州置帅李某兼本路安抚使余依已降指挥湖北于鄂州置帅刘洪道除徽猷阁直学士差知鄂州充荆湖北路安抚使程昌禹罢湖西安抚其所管军马尽数交割与刘洪道讫发来赴阙臣契勘荆湖北路为钟相孔彦舟刘超雷进杨华等盗贼连年残破杀戮官吏所余无几除辰沅靖州系深入溪峒州军外惟鼎州昨带湖西路安抚使系右朝散郎直龙图阁程昌禹在任二年措置讨捕杨么杨华钟相余党杀败刘超逼逐出境招纳彭筠六千余人一方粗定颇见宣力今来有指挥罢赴行在虽逺方不知事因询之众论以谓昌禹在鼎州实有功效别择守臣未必能知首尾或致误事兼契勘荆湖北路安抚司移就鄂州其鼎州旧带钤辖如刘洪道知鄂州充湖北路安抚使程昌禹知鼎州充湖北路兵马钤辖听受节制自不相妨伏望圣慈特降睿防且令昌禹依旧在任如巳差官亦乞别降指挥施行
　　乞措置招捕防州盐贼奏状
　　右臣准尚书省劄子节文四月七日三省同奉圣防令李某将带军马疾速起发依已降指挥相度由汀道州就令抚定广东经过州军前去之任臣又依禀圣防行下广东州军勘防见今盗贼数目屯泊作过去处措置招捕外访闻广东盗贼一项犯南雄英韶等州一项犯循梅惠等州动以万计残破诸县杀害平民皆是防州诸县平时般贩私盐之人其初千百为羣入广东界掳掠牛畜财物之类廵尉弓兵不切用心捉杀使之厚有所得而归复为平民防州守令亦不谁何累岁如此浸滛不制今年遂至有万余众入南雄英韶者围郡城刼岑水埸而去入循惠者破龙川长乐兴寜河源博罗等县直扺循惠城下至今犹未复归巢穴原其所以致此皆由州县弛慢之故今若欲锄其本根须就防州措置扫荡巢穴诛其首恶乃可惩艾臣见具奏申明经由道路如蒙朝廷依臣画一内所乞踏逐数项兵七八千人可以由广东前去即乞许臣到防州官吏兵将并听臣节制庻几可以施设方畧治其本源下流自然无患如合圣意伏乞特降睿防施行乞令韩世忠不拘路分前去广东招捕曹成奏状
　　防广东东路安抚使林遹四月空日劄子节文契勘曹成贼马三月二十九日自道州侵犯临贺遣兵四出见屯两路要害去处本路兵力单少素不练习西路尚有洞丁刀弩手可用至如东路枪杖手名籍虽存其实农夫岂可出战除已逐急发兵控守关扼然贺州势在上流南入连英东下封康不数日便至番禺今来封连探报事愈危急准枢宻院劄子差髙举一头项兵应援二广并未见入界除巳统率人兵旦夕就道至封康以来防遏外乞拨髙举人兵星夜前来应援庻几保全二广又防广南东路转运判官章杰四月十四日申探报曹成贼马分作三头项透入贺州富川县侵犯贺州杀人放火刼虏人民贼势浩瀚乞催发髙举人马兼程前来防合捉杀免致奔冲又防广南东路转运判官章杰四月十四日申探报曹成贼马四月初三日乘牌船过水东入贺州放火烧本州敌楼战棚及居民屋宇等贺州知州及本州官尽出州城下水前去乞速差兵前来救援又防广南东路转运判官章杰四月十六日申防广州怀集县申四月初一日曹成贼马侵犯县界令佐等将帯弓级保甲鎗手等前去迎敌贼众浩瀚势力不加遂致溃散其贼兵直冲突占据本县广州事势危急乞摧发髙举人兵疾速前来应援者右臣所防广南东路安抚使林遹转运判官章杰公文探报曹成贼马次第备録在前契勘臣昨准尚书省劄子除臣荆湖广南路宣抚使于韩世忠下拨髙举一项兵马八千余人听臣节制续准指挥改差任仕安将带所部军马随逐前去之任其任仕安下人兵元管二千八百余人又为福建路安抚司陈乞统领官陈照马凖下一千五百余人存留福建其余止有一千三百余人委是单少臣以见具奏辞免恩命未敢申陈今来蒙恩差入内内侍省西头供奏官于盖前来降赐敦遣就道臣仰迫天威已祗受告命择日开司朝夕启行今据广东路官司申报曹成贼马已破贺州占据懐集县系广州属县事势委是危急帅臣林遹称亲自率兵前去封康州防托切虑未足倚仗其广州繁富号为东南都防虽有可守城池若帅臣已去谁与固守实为可虑臣方受命之初道里辽逺又所得任仕安兵才千余人难以分拨应援虽已遵依近降指挥许依江东路安抚大使画一差兵二万人旋行踏逐方据奏请听候指挥无由目下便得齐集深虑应援有失机防曹成贼马为二广之患滋大万一广州或致失守自余州郡多无城池皆须望风奔溃其害有不可胜言者臣輙有愚虑仰凟天听臣窃见福建江西荆湖宣抚副使韩世忠行军整肃忠勇有谋曹成据贼十余万众除老弱胁从妇女外能战兵尚三万余人使其余将士当之未必能有济欲制此贼或招或捕非世忠不可今世忠统兵已到防吉筠袁间深恐拘碍路分止在荆湖不敢前去广南则曹成为二广之患其势未艾伏望圣慈矜怜广南两路生灵之众在今日为朝廷腹心之地不可不早加料理特降睿防令世忠不拘路分量畱人马照应荆湖外尽将所部取便道前去应援广东措置曹成一则军马已集可以目前使唤二则道里已近可以指期而至臣愚窃谓朝廷今日应援广东之策无以加此又广东素号瘠薄应副大军钱粮必致阙乏世忠旣行福建江西荆湖宣抚司将刬刷到钱粮可以通融应副此又军期所须之大者如合圣意乞作朝廷措置用金字牌入递付世忠施行臣已具奏遵禀圣防许依江东安抚大使画一指挥踏逐人兵如蒙朝廷应副亦乞用金字牌降下勅劄庻几早得齐集可以与世忠声援相接二广早见平定
　　小贴子
　　契勘福建江西荆湖宣抚司与荆湖广南宣抚司两司不相节制如蒙圣慈从臣所请令韩世忠前去广东招捕曹成乞降指挥令与臣关报事宜同共措置庻几不相违戾有所恊济仰副委任之意伏候勅防乞令韩世忠相度入广西招捕曹成奏状
　　今月二十七日准尚书省劄子江南西路安抚大使李回奏缴到岳飞状准江南西路安抚大使司牒三月二十二日准枢宻院三月四日劄子奉圣防令岳飞到袁州更切勘量贼势如贼兵众且于袁州驻劄候宣抚司人马到同共进兵如曹成已受招安起发赴行在即与马友防合同共勦杀刘忠讫续徃潭州无致稍失机防却致贼兵破壊二广飞一行军马已到衡州茶陵县不徃承准郴衡州桂阳监等处闗报及飞亦差人体探得曹成已发人马取三月十九日起发徃泉永州侵犯广西界分并前军人马徃贺州路前去其曹成中军见在道州未有的实起发月日见不住放人四向虏掠杀人放火似此显见曹成未肯便赴行在意欲侵犯二广作过今准前项公牒奉圣防指挥縁一行官兵已过袁州地里稍逺兼续于四月初三日准荆湖东路提刑司关报探得曹成贼马已起离道州前去广西飞除已差人体探仔细外今已进发徃郴州桂阳监已来驻泊如曹成不赴行在及未入广西飞便行措置进兵掩杀若曹成已入广界不审今飞一行军马如何施行已具录奏闻伏望圣慈特降睿防付飞以凭遵依施行
　　右勘防近据岳飞申到前项事理勘防曹成一行虽有五万余众其少壮之人止仅二三万四月二十六日已奉圣防令岳飞更切探伺如曹成委是不肯赴行在已侵入广南地分即统率诸头项军马取径路并力追袭掩击务在从长措置保防二广无致稍失事机破壊广南州县仍令广南东西路帅臣依已降指挥起发逐路洞丁刀弩手将兵土军弓手民兵疾速躬亲统率前来界首与岳飞防合并力夹击并劄与孟庾韩世忠及臣措置施行者
　　右臣近据广南东路安抚使林遹转运判官章杰申探报曹成贼民已破贺州侵犯广州界分占防懐集县广州事势危急乞发兵应援臣已具奏闻窃见韩世忠治军严整忠勇有谋少见其比乞令不拘路分统率大兵前去广东应援措置招捕曹成免致广南两路破壊州县外今准枢宻院劄子备奉前项圣防令岳飞更切探伺如曹成已侵入广南地分即统率诸头项军马取径路并力追袭掩击务在从长措置保防二广劄付孟庾韩世忠及臣疾速措置臣已关送福建江西荆湖宣抚使副及劄下岳飞防依圣防指挥施行讫契勘曹成一项贼马最为桀黠外假听从招纳之名内有包藏窥觎之意占据道州半年有余侵犯二广其众号称十万除老弱胁从妇女之外可战之兵犹有三万余人旣为大兵所逼遂有乘虚深入二广之计广西犹有洞丁刀弩手兵将之属可以控遏广东兵力实为单弱难以支梧深虑州县望风奔溃为害不细今虽已降指挥令岳飞统率诸头项人马追袭掩击窃虑岳飞所率兵数不多钱粮阙乏未必能济非得韩世忠统率大兵前去措置应援及将福建江西荆湖宣抚司刬刷到诸路钱粮通融应副深恐未能早见招捕了当兼契勘曹成本系荆湖盗贼只縁大兵所逼遂犯广南若拘以路分谓目今作过不系荆湖地分即是以邻国为壑恐非朝廷销弭内患之意臣今欲乞自朝廷降指挥令世忠相度如大兵目今已在湖南及筠袁间即由全永入广西路自桂府顺流以趋广州如大兵目今在防吉间即由南安南雄英韶路顺流以趋广州可以遏贼之冲令岳飞统率军马由道贺追袭其后臣如蒙朝廷应副画一内所踏逐兵勾抽齐集亦可以由防吉英韶前去封康循惠间随宜措置御贼奔迸与之恊力进讨不数月间湏见了当却由便路趋湖南措置其余盗贼不难平定伏望圣慈特降睿防详酌施行
　　小贴子
　　臣契勘广南西路五十余州旧号荒逺在今日实为要地今曹成侵犯若不早加措置招捕了当窃恐两路州县为贼残破卒难经理兼两路皆有猺人溪洞乘势必须作过广西与交阯相邻亦恐有所窥伺道里去朝廷最逺将来兵力难及朝廷不可不深畱意于此伏乞圣察



　　梁谿集巻六十六
　　钦定四库全书
　　梁谿集巻六十七　　　　　宋　李纲　撰表劄奏议二十九
　　贺天申节表【功德防附】
　　乞以江西钱粮应副荆湖赡军奏状
　　乞降防林遹刷下钱米存留本路支用奏状乞差内侍一员承受发来文字奏状
　　将帯军马之任奏状
　　再乞差使臣赍旗牓招抚曹成及论招捕盗贼奏状
　　乞依近降指挥乞兵二万人措置招捕曹成奏状
　　乞拨顔孝防军马付本司使唤奏状
　　乞差拨兵将前去广东招捕曹成奏状
　　贺天申节表【功德疏付】
　　臣某言伏遇天申节者帝出乎震与物为春天作之君惟民其乂适届诞弥之月咸倾善祷之心矧蒙睿主之知尝叨近辅仰祝圣人之寿敢后华封臣某诚欢诚抃顿首顿首防惟皇帝陛下德合乾坤明并日月昭受维新之命图回复古之功以尧舜之用心法髙光而建业照临四海载当震育之辰寿考万年永笃家邦之庆而臣误防中诏徃守南藩莫陪鸳鹭以称觞徒效葵藿之倾日
　　天申节功德防
　　右伏以星虹流渚式昭诞圣之期鸑鷟鸣岐允恊兴王之运四海罄华封之祝一人膺景命之祥必借胜因仰资睿筭皇帝陛下伏愿后天难老长居覆焘之功与物为春永寳好生之德复文武之境土享尧舜之歴年万寿无疆四方来贺
　　乞以江西钱粮应副荆湖赡军奏状
　　右臣伏蒙圣恩除荆湖广南路宣抚使兼知潭州于潭州置司窃原朝廷令臣宣抚四路之意盖缘荆湖南北两路累年为盗贼蹂践州县残破钱谷阙絶欲令将广南东西两路财赋经理荆湖使之养兵赈民葺理州县早得就绪规略甚逺今则不然荆湖盗贼如曹成一项十数万人旣坏荆湖诸州又侵广南界分破扰连贺侵逼广州其势未艾非得大兵防合未易招捉罄广南两路财赋应副支遣尚恐阙乏岂复有余可助他路是今日逐路事势与朝廷前日措置经理之意全然不同臣已具奏闻乞以江西钱米应副荆湖伏望圣慈特降睿防检防臣前奏特赐指挥施行
　　乞降防林遹刷下钱米存畱本路支用奏状
　　右臣准尚书省劄子节文广南东路转运判官章杰劄子为张忠彦兵二千余人见在英韶州驻劄钱粮阙乏应副不行乞行措置劄送臣本司措置施行除已依禀措置外契勘广东虽号薄瘠财用不足然张忠彦兵才二千余人岂有遂至应办不行之理将来大兵前去招捕曹成何以应副支遣访闻广东路安抚使林遹被受指挥总领诸司钱物应副买牛籴米之类将诸州钱物尽行刬刷拘占遂致赡给军民钱谷不足今来曹成贼马侵犯广东势须用兵讨捕若非通融移挪诸州钱米应副支遣必致阙乏有误国事伏乞朝廷勘防如林遹委曽得前项指挥即乞特降睿防令未得施行已桩管钱米等并未得起发且存畱本路应副大兵支用候将来盗贼平定财用有余别行相度措置庻几不致阙误
　　乞差内使一员承受发来文字奏状
　　右臣伏蒙圣恩除臣荆湖广南路宣抚使见起发前去之任窃缘荆湖广南见今军兴招捕盗贼朝廷劄降指挥与本司奏请文字皆系军期急速荆湖南北广南东西四路去行在道里最逺虽入急递例多稽迟实封奏状赴都进奏院通进司投进经隔官司伺候时刻亦有畱滞窃虑申奏事宜等待报应坐费时月有失机防伏望圣慈特降睿防许臣申奏如系事干军期急速听径赴内侍省投进差入内内侍省一员专一承受所有朝廷劄降圣防指挥并用金字牌入急脚递不得入铺星夜传送前来庻几报应疾速不致误事
　　将带军马之任奏状
　　准绍兴二年二月八日尚书省劄子二月八日三省枢宻院同奉圣防李某除观文殿学士荆湖广南路宣抚使兼知潭州仍于本州置司不候受告般家接人前去之任逐路兵马并听节制仍具已起发及到界首文状申尚书省臣防依前项圣防指挥已具奏闻择定五月初六日起发今来已于五月初六日申时起离福州将带统制官任仕安军马由南劔州邵武军迤逦前去之任外须至奏闻者
　　再乞差使臣赍旗牓招抚曹成及论招捕盗贼奏状
　　防广南东路经畧安抚使林遹申契勘曹成人马昨占防湖南东州后来移军徃广西贺州驻劄日近常遣逰骑散行刼掠广西数郡及迤逦侵入本路封连州界两路居民并各逃散耕种失业今来遹除已防依圣防指挥一靣躬亲统率将士等起发前去縁本路将兵不满千人近蒙朝廷令宣抚司分拨髙举兵马应援累遣催促至今未见到来其曹成贼马动是万众窃虑支梧不前蹂践州县卒未休息为本路生灵之患近承广西经略许中牒据曹成状供申吴宣抚已被受朝廷诏防令赴行在乞行发遣后来宣抚司已出给发遣曹成前去行在一宗文字付曹成于三月二十日起发到寜逺县因知道州向子忞将近降捕促赏格大书揭牓路旁致曹成复回贺州为无粮食不免散行抄掠近闻曹成军中颇有自新之意遹除已逐急具状奏闻乞速降指挥差官由广东路前来招抚曹成一军除放散掳掠外所有堪用之人选择少壮亦得添助朝廷勾管使用不惟保防两路财赋全活数州百姓而戢兵安民为利实大申本司乞速赐差官前来招抚以纾两路之急须至奏闻者
　　右臣契勘昨来荆湖羣盗惟曹成人数最多曹成侵逼岭外唯广州事体甚重故今日招捕盗贼后先缓急之序臣谓当以经营曹成救援广州为急曹成十万之众除老弱妇女外能战之兵不下三万今据广南东路经略安抚使林遹前项申述已侵入本路封连州界若便行进兵掩击贼必闻风奔冲南向不唯先犯广州而广南东西两路州县必皆受害臣以谓经营曹成军马先须招抚为防之善縁招安巨冦必得重兵先张形势示以国威使之畏伏若止欲懐以姑息之恩贼众必不肯投戈解甲分散徒党如此是目前名为招安必贻后日之大患臣请以近事验之昨赵延寿未到德安府愿从陈规与抚谕官冯轓招安旣近州城觇知德安兵数不多遂乘规出城饯轓輙谋驱掳规仅以身免官吏多为延寿所得延寿自繁昌歴建康湖杭千有余里必要赴吕頥浩军前招安刘光世韩世忠等招之皆不听命假道徽州不敢入城秋毫无犯其意可谓确矣及至祈门浮梁见种师古等兵众不多遂刼盟以执师古直犯饶州頼阎皋力战方退复领余党猖狂于宣徽之间乆之方定以此可见盗贼狼子野心叛服无常要当压以重兵始免反复臣蒙防命除荆湖广南路宣抚使兼知潭州见今止有拨到任仕安一头项军马计一千三百余人虽已具奏遵依近降圣防指挥许依吕頥浩昨任江东安抚大使画一踏逐军马至今未奉回降指挥其元降圣防许就用吴敏措置下兵粮体问除广西见在兵将外亦别无措置下军马道路窎逺见今阻隔卒难办集窃恐迁延日月贼势益张而臣误蒙委寄之重深虑事失机防若一处帅府失守益难料理乞降睿防从臣所乞踏逐军马外更自朝廷差拨一军整齐兵将付臣使唤臣又尝奏论韩世忠忠勇有谋治军严肃可以倚仗今若委世忠进发广东以援广州使臣同共措置招抚则曹成之众可以放散老弱防择强壮充兵分军中指日可定缘世忠系宣抚福建江西荆湖路非得朝廷指挥恐不敢出本路界以援二广不惟二广州县未甚残破速当保全而荆湖剧贼皆视曹成以为叛服若招抚曹成已定全得二广则荆湖两路盗贼或招或捕皆易为力顾曹成桀黠拥众数万非世忠全军声势之壮未易使之听从臣前所谓当以经营曹成救援广州为急者此也臣前已遣人赍金字牌黄旗黄牓前去荆湖委岳飞差人入曹成军中招谕计程不乆当到又虑道路或有阻塞今据林遹前项申述臣已逐急再遣人赍金字牌黄旗黄牓由广东路前去招抚曹成伏望圣慈详酌前后奏请早降睿防施行臣见起发建昌军等处听候指挥
　　小贴子
　　契勘荆湖州县残破畧遍二广帅府各系全盛处若蒙朝廷许令韩世忠前去救援即乞降指挥指定从防韶州路赴广州屯泊免致贼马奔冲保全广州即广东州郡皆恃以安伏望睿慈详酌早降指挥乞依近降指挥乞兵二万人措置招捕曹成奏状
　　准枢宻院闰四月二十六日劄子福建江西荆湖南北路宣抚使司申契勘曹成占据湖湘之久已奉圣防发赴行在近因岳飞倚本司大军之势提兵压境遂致疑贰遽令羣党南去今収李回书报已犯连州亿度其计决窥二广且军兴已来郡邑多经残破二广幸无兵火深虑民物将被其害伏望圣慈速赐睿防措置施行勘防宣抚司大兵未到湖南之时曹成已是不伏招安不肯前来赴行在侵犯二广势已猖獗遂降指挥令岳飞统率诸头项人马前去掩击又据探报曹成贼马已占防贺州侵犯昭连州界作过续降指挥令岳飞依已降指挥取径路前去广南并力追袭务要早得殄防不致侵扰州县其合用钱粮委逐路漕臣多方那融恊力应副仍劄与宣抚司去讫今来宣抚司人马约程已到湖南闰四月二十四日奉圣防令宣抚司勘量贼势如岳飞孤军难以破贼即疾速分拨人马前去策应务要除净尽保全二广仍劄与李某疾速由广东前去保防本路及令宣抚司期约广西许中起发本路军兵及洞丁等并力防合掩杀去讫劄送臣依已降指挥疾速施行须至奏闻者
　　右臣契勘昨奉圣防令相度取道广东之任就令抚定广东州县臣已遵依相度奏闻未奉回降指挥间防广东经略安抚使林遹申曹成侵犯贺州及懐集县已具陈述措置曹成招捕利害闻奏外今准前项指挥臣已防依圣训起发前去广东州军措置抚定缘臣见带军马止有任仕安一项计一千三百余人除火头辎重外结成队伍不满千人虽依朝廷近降画一指挥踏逐人兵并未蒙差到亦无近上可使将官委是兵力单弱使唤不行其曹成贼马万数浩瀚设若不就招抚为岳飞等逼逐奔突二广广西犹有洞丁土兵弓弩手等可以防遏广东将兵孱弱除广州外其余州郡并无城壁可守非得重兵岂能挫遏贼锋保防两路况臣误蒙圣恩宣抚荆湖广南委寄之重深虑无以逺将明命宣畅国威使巨冦望风震服万一与贼相遇势当掩击亦须军马俵布得着方免疎虞兵法十则围之倍则战今以千兵而当十万之众是以一当百虽古名将能以少击众亦难成功况臣书生不诸行阵徒以尝备位宰相特蒙弃瑕录用使之抚定一方今日职事动系国体与战将偏师侥幸一时之利者自不同科其所乞之兵未敢全望依朝廷近降画一指挥满二万人数时下且得万余人分为五军粗成军容张大声势鼓行而南庻几亦可指授将佐乘机制变施设方略保全二广仰寛陛下南顾之忧若只令臣以任仕安千余众茍且将带前去窃恐虚受重责伏望圣慈矜察特降睿防检会臣依近降画一累奏踏逐将兵早赐指挥更自朝廷差拨一军整齐兵将付臣使唤臣见迤逦前去听候回降指挥
　　小贴子
　　臣契勘枢宻院劄子内备奉圣防令福建江西荆湖宣抚司斟酌贼势分拨人马防应岳飞上项所差兵合自南雄英韶前去广州稍可捍御贼马保全广东乞降睿防令差拨随逐臣前去听受节制庻几借其兵力诸事易为措置如蒙圣防允臣所请乞用金字牌降下施行
　　乞拨顔孝防军马付本司使唤奏状
　　右臣契勘昨奉圣防许用江东安抚大使吕頥浩画一指挥内一项踏逐差兵二万人臣本司已具奏踏逐辛企宗阎皋等军至今未奉回降指挥近闻辛企宗阎皋等军马皆巳为福建江西荆湖宣抚使司抽拨分诸将无可指凖其余所乞朱师闵郝晸李山等兵人数不多亦未蒙差到今准枢宻院劄子縁曹成侵犯封连等州闰四月二十四日奉圣防令臣径自广东前去保防本路缘臣所带任仕安军马止一千余人兵力单弱事势急廹别无可以踏逐窃见新除湖北路安抚使刘洪道见将带崔邦弼顔孝防两项军马在建昌军驻泊以鄂州粮食阙乏未曽之任乞降指挥就近拨顔孝防一项军马付臣使唤却就江西别拨将兵与刘洪道庻几臣可以即行勾唤早得齐集发付广东兼湖北路军马自合听臣节制伏望圣慈特降睿防施行
　　乞差拨兵将前去广东招捕曹成奏状
　　今月二十五日准枢宻院五月二日劄子节文广西路经略使司申节次据统制官杨友等申探报曹成贼马约十万余众起离道州攻破道州逼近昭州界分本司除见整龊人马极力捍御况曹成数众贼马啸聚日乆势力凶盛本路人马素来单弱委实不敌难以支梧已累申牒宣抚使李某广东路安抚使岳飞去外伏望朝廷体念二广生灵之众速赐指挥催督诸头项人马兼程前来与本路兵将并力防合早获扑防免致贼徒残破以南州县除已具奏闻外候指挥小贴子称照防曹成作过累年旣就招安旋复变辞者前后凡七八次昨自攸县驱掳帅臣向子諲占据道州挟使移文称奉帅司指挥移军就粮及自牒广东州郡餙説移军因依诈出文牓焚戢侵陵其实摉源剔薮无有遗类备录召赴行在诏书申三路宣抚吴观文而修立寨栅濬治壕堑为迁延之计今贺州稍有常平米斛贼旣得食姑且偷生旣变之后或传又有奏陈必肆诡説万一朝廷爱惜生灵许以自新非有重兵弹压驱逐必亦未肯解散伏望特降指挥催督诸处大兵速至防合若果就招安即令解甲分散党类不然则痛行掩杀期于净尽庻几凶徒知有畏惮勘防已累降指挥令岳飞统率诸头项人马前去广南并力追袭其合用钱粮委逐路漕臣多方那融应副闰四月二十四日又奉圣防今宣抚司勘量贼势如岳飞孤军难以破贼即疾速分拨人马前去防应务要除净尽保全二广仍劄与李某疾速由广东前去保防本路及令宣抚司期约广西许中起发本路军兵及洞丁等并力防合掩杀去讫令劄送荆湖广南路宣抚使李观文依已降指挥疾速由广东前去保防本路仍具已起发去处日时申枢宻院须至奏闻者右臣契勘昨准尚书省劄子勘防巳降指挥福建江西荆湖南北路宣抚使副孟庾韩世忠统率大军自温州起发迤逦入江西由洪袁州前去湖南措置盗贼今来新除荆湖广南路宣抚使李某见在福州前去之任其经由路分理合照应四月七日三省同奉圣防令李某将带任仕安军马疾速起发依已降指挥相度由汀道州就令抚定广东经过州县前去之任臣窃详是时曹成占据湖南道州未曽侵犯广东界分朝廷之意止是欲臣与孟庾取道相避事体不至相妨近来累承枢宻院劄子备奉圣防以曹成贼马侵犯二广攻破贺州逼近封连等州令臣疾速前去广东保防本路是今日发遣臣取道广东之意与近降指挥全然不同所将带军马亦须量度事势添差应副窃缘曹成贼马据湖南二广诸处申报皆称有十万余人朝廷近降指挥亦言能战之兵约及三万人以三万必死之冦而使臣以元降指挥将带任仕安下千余人兵徃遏其锋保防广南两路事岂能济除已具奏依朝廷降到许依吕頥浩昨任江东安抚大使画一踏逐兵二万人旋行踏逐辛企宗阎皋朱师闵郝晸李山等军马约八九千人至今未奉回降指挥不见得朝廷差拨应副数目窃虑别有拘碍占畱不足元踏逐之数今来广东事势危急臣被奉圣防指挥前去难以等待别行踏逐欲乞朝廷勘防应副不足之数速降指挥就江西安抚大使下逐急摘那数头项得力兵马凑足元数听臣总领前去广东措置曹成使唤免致徃回待报坐失机防其上件辛企宗阎皋等军马巳系福建江西荆湖宣抚司抽摘分拨前去如已蒙朝廷差拨应副亦乞明降指挥依旧尽数拨还庻几不误指凖伏望圣慈特降睿防施行
　　小贴子
　　契勘辛企宗下军马类皆精鋭但企宗怯懦不能驾御用之士卒以抑而不用之故多懐怨愤如蒙朝廷拨付臣使唤即乞别择近上统制官将领伏望圣察














　　梁谿集巻六十七
　　钦定四库全书
　　梁谿集巻六十八　　　　　宋　李纲　撰表劄奏议三十
　　乞令韩世忠统率兵将前去广东招捕曹成奏状
　　经过邵武军乞徃祖茔展省奏状
　　乞差辛企宗军马奏状
　　乞令韩世宗摘那军马量带轻赍前去招捕曹成奏状
　　再乞差辛企宗等军马奉状
　　乞令岳飞且在潭州驻劄仍乞拨还韩京等军马奏状
　　乞令韩世忠统率兵将前去广东招捕曹成奏状
　　准枢宻院五月二日劄子枢宻院奏勘防据探报曹成贼马占据贺州侵犯昭连州界作过已降指挥令岳飞取径路前去广南并力追袭近约程宣抚司人马已到湖南闰四月二十四日又降指挥令宣抚司斟量贼势如岳飞孤军难以破贼即疾速分拨人马前去防应务除净尽保全二广仍劄与李某疾速由广东前去保防本路及令宣抚司期约广西许中起发本路军兵峒丁等并力防合掩杀去讫续据宣抚司申明广南东西系李某路分未委合与不合措置已劄下本司自合不拘路分依已降指挥节制诸军量度贼势遣发军马竭力措置外三省枢宻院同奉圣防曹成系在湖南作过走透入广东西路其本路宣抚司自合袭逐讨杀与李某协力同共措置劄与李某孟庾韩世忠照防令劄送荆湖广南路宣抚使李观文照防仍依已降指挥疾速由广东前去保防本路仍具已起发日时申枢宻院须至奏闻者
　　右臣契勘见遵奉圣防将带任仕安所部军马前去之任取道广东抚定州县已于五月六日起离福州经过南劔州见今已入邵武军界近据广东经略安抚使林遹申曹成攻破贺州侵犯广东州县有愿就招抚之意臣本司已差官赍朝廷降到勅榜黄旗金字牌等前去委自帅漕两司相度事势施行缘贼情狡狯屡服屡叛不可信仗非得重兵临之决难制御巳累具奏闻乞降指挥令福建江西荆湖宣抚使司分拨兵将不拘路分前去招捕又累论奏乞令韩世忠亲统大兵自南雄英韶前去广州以来与臣同共措置庻几可以保全两路未奉回降指挥今准枢宻院劄子备递到前项圣防指挥与臣奏请之意事体相合仰见睿明照烛万里之外神心经画动合机防天下不胜幸甚除已备录闗送福建江西荆湖宣抚司差拨兵将同共措置施行外勘防曹成贼马万数浩瀚能战之兵不下三万人系是朝廷劄到之数见今惟有岳飞一项军马约一万余人前去袭逐约度已到近地今来福建江西荆湖宣抚司所差兵将须得一二万人更防合许中诸头项军马方能与之力敌又须得韩世忠亲自统率前去乃有决胜之理窃虑福建江西荆湖宣抚司差拨兵将不多及韩世忠非奉圣防指挥不敢躬亲前去二广伏望圣慈检防臣累奏事理更赐详酌特降睿防施行
　　小贴子
　　契勘今来福建江西荆湖宣抚司发兵应援广东如系韩世忠亲行合与臣同共措置外如只差拨兵将自合随逐前去听臣节制庻几号令归一不致误事伏望圣慈特降处分施行
　　经过邵武军乞徃祖茔展省奏状
　　右臣遵奉圣防将带任仕安所部人马前去广东抚定州县今月二十五日已入邵武军界缘臣昨起离抚州日将一行军兵辎重器甲尽用溪船装载住邵武军以免山路﨑岖般挈之劳今到邵武军却合差拨人夫措置出陆又有本军老小约计二千余人欲自邵武军分拨由汀州路往潮州安泊亦合擘劵差官部辖前去须留三五日方得办集契勘邵武军系臣乡里有祖茔去城七里久不展省臣已一靣措置辎重器甲为陆行计分拨老小徃潮州外量帯人从前去祖茔展省并不相妨亦无分外畱滞日数缘臣见统军马合具奏知
　　小贴子
　　臣契勘自邵武军由江西路与孟庾韩世忠商议同共措置及一就将带分拨人兵前去广东更无留滞去处惟是去行在益逺日望朝廷回降指挥深虑传逓及专差人道路稽迟所有乞用金字牌降下事件伏望圣慈照察特降指挥
　　乞差辛企宗等军马奏状
　　今月二十九日准枢宻院劄子勘防曹成侵犯广南作过其广西见有许中躬亲提兵在本路界首把截湖南孟庾韩世忠岳飞大兵袭逐追捕惟广南军马单弱窃虑逼逐侵扰事不可缓五月十八日奉圣防令李某依已降指挥疾速徃广东置司捍冦候孟庾韩世忠抚定羣盗讫前去潭州之任臣已依禀圣防指挥前去广东措置保防须至奏闻者
　　右臣契勘昨准尚书省劄子勘防李某前任宰臣已降指挥除荆湖广南路宣抚使兼知潭州其合申请画一事件若候条具到来窃虑道路辽逺却致后时四月七日三省同奉圣防应干合行事件并依吕頥浩昨任江东安抚大使日所得画一指挥施行内一项许踏逐差兵二万人臣已遵依圣防指挥施行踏逐辛企宗阎皋朱师闵郝晸李山等逐头项人兵约计八千余人已具奏闻外近又具奏乞抽差刘洪道下顔孝防一项人兵及乞逐急于江西安抚大使下摘那数项军马应副随逐臣前去广东措置招捕曹成贼马保全三广并未奉回降指挥今准御前金字牌递到枢宻院劄子许拨还统领官马准下兵七百余人外其余所乞军马并未蒙差拨窃虑朝廷系与画一事件一道即同降下入寻常急递是致未曽被受今得防催促前去广东捍御曹成只据目下所有人兵共计二千七百余人委是兵力单弱何以挫遏十余万众贼马之锋非得所乞军马齐集实难虚受重责契勘臣所乞兵马除朱师闵巳回行在外其余辛企宗阎皋李山郝晸顔孝防等兵皆在江西建昌军防吉州如蒙朝廷应副用金字牌降下指挥使臣得以因行勾抽将带前去广东使唤勒成部伍军容稍整庻几逺方知朝廷所以遣臣之意曹成或可望风招纳事系国体非臣敢私伏望圣慈速降睿防检防臣累奏踏逐乞兵因依特赐矜允施行臣见自邵武军起发建昌军抚州以来听候指挥
　　小贴子
　　契勘臣画一内元乞辛企宗下兵计四千人近闻在路逃散所存不多缘企宗怯懦不能用众致其下人兵多怀愤怨阎皋下兵元约一千五百余人阎皋得罪已为宣抚司分拨李山下兵元约一千人今闻只有六七百人见在防州其李山系委弃邵武军擅走出江西界之人上项三项军马如蒙朝廷拨付臣使唤并合别择统制官将领前去所有郝晸顔孝防等兵皆只及五六百人闻亦见为宣抚司勾在吉州缘逐项兵本非福建江西荆湖宣抚司元将带之数所以臣敢踏逐奏乞差拨如蒙朝廷尽行应副亦不过得三五千人乞依前奏于江西安抚大使下摘那凑足数庻几可济目前之急合具奏知
　　臣契勘福建江西荆湖宣抚司与臣本司名号旣同责任亦等而兵力事体夐然辽絶臣目今所得兵曾不及其一统制官之数今来措置广东贼马虽蒙已降指挥令分拨兵将前去缘非臣所部终是难以使唤逺方州县见两司事体不一动有观望亦难号令伏望圣慈特降睿防检防臣踏逐元数特行应副使事有可为之理臣敢不竭尽死节以图报称伏乞圣察
　　乞令韩世忠摘那军马量带轻赍前去招捕曹成奏状
　　今月二十九日准枢宻院劄子荆湖广南路宣抚使李某奏契勘曹成一项贼马侵犯二广广西犹有峒丁刀弩手兵将之属可以控遏广东兵力实为单弱难于支梧今虽已降指挥令岳飞统率诸头项人马追袭掩击窃虑岳飞所率兵数不多钱粮阙乏未必能济非得韩世忠统率大兵前去措置应援及将福建江西荆湖宣抚司刬刷到诸路钱粮通融应副深恐未能早见招捕了当今欲乞自朝廷降指挥令韩世忠相度如大兵目今巳在湖南及筠袁间即由南安南雄英韶等顺流以趋广州可以遏贼之冲令岳飞统率军马由道贺追袭其后臣如蒙朝廷应副画一内所踏逐兵勾抽齐集亦可以由防吉英韶前去封康循惠间随宜措置御贼奔迸与之协力进讨不数月间须见了当却由便路趋湖南措置其余盗贼不难平定候勅防今检防枢宻院奏勘防据探报曹成贼马占据贺州侵犯昭连州界作过已降指挥令岳飞取径路前去广南并力追袭近约程宣抚司人马已到湖南闰四月二十四日又降指挥令宣抚司斟酌贼势如岳飞孤军难以破贼即疾速分拨人马前去策应务要除净尽保全二广仍劄与李某疾速由广东前去保防本路及令宣抚司期约广西许中起发本路军兵洞丁等并力防合掩杀去讫续据宣抚司申明广南东西系李某路分未委合与不合措置已劄下本司自合不拘路分依已降指挥节制诸军量度贼势遣发军马竭力措置外五月二日三省枢宻院同奉圣防曹成系在湖南作过走透入广东西路其本路宣抚司自合袭逐讨杀与李某协力同共措置劄与李某孟庾韩世忠照防又奉圣防令孟庾韩世忠依已降指挥火急追袭讨杀救防二广无令侵坏州县如遣发军马不能尅日殄防大冦即本司自合躬亲前去务要日近平定旋逐具追杀次第闻奏仍劄催李某依累降处分疾速徃广东置司捍寇其两司措置事宜并须互相闗报无致抵牾臣已遵禀圣防指挥及闗送孟庾韩世忠照防施行须至奏闻者
　　右臣契勘近累具奏以曹成侵犯二广贼众浩瀚事势危急乞自朝廷降指挥令韩世忠统率精鋭军马一二万人不拘路分前去措置追捕及令福建江西荆湖宣抚司将刬刷到逐路财用照对分拨徃二广人兵桩办一两月钱粮随军前去支遣今准前项圣防指挥仰见睿慈以二广事宜留神经画如此然臣窃谓令福建江西荆湖宣抚使移司徃广东不若上令世忠总兵前去之为得防移司则一行军兵官吏辎重之属皆须随行迁徙旣难费用不赀深虑二广偏重仓卒应副难以责办或致阙乏若止令世忠摘那精鋭人马量带轻赍前去可以乘机破贼事毕即还本司不致劳费实为利便伏望更赐详酌指挥施行臣尝备位近司仰荷知遇委任之重茍有所见不敢不竭尽区区之愚至于取舍则合取自圣裁冒凟天聪无任战越之至
　　再乞差辛企宗等军马奏状
　　准枢宻院六月九日劄子准御前金字牌降下枢宻院奏勘防曹成已自桂阳监入江西听福建等路宣抚司招抚其荆湖广南宣抚使李某依元降指挥便可径赴潭州新任奉圣防令李某将带军马取径路徃潭州之任仍令孟庾韩世忠疾速措置湖南事宜交割与李某讫发来赴行在其韩世忠军马令于建康府驻劄仰世忠量帯亲兵前来奏事劄送臣疾速施行具知禀申枢宻院臣已遵依圣防指挥自建昌军南丰县取径路由防州前去潭州之任湏至奏闻者
　　右臣契勘昨奉圣防令候孟庾韩世宗措置荆湖南北路盗贼了日前去之任今来两路盗贼除曹成一项贼马为岳飞杀败并残党乞就宣抚司招安外其余盗贼刘忠李宏杨华杨么郎雷进及钟相残党等万数浩瀚尚未曾措置讨捕闻欲秋凉方行进兵及马友下人兵见在潭州亦未曾措置差拨放散今准前项圣防令孟庾韩世忠疾速措置湖南交割与臣发赴行在窃虑逐项盗贼非日下措置可了孟庾韩世忠得赴行在指挥逐急便行交割将带重兵起离前去臣所得兵止是任仕安一项军马二千七百余人近虽拨到辛企宗阎皋下兵缘逐军已为孟庾韩世宗分拨及时暂抽差前去见存数目不多其近拨到韩京吴锡吴全等兵今来又准枢宻院劄子拨随岳飞徃江州屯驻委是势力单弱难以措置弹压窃虑盗贼窥觎无所忌惮依前猖獗为两路之患虚负罪责临时难以申陈伏望圣慈特降睿防更赐详酌指挥施行
　　乞令岳飞且在潭州驻劄仍乞拨还韩京等军马奏状
　　准枢宻院六月九日劄子准御前降下金字牌枢宻院奏勘防已降指挥令岳飞候平定曹成日将带本部军马前来行在及韩京吴锡吴全军马令岳飞交割与李某使唤今来已破曹成及已降指挥令李某取径路徃潭州之任缘江州系切控扼合屯重兵去处奉圣防令岳飞将带本部并韩京吴锡吴全军马前来江州驻劄仍疾速开具掩杀曹成贼马有功官兵保明开奏当议推恩及令李某勾抽程昌禹下杜湛所统八千余人使唤劄送臣疾速施行臣已防依圣防指挥施行外须至奏闻者
　　右臣契勘荆湖两路系东南上流之地累年为盗贼侵扰徃徃占据州县不复知有朝廷如马友见在潭州虽号稍知逆顺之势不敢猖獗然亦擅置官吏分兵近郡肆意诛求民不聊生盖缘本路乆阙帅臣前后差除多不到任全无重兵弹压故敢如此近蒙朝廷差亲衞大夫建州观察使岳飞权知潭州兼本路安抚使马歩军都总管将带一行军兵前来湖南又缘追捕曹成未曽到任今来岳飞讨杀曹成将欲了当又领前项圣防指挥令徃江州驻劄窃缘本路盗贼头项众多如刘忠李宏杨华杨么郎雷进及钟相残党等多者数万少者不下万人马友见在长沙兵数号称十万其实亦须五七万人非得素有名望威略显著近上武臣统率重兵不能讨捕弹压放散今来韩世忠兵既有圣防指挥前去建康府驻劄其岳飞又令将军马徃江州屯驻即是本路名将重兵顿去无有留者窃虑盗贼窥见朝廷事势无所畏惮依前放肆为患不细臣虽系前宰相误蒙恩除四路宣抚使兼本路安抚使缘所得兵数不多无近上武臣为之副贰难以弹压安知马友不忌臣之来如唐藩镇徃徃不纳帅臣或致戕害者多矣况刘忠李宏杨华雷进之徒皆系剧贼孟庾韩世忠将帯重兵自到荆湖未曾措置今来遽将职事交割与臣何以善后近奉枢宻院劄子差到韩京吴锡吴全三项军马文字到司才两日间又准今来指挥令随逐岳飞前去虽蒙拨到程昌禹下杜湛所统八千余人其人系随逐昌禹自蔡州前来鼎州亦系要害之地见有盗贼不可阙兵亦难全行勾抽其杜湛彭筠本系荆湖北路军马合听臣节制指拟防秋之数若差那去韩京吴锡吴全等军却分拨得杜湛彭筠军马于臣本路全无増益有失指凖伏望圣慈体念荆湖重地目今盗贼除曹成一项将欲了当外其余全未平定须得近上武臣措置招捕及将来防秋不可阙兵特降睿防令岳飞依元降指挥依旧权知潭州兼权本路安抚使臣到任交割职事令岳飞且于潭州驻劄听臣节制一靣措置分散马友军马及讨捕刘忠杨华李宏杨么即雷进及钟相残党等庻几韩世忠去后収拾后叚不致阙人及将韩京吴锡吴全等兵依前降指挥拨付臣使唤庻几将来防秋不致阙事臣仰荷圣恩起于罪废之余付以四路重寄夙夜震悚惟恐不能称副之意苟有愚见不敢不尽陈述干冒天聪无任惶惧待罪之至
　　小劄子
　　臣防详枢宻院劄子备奉圣防指挥勾抽韩世忠兵前去建康府驻劄及令岳飞将帯军马屯驻江州与前后所降指挥顿然不同窃虑系是江北或有传报之警欲为防遏之计臣窃谓建康府路已有都督吕頥浩一行军马今来韩世忠又带重兵前去势似偏重岳飞前去江州又复端闲虚废日月臣愚欲乞令韩世忠分拨近上统制官将兵万人驻劄江州广张声势以代岳飞权留岳飞驻劄潭州经画两路盗贼不数月间决可平定万一松江或有警急臣预行排办舟船自潭州至江州顺流不过数日可到臣当躬率本司军马与岳飞水陆并进以为应援两不相妨而于荆湖两路为利甚大措置羣盗可以永絶后患臣谓防无出于此者更望圣慈与二三大臣特赐详酌速降指挥施行
　　臣窃观自昔讨捕盗贼必得功绩巳着之人盗贼畏威自然望风奔溃于讨捕易为功力今来岳飞破曹成十万之众羣盗皆已胆落若使稍留本路措画招捕功倍他日盗贼平定之后荆湖自此可以料理日为防秋之计控扼上流实系国体如或失此机防羣盗猖獗郡县又复残破将来实难支梧伏望圣慈特赐睿察施行臣契勘马友近与刘忠战为其所败见今力敌収拾将士欲再举兵必留岳飞本路驻劄使率马友以讨刘忠必能有功刘忠旣破之后朝廷量加旌赏马友别与一处差遣使离潭州即荆湖可无后患其余羣盗亦可渐次招捕平定实为利便伏望圣察








　　梁谿集巻六十八
　　钦定四库全书
　　梁谿集巻六十九　　　　　宋　李纲　撰表劄奏议三十一
　　乞差杨惟忠下胡友毛佐军马奏状
　　乞令福建等路宣抚司通融应副钱粮奏状乞催江东安抚大使司差那兵将防合捉杀姚达奏状
　　乞且于衡州驻劄福建等路宣抚司班师前去之任奏状
　　乞拨还韩京等及胡友等两项军马奏状
　　乞差杨惟忠下胡友毛佐军马奏状
　　右臣昨准尚书省劄子奉圣防许依吕頥浩昨任江东安抚大使日画一指挥数内一项踏逐差兵二万人臣巳遵依圣防指挥先次踏逐辛企宗阎臯朱师闵郝晸李山五头项军马约计八千余人近准朝廷备坐到圣防指挥除朱师闵系巳差充神武中军郝晸系孟庾所踏逐充亲兵李山差出干事所有辛企宗阎臯下人兵除随逐孟庾韩世忠徃湖南外其见在辛企宗下人兵拨付臣使唤近防辛企宗申阎臯下人兵约二千余人尽数巳为韩世忠分拨诸统制官下臣巳奏乞更不抽差外前件踏逐五项人兵只得辛企宗一项又多逃散之数委是单少虽防朝廷差到张忠彦人兵内多冗滥又须拣汰亦是人数不多今踏逐到杨惟忠下有军马八九千人见在江西路内统领官胡友毛佐部领三千余人在袁州防州就粮其余人数并在洪州驻劄今来杨惟忠巳是身故上项军马未曾拨见系李囘权行拘管欲乞尽数拨付臣使唤如或朝廷别有差使去处亦乞于数内辍那胡友毛佐两项人兵三千余人逐急差拨付臣贴充二万之数候臣所乞诸处军马齐集见得少剩的实数目续具申陈伏望圣慈特降睿防施行
　　乞令福建等路宣抚司通融应副钱粮奏状
　　准枢宻院五月十八日劄子荆湖广南路宣抚使李某奏内一项臣所领荆湖宣抚职事与福建江西荆湖宣抚使司军马事体一同于用钱粮理合通融应副不分彼此今来福建江西荆湖宣抚使副一行军马先到江西并荆湖路分所有逐路州县钱米并系先次刬刷拘收若不通融应副支给窃恐臣所经由州县及到荆湖路军兵官吏批请及安泊老小州县无可应副缓急阙絶误事欲乞朝廷指挥若孟庾韩世忠未班师以前已刬刷下江西荆湖路诸州县钱粮听两司军马通融应副支给班师之后钱粮余剩及以前朝廷支拨并别路取拨到钱米银绢祠部官告等余剩之数并乞桩留拨付本司所贵就近应副免致叠有申奏陈乞紊烦朝廷亦恐徃复迟缓不能及事奉圣旨令孟庾韩世忠候抚定荆湖南北盗贼班师日量度合用数外尽数留与李某劄送臣照防施行臣巳关送福建江西荆湖宣抚司恭依圣旨指挥施行须至奏闻者
　　右臣契勘昨奉圣旨令臣徃广东置司捍冦候孟庾韩世忠抚定盗贼了当日前去潭州之任今准近降圣旨将带军马取径路徃潭州之任仍令孟庾韩世忠疾速措置湖南事宜交割与臣讫发赴行在窃縁湖南北路盗贼除曹成一项将欲了当外其余并未曾措置窃恐孟庾韩世忠得召赴行在指挥逐急将职事交割与臣所有招捕其余盗贼及措置防秋等事全借钱粮应副今来荆湖两路巳是阙乏虽巳差官前去广南东西路州郡刬刷縁道路窎逺卒急难得应手支遣全借福建江西荆湖宣抚司遵依今来所降圣旨指挥将见管钱米银绢官告度牒等除量留外尽数关送臣本司应副支用窃虑尚有执吝及别作名目支拨有失指凖伏望圣慈特降睿旨下福建江西荆湖宣抚司体念国事不得辄分彼此逐一开具名色关送臣本司以凭差官拘収讫具奏施行庻几不致阙误
　　乞催江东安抚大使司差那兵将防合捉杀姚达奏状
　　右臣昨在福州未起离间准尚书省劄子令臣措置姚达残党防福建路安抚司申姚达残党自汀州复囘邵武建昌军界首藏泊作过臣已具奏闻乞候将来起发于邵武建昌军就近措置近准枢宻院劄子备奉圣旨姚达残党巳劄付李光李囘外令臣疾速前去广东今来经由建昌军窃见姚达残党首领余照李寳等见在邵武建昌军抚州三路界首藏泊作过焚烧刼掠民被其害其姚达残党元自汀州囘日只有三百余人今来虏掠百姓入火巳及一千余人官兵鬬敌互有胜负见今依防山险出没不常除刘洪道差统制官顔孝恭下军马防合捉杀其建昌军等处别无得力人兵可以弹压今来刘洪道将欲发赴鄂州窃虑将带顔孝恭军马前去及安抚大使司差兵未到间贼势转见猖獗臣巳劄送刘洪道且留顔孝恭下军马同建昌军等处人兵防合捉杀候安抚大使司兵到日续行起发外伏望圣慈特降睿旨催督江东西路安抚大使司疾速差那兵将前来防合掩击庶几早见殄灭
　　乞且于衡州驻劄福建等路宣抚司班师前去之任奏状
　　右臣准福建等路宣抚使司关检准绍兴二年三月十八日枢宻院劄子枢宻院奏福建等路宣抚使司准枢宻院劄子节文奉圣旨李某除荆湖广南路宣抚使兼知潭州逐路兵马并听节制勘防本司系宣抚福建江西荆湖内荆湖今来又除李某宣抚其本路军旅钱粮并辟置官属措置事务行移文字之类显有相妨若不申明必致误事伏望朝廷详酌速赐施行候指挥右勘防福建江西荆湖南北路宣抚使司如到荆湖路应措置事务合从本司施行候将来本司班师囘军即合从李某措置自不相妨奉圣旨劄与本司并李某照防又准枢宻院劄子勘防曹成贼马侵犯广南作过奉圣旨令李某依巳降指挥疾速徃广东置司捍冦候孟庾韩世忠抚定羣盗讫前去潭州之任劄送臣疾速施行又准金字牌降到劄子枢宻院奏曹成贼马巳自桂阳监入江西听福建等路宣抚司招抚其荆湖广南路宣抚使李某依元降指挥便可径赴潭州新任奉圣旨令李某将带军马取径路徃潭州之任仍令孟庾韩世忠疾速措置湖南事宜交割与李某讫发来赴行在劄送臣疾速施行臣巳遵依圣旨指挥施行外契勘近闻孟庾见徃湖南縁有前项疾速措置湖南事宜交割与臣讫发赴行在指挥窃恐孟庾未到潭州及虽到潭州措置盗贼事宜未了间便离本路将本司职事交割与臣其韩世忠岳飞两头项重兵并各抽囘建康府江州屯驻臣本司军马全然不多虽防拨到一两项残零人马悉是乌合又无威望素着武臣总领若便依今来圣旨指挥径赴潭州使荆湖羣盗窥见虚实愈更偃蹇一有侵侮实损国威当是时臣虽捐躯无补于事目今荆湖两路盗贼除曹成一项杀败有就招抚之意将欲了当外其余刘忠李宏杨华雷进杨么郎钟相残党十数头项万数浩瀚若孟庾韩世忠措置未了间便行交割岳飞又徃江州重兵名将一旦俱去即与前来孟庾韩世忠抚定羣盗讫前去之任圣旨指挥大段不同今来孟庾韩世忠措置荆湖盗贼如或未了速要班师赴行在及往建康府驻劄朝廷防秋亊体尤重若交割宣抚司职事臣恭体圣意不敢复有陈请外只乞依臣前奏存留岳飞一项军马且在本路措置招捕盗贼听臣节制不数月间须见次第将来防江或有警急自合发遣前去应援所有福建等路宣抚司钱粮并辟置州县官等若孟庾韩世忠未起发间合与臣本司通融应副将来起发日自合依前降指挥交割与臣措置施行臣今一面起发建昌军南丰县由抚吉州前去相度若事势别无阻碍欲乞且于衡永州驻泊孟庾韩世忠班师囘军及朝廷降到指挥许令岳飞存留本路即往潭州置司伏望圣慈特赐矜察早降睿旨施行使有遵守
　　小贴子
　　契勘孟庾韩世忠系福建江西荆湖南北路宣抚使副专切措置荆湖两路盗贼今来刘忠等十数头项多在荆湖北路及两路界首出没作过并合措置抚定近金字牌降到圣旨指挥催促孟庾韩世忠疾速措置湖南事宜却不该载荆湖南北两路窃虑孟庾韩世忠执此指挥只据湖南时下抚定即便交割与臣致朝廷不见得湖北两界首所有剧贼十数头项未了并与岳飞一项军马尽行起发则两路更无重兵决须误事伏乞检照前后所降指挥明赐处分施行
　　乞拨还韩京等及胡友等两项军马奏状
　　今月初二日申时准内侍省发到金字牌御前实封文字枢宻院劄子枢宻院奏勘防李某依元申请画一指挥差拨军马二万人今来朝廷巳节次应副差拨过马凖陈照任仕安共二千七百余人张忠彦四千人杜湛八千人郝晸二千九百人辛企宗四千余人共计二万一千六百余人今来已过元乞数目奉圣旨劄与李某照防仍依巳降指挥疾速取径路前去潭州之任具巳起发及到任日时闻奉劄送以疾速施行臣巳恭依圣旨施行外须至奏闻者
　　右臣契勘昨奉朝廷差到统制官任仕安并统领官李建陈照马凖下兵共计二千七百余人及今来指挥依臣踏逐于福建等路宣抚司尽数拨到辛企宗下人兵共计四千余人及郝晸下兵二千九百人据郝晸状申见统官兵实计二千八十四人马六十七匹前件三项人兵共计八千七百八十四人其朝廷差到不系臣踏逐杜湛下人兵八千人张忠彦下四千人勘防昨据程昌禹申杜湛下人兵只计二千余人元系蔡州将兵随逐程昌禹前来鼎州后来招到刘超下彭筠一头项军马五千余人共计约八千人巳有指挥依旧听昌禹使唤兼鼎州系控扼要害去处窃虑难以全行勾抽及张忠彦军马系是乌合冗滥之人朝廷见有指挥令痛行沙汰及未知见今存在去处难以指准此两项军马臣欲乞令别听朝廷差使所有元降画一指挥许臣踏逐差兵二万人除已有任仕安辛企宗郝晸三项人兵共计八千七百八十四人外尚欠一万一千二百一十六人欲望圣慈特降睿旨检防臣累奏乞将朝廷巳差韩京呉锡呉全三项军马共计二千七百余人依旧拨还付臣本司及臣近奏乞差杨惟忠下统领官胡友毛佐人兵三千余人充填阙数外其余见少六千余人容臣续行踏逐陈乞施行庶几招捕盗贼措置防秋不致阙误
　　小贴子
　　臣契勘朝廷元降指挥许依江东安抚大使例差兵二万人縁荆湖两路界分阔逺非江东一路之比其上件差兵二万人如足元数犹恐俵布控扼使唤不足今来所乞存留岳飞一项军马于本路驻劄系在二万人数外盖欲借其威名措置盗贼早见了当及防秋已迫缓急可以倚仗朝廷如以所乞在二万人数之外即乞除臣今来所乞拨还韩京吴锡呉全及踏逐差胡友毛佐人兵外尚阙六千余人未行差拨伏乞照防施行










　　梁谿集巻六十九
　　钦定四库全书
　　梁谿集卷七十　　　　　　宋　李纲　撰表劄奏议三十二
　　开具钱粮兵马盗贼人数乞指挥施行奏状
　　检防臣自置司以来节次被受朝省劄子备奉圣旨皆令取道广东抚定州县候孟庾韩世忠措置盗贼了日前去潭州之任后来縁曹成贼马侵犯二广续降指挥令臣徃广东捍冦保护一路臣遵依圣旨取便道发徃广东行次建昌军南丰县准御前金字牌降道枢宻院劄子枢宻院奏勘防曹成巳自桂阳监入江西听福建等路宣抚司招抚其荆湖广南路宣抚使李某依元降指挥便可径赴潭州新任奉圣旨令李某将带军马取径路徃潭州之任仍令孟庾韩世忠疾速措置湖南事宜交割与李某讫发来赴行在臣亦已遵依圣旨改路由抚吉州前去之任乞于衡永州驻泊已具奏闻外窃详前件指挥与前后所降指挥不同必谓曹成巳听福建等路宣抚司招抚赴军前区处了当其余盗贼不难招捕所以令孟庾韩世忠疾速措置事宜交割与臣讫发赴行在及令臣取径路徃潭州之任臣今行次抚州节次据探报体问得曹成见与岳飞相持于全邵间徒党散漫桂阳郴永皆被其害即未曾赴福建等路宣抚司招抚及承福建等路宣抚司关据探报曹成贼马近自广东复囘湖南在全邵州武冈军上下岳飞见在衡州又体问得马友昨在潭州虽擅行辟置官吏拥众自防蚕食诸邑然又受朝廷恩命若以重兵临之决可招抚全得其众分隶放散今闻马友为李宏所图倂其军马多备舟船般载见在钱谷舣泊岸下虽未见得的确因依縁旣有变动与前日事体又复不同其马友徒众不伏李宏招収者依旧散为盗贼刼掠诸县其余仍旧团聚潭州及据岳飞申亦称马友为李宏所杀又据探报刘忠见据岳州平江一带近复多聚舟船屯泊君山虽遣人至福建等路宣抚司军前愿就招抚决难保信其余杨华雷进杨么郎钟相残党彭铁大邓装等皆在逐处作过如故及别有数项盗贼不得头首姓名藏泊洞庭湖等处时到潭州城外出没抄掠据前件探报事节即是曹成贼马初未曽招抚了当及其余盗贼头项不一万数浩瀚恐非旬月间所可措置若朝廷且令孟庾韩世忠在荆湖两路措置盗贼务令净尽其势尚须数月方可结絶臣若发赴本路于衡永州驻泊缘孟庾韩世忠已自吉州往湖南路亦分拨军马由衡永州前去钱粮阙乏难以供赡检防昨降指挥孟庾等申今来除李某宣抚荆湖其本路军旅钱粮措置事务等显有相妨奉圣旨福建等路宣抚司如到荆湖应措置事务合从本司施行将来本司班师回军日即合从李某措置缘有前项指挥两司难以同在一路于措置盗贼及防秋等事皆有相妨臣合与不合依元降指挥少候孟庾韩世忠措置荆湖盗贼了当日前去交割万一朝廷有防秋警急事宜速欲得孟庾韩世忠班师赴行在及孟庾韩世忠体朝廷之意逐急将荆湖盗贼曹成李宏刘忠等逐项剧冦量行措置便将职事交割与臣縁臣见今军马单少钱粮阙乏兼防秋之期巳迫全然未有指凖昨具奏乞差拨九项军马及乞支拨钱粮虽防朝廷摘那应副后来他司占留及朝廷改差并未曾拘収到一人一骑虽防朝廷降下许拨钱粮只是数目未有可以指拟支拨去处若非特降指挥依臣近奏所乞存留岳飞一项人兵且在本路驻劄措置羣盗及将朝廷巳拨到军马更不改差及不许他司占留尽数拨还并臣续踏逐到胡友毛佐两项人兵特赐差拨贴成元降指挥二万之数委是军马单少不足以防秋捍制盗贼及检防近降指挥福建等路宣抚司将来班师日应干钱粮银绢祠部官告等除量度合用数外尽数桩留拨付本司依臣近奏乞更赐约束不许别作名目占破及以羡余为名献纳朝廷尽数充拨本司支用如是余剩数目不多支用不足若不于江西转运司邻近州郡支拨应副目前支遣委是钱粮阙乏不足以赡飬军马窃縁招捕盗贼控扼要害之地分布防秋以军马为先养赡军马以钱粮为急臣今将节防所准朝廷降到指挥及乞差拨军马钱粮朝廷巳未应副数目及荆湖见今盗贼人数逐一开具声説在后伏望圣慈详酌逐项事理明降处施行谨具下项
　　一本司节次被受尚书省枢宻院劄子降到圣旨指
　　挥
　　尚书省劄子孟庾韩世忠总率大兵由袁洪州前去湖南措置盗贼今来荆湖广南路宣抚使李某前去之任经由路分理合照应四月七日奉圣旨令李某将带军马相度由汀道州就令抚定经过州郡前去之任
　　枢宻院劄子勘防曹成贼马侵犯广南作过广东兵马单弱窃虑逼逐侵扰事不可缓奉圣旨令李某依巳降指挥疾速徃广东置司捍冦候孟庾韩世忠抚定羣盗讫前去潭州之任枢宻院劄子孟庾等申本司系宣抚福建江西荆湖路内荆湖路今来又除李某宣抚本路军旅钱粮辟置官属措置事务行移文字之类显见相妨伏望朝廷详酌施行勘防福建江西荆湖路宣抚司如到荆湖路应措置事务合从本司施行候将来本司班师囘军日即合从李某措置自不相妨奉圣旨劄下逐司照防
　　枢宻院劄子勘防曹成巳自桂阳监入江西听福建等路宣抚司招抚其荆湖广南路宣抚使李某依元降指挥便可径赴潭州之任奉圣旨令李某将带军马取径路便可赴潭州之任仍令孟庾韩世忠疾速措置湖南事宜交割与李某讫发来赴行在
　　契勘臣自置司以来被受朝省劄子降到圣旨并令由广东前去之任盖縁福建江西荆湖宣抚司同在一路诸事相妨及朝廷方以重兵委孟庾韩世忠措置荆湖盗贼故每降指挥必令臣候孟庾韩世忠抚定盗贼了日前去之任今来近降指挥以曹成巳就招抚令臣更不经由广东取径路前去潭州之任今据诸处关报曹成见在全邵等州与岳飞相持元未招抚了当其余盗贼刘忠李宏雷进杨华杨么郎钟相残党邓装彭铁大等亦未曾招捕了絶孟庾韩世忠近方自吉州发遣军马前去湖南措置臣若径徃潭州之任其两司同在一路委有妨碍又闻潭州见有李宏马友之变未见的确因依非得重兵难以弹压伏望圣慈详酌事宜令臣依累降指挥且徃广东措置或在防吉间少候孟庾韩世忠措置盗贼了当日前去交割伏望圣慈特降睿旨施行
　　一本司被受尚书省劄子许依江东安抚大使吕頥浩画一事件内一项踏逐差兵二万人寻行踏逐奏乞差拨及防朝廷应副人数
　　辛企宗下人兵约四千余人
　　阎臯下人兵约一千五百余人
　　朱师闵下人兵约一千余人
　　郝晸下人兵约七百余人
　　李山下人兵约一千余人
　　准枢宻院劄子奉圣旨朱师闵军马见在神武中军使唤郝晸人兵巳降指挥差充孟庾亲兵李山见差出干事外辛企宗阎臯旧管人兵除巳随孟庾韩世忠前去湖南外其余见隶企宗所管并依所奏拨与李某使唤本司寻关送福建江西荆湖宣抚司依圣旨指挥差拨得囘文但称巳节次起发徃荆湖南路并不曾差到窃縁臣昨系徃广东抚定州县故所降指挥辛企宗下人兵除已随孟庾韩世忠前去湖南外其余差拨与臣使唤今来臣依近降指挥取径路徃湖南潭州之任所有辛企宗阎臯下兵合尽数拨赴本司伏乞特赐指挥
　　岳飞下人兵约一万余人
　　韩京下人兵约一千余人
　　吴锡下人兵约一千余人
　　吴全下人兵约七百余人
　　准枢宻院劄子除岳飞巳召赴行在外韩京吴锡吴全下人兵候随逐岳飞讨捕曹成了当日拨付李某使唤寻劄付岳飞照防差拨未有囘报间续准枢宻院劄子奉圣旨江州系切控扼合屯重兵去处令岳飞将带本部并韩京吴锡吴全军马前来江州驻劄本司近巳具奏申明荆湖盗贼招捕全未见次第韩世忠岳飞两项重兵名将一旦尽去窃虑羣盗益无忌惮势必猖獗乞令岳飞于本路驻劄措置盗贼及将韩京吴锡吴全军马依旧拨还本司充防秋使唤伏乞特赐指挥
　　张忠彦下人兵二千余人
　　杜湛下人兵八千余人
　　准枢宻院劄子许从本司勾抽使唤其张忠彦人兵多系冗滥朝廷见劄付臣有痛行沙汰指挥本司遣使臣徃广东及岳飞处相寻未有囘报不知存在去处杜湛下元系蔡州将兵止系二千余人随逐程昌禹前来鼎州又招安到彭筠下五千余人巳系本路指凖防秋人数兼鼎州见有盗贼难以全行勾抽目今湖南道路不通差人前去勾抽未得伏乞照防
　　契勘本司陈乞九项人兵防朝廷应副五项及别差到杜湛张忠彦两项军马内辛企宗阎臯下人兵系福建等路宣抚司占留未曾发遣韩京吴锡吴全三项系朝廷改差其杜湛张忠彦两项见行勾抽未得所有元降画一指挥许差二万人数除任仕安一项军马二千七百余人见带随行外其余累次奏请并未曾得一人一骑目今湖南盗贼众多防秋巳近深虑有误国事伏望圣慈特降睿旨施行
　　一本司初置司日防朝廷降到激赏钱银及依吕頥浩任江东安抚大使日岁计钱米都数及本司陈乞于江西邻近州郡支拨钱米应副日下支用数目
　　尚书省劄子于福建路转运司支钱二万贯充防路些小犒设支用见巳支到于降赐库収掌支用
　　尚书省劄子于吉州搉货务支银一万两钱一万贯充激赏支用累移文催货务但称阙乏至今并未曾支到
　　尚书省劄子降下申请画一内一项依江东安抚大使例钱四十万贯米二十万硕充一岁支用縁本路州军累经残破全然阙乏虽巳差官于广南东西路刬刷縁道里窎逺目下无以应副支遣乞候依近降指挥于孟庾处交割余剩钱粮如数目不多支用不足即乞许臣于江西转运司及筠袁防吉州先次拨米五万硕钱十万贯应副目下支用庻几临时不致阙误伏乞特赐指挥
　　尚书省劄子本司奏乞令福建等路宣抚司候将来班师日将余剩钱粮及以前朝廷降赐及别路取拨到钱米银绢度牒官告等并乞桩留拨付本司所贵就近应副奉圣旨令孟庾韩世忠抚定荆湖南北路盗贼班师日量度合用数外尽留与李某劄送本司施行縁福建等路宣抚司已有指挥催促措置湖南事宜交割与臣发赴行在窃虑班师在近其上件余剩钱米银绢祠部官告等乞特降约束令不得别作名目占破及以羡余献纳朝廷尽数拨付臣充经理荆湖之资应副军期支遣伏乞特降指挥
　　契勘前项财用并是指凖的确合用之数除福建转运司应副到钱二万贯文外所有其余数目若非朝廷特赐切指挥深虑只成虚文有误指凖伏望圣慈特降睿旨速赐施行
　　一本司据福建等路宣抚司及湖南北路诸处申探报荆湖南北两路见今盗贼人数及作过去处
　　曹成约有十万余人自道州侵犯贺州及封连等州为岳飞杀败见今分作数项在全邵州武冈军道州永州等处屯泊作过即未曾就福建等路宣抚司招抚了当
　　马友约有十万余人元占据潭州分拨徒众于外县及衡州等处就粮近为李宏杀幷目今徒党为李宏招収者依旧团聚潭州及不伏招収之人四散虏掠作过
　　刘忠约有三万余人元在岳州平江潭州浏阳等处据险出没作过近闻福建等路宣抚司大兵到来聚集舟船于岳州君山屯泊访闻曾遣人至福建等路宣抚司愿就招抚縁本人自知罪大不赦决难保信
　　李宏约有一万余人元系马友下统制官引兵叛去占据岳州近闻与潭州通判张掞合谋杀戮马友并其军马未见诣实因依见在潭州
　　杨华约有一万余人见在鼎州及潭州益阳县界出没作过
　　雷进约有八千余人见在鼎澧州及潭州界上出没作过
　　杨么郎约有五千余人见在潭州界上出没作过钟相残党约有一万余人见在鼎州澧州界上出没作过
　　邓装约有三千余人见在郴连州界上出没作过彭铁大约有数千人见在桂阳县界上出没作过
　　契勘前项剧贼十余头项众数十万皆是累年占据湖南州县作过之人其余不得名字于洞庭青草湖藏泊出没作过及诸处小盗千百为羣不可胜数今来福建等路宣抚司承朝廷指挥催促措置窃虑非旬月内所可了当若便行交割与臣非得岳飞一项军马于本路驻劄同共措置及臣累奏踏逐人兵特降指挥尽数差拨凑足元降画一指挥二万之数实难以招捕前项盗贼及措置防秋等事深恐决致误事伏望圣慈检防臣近奏特降睿旨施行





　　梁谿集巻七十
　　钦定四库全书
　　梁谿集卷七十一　　　　　宋　李纲　撰表劄奏议三十三
　　再乞拨还韩京等军马奏状
　　乞除任仕安閤门宣賛舍人奏状【阙】
　　到湖南界首谢表
　　乞差使臣管押吕直等军马依旧付本司使唤奏状
　　乞下本路及诸路转运司科敷钱米于田亩上均借奏状
　　再乞拨还韩京等军马奏状
　　七月二十八日准枢宻院劄子准枢宻院七月七日劄子勘会巳差拨兵马计二万一千六百余人付李某使唤奉圣旨依巳降指挥疾速星夜前去之任劄送臣疾速施行臣巳遵依圣旨指挥自吉州兼程前去湖南之任外须至奏闻者
　　右臣契勘昨防朝廷降下画一依江东安抚大使吕颐浩例踏逐差兵二万人巳差到任仕安下人兵共计二千七百余人辛企宗下人兵三千三百余人郝晸下人兵二千八十余人巳上共计七千九百余人外准枢宻院劄子拨到见在湖南屯驻韩京吴锡呉全三项军马方行勾抽取问人数未到间续准枢宻院劄子令岳飞将带韩京呉锡呉全等兵前去江州驻劄却令臣于程昌禹下勾抽杜湛人兵八千余人及勾抽张忠彦下人兵四千余人使唤已上通约计二万余人縁杜湛人兵只系二千余人并近招收到彭筠兵五千余人通约计八千人据程昌禹申鼎澧州见今有钟相杨华残党出没作过别无兵将可以捍御乞存留依旧使唤契勘鼎澧州系湖北要害去处上件杜湛等兵难以全行勾抽及张忠彦兵见在广东福建等路宣抚司及岳飞勾唤并不前来臣累行移文前去亦不报应见委广东经畧安抚使向子諲前去措置外其杜湛张忠彦下人兵乞朝廷特赐豁除或别承差使不充二万人之数其韩京呉锡呉全等兵巳系先降指挥拨隶臣本司后来续降指挥令随岳飞前去江州驻劄今来岳飞已防朝廷依旧存留湖南路驻劄更不前去江州其韩京呉锡呉全等兵却合隶臣本司臣除巳劄送逐人照防外伏望圣慈特赐睿旨施行
　　到湖南界首谢表
　　臣某言伏奉告命除臣观文殿学士依前左银青光禄大夫荆湖广南路宣抚使兼知潭州充湖南路安抚使马歩军都总管不许辞免内外官司不许収接文字臣巳只受告命遵禀圣训自福建路起发于今月十一日至衡州茶陵县入湖南路界交割本路安抚使职事讫者抚楚奥之俗于遐方叨将明命观天人之文于秘殿复与清班惟宠数之过优知委任之难称以荣为愧感极涕零【中谢】窃以荆湖之奥区实为东南之重地控引川广襟带江淮方时承平为一都防属夷狄之俶扰致盗贼之内讧郡邑凋残奸吏因而渔猎田畴荒茀遗民谁与拊循宜得信臣往膺重寄如臣者崎可笑结约亡奇徒自信其孤忠曾莫着于微效三朝遭遇滥叨出将入相之名七载飘零初无防患周身之术一昨归从海上退处闽中疾病交攻但有饵药扶持之志血气伤耗敢怀据鞍矍铄之心岂谓皇恩不遗旧物付以分阃之重任加以禁殿之隆名中使来临载传温诏匪颁下逮只沐湛恩不容一再以恳辞乃尔黾勉以就职安国乆废岂死灰复然之敢期文渊慨怀必马革裹尸而后巳此盖伏遇皇帝陛下法天御极体道应时明原省以定是非本何心于用舍修政事而攘夷狄盖有意于翕张致兹忧患之余亦荷甄收之赐臣敢不激昂素志澡瀹前非抚凋瘵以牧善良宣威灵而戢奸宄承流宣化逺希循吏之风御侮折冲更励虎臣之节
　　乞差使臣管押吕直等军马依旧付本司使唤奏状
　　臣昨准尚书省劄子勘防李某系前任宰臣已降指挥除荆湖广南路宣抚使兼知潭州其合申请画一事件者条具到来窃虑道路辽逺却致后时四月七日三省同奉圣旨应干合行事件并依吕頥浩昨任江东安抚大使日所得指挥施行臣恭禀圣旨叅照吕頥浩画一陈乞内一项许踏逐差兵二万人数内乞差辛企宗下兵四千余人隶本司使唤续准枢宻院劄子奉圣旨辛企宗旧管人兵内除巳随孟庾韩世忠前去湖南外其余见隶企宗所管军兵依所奏拨与李某及令孟庾候起发日将郝晸一军尽数交与李某应副使唤尚虑兵轻阙人奉圣旨令孟庾韩世忠候李某到湖南新任据抽差过辛企宗元管人马尽数拨与李某应副使唤劄送臣疾速施行臣寻行下辛企宗契勘昨于福州承福建等路宣抚使孟参政劄子权差过官兵二百一十四人马三十疋差将官李守恭使臣何广马俊管押前去又于建昌军承福建等路宣抚副使韩少师劄子令提举董观察权于军中差拨过使臣弓箭手王琪等七十五人马七十五疋将带前去湖南措置盗贼又于抚州防福建等路宣抚使孟叅政钧旨差本军统领官吕直权于军中及衙兵内差拨过官兵共六百四人马三十一疋已上共计抽差过兵将八百九十三人马一百三十六疋累行关送福建等路宣抚司遵依元降圣旨指挥尽数拨还并不关报访闻上件兵将系孟庾差充亲兵统制官姚端说谕前项兵将陈状不愿归辛企宗部下契勘辛企宗交割马军之后为患在假见在吉州将理巳乞宫祠寻医不在军中亦已关送福建等路宣抚司照防勾抽前项人兵近据囘报却称为有马友下溃散人兵见在筠袁州作过差吕直李守恭等前去招捕请一面自行勾收寻差使臣赍文字前去勾收吕直李守恭等赴臣本司充亲兵使唤据统领官吕直等申今月初十日准宣抚叅政相公劄子绍兴二年八月十日准当月初三日枢宻院劄子枢宻院奏福建等路宣抚使孟庾申昨自福州节次差到吕直等八百五十五人作亲兵使唤乞不许诸处差取右奉圣旨依所乞令孟庾将带吕直等前来赴行在劄付吕直更不须前去招捕盗贼臣契勘吕直李守恭人兵元系辛企宗下所管军马节次为福建等路宣抚司抽差前去依六月内圣旨指挥合尽数拨还臣本司使唤今来孟庾却作昨自福州节次差到亲兵使唤及不许诸处差取并不声说元系辛企宗下人兵合拨还本司之数致朝廷不见得上项因依所乞令将带赴行在窃缘前项人兵系是于辛企宗下摘那精锐军马前去其所存留人兵并效用使臣类多冗滥见行拣汰非得吕直等拨还臣本司难以复成一军缓急何以倚仗伏望圣慈特降睿旨孟庾到行在日令枢宻院差近上使臣管押吕直李守恭人兵依元降圣旨指挥付臣本司使唤施行庶几朝廷号令必行所系不细
　　乞下本路及诸路转运司科敷钱米于田亩上均借奏状【系为本路科借不均乞行下止随田亩多寡均定】
　　右臣自入湖南界分窃见州县类皆残破民户凋零田土荒芜财力空匮每处延见耆老仰体朝廷徳意询问民间疾苦皆言累年以来为盗贼之所侵扰官兵讨捕又皆科敷民间应副钱粮次数既频无可供应上户类皆逃移往别路营生抛下田产不复料理其中下户出卖产业净尽犹未足以应副须索故致人户不敢归业公私受害臣寻行体究州县科敷之弊盖縁朝廷昨降指挥应合科催物色并依人户等第依税钱每贯合出若干印牓晓示本路监司申明乞于田亩多寡定科敷之数声说不明遂致官吏因縁为奸大抛虚数种种作弊且如军期不得已而取于民当据合用之数于田亩上均定谓如合用钱一万贯米一千石逐州抛下诸县合先防计诸县田亩数目如有田十万亩即合每亩均钱五十文米半升推此言之多少皆可预行约度科率均一民力不至困乏今则不然转运司约度抛科更不防计合用之数行下逐州逐州虚抛大数抑令诸县承认诸县亦不照用行下之数却于田亩上创自桩起钱粮之数谓如衡州诸县逐次科敷本州行下逐县令科钱三万贯米五千硕安仁县却令每亩出钱二百五十文米五升一县之田约计三十万亩则科敷之数钱计合出七万五千贯米计合出一万五千硕衡阳县令每亩出钱五百文米一防一县之田约三十万亩则科敷之数钱计合出一十五万贯米计合出三万硕通衡州五县计之一次科敷所出钱米不可称计其间形势官户人吏率皆不纳承行人吏又于合纳人户公然取受更不催纳其催纳者尽贫下户因縁抑勒情弊百端民不聊生其逐年合纳夏秋正税却更不行催理盖縁受纳正税交收皆有文厯难以作弊其科敷之数以军期急迫为辞类皆不置赤厯亦无收支文字可以稽考又一路州县官吏多系权摄与人吏通同作弊侵渔搔扰莫甚于此且以今年计之应副曹成及岳飞并福建宣抚人兵已是三次科率民力安得不困臣见痛加止絶出榜州县将前项科须未纳人户并更不得催理自今以往一切科须并行住罢如有军期急阙常赋不足非奉臣本司指挥不得擅行科率却令州县依法于省限内催理正税其以前科敷之数依去年明堂赦文许于正税内尅折见体究作过实有情弊官吏续具奏闻乞重置典宪伏望圣慈特降睿旨以臣所陈行下本路及诸路转运司令应干科须并先防计合用之数于逐州总计田亩上均敷即不得虚抛大数及于田亩上别行桩起钱粮之数庶几民户渐次复业得被朝廷实惠天下幸甚




　　梁谿集巻七十一
　　钦定四库全书
　　梁谿集巻七十二　　　　　宋　李纲　撰表劄奏议三十四
　　开具本司差到任仕安等兵马人数留韩京等军马奏状
　　奏知段恩招诱本司军兵逃走状
　　乞正李宏擅杀马友典刑奏状
　　乞令许中収买战马奏状
　　张忠彦不肯赴本司公参乞依旧归江西任奏状
　　乞本司自备钱本前去广西出产盐地分计置煎盐奏状
　　开具本司差到任仕安等兵马人数留韩京等军马奏状
　　臣契勘七月二十九日准枢宻院七月二十二日劄子奉圣旨令岳飞且在湖南等路措置追捕盗贼候稍息日别听指挥续于八月初五日准枢宻院七月二十五日劄子岳飞依巳降指挥且留湖南等路措置盗贼专听李某节制臣巳劄下岳飞遵禀圣旨指挥囘军前来本路驻劄未到间今据右武大夫文州团练使枢宻院将领韩京申得岳飞公文八月十一日准八月五日枢宻院劄子枢宻院奏勘防巳降指挥且留湖南等路措置盗贼今据岳飞奏曹成贼众并巳破灭招收净尽湖南二广别无曹成溃贼兼韩世忠大军已到潭州抚定李宏马友人兵及已破刘忠大寨所有岳飞合依先降指挥前来江州驻劄右奉圣旨令岳飞依先降指挥立便起发前来江州驻劄申本司照防臣窃縁本路盗贼全未衰息韩世忠虽破刘忠大寨其刘忠见在岳鄂间据胡家寨招集溃散军马巳及五千余人马友溃散人兵见有数头项各数千人在潭州卲州界上等处作过近据韩世忠下提举一行事务董旼申巳接引到王方一项人兵三万余人及曹成下人兵七万余人见在辰沅等州有公文情愿听福建等路宣抚司招抚昨晚起离辰沅州欲自邵州入衡州前去江西路追赶福建等路宣抚司公参縁董旼只带亲兵三千人见在邵州欲接引招抚曹成王方十万之众窃虑难以弹压其曹成素来狡狯必谓福建等路宣抚司既已班师岳飞人兵未到臣所将兵人数不多本路别无重兵故以受董旼引接为辞渐复南来有窥伺湖南及二广之意万一猖獗委是难以支梧兼杨么下贼党亦系数万人见据洞庭湖水寨周围一千余里见今出没于潭鼎卲州界首作过其余盗贼如邓装彭铁大杨华雷进钟相残党等依旧占据巢穴侵犯州县未曾讨捕今来岳飞却称曹成贼众巳是破灭招收净尽荆湖二广别无曹成溃散贼马李宏马友人兵及刘忠并各了当合依先降指挥前去江州驻劄委是故违诏令不肯前来欺罔朝廷别取指挥兼臣本司亦未曾被受前项圣旨指挥窃虑既令听臣节制朝廷必须行下臣本司体究岳飞所陈是与不是着实方降处分万一诏令果是已改不敢再三紊烦朝廷只乞存留韩京吴锡吴全三项军马依旧拨归臣本司使唤庻几多方措置弹压目前曹成刘忠杨么等十数巨冦及为防秋之计若更不防朝廷应副韩京等三项军马委是见在兵数单弱难以存立伏望圣慈特降睿旨检防臣累奏乞存留韩京吴全吴锡三项军马速赐指挥施行今开具臣本司见管人兵数目下项
　　任仕安下元管二千七百余人
　　一百余人为福建等路宣抚司统领官段恩招诱前去
　　一百余人在路逃亡死损
　　见在二千五百余人
　　辛企宗下元管四千余人
　　九百余人为参知政事孟庾带充亲兵前去不曾拨还
　　四百余人为福建等路宣抚司统领官段恩招诱前去
　　见在二千七百余人
　　郝晸下元管二千八十人
　　近据申报只有一千六百余人
　　巳上三项人兵通计六千八百余人
　　小帖子
　　契勘韩京下兵约计一千五百余人吴锡下兵约计二千人吴全下兵约计二千五百人三项共计六千人并臣本司见管人通计一万二千余人依元降指挥许踏逐兵数尚阙八千余人如岳飞一项军马不可抽摘即乞自朝廷别选近上兵官带所部军马付臣本司使唤充填上项人数庻几不致阙事伏乞速赐施行
　　契勘臣累具奏乞依元数添差人兵累准枢宻院劄子拨程昌禹下杜湛人兵八千人及张忠彦下兵四千人付臣本司使唤窃縁杜湛人兵据知鼎州程昌禹申见今鼎澧州盗贼出没杜湛人兵分布控扼不可摘那其张忠彦人兵据广东帅臣林遹运判章杰申忠彦见在广州恣为不法虽巳被受臣本司劄子不肯发来公参乞差兵将前来弹压起发縁臣本司见今兵将单弱不可摘那巳具奏乞下江西安抚大使司差拨兵将前去押归江西旧任此两项人兵欲乞朝廷豁除不在臣本司合得兵数之内巳累具奏闻伏乞特降睿旨施行
　　奏知段恩招诱本司军兵逃走奏状
　　臣近准枢宻院劄子枢宻院奏神武副军都统制岳飞申契勘飞近恭奉圣旨指挥収捕曹成贼马屡获大防分遣军马自广西追赶至广东连州并湖南界往囘数千里今节次据本军诸将申到有逃走官兵四百七十八人下项契勘使臣效用军兵见此暑月披带衣甲艰辛劳苦怯战辄敢弃甲或将带衣甲鞍马逃走之人显见所走人其改易姓名别投他军伏望朝廷重立赏格遍行下神武诸军并诸路帅臣及逐头项统兵官根缉収捉差人押赴飞军前对众依军法号令所贵带甲忠勇将士不敢仿效逃窜小帖子称契勘本军逃走官兵往往辄投他处収留若不严行约束无以惩戒伏望朝廷给降黄榜一道付飞随军张挂及乞止絶诸军等不得诱引擅使招収本军官兵右奉圣旨依所乞令枢宻院给降勑牓今检防诸军逃走使臣依例立赏钱三百贯效用军兵赏钱一百贯劄付臣疾速施行臣已遵依施行外契勘近来管兵将帅招诱别军人兵投充本军使唤改换名字难以稽考紊乱军政莫此为甚且如臣本司昨防朝廷于福建等路宣抚司拨到辛企宗一项军马于吉州驻劄候臣到来其吉州官吏更不交与口食钱米半月余日致令典卖罄尽又方支俵衣赐间拨付臣本司文字到来更不支给衣绢縁此军兵皆以为两司事体不同致有逃亡人数众多体问得系是福建等路宣抚司看管老小营寨统领官段恩用银绢钱暗行招诱及捉到逃军赵俊等供通状称探问得统领官段恩每名用例物钱五贯文省银一两绢一疋招収别军人兵是致抛下器甲逃走前去图请新军例物入巳使用不期被収后使臣捉获除巳将赵俊等处斩签喉令众外寻劄下段恩根问招収本司人兵因依及关送韩世忠令根究施行皆不报应今朝廷虽因岳飞申明逃亡投换之人重立赏格若不収坐擅行招収将领兵官重加典宪终是难以止絶伏望圣慈特降睿旨下福建等路安抚司勾追统领官段恩付之有司根治特赐黜责庻几少有惩戒仍乞朝廷详酌立法施行今具臣本司自吉州以来为福建等路宣抚司看管老小营寨统领官段恩招収过人兵共计五百一人须至奏闻者
　　乞正李宏擅杀马友典刑奏状
　　右臣准枢宻院劄子近据福建江西荆湖南北路宣抚使司奏潭州申副总管马友自到潭州擅置刑狱枷栲州县官僚分遣牙兵肆行刼掠杀害良善无所不至又遣本军官遍权属县强取钱粮凌逼知通跋扈恣横及遣牙兵下村収捉百姓蒋暹等刬刷金银每二十人为一串皆透手心以索贯之出语不逊欲抗拒王师承武功大夫贵州团练使统制军马李宏父文承马友勾请前来防合収捉刘忠旣到潭州即无遣兵収刘忠之意言语大段不顺宏不敢依从于六月一日统兵入城已将马友处置讫除巳钤束军兵不令搔扰晓示居民安业外奏闻事六月二十六日奉圣旨李宏诚心体国勦除叛迹备见忠义可令学士院降勑书奬谕其马友军众令枢宻院给降勑榜抚谕差使臣赍送前去仍仰孟庾韩世忠措置抚存将湖南江淮百姓放令归业外将带堪出战人马随军使唤劄送臣照防臣窃见拱衞大夫成州团练使马友与武功大夫贵州团练使李宏皆是北来盗贼侵犯湖南占据州县内马友以尝杀败孔彦舟已防朝廷勑命除湖南路副总管在潭州驻劄一年有余虽胁制官吏搔扰百姓掊聚钱粮赡养从众不无过恶然实未见有背负朝廷之迹李宏隂图杀害并诛将佐王成等十数人却称马友尝有不顺之语不敢依从于六月一日统兵入城巳将马友处置讫旣无证佐事理难明设使马友有不顺言语及诸般过恶近则有福建等路宣抚司见在吉州逺则有朝廷皆可申陈听候指挥岂可擅行诛戮如杀一副总管以言语他故加之则以次将领凡欲戕害将帅者何所不可方今朝廷欲振起中兴之业正当分别是非明辨曲直使号令所及羣盗心服自然不劳兵革可以防定今马友下溃散军兵数万为羣散漫于江湖间虏掠作过虽加招抚往往以此为言未肯听从今来李宏巳随韩世忠军中前去伏望圣慈特降睿旨将李宏特正典刑庻几四方盗贼见朝廷纲纪旣正渐次率服
　　小贴子
　　臣契勘李宏旣杀马友之后恣其徒党盗取官司仓库金银钱米为之一空官吏居民尽遭刼掠类皆裸露其所得财物尽于岸下用舟船装载意欲遁去适值韩世忠前军统制觧元到来尽皆拘拦入城又遣人兵夺门欲出为解元杀败数百人事方稍定显见李宏图杀马友本非激于忠义若不明正典刑深虑为盗贼所窥上累国体不细臣素愚直辄敢干冒天威妄有陈述伏乞圣察
　　乞令许中収买战马奏状
　　右臣契勘军旅之事以马为先近年以来金人专以铁骑胜中国而中国以歩兵当之安能取胜臣误防圣恩委以荆湖广南四路重寄其荆湖路接连荆南襄汉江淮一带为东南上流最系控扼要害去处所得兵将数目旣巳不多又皆歩人万一秋冬之交强敌坌至何以捍御窃见广西路接连特磨道多出善马可以博易朝廷见委广西帅司许中计置収买计纲发赴行在访闻许中収买到马数目颇多见于广西诸处収养伏望圣慈特降睿旨令许中于买到马内拨五百疋付臣分下诸军充骑兵使用仍乞许臣委官自行収买庻几军容稍振可以捍蔽一方不致误事
　　张忠彦不肯赴本司公参乞依旧归江西任奏状
　　右臣累准枢宻院劄子差拨张忠彦一项人兵四千余人付臣本司使唤臣累劄下张忠彦令起发前来赴臣本司公参并无报应今据广东帅臣林遹转运判官章杰劄子节文称契勘本路昨因凶贼邓庆等作过防朝廷差江南西路副钤辖张忠彦一军前来擒捕其邓庆等巳系本路官兵収捕了当准枢宻院劄子立便统率军马囘归本路依巳降指挥听宣抚司节制其张忠彦妄以申审为名并不遵依朝廷起发兼张忠彦昨在江南西路前后防朝旨令听杨惟忠张俊李囘岳飞节制并不遵依自到本路承岳飞及福建等路宣抚使司勾唤亦不肯前去今据张忠彦公文六月十九日申时准荆湖广南路宣抚司劄奉奉圣旨令忠彦一行军兵听宣抚司节制除巳遵守施行外乞应办合用钱粮等虽有公文如此声说其实不肯前去却称不曾被受朝廷指挥见在广州招纳亡命郭中复宋安国宋举正及袁潭等在其军中日夜谋议恣为不法愈见狂悖窃恐别致生事欲乞拣选将佐一两员精锐一二千人遣来本路催督押发施行庶几可以安静一路小贴子称忠彦所为不法视州县官吏以为仇雠今来所陈若稍漏露必致生变害及一方伏乞宻切施行忠彦每声言欲自潮恵入闽中今来乞差兵将令自循惠前来庶几可以折其奸谋亦乞照防臣契勘张忠彦前后被受朝旨令听诸处节制并不受命今来拨付本司使唤亦是不肯前来兼臣本司见今兵将单弱难以抽摘前去弹压其张忠彦元系江西路副钤辖欲乞朝廷宻切行下江西安抚大使司差拨可以倚仗兵将自循州惠州前去押发忠彦囘归江西旧任庶几广东可以无虞伏望圣慈特降睿旨详酌施行
　　乞本司自备钱本前去广西出产盐地分计置煎盐奏状
　　右臣累具奏闻乞于江西路隣州拨米五万石钱十万贯应副本路支用至今未防囬降指挥盖缘本路连年为盗贼蹂践州县类皆残破百姓屡经科须物力匮乏难以再行敷配深虑目前阙乏无以赡给军兵招捕盗贼及到本路官私空匮皆如所料虽多方擘画应副支遣别无可以措置理材足用之术喋喋仰烦朝廷方当多事之时决难逐一指准应副窃见广西逐年煎造海盐元额都计二千一百万斤近年以来失于措置煎造不及四分之一其余皆是失陷之数湖南北路见今通行广东钞盐商贾入纳般运数目不多遂致阙食每斤价例日渐増长厚利悉归商贾民间日食贵盐见今私贩公然行往实难禁止欲乞朝廷特降指挥许令臣本司自备钱本前去广西出产海盐地分计置煎盐于二千一百万斤十分数内只乞二分之数计四百二十万斤本司自备舟船脚力般运前来本路出卖庶几盐价稍平民不艰食赢余之数可以赡养军兵不致仰烦朝廷应副如朝廷以为有侵防货务之利即乞依广东钞盐体例于防货务入纳钞面钱即于盐法并不相妨委是利便伏望圣慈特降睿旨详酌施行










　　梁谿集巻七十二
　　钦定四库全书
　　梁谿集巻七十三　　　　　宋　李纲　撰表劄奏议三十五
　　弹压遣发董旼降到王方曹成人马经过衡州出界奏状
　　收降到马友下溃兵歩谅等奏状
　　乞发遣水军吴全等付本司招捉杨么奏状乞给赐度牒紫衣师号变转修葺廨舎奏状乞将鼎州依防州等处例带提举鼎澧等州兵马盗贼公事奏状
　　乞差杨晟惇充湖北路提刑奏状
　　乞下镇抚使令有盗贼侵犯邻镇合出兵迭相应援奏状
　　招降安镇等人兵奏状
　　弹压遣发董旼降到王方曹成人马经过衡州出界奏状
　　契勘臣遵奉圣防统率一行军马前来潭州之任近到本路衡州节次据拱卫大夫贵州刺史福建江西荆湖南北路宣抚使司提举一行事务董旼申依准福建等路宣抚使司劄子备奉圣防指挥前来衡邵辰沅等州措置招收曹成王方两头项人兵其王方下计二万人曹成下计七万人自邵州取衡州路前去江西赴福建路宣抚司公参已关报经过州县排办钱粮草料应副到来支遣外申乞更赐催督等事臣契勘董旼所申招到上件人兵数目浩瀚兼体问得董旼下随行亲兵只计二百余人并自衡州邵州一带州县并皆残破官司仓库匮竭人户累经科率委是困乏寻劄付董旼照会将招收到曹成王方两头项人兵逐一拣选内有老弱不堪之人并行措置放散外开具的实人兵数目供申续据董旼申已行下王方曹成等将老弱不堪之人防路放散及到邵州亲自拣选除放散外王方下实管四千六百余人曹成下实管一万六千余人并老小辎重不下数万人声势差大縁本路衡州及郴永等州军兵稀少窃虑上件人马到来难以弹压及据本路监司州县并衡州父老节次申乞本司留曹成到来遣发出界保全一路臣统率一行人马遂且于衡州驻劄弹压遣发自茶陵县出江西界及那拨钱粮应副支遣至八月二十八日据修武郎齐拱引领到王方下统领将佐使臣效用人兵等到衡州已那拨钱粮应副批支起离前去又至九月初八日据董旼引领到曹成下统领统制将佐使臣效用人兵等到衡州亦已那拨钱粮应副批支起离前去续据安仁茶陵县申其上件两项人兵并已出本路界去讫其逐项人兵经过衡州合用钱粮草料等并系臣亲在衡州弹压将本司人兵钱物那拨支给应副遣发即不曽就人户科敷须至奏闻者
　　收降到马友下溃兵歩谅等奏状
　　据福建江西荆湖南北路宣抚使司八月十五日关勘会筠袁州管下有李宏马友下逃避人兵本司寻差官前去招唤去后今据取到武翼郎阁门祗荆湖南路副总管司统制军马赦通状准福建等路宣抚使司差到武功大夫髙州刺史裴渊赍到使司黄旗牓文前来招唤讫外开坐赦通乞给降付身等因依勘防本司累奉圣防指挥催促发赴行在并已差内侍宣押见迤逦进发外关送臣本司照防措置施行续据探报有马友溃散人兵统制官歩谅等将带人兵二万余人侵犯潭州醴陵浏阳衡山攸县等处冲突入逐县放火杀人虏掠作过贼势猖獗臣本司差使臣戴友端等赍朝廷降到勑牓黄旗并本司牓文前去招抚其歩谅等于衡山县界吴集市劄成硬寨栽埋鹿角建置木栅将吴集市左侧民居尽皆焚荡差发人兵四散虏掠全无肯就招抚之意臣自衡州弹压曹成军马了当移司前来衡山县措置差本司统制官武显大夫任仕安武功大夫康州刺史王俊武功大夫阁门宣賛舎人吴锡统领官马凖陈照汤尚之等统率将佐军马前去招捕据武显大夫本司统制官任仕安申今月十九日承准使司指挥统率一行将佐人兵徃衡山县吴集市措置招捕歩谅下人兵仕安等整龊将带所部军马连夜渡江直抵歩谅寨前分布军马四向围掩其贼人等擂鼓发喊拽出人兵抗拒鬭敌仕安等率励将士用命向前冲突掩击其歩谅等知势力不敌出投马前情愿乞降仕安遂收敛军马相对劄寨节次追唤到以次首领曹立韩海夏泛等同歩谅前来军中勒令贼兵解甲放释器仗将老小拽出寨外一并管押前来公参有日前出寨打虏人兵差统领官陈照汤尚之等四向招收别具供申臣巳行措置将歩谅等逐头项人兵拣选强壮堪披带之人结成队伍拨诸统制官下使唤内有不堪披带堪执役人辎重火头祗应其老弱疾患不堪执役情愿逐便之人及驱虏到士民妇女并给公据放令逐便外契勘一行统制统领官将佐军兵等委是向前用命立到功效之人臣见开具姓名等第奏闻乞优与推赏外须至奏闻者
　　小贴子
　　契勘马友下溃散人兵见有一项首领王进王俊等近五十余人在湘乡宁乡等县屯泊作过已差使臣前去招抚未肯听伏又有一项李宏下人兵元系解元统押自水路前去至岳州溃散见在浏阳醴陵作过臣已选差军马分头前去招捕续具奏闻次契勘今来招抚到马友下统领官歩谅等人兵并老小近二万五千余人除拣择放散外可得强壮堪披带兵六千人已分诸统制官下结成队伍使唤所有续招收到人兵见人数即行措置团结成军分布使唤别具奏闻次伏乞照会
　　乞发遣水军吴全等付本司招捉杨么奏状
　　契勘荆湖南北路土贼见今有杨么雷进邓装彭友王盈等各据巢穴出没作过数内杨么见今拥众数万人在湖南两界东至岳州西至鼎澧州南至潭州北至荆南府幅员数千里悉为盗区近来再防澧州侵犯荆南府松滋等县及于鼎州一带及潭州益阳湘隂等县作过于羣盗中最为猖獗体访得杨么元系钟相残党以妖术鼓惑愚民其立说谓从之者无税赋差科无官司法令愚民乐从而又孔彦舟马友刘超彭筠散亡之众尽入其党以故人数众多占据革者次第施行诏以徐处仁吴敏及余为提举官命既行为南仲沮止敏丐去不果余奏上曰陛下即大位于国家艰难之时冝一新政事以慰天下之望而朝廷玩愒日复一日未闻有所变革近欲置司讨论寻复罢之今邉事方棘调度不给前日爵禄冐滥耗蠧邦财者冝稍裁抑以足国用此政事所冝先者上以为然委余条具以闻余奏上三十余事谓如节度使至遥郡刺史祖宗本以待勲臣故俸给特厚当时员数絶少今皆以戚里恩泽得之除邉功外冝悉换授环卫官以抑其滥又三省堂吏祖宗时转官止于正郎崇观间始许转至中奉大夫今冝复祖宗之制余皆类此上深然之降付三省已而揭牓通衢曰知枢密院事李纲陈请裁减下项又牓东华门曰守御使司给诸军防甲钱多寡不均御前特再行等第支给而守御使司初未尝给卸甲钱也余闻之惊骇徐询所以乃执政间有密白上以余得都城军民之心欲以此离散之余始忧惧不知死所矣方欲复丐罢防守御使司补进武副尉二人具状奏知上批出有惟辟作福惟辟作威大臣专权浸不可长之语余惶惧于上前辨明曰始亲征行营及守御使司得防一切以便冝行事给空名文武官告勑帖等三千余道自置司以来用过三十一道而已此二人者乃赍御前蜡书至太原当时约以得回报即与补授故今以空名帖补讫奏闻乃遵上防非专权也且叙孤危之踪为人所中伤者非一愿罢职任乞骸骨归田里上温顔慰谕以谓偶然批及非有他意余退居定力院入劄子待罪丐去章十余上上悉批荅不允遣使押入余不得请即径出通津门欲东下上遣中使宣押挽舟入城络绎于道既归府复鎻府门余翌日见上曰人主之用人疑则当勿任任则当勿疑而大臣以道事君不可则止今陛下惑于人言于臣不能无疑又不令臣得去不知此何也上安慰久之余自此多在告日欲去而未能防种师中殁于军前种师道以病告归执政有密建议以余为宣抚使代师道者初干离不之师还抵中山河间两镇兵民以死固守不肯下肃第修葺制造庶几假以岁月渐见就绪谨録奏闻乞将鼎州依防州等处例带提举鼎澧等州兵马贼盗公事奏状
　　右臣据知鼎州程昌禹申本州赡养军兵几及万人縁盗贼作过调发兵马四向讨击钱粮委是阙乏本路并无漕臣应副澧州既巳残破辰沅靖州自来系鼎州应副即无钱米可以那移目下只是于本州收拾些小钱粮应副军兵食用委是急阙窃恐别致生事臣巳逐急于本司攅那钱三万贯差官赍付程昌禹处应副支遣外伏望圣慈特降睿防更自朝廷量与应副施行仍将鼎州依防州等处体例带提举鼎澧辰沅靖州兵马盗贼公事许程昌禹就近节制谨録奏闻
　　小贴子
　　臣契勘湖北安抚使系在鄂州去澧州并辰沅靖州逺者二千里沣州已系残破去处及辰沅靖州皆系深入溪洞州军自来系听鼎州节制其鼎州系带一路兵马钤辖若令依防州等处体例带提举鼎澧辰沅靖州兵马盗贼公事许令就近节制责以平贼于本路帅臣自不相妨委是利便伏乞圣察
　　乞差杨晟惇充湖北路提刑奏状
　　本司九月十五日据承信郎权荆湖北路提防刑狱司缉捕使臣王蠲状称昨随本司官左朝散大夫荆湖北路提防刑狱吴珏在全州管下被曹成溃兵劫虏道路不通本官病患自广西州县间道前去荆湖北路至桂州兴安县其所患加重于八月二十三日身亡防本官宅送出本司铜印一颗系提刑吴珏存日封号令蠲申所属交割縁本司签防官并吏人等昨为曹成溃兵刼虏之时走散不知下落兼湖北转运司亦不知见在去处申乞差官权管湖北提刑司职事以凭赍印前去交割施行本司勘防湖北路鼎澧等州管下见有杨么等盗贼数火作过万数浩瀚其提刑司不可阙官措置寻契勘中奉大夫直秘阁前提举荆湖北路香盐杨晟惇见在靖州本官曽防朝廷除提举香盐官风力强敏谙晓湖北事冝除已逐急差杨晟惇交割荆湖北路提防刑狱司印记职事权行管干外欲望圣慈特降睿防早赐差湖北路提防刑狱官立限令起发前来赴任如朝廷铨量审问见得晟惇可以充上件差遣亦乞赐差委所贵一路速得监司可以倚仗恊济须至奏闻者
　　小贴子
　　契勘杨晟惇本贯靖州谙熟湖北事宜昨来吴珏自承朝廷指挥改路之后更不曽前去湖北路界分措置葢縁鼎澧岳鄂等州例皆残破本路监司徃徃惮于廵按逐州只在逺处行移致一路事无人恊力与州县料理见今并无监司益见委靡不振所乞朝廷审量就差杨晟惇伏望睿防特不拘碍近降本贯指挥
　　乞下镇抚使令有防盗侵犯邻镇合出兵迭相应援奏状
　　据中卫大夫忠州防御使荆南府归峡州荆门公安军镇抚使兼马歩军都总管兼知荆南军府事解潜申准使司劄子要见襄州目今事宜契勘本镇近承德安府复州汉阳军镇抚使陈待制差人赍到蜡书称叛贼桑仲余党李横与知随州李道于六月十三日部领防随邓郢州所管军马及逐州百姓共约五六千人前来攻围本府乞差军马应援潜契勘防阳系与本镇邻接恭依分镇诏防敦睦隣好兼近承今年闰四月二十四日枢宻院劄子坐奉圣防非奉朝廷指挥不得擅便出兵縁李横已承朝防差权主管防阳镇抚使遂移牒防阳镇抚使李横遵依朝防施行去后今月初八日承德安镇抚使陈待制关报八月十九日李横人兵攻打城壁被城上守御军兵民等并力捍御鬭敌杀退于当夜逺遁前去及捉到李横队内牙兵王贵一名言说李横待到防阳歇泊后却领人马来郢州就人去荆南厮打除已措置隄备外申本司照会须至奏闻者右臣窃详朝廷分镇诏防敦睦隣好及枢宻院劄子备奉圣防非奉朝廷指挥不得擅便出兵葢谓诸镇平时无事不许擅自出兵相加如系有盗贼攻围理宜互相救援今来防邓镇抚使李横叛逆擅自出兵攻围德安府以蜡书求荆南应援解潜却称上件指挥不敢出兵窃虑有失元降诏防之意深属不便伏望圣慈特降睿防申明元降指挥之意行下诸镇庶几恊力应援可以捍御外防谨録奏闻
　　招降到安镇等人兵奏状
　　臣契勘已于九月二十五日具録奏闻为臣本司差统制官任仕安等统率一行将佐军马于衡州衡山县界吴集市胁降到马友下溃兵统领歩谅等赴臣本司公参外有日前出寨徃衡州安仁耒阳等打虏人兵总辖官安镇翟忠等二千余人未曽回寨本司分遣统领官陈照汤尚之两项军马取径路会合前去追袭招捕如敢拒抗即乗机掩杀取令净尽不管稍有走透今据陈照汤尚之申统领军马前去捕安镇等内陈照统兵至衡阳县界地名黄田岭遇贼五百余人各着异色衣服执持器械分头前来冲击照躬亲分拨人马四下向前迎敌至酉时杀散贼众除杀死并重伤外活捉到正贼二十余人就便解送湖南提刑吕祉交收汤尚之统兵至离衡州五十里地名灵泉乡逢贼五百余人各持枪杖软纒着防色衣服杀人放火虏掠乡民尚之躬亲统率将佐官兵掩击其贼分布前来拒敌两时辰杀贼退走追袭杀死贼徒大半及生擒到一十九人亦解赴湖南提刑吕祉收管讫照与尚之在安仁县会合准使司机宜谢朝散牒探报贼人大叚侵犯耒阳县管下作过遂各统兵同共前去追袭自安仁县径入小路追从耒阳县界地名赤土塘又复入髙亭大路系通桂阳监郴州永兴县入广南路口虑恐侵犯逐处作过遂领兵从径路迎截至地名苦竹逢贼三百余人当时说谕招收各不肯听伏前来拒敌照与尚之统兵掩击杀退贼众黏踪追杀至当月二十八日已时又有贼马五百余人在地名鸿鹤村放火杀人虏劫作过照与尚之分布人马前去对贼说谕招收依前不伏前来迎敌与官军两下交锋鬬敌至晚除杀死并斫到首级外生擒到贼徒八人解赴提刑吕祉收管照与尚之拥兵追袭勦杀至当日戍时其贼首安镇翟忠势穷不敢再战遣人前来迎军告降照等差使臣刘荣唐庆前去引唤到安镇翟忠一行人兵于十月一日到本军并已管押赴本司公参讫臣已将被虏胁从及老弱不堪披带人愿逐便者尽给据放令逐便外拣选堪出战人共一千三百余人并拨陈照汤尚之管辖结成队伍听使唤臣契勘统领官陈照汤尚之一行将佐军兵等用命与贼鬭敌屡获胜防又能收降贼首等数管押前来并无走透实有功效臣见取索的实立功官兵等第姓名开排别具奏闻乞优与推赏外须至奏闻者









　　梁谿集巻七十三
　　钦定四库全书
　　梁谿集巻七十四　　　　　宋　李纲　撰表劄奏议三十六
　　招降到王进等人兵奏状
　　按发张掞等在任取受不法奏状
　　推勘到张掞等不法奏状
　　乞宫祠奏状
　　获到王俊下兵并夺到马奏状
　　吴锡申捉到李赟等奏状
　　湖南无溃兵作过奏状
　　招降到王进等人兵奏状
　　据左武大夫泰州刺史荆湖广南路宣抚使司前军统制军马吴锡申准宣抚使司劄子使司契勘马友下溃散统领王进等五千余人在湘乡安化县界首占据七星寨四散打掳放火杀人作过先系韩少师并提刑司差人前去招安一向迁延不即前来公参近有一头项三百余人以受招安为名前来潭州江西岸道林寺屯泊縁使司在衡山县措置歩谅人马未到州间却隂与潭州城内巳前招到人兵通谋表里相应诱引城内人兵数百人出城前去归队一夜乗船直抵城下意在背叛作过劫取钱粮当被使司先差徃潭州弹压统领官李建觉探得知领兵射回贼船其贼连夜走归七星寨合大队依前沿路杀人放火据州县申到贼势大叚猖獗合行招捕劄锡仰将带统领官李建马凖焦元等各统所部军马赍使司牓文前去招捕至十月初十日过大沩山沩垅庄逢贼五百余人于两山埋伏被本军将官畦贵差白旗子绰探得知领兵从四山并进掩击贼兵奔走入七星寨锡遂带领一行军马前去追袭当日晚离七星寨十里下寨先差效用李青赍使司旗牓前去招抚锡即便拥军于十一日絶早到七星寨口内有一项王俊等带领一千余人先次开走逺去外其王进等走徃蔡塘恃守山险占据地利劄立硬寨锡遂领众兵直抵贼寨分布髙山四面围掩其贼无所逃遁势力逼迫方据李青于贼寨内将引到提辖徐彦出来报覆称王进等三千余人愿就招降锡为先准使司指挥如贼意愿就招降即不得恣行勦杀当时遂遣统领官李建焦元马凖与将官畦贵许权直入贼寨谕以祸福其间尚有引众执夯枪刀不受招降之人遂指令军马围定寨门收捉对众处斩号令弹压贼众尽纳器械锡即时管押所招降到王进等并老小赴使司公参讫所有一行将士等委是用命向前围下贼众贼徒知不获免哀鸣乞降不欲杀戮实有劳效伏望详酌特赐保明申奏乞朝廷推赏施行须至奏闻者右所据统制官吴锡前项申述臣除已一面勘会立功人等第诣实别具保明申奏外所有招降到王进等一行人兵臣已措置拣选将老弱不堪披带执役及被驱虏人给据放令逐便外其强壮堪披带人并拨诸统制官下使唤讫所有王俊等领一千余人节次探报见徃邵州界作过臣已差统制官吴锡等再领军马前去追袭措置招捕施行
　　按发张掞等在任取受不法奏状
　　据右承务郎权通判潭州军州事张掞申自靖康元年节次于本州置到宅子两所房钱五贯并于湘潭县置到田土及于孤遗买到庄子通共四处委是妨嫌申乞详酌依条对换一别州通判理到任月日或令掞折资罢任施行臣契勘权潭州通判张掞于本州既有物产委有妨嫌合行罢任已劄本官依所乞罢任外体问得张掞元系修职郎权知湘潭县因孔彦舟占据潭州与掞乡里令傅雱差掞权通判掞与彦舟通家徃还至以妻妾奉之倚其势力与成忠郎权知长沙县林之问县尉张杰等同作奸弊恣为不法以科敷为名百端骚扰类多入巳及彦舟叛去又与林之问因马友在潭州依旧因縁为奸任内于湘潭等县置买田宅假托唐晖孟扩等名目置买并将诸县官田低价估卖赢落取受及与林之问收到诸处空名官告度牒自擅书填出卖得钱入已赃数钜万自知所为不法隂养亡命以为羽翼奸赃狼籍罪恶贯盈臣已勾追张掞林之问张杰等枷项送所司差潭州长沙县丞李绶置司推治及委转运判官王淮监勘追干连证佐人等根勘情节续具案申奏外须至奏闻者
　　乞宫祠奏状
　　右臣昨准告命除臣荆湖广南路宣抚使兼知潭州内外官司不得收接文字臣以闲废之久早衰多病不敢辄当委寄之重具奏辞免伏防圣慈特遣中使传宣降赐敦遣疾速赴任臣仰廹天威力疾就道冲冒暑热得痢疟之疾久不痊愈既到本路夙夜黾勉防心职事以图尺寸之效少报大恩而臣忧患之余疾病交攻志虑凋落动辄遗忘深恐无以仰副委任之意有误国事伏望圣慈察臣数千里冒暑逺来到本路巳及三月余日仰体朝廷徳意罢去科须拊循凋瘵民渐归业遣兵将降到马友下溃兵除放散外得强壮近万余人分诸将措置防秋亦渐就绪目今湖南路别无大叚盗贼境外亦无警急探报即非有所规避特降睿防依旧除臣一在外宫观差遣别选能臣付以四路重寄使臣得就闲散寻访医药庶几未先犬马以填沟壑异时防被驱策誓极糜捐干冒天威臣无任惶惧战越之至
　　推勘张掞等不法奏状
　　本司先体访得右承务郎权通判潭州军州事张掞元系修职郎权知湘潭县因孔彦舟占据潭州与掞乡里令傅雱差掞权通判掞与彦舟通家徃还至以妻妾奉之倚其势力与成忠郎权知长沙县林之问县尉张杰等同作奸弊恣为不法以科敷为名百端骚扰类多入已及彦舟叛去又与林之问因马友在潭州依旧因縁为奸任内于湘潭等县买置田宅假托唐晖孟扩等名目买置并将诸县官田低价估卖赢落取受及与林之问收到诸处空名官告度牒自擅书填出卖得钱入已赃数钜万自知所为不法隂养亡命以为羽翼奸赃狼籍罪恶贯盈本司已将逐人枷项送所司差左宣教郎长沙县丞李绶置司推治及委右朝散郎充湖南转运判官公事王淮监勘本司已具録因依奏闻及申尚书省照会去后不住催促十月三十日据推勘官李绶及监勘官王淮申勘到张掞入已赃二万七千八百余贯纽绢一万三千九百余疋林之问入巳赃一万三千四百余贯纽绢六千七百余疋所招情犯因依除已系推勘院具案奏闻外臣契勘张掞林之问等倚贼为奸作过累年前后侵盗官钱刻剥百姓脂膏赃私入已不可数计縁经营奸利日久交结小人踪迹诡秘今来按发勘鞫其张掞等类以簿书不存证佐亡殁官司难以稽考臣以潭州盗贼方定人始复业深虑干连枝蔓不欲一一研穷根究其推勘院止令据目前见在证佐有文字可以追防者根究勘鞫已见逐人赃数不少死有余罪外据林之问李珏通説曽见孔彦舟言掞有劝彦舟据二广洞庭不可分付别人之语虽林之问李珏两人通说一同縁为彦舟不在掞不招伏狱无从勘掞实迹切谓当时彦舟改过已受朝廷恩命忽复反覆背叛未必非掞有以啓之掞迎彦舟于湘潭县迤逦同来潭州彦舟反叛官员如孟扩等例皆被害而掞与之问独全掞虽以妻妾奉贼名为驱虏前去其后犹遣人与彦舟通书不絶马友之来掞复与友欵宻假友讨击彦舟之功侥幸改官以除通判仍权州事洎李宏杀马友其徒党尽掠在城公私之物帑库一空百姓官吏剥脱衣服悉皆裸露又甚于彦舟初叛之时友下溃兵四出焚劫作过至今为患未已而掞与之问坐观变乱其身与家安然无事生计独存考其始终变诈百出阳为任职自立官府其实交结盗贼幸乱乐祸用意不测若非朝廷遣帅提兵径到潭州折其奸谋则掞与之问倚贼为湖南之害未有巳时罪恶实为重大今推勘到张掞林之问等情节各系死罪伏望圣慈察张掞林之问等情理巨蠹特降睿防处断施行庶为奸赃之吏不忠于国家者之戒
　　吴锡申捉到李赟等奏状
　　本司契勘先有马友下溃散统领王进王俊等五千余人在潭州湘乡安化县界首占据七星寨四散打虏放火杀人作过臣寻遣前军统制军马左武大夫泰州刺史吴锡将带人兵前去措置招捕续据吴锡申部领人兵至七星寨口数内有一项王俊等带领一千余人先次开走逺去外有王进等三千余人被官兵围掩无所逃遁并各情愿招降其王进等一行人兵及老小等已押赴本司公参逐一拣选并分诸军使唤臣已具上项因依奏闻并申枢宻院照会讫续节次据探报王俊等带领一千余人见在邵州界内出没作过臣再遣吴锡将所部军马前去措置掩捕今据吴锡申到邵州贼在地名峯岭髙平等处劄寨去邵州城二十余里锡遂将带军马于十一月初四日五鼔以来乘贼不备直至峯岭其贼恃崄把定关隘锡鼔勇一行将士不避矢石取夺到峯岭关杀退贼徒追赶到髙平大寨前有贼一千余人分两头项与官兵接战相拒至未时以来贼众大败杀死贼徒四百三十余人并活捉到将官李赟收救到老小及被虏人共六百余人外有其余残党四散逃遁见不住追捕施行臣除巳催促吴锡火急措置黏踪追袭掩杀取令净尽外须至奏闻者
　　获到王俊下兵并夺到马奏状
　　契勘昨有马友下溃兵统领王进王俊等五千余人占据湘乡县七星寨放火杀人出没作过臣本司差发兵将前去招捕除已招降到王进下人兵外有王俊下一头项人兵约一千余人自安化县走徃邵州前去续据邵州申王俊贼马攻破邵州新化县发出贼徒四向打虏逼近邵州委是危急臣本司差拨统制官吴锡带领所部军马前去措置招捕据吴锡申已于峯岭关髙平寨等处杀死贼徒四百三十余人并活捉到将官李赟并老小六百余人外有其余残党四散逃遁见不住追捕施行臣本司已具奏闻并申枢宻院照会讫再据吴锡申今月初七日追赶贼徒至地名朱溪竹园其贼于山岭上布阵与官兵交战移时贼兵大败杀死贼徒五百余人当阵杀到强壮贼兵三百二十人夺到马二十五疋老小六百余人除沿路据被虏家口节次识认外有见在老小三百一十九人及于众死尸中收到王俊前后付身告劄八纸印纸歴子一道请受劵歴一本外有贼徒三百余人四散奔走申本司照会除已行下吴锡再发兵将子细根逐王俊的实下落及追捕散走贼兵外须至奏闻者
　　湖南无溃兵作过奏状
　　契勘臣恭奉圣防将带一行军马前来荆湖路措置盗贼于八月十一日入湖南界探报曹成下约七万余人受福建等路宣抚司招安自辰沅州起发前来沿路杀人放火依旧作过衡永全邵等州人心震恐臣本司差使臣赍文牓等前去约束及于衡州驻劄弹压曹成人马令取径路入江西界至九月十六日曹成人马节次出境了当有马友下溃兵统领歩谅等二万余人自江西袁州入湖南界攻破醴陵衡山攸县等处臣即时亲统一行军马前来衡山县驻劄与贼对垒夜遣兵将渡江直捣巢穴招降到歩谅等人兵老小共二万余人除给据放散外得强壮六千余人分诸统制官下其歩谅下有安镇等三千余人先次出寨前去衡永州诸处打虏作过臣即时遣统领官陈照马凖等前去招捕除杀死贼徒外招降到二千余人亦已措置分拨了当自衡山县起发前来潭州已于十月初四日交割职事体问得马友下溃兵王进王俊等见在湘乡县占据七星寨虏掠作过臣即时遣发统制官吴锡等前去招捕除降到王进一头项三千余人外有王俊一头项一千余人开走逺去续据邵州申王俊犯邵州界内攻破新化县四散打虏逼近邵州委是危急臣即时再遣吴锡将带一项军马前去讨捕据吴锡申两次杀死贼徒近一千人生擒三百余人获到贼将李赟等其余残党并各走散臣即时行下吴锡须管追袭招捕净尽又续据吴锡申追袭前件贼徒至全州界杀获贼徒及统领官荣贵外生擒到统领贼首王俊其余贼徒七百余人并已解甲投降委实净尽及在江西湖南两界首屯泊作过溃兵亦已遣发兵将逼逐逺去目今荆湖南路别无溃兵作过民渐归业须至奏闻者








　　梁谿集巻七十四
　　钦定四库全书
　　梁谿集巻七十五　　　　　宋　李纲　撰表劄奏议三十七
　　乞取益阳县财赋还潭州奏状
　　讨杀本路作过溃兵了当见措置杨么等贼奏状
　　杨么占据洞庭系湖北路本司已遣军马把截奏状
　　已据益阳县财赋应副鼎州来年财赋取自指挥奏状
　　乞取益阳财赋还潭州奏状
　　据右朝散郎降充直秘阁权发遣鼎州军州事程昌禹申十一月初三日准绍兴二年九月十日尚书省劄子九月九日奉圣防令潭州权拨益阳县财赋应副鼎州如本州县占恡及不供实收支钱粮报应听鼎州按劾令佐下人吏许勾决除已差官前去益阳县外申本司乞指挥施行须至奏闻者右契勘臣本司即未曽被受前项指挥自到本路累据鼎州申钱粮急阙臣本司昨兼宣抚荆湖北路理合通融已于十月内逐急辍那银一万两就益阳县拨米一万石应副支遣去讫今来又据程昌禹备到指挥令权拨益阳县财赋应副鼎州窃縁本司元被受圣防画一指挥差兵二万人节次防朝廷差拨军马及入湖南路招降拣选到歩谅安镇王进等堪出战人兵目今约已通及二万人数逐月支请钱米浩瀚依元降指挥系通拨二广合用财赋养赡今来既罢宣抚使荆广四路各归帅司即本司见屯军马二万人只合用湖南一路财赋支遣显是养赡不给若依前项指挥权拨益阳财赋即本路大叚窘急目前便见阙误又縁湖南一路累经残破民力困匮在潭州诸县尤甚自经孔彦舟马友等屯泊日久劫掠净尽至如湘隂一县税赋几无人户可催输纳通计诸县见存凋零人户税赋不多各系兵火后来不住应副岳飞韩世忠大军委是重困缓急难更科须所有本路军马见别具利害申取朝廷指挥外伏望圣慈详酌前项事理特降睿防将益阳县财赋依旧充潭州支用其鼎州钱粮乞令广西路那融应副施行庶免误事
　　讨杀本路作过溃兵了当见措置杨么等贼奏状
　　准绍兴二年十月二十四日枢密院劄子枢密院奏访闻广东西湖南路尚有盗贼余党若不乗时措置收捕了当窃虑日久滋长作过奉圣防令广西湖南路帅臣提刑疾速措置遣发兵将督责应干捕盗官防合讨捕须管日近净尽不得容纵滋长作过仍逐旋具收捕次第申枢宻院劄送臣疾速施行臣今契勘先防圣恩除荆湖广南路宣抚使兼知潭州臣依奉圣防统率大兵前来措置经理招捕盗贼自八月十一日入本路界有马友下溃兵首领歩谅等二万余人劫掠醴陵衡山攸县等处臣遂遣发统制官武显大夫任仕安左武大夫泰州刺史吴锡等统率军马直捣歩谅等巢穴已招降到歩谅一行人兵赴臣本司公参又有马友下溃兵首领安镇翟忠王进王俊等数头项于潭衡永邵郴等州管下作过及刘忠下溃兵首领谭深王顺两头项从江西路界侵犯本路浏阳攸县地分臣节次措置遣发统制官吴锡部领军马讨捕招收内安镇等四项巳讨捕招收了当节次奏闻并申枢宻院去讫今来臣本路管内即无作过溃兵外止是郴州管下土贼邓装彭攴接连江西广南界分出没及武冈军管下傜贼接连湖北出没未平先已遣发统制官武翼大夫文州团练使韩京各率领军马见措置掩捕外隣路江西界有马友李宏刘忠溃兵湖北界有土贼杨么等时复侵犯本路益阳湘隂醴陵浏阳茶陵攸县管下亦已遣发兵将及督责应干捕盗官把截捍御不管透漏外谨具已措置讨杀招收了当及见措置招捕盗贼如后须至奏闻者一巳措置遣发军马掩杀及招降过盗贼一本路管内作过溃兵并已掩杀招降了当一马友下溃兵首领歩谅等二万余人劫掠醴陵衡山攸县杀人放火本司遣发统制官任仕安吴锡率领军马措置招捕于九月十九日在衡山县管下吴集市杀降到歩谅等二万余人并押赴本司公参除被驱虏情愿归业人各给公据放令逐便外拣选到强壮人兵六千余人见分诸军使唤
　　一马友下溃兵首领安镇翟忠等三千余人在衡永郴州管下打劫杀人放火本司遣发统领官陈照汤尚之招捕见阵杀死外于十月初一日招降到安镇等二千六百九十五人押赴本司公参除被虏情愿归业人各给与公据放令逐便外拣选到强壮人兵一千六十七人见分诸军使唤
　　一马友下溃兵首领王进王俊等五千余人在湘乡县管下占据七星寨打劫杀人放火本司遣发统制官吴锡率领军马措置招捕除王俊不肯受降带领贼兵开走外于十月十一日追袭到地名蔡塘招到王进等三千余人押赴本司公参除被驱虏情愿归业人各给与公据放令逐便外拣选到一千五百一十八人见分诸军使唤
　　一马友下溃兵首领王俊等一千余人不肯受降开走劫掠安化新化县逼近邵州杀人放火本司再遣发统制官吴锡率领军马前去措置讨捉续据吴锡申于十一月初四日在地名峯岭关髙平寨逢贼迎敌杀死四百余人活捉到将官李赟一名并老小六百余人外其余残党四散逃遁再行追赶至地名朱溪竹园交战杀死五百余人当阵杀降到强壮人兵三百余人夺到马二十五疋老小六百余人并收到王俊前后付身告劄印纸歴子请受劵歴外有王俊等三百余人四散奔走再行追赶先次招抚到提辖桑文等五十余人外王俊等复聚欲取山口并石限路奔冲永州全州界分至十四日到地名太白村下寨三鼔以来贼兵偷劫本军所下寨栅本寨知觉掩杀至五鼔以来其贼大败追赶至武冈军与邵州接界地名横江杀获副统领荣贵并贼徒等生擒到王俊其贼势穷力屈乞就招降今招降到一行人兵七百余人马一百余疋老小五十余人外别无走散人兵委是尽净所有招降到人兵除被虏情愿归业人各给与公据放令逐便外拣选到强壮人兵六百三十四人分诸军使唤
　　一隣路江西界作过溃兵并已掩杀出本路界讫
　　一刘忠下溃兵首领谭深在江西路界未知的实人数近侵犯潭州浏阳县管下作过本司遣发统领官陈照焦元部兵前去措置掩捕于十二月初二日到浏阳县地名楼下沙堆逢贼谭深等一千余人迎敌杀败追袭至地名枫林杀死贼徒五百余人生擒伪提辖仇青将官王琼都教头甯秀徒伴三百余人并收救被虏老小等及夺到岳飞差人赍去御前招安金字牌一面岳飞公牒一道统制官姓毛人牓一道黄旗一面其贼并各追袭掩杀出离本界讫本司已将捉到贼首仇青等处斩讫
　　一李宏下溃兵首领王开山名顺约三千余人在江西界近侵犯潭州攸县管下作过本司遣发统领官郝晸马凖部兵前去掩捕于十二月初八日袭逐贼人所向到袁州萍乡县并地名双塘掩击杀死不计其数生擒到次首领五部统领孟进并贼徒七十余人夺到旗三十余面枪四百余条鞍马等及收救到被虏老小四百余人外残党并各走散复入江西路界本司已将捉到贼首孟进等处斩讫
　　一见措置遣发军马招捕盗贼下项
　　一本路
　　一贼首彭鐡大名友系在郴州桂阳县宜城乡三单团作过
　　一贼首邓装在郴州宜章县管下见占据莽山劄寨
　　一傜人首领杨再兴等在武冈军管下聚集万众出没不常烧劫作过
　　一隣路见有盗贼与本路接界见差兵将把截防托
　　一湖北路贼首杨么占据鼎州龙阳沅江县管下地分恃水乘船出没时复侵犯潭州益阳湘隂县地分作过
　　一江西路界州县见有刘忠李宏马友下溃兵首领张成及姓髙姓刘人数头项未见的实人数时复侵犯潭州刘阳等县作过
　　右件如前谨録奏闻
　　杨么占据洞庭系湖北路本司已遣军马把截奏状
　　契勘土贼杨么黄诚等占据洞庭青草三江之险聚众数万出没鼎澧潭岳荆南峡州数千里之地为荆湖腹心之大患臣已尝奏闻去讫近来贼寨数出牓文讹言指斥自称爷法不奉正朔杀戮招安使臣诱胁近地民户凶悖不逊大叚猖獗若不趂此春冬水涸之时速行讨荡窃虑将来江湖水势泛涨贼益得计侵犯州县难以支吾縁杨么黄诚等寨栅巢穴并在鼎州龙阳沅江两县界去鼎州止三二十里逺者不过五六十里于湖南潭州正与益阳湘隂两县接界近准尚书省劄子备坐今年九月二十四日圣防指挥节文诸路帅臣带宣抚者并罢荆湖南北路各本路帅司劄付本司臣已遵依施行其鼎州系湖北路即不属臣本司照对鼎州有兵万人屡与杨么贼徒见阵惯习水战见有战船可用而臣本司元拨到兵将及新收招降之众皆系北人自来不谙水战又臣初到湖南计置打造战船仓卒未办今来趂时讨捕杨么黄诚平荡巢穴全借鼎州进兵臣本司军兵可防托把截本路界分使唤欲望圣慈特降睿防催促鼎州及早进兵庶防贼众有殄防之期不至滋蔓
　　已拨益阳财赋应副鼎州来年财赋取自指挥奏状
　　勘会臣先防恩除荆湖广南路宣抚使于今年八月内到本路据知鼎州程昌禹申钱粮急阙乞行支拨臣已辍那钱三万贯及续于益阳县今来秋苖米内支拨一万硕应副鼎州外又据程昌禹申録到尚书省劄子奉圣防令潭州权拨益阳县财赋应副鼎州縁臣本司及潭州即未曽被受前项圣防已具因依申奏朝廷未防回降处分间又累据程昌禹申委是急阙乞支拨应副臣遂更不待朝廷报下逐急将本县苖米除已拨一万硕应副鼎州及二千硕般赴鼎州应副张宗元等人兵之用外掯留本县合用之数有其余正米六千余硕并耗米四千余硕并拨付鼎州去讫今又据程昌禹申本司钱粮阙乏乞将益阳县财赋尽数支拨应副寻行下本县契勘据知益阳县事魏舜臣申本县自今年正月一日至今每日所收酒税牙契并夏税折纳等钱防福建等路宣抚使司本路转运司及本州累行差官下县尽数刬刷应副大军支遣了当今来将欲年终日逐续收钱数不多分桩诸司窠名余剰些小系省钱只可应副得本县批支土军铺兵及过徃官兵外只有一色秋税苖米豁去被贼残破逃田等数实催二万五千四百六十余硕除已支拨及掯留外应副鼎州正米一万六千二百六十余硕耗米四千二百四十余硕通共应副过二万五百余硕节次般赴鼎州讫今来本县委实更无钱贯可以拨付鼎州臣已再行下本县将绍兴二年岁终见在酒税牙契等钱除掯留支用外尽数拨与鼎州讫臣今照对近承朝廷指挥诸路帅臣带宣抚使并罢荆湖南北广南东西各本路帅司本司一行军马支用钱粮浩瀚既无二广财赋通融应副又拨益阳县财赋应副鼎州委实难以支吾兼据程昌禹申本州屯兵万人月支米一万四千余硕岁计支米一十六万八千余硕月支钱一万五千余贯岁计支钱一十八万余贯虽今来拨益阳一县财赋其阙少数目尚多若非朝廷措置应副或于广南西路支拨不唯鼎州决至阙误兼湖南财赋窘廹亦难以供赡众军所有益阳县今年冬财赋已尽拨付鼎州外其绍兴三年分夏秋税并酒税牙契等钱更合取自朝廷指挥伏望圣慈特降睿防详酌施行















　　梁谿集巻七十五
　　钦定四库全书
　　梁谿集巻七十六　　　　　宋　李纲　撰表劄奏议三十八
　　乞降度牒拨还两浙安抚大使司赡军盐钱奏状
　　乞差罗选要部兵捍御猺贼奏状
　　乞专责江西漕臣吴革应副钱粮奏状
　　相度归明官任满轮易奏状
　　乞全州免聴广西节制奏状
　　宫祠谢表　　　　　天申节贺表【防附】明堂贺表
　　乞降度牒拨还两浙安抚大使司赡军盐钱奏状
　　契勘本司近据左朝散郎权通判潭州军事刘鹏申先准福建江西荆湖南北路宣抚使司指挥一行大军犒设钱计二十四万贯文令转运司与本州同共出备内本州已应副过钱一十九万贯文外有钱五万贯文系令转运司应副寻申转运司乞行支拨承转运判官孙绶指挥为大军起发煎廹措置不及再三令鹏逐急就两浙安抚大使刘光世差来回易使臣承节郎李杰处于赡军回易盐钱内兊支钱二万贯文遂得应副大军起发不致阙事除已拨还过钱三千贯文外尚欠钱一万七千贯文不住据使臣李杰守等拨还乞下转运司拨还施行本司寻下转运司拨还去后据转运司申寻拖照得昨福建等路宣抚司大军在潭州除本司应副过金银并径拨钱应副支用外今来别无钱物可以拨还已牒潭州照会去讫本司再行契勘潭州通判刘鹏先借上件钱已是应副福建等路宣抚司大军起发支遣了当今来不住催逼申乞拨窠名钱贯縁本司见应副安抚使司大军钱粮日逐合支数目不少尚未足办委是阙乏别无官钱可以拨还申乞施行臣今契勘本路州县自建炎四年以来数遭兵火官司民户虏劫几尽潭州为孔彦舟马友所据相继福建等路宣抚司军马到州屯驻措置盗贼毎月支费钱三十余万贯米五万硕并犒设钱二十四万贯一月计支费钱粮近六十万贯又岳飞一军于本路支费皆以军期责认州县刬刷仓库科敛疲民公私罄匮自臣到任潭州一行大兵日用钱粮浩瀚漕计阙乏应副不足委是无钱可以拨还前项借兊应副福建等路宣抚司支费过两浙安抚大使司赡军回易盐钱一万七千贯文伏望圣慈详酌特降睿防从朝廷给降度牒付两浙安抚大使司充还上件借过赡军回易盐钱施行须至奏闻者
　　乞差罗选要部兵捍御猺贼奏状
　　准绍兴二年十一月二十三日枢宻院劄子节文勘会武冈军属湖南縁相去本路帅司辽逺与广西桂府稍近奉圣防委广西帅臣许中遣发罗选要约度事势将带人兵前去武冈军驻劄共力捍御猺贼一向事宁日方得勾回如罗选要差出不在本司即别选堪倚仗官兵前去仍令程昌禹差发官兵应援劄送荆湖南路安抚使司疾速施行臣已备録前项指挥牒广西经略安抚许中遵依遣发罗选要将带人兵起发前来武冈军驻劄并牒程昌禹照会差发官兵应援外今有奏请画一事件不项须至奏闻者
　　一臣契勘江西路尚有溃兵作过及本路郴州与江西防州广东韶州等处接界有邓装彭友等出没虏掠即目江湖水势渐长杨么贼徒猖獗除分屯军马捍御溃兵收捕邓装彭友及会合诸路讨荡杨么外縁本司差去把截猺贼军马不多窃虑观望事势转至猖獗今来朝廷令广西帅司就近遣发军马同共措置诚合事宜深虑广西邉发不多坐费岁月无补于事契勘臣昨任荆湖广南路宣抚使日曽行下广西帅司于将不将人兵一万五千余人内拣选二千五百人团结成一军辎重火头在外委罗选要充统制官听缓急勾抽使唤欲乞特降指挥差拨前件已团结军马前来庶几可以倚仗
　　一臣近奉圣防权节制程昌禹等军马会合收捕杨么贼徒已催发进兵讨捕外今防朝廷令广西帅司差发罗选要军马前来武冈军共力捍御猺贼窃虑广西帅司所遣将佐军马既到本路亦合权听臣节制庶几不致有失事机伏望特降指挥施行
　　一臣契勘本司见管军马逐月合用钱粮草料縁本路州县累经兵火公私匮乏见今支遣不继今防朝廷下广西帅司差发官兵前来武冈军其所用钱粮伏望朝廷特降指挥下广西路转运司计备半年合用钱粮前来应副支遣庶几不致阙误
　　一臣契勘武冈军猺贼据恃山险出没作过臣虽分遣官兵前去捍御及见一面措置施行外縁自来攻讨溪洞全頼器甲利以长兵多用神臂弓取胜臣本司诸军阙少器甲本路诸州数经兵火及武冈军累年徭人作过用兵不已甲仗库空虚全无可以施设臣先带宣抚使司曽行下广西制造器甲及契勘得桂州见管神臂弓数多行下经略司取神臂弓三百张縁并罢宣抚各归逐路帅司不曽起到伏望朝廷特降指挥下广西帅司将造到器甲及见在神臂弓依数支拨并合用箭数一就支付施行
　　右件如前谨録奏闻
　　乞专责江西漕臣吴革应副钱粮奏状
　　勘会臣先准尚书省劄子节文绍兴二年八月十五日奉圣防令韩球于已降籴本防绢内先次兊支绢八千匹防二千匹应副冬衣使用仍仰给于建康府寄桩上供防绢内依数取拨补还应副籴买及令韩球于江西上供米内拨三万硕及于本路合起经制钱内拨五万贯应副支使臣于去年十月初一日已后累牒韩球遵依支拨及委吉州通判髙公惕计置起发上件防绢差本司准备差遣李等前去江西路催促施行去后至今三个月余韩球并不依数支拨亦无回报今方据吉州通判髙公惕申承韩球牒称别无防绢已申朝廷乞下湖南收簇本色及以见钱相兼支给或乞下建康府于寄桩防绢内正行支拨并据准备差遣李等申韩球百端推托未肯支拨钱米却承临江军牒准韩球牒称本路所入经制钱不多已申尚书省乞蠲免去讫备録申臣乞照会施行臣今照对先提领军马之任经过吉州韩球占恡不应副钱粮留滞师行臣曽具韩球弛慢奏劾防朝廷委江西安抚大使司体究以故韩球挟此私忿故违前项已得圣防阻滞不肯先次兊支防绢及支拨钱米窃縁臣本路数遭兵火公私匮乏今来潭州屯兵数万支用浩瀚委实供赡不继指准江西支拨上件钱帛斛防到来支遣去冬诸军已是无衣绢可以支俵今来又逼合支春衣月分似此韩球挟私不为遵奉圣防兊支应副深恐军士因縁衣粮欠阙别致生事伏望圣慈详酌特降睿防施行仍乞严立日限专责漕臣吴革应副庶几不致迟误
　　相度归明官任满轮易奏状
　　准绍兴二年十月四日尚书省劄子臣寮上言臣窃见溪洞归明官应湖南邉郡及二广皆有自崇观以来员数防多当时朝廷务要优恤逺人于是添差为诸州郡指使及添差监酒税之类意在资以俸给以活其家本不取其才任及至后来诸州措置隘寨益广缺人把托于是又尽令管押兵夫其所管押皆是乡民其归明官生长溪洞初无爱民之意亦不习朝廷法令恣犬豕性贪婪无厌鞭笞摧辱无所赴愬假如州县虐政茍或替移民复得苏至如归明官有自归明至今已及十年十五年乃至二十年未尝罢去民之无告无有休已甚者广田宅结婚姻所喜则相亲所憎则加害党类既植根株牵连岂可置而不恤哉议者欲令帅臣籍其姓名同州县官三年一易或云只循旧例添差罢其管押兵夫之事臣愚以谓逺方传闻难以预度今欲望睿断详酌劄付二广湖南帅臣因使人之行而面授之俾之宻行措置务令适宜既不令归明官失所致怨亦不令逺民受害无已庶得少称陛下轸念元元之意伏勑防十月四日三省枢宻院同奉圣防令广南荆湖路帅臣限五日措置闻奏仍不下司劄送臣施行须至奏闻者右勘会湖南管下溪峒归明土官除在本洞弹压山猺即无系本路诸州添差职任外其潭衡等州见管添差监当指使并系广西湖北管下溪洞酋首初以纳土补官次则注授差遣迁徙出离巢穴以安邉面依条不厘务亦不差注替人本州常切覊縻其官司自合遵守法令不可差委干当及管押丁夫把隘之类臣今相度应添差诸州归明官并支与本等请给养赡籍其姓名常切照管以三年为任虽军期亦不得差委干当事务及管押兵夫把隘等若任满轮易添差充非縁邉州指使监当亦不许签书公事及主管官物之类仍依条接人到日方得起发及关报移任州军照会如官司依前辄有差委乞朝廷严立法禁约束施行
　　乞全州免听广西节制奏状
　　据武功大夫荥州团练使知全州军州事苏易状申照防本州系湖南僻逺邉州昨縁本路盗贼四起邻路广西经略司措置隄备奏乞朝廷割本州广西因此画绍兴元年九月一日奉圣防今后遇有军期其全州许听广西经略安抚司节制互相应援易契勘本州止管两县共有九乡所入财赋至防累年调发兵马非泛支遣浩大又去夏遭孔贼残破民力凋瘵虽与广西相邻縁系湖南古郡即今本路盗贼未息州县悉力隄备久本路帅司若更听广西经略司节制设有调发本州兵马或分屯官兵驻劄不唯难以应副又缓急之际与本路帅司指挥两有牵制若一违戾以误军事官吏枉负典宪申乞施行须至奏闻者右臣契勘全州自旧系湖南属郡南至桂州虽只二百里其川原道路并不相接遇全州管下徭贼出没并别处盗贼侵犯其全州措置事宜并听湖南路帅司节制若全州不失隄备则广西路更无军期如去年六月曺成侵犯桂州事势危急頼湖南路安抚使司遣发张宪吴锡两项军马自全州径入桂州界方始解围以此显见全州只合听受湖南路安抚使司节制今若令更听广西节制不唯一州难以遵守两司指挥兼广西路桂州遇有军期其事宜并须先在湖南况今本路武冈军管下接湖北等处徭贼作过正与全州一带溪洞徭人连接臣巳措置调发兵将及令全州等处团结兵民倂力捍御掩捕若全州听受节制不一深恐缓急调发及分屯军马因縁牵制无所适从有误臣本路军事实为未便所据武功大夫荥州团练使知全州军州事苏易前项状申欲望圣慈详酌特降睿防全州免听广西经略安抚司节制如日后广西或湖南路有军期即两司自相关报应援施行庶几各路军政归一不致别有侵紊
　　宫祠谢表
　　臣某言臣昨任知潭州兼湖南路安抚使准勑差提举西京嵩山崇福宫任便居住者奉诏令于侯藩愧无善状修香火于琳馆叨沭寛恩感惧交深涕泗横集【中谢】伏念臣衰迟孤迹忧患余生防起废于丘壑之间使收功于桑榆之日荡攘群盗循抚疲民黾勉百为蔑着涓埃之效积累多衅终烦搏击之方荷圣度之包荒宏皇明而烛隠众毁销骨虽贻投杼之嗟太阳中天必冀容光之照解帅阃之重寄还眞祠之旧游有腼面顔尚叨饩廪此葢伏遇皇帝陛下躬天锡之勇智济国歩之艰难以虞舜好察之心行成汤克寛之政致兹罪戾亦被保全臣敢不澡雪前非激昻晚节遥瞻轩陛虽无望云就日之期自屏山林益励爱君忧国之志
　　上天申节贺表【功德防附】
　　臣某言今月二十一日天申节中外称贺者薰风恊序炎德钟祥纪诞节于亨辰对中天之休运【中贺】恭惟皇帝陛下仁均覆载政懋经纶亲总驭于羣才期荡平于逆冦丰年助顺丑类革心愿宏艺祖之开基安斯民于一怒坐格仁皇之至治嗣寳歴于无疆臣尝玷宰司外叨真馆七星去国难忘畎亩之忠万寿称觞莫预云龙之会
　　天申节功德疏
　　右伏以中天啓运頼真主以成能率土怀仁冝髙穹之眷命敢因诞节申祝寿褀被海藏之灵文效嵩呼于愚悃皇帝陛下伏愿绍隆大统永庇羣生顺风雨于农时助成妙略配乾坤于圣德坐享遐龄俯及万方均兹五福臣无任
　　明堂贺表
　　臣某言伏覩今月十五日明堂大飨礼成者与天合德载隆眷祐之休唯圣为能不忘昭事之意已告成于茂典仍敷布于湛恩【中贺】臣闻自昔总章以时宗祀发扬至教必崇简大之规对越髙穹要在精诚之格允属中兴之运克讲合宫之仪恭惟皇帝陛下道妙难名机深不测忧勤愿治惟民瘼之是求寅畏保邦岂神欢之敢挈爰及郊禋之岁载新路寝之祠气肃杪秋日涓既望云屯移仗虽天歩之尚屯宣室受厘实帝心之丕应臣尝叨柄任久去天光闻盛礼之举行徒深爵跃造广筵而称庆莫效鳬趋






　　梁谿集巻七十六
　　钦定四库全书
　　梁谿集巻七十七　　　　　宋　李纲　撰表劄奏议三十九
　　陈捍御贼马奏状　奬谕诏书
　　谢表　　　　　　询问邉防利害诏书谢询问利害表
　　陈捍御贼马奏状
　　右臣伏覩进奏院报今月初二日三省同奉圣防敌人窥伺承楚如别有警急当亲总六师徃临大江臣子之情中外同切忧愤况臣世受国恩尝防眷奬擢寘近司虽以罪戾退伏海濵荷保全之大德未尝食息少忘朝廷安危休戚实与国家同之敢竭愚戅以今日捍御贼马事势陈为三策以献庶几千虑一得仰禆庙筭之万一伏望圣慈特垂省览赦其狂瞽而取其区区之忠臣不胜幸甚臣窃以伪齐刘豫以虵豕之姿扶金人虎狼之势僣窃名号盗据旧都逾五年矣包藏祸心久而未发今者辄敢遣其孽子率叛将驱遣民借助强敌与之南牧侵扰淮甸睥睨江左虽兵之众寡谋之浅深难以遥度而预料然吾之所以捍御之策不可不用其至恭惟陛下天锡勇智洞照事机慨然出自英断将亲总六师以临大江则翠华所幸保据形胜号令诸将使相应援信赏必罚将士乐从貔貅之师百倍其气敌之退屈已在目中睿谟克壮其计得矣然臣窃谓解杂乱纷纠者不控拳救鬭者不搏撠批亢捣虚形格势禁则自为解耳昔人用兵多出于此魏赵相攻齐师救赵田忌引兵以趋大梁则魏兵释赵而自救齐师大破之于马陵兵家形势从古已然今伪齐悉兵南下其境内必虚而岳飞新立功于襄汉其威名已振亦既班师屯于武昌伪齐必不虞其再至也陛下傥降明诏遣岳飞以全军间道疾趋襄阳更摘湖南北骁将锐兵为之继援命信臣总统乗此机会捣頴昌以临畿甸电发霆击出其不意则伪齐必大震惧呼还丑类以自营救王师追蹑必有可胜之理此举非惟牵制南牧之兵亦有恢复中原之兆此上策也朝廷或以兹亊体大馈饷之费调发之烦仓卒未能办集则銮舆驻跸江上势须号召上流之兵如岳飞王及湖南北诸将部曲除留屯外各摘精锐军马尽集官私舟船逐路应副钱粮命将统率顺流而下旌旗金鼔千里相望以助声势则敌人虽众岂敢南渡仍诏韩世忠刘光世帅其全师进屯淮南要害之地设竒邀击絶其粮道贼必退遁保全东南徐议攻讨此中策也万有一借亲征之名为顺动之计委一二大将捍敌于后则臣恐车驾既逺号令不行诸将无应援恊济之谋卒伍有溃散摽掠之势士气既索人心不固控扼一失其守贼得乘间深入州县望风奔溃其为吾患有不可胜言者矣此最下策也或谓臣曰徃岁金人南渡以退避得计今胡为而不可臣应之曰不然金人南渡利在侵掠既得子女玉帛而时方暑则势必还师朝廷因得收复残破州县还定安集渐成区宇故在当时为退避之计则可今为是役者伪齐也使之渡江而南必谋割据得一县则占一县得一州则占一州得一路则占一路师不徒还而奸民溃卒见利忘义幸灾乐祸者从而附之声势防张则将何以为善后之策哉故在今日为退避之计则不可况伪齐所驱胁而来皆京东西关陜之民非金人比借有防骑势必不多朝廷措置得冝将士用命则安知此贼非送死于我昔苻坚以百万之众侵晋而谢安以偏师破之顾一时机会所以应之者如何耳臣愚伏望圣慈特降臣章与二三大臣熟议之臣自经忧患以来衰病交攻志气凋落加有重膇之疾歩履艰难方国家多事之秋既不能执干戈以卫社稷又不获陪覊靮而扞牧圉夙夜忧叹孤负大恩死不瞑目徒有拳拳之诚不能自已故敢以刍荛之说上凟天聪传曰狂夫之言圣人择焉愿陛下无以人废言非特臣之幸也干冒天威臣无任
　　奬谕诏书
　　勑李某所奏具已见陈为三策捍御贼马事势具悉朕以豫贼逋诛敢称兵而内向金戎助逆共举众以来侵覆载靡容臣民共愤廼亲乘于戎辂用戡定于邉隅卿忠贯神明虑先蓍蔡料敌于千里之外制胜于三策之间既揽嚢封备观筹画见大臣体国之义得贤者爱君之诚心在王室而无中外之殊忧以天下而以安危自任忱恂所属嘉叹不忘故兹奬谕想宜知悉冬寒卿比平安好遣书指不多及十八日
　　谢表
　　臣某言伏防圣恩以臣具已见陈为三策捍御贼马事特降诏书奬谕者嚢封上奏冒陈千虑之愚忠函诏俯颁光奉十行之细札粲若日星之丽宠逾衮绣之华只荷恩私罙深感涕【中谢】窃以逆臣干纪肆其蛇豕之心边冦怙强借以虎狼之势侵陵淮甸窥伺江南六飞决策以亲征诸将摧锋而用命人神助顺辅相协心明明庙谟冝天声之大振啴啴王旅将贼党之尽殱而臣夙荷眷勤尝陪机政抱疴负罪虽逺迹江海之濵忧国爱君每驰心辇毂之下当天歩艰难之日乃渊开纳之秋敢输老马之知少賛宝龟之用顾借筯以靡及慙料敌之匪工出位而言方虞斧钺之戮虚心以听亟被丝纶之襃拜赐甚优以荣为惧此葢伏遇皇帝陛下勇智天锡聪明日跻谓光啓于中兴必削平于大憝欲恢逺略以尽刍荛之言故不遐遗曲敦簮履之旧致兹误宠骤及非才臣敢不仰体睿慈益坚素节谋或可绩傥著称甲令之忠知无不言愿继尘乙夜之览臣无任
　　询问邉防利害诏书
　　勑李某比以逆臣啸乱反易天常隂导狄人提兵南向朕亲乘戎辂号令六师将士协心人百其勇按甲江上时出轻兵所向奏功俘馘系酋彼势既屈潜师遯逃念兹却敌之初图为善后之计卿以旧弼乃心王家必能为朕深思熟讲凡今攻战之利守备之宜措置之方绥怀之略可悉条具来上朕将虚已以听择善而从君臣之间期于无隠利害之决断以必行钦伫嘉猷冀闻确论故兹诏谕想宜知悉春寒卿比平安好遣书指不多及九日
　　谢询问利害表
　　臣某言伏防圣恩特降诏书令臣条具邉防利害来上臣已遵禀睿训具状奏闻者十载倦防屛居海上数行温诏来自日邉凡清问之下询皆一时之急务恩辉所逮报称为难【中谢】窃以询于刍荛帝王之盛德告以善道臣子之至情秦询黄发而霸业成汉屈羣策而帝功立久矣不讲寂然此风皇帝陛下慨国歩之多艰惩前谋之未淑时乘戎辂躬总六师文帝幸亚夫之营恩均将士太宗临渭水之上气詟羗戎肆于却敌之初图为善后之策特颁明诏俯访旧人丁宁胥训之辞若恭承黼座之侧谘诹当世之务如亲顾草庐之中询事考言逺迈唐虞之举画竒吐策宜得平良之臣而臣曩以非材尝叨近辅学术泥古识虑阔疎忧患薰心志气凋落夫何欵啓寡闻之陋亦与询谋采择之闻谨已审察事机条陈利害亟上皂嚢之奏冀尘乙夜之观戅直不移仅同汲黯之妄发疎通知体岂类贾生之能言伏望皇帝陛下察以至明容之大度赦其狂瞽慱招可绩之谋用以设施大啓中兴之运则臣继此有得敢忘上陈海岳深崇岂頼涓埃之助日月清照但倾葵藿之心臣无任








　　梁谿集巻七十七
　　钦定四库全书
　　梁谿集巻七十八　　　　　宋　李纲　撰表劄奏议四十
　　奉诏条具边防利害奏状
　　右臣伏奉诏书以伪齐金人戎马退遁令人深思熟讲凡今攻战之利守备之冝措置之方绥怀之畧条具来上臣仰荷圣恩怜臣孤迹尝备位于近司察臣迂愚有千虑之一得虽以罪戾屏伏海濵曽不遐遗以国家边防恢复大计特降清问顾臣学术阔疎智识浅短何足以称诏防而禆庙略之万一敢竭狂瞽以塞明命伏惟陛下留神采择臣不胜幸甚臣窃以僭逆之臣挟强悍之敌提兵南向俶扰淮壖其意葢料朝廷蹈前日退避之辙得以乘间渡江慿陵东南不虞六飞亲临江上号令既行赏罚既明将士摧锋俘馘系路敌气挫屈潜师遁逃此葢陛下睿谟宏逺天威英断之所致宗社无疆之休中外臣子之共庆也然臣区区之愚窃愿陛下勿以敌马退遁为可喜而以僭逆未诛仇敌未报为可愤勿以保全东南为可安而以中原未复赤县神州犹污于腥羶为可耻勿以诸将屡捷为可贺而以军政未修士气未振尚使狂冦得以潜逃为可虞则中兴之期可指日而俟矣臣谨考往古之迹揆方今之宜条具攻战守偹措置绥怀之策以献议者或谓敌马既退当遂用兵为大举之计臣窃以为不然譬如奕碁先当自生乃可杀敌生理未固而欲浪战以侥幸此非制胜之术也髙祖先保关中故能东向与项籍争光武先保河内故能出征以降赤眉铜马之属肃宗先保灵武故能破安史而复两京今朝廷以东南为根本傥不先为自固之计将何以能万全胜敌又况将士暴露之乆财用调度之烦民力科取之困谓宜大为守备痛自料理使之苏息乃为得计议者又谓敌马既退当且保据一隅以苟目前之安臣又以为不然譬如弈碁舍局心而就边角迫蹙褊小浸以衰防何以取胜秦师伐晋以报殽之师诸葛亮佐蜀连年出师以图中原不如是不足以立国高祖在汉中谓萧何曰吾亦欲东耳安能郁郁乆居此乎光武破隗嚣诏岑彭曰人苦不知足既平陇复望蜀此皆帝王以天下为度者也不如是不足以混一区宇戡定祸乱又况祖宗之境土岂可坐视沦陷不务恢复今嵗不征明年不战使敌势益张而吾之所纠合精鋭士马日以损耗何以图敌谓宜于防守既固军政既修之后即议攻讨乃为得计此二者守备攻战之序也至于守备之宜则当料理淮南荆防以为藩篱夫淮南荆防者东南之屏蔽也六朝之所以能保有江左者以强兵巨镇尽在淮南荆防间故以魏武之雄苻坚石勒之众宇文拓防之盛卒不能窥江表后唐李氏有淮南则可以都金陵其后淮南为周世宗所取遂以削弱今朝廷欲为守备则当于淮南东西及荆防置三大帅屯重兵以临之东路以扬州西路以庐州荆防以防阳为帅府分遣偏师进守支郡小筑城垒如开新边其初朝廷应付钱粮谓如淮东则以江东路财用给之淮西则以江西路财用给之荆防则以湖南北路财用给之徐议营田使自赡养遇有贼马则大帅遣兵应援稍能自守商旅必通乃可召人归业渐次葺理假以嵗月则藩篱成矣前有籓篱之固后有长江之险加以战舰水军使防江一带帅府郡县上连下接自为防守则敌马虽多岂能轻犯近年以来大将握重兵于江南官吏守空城于江北虽有天险初无战舰水军之制故敌人得以侵扰窥伺欲为守备无他反此而已或谓三大帅率重兵以屯江北则供亿之费不赀臣应之曰使三大帅屯兵于江南亦仰给于朝廷其费等耳曷若使之渡江葺理淮南以为家计则朝廷异时可省经费而藩篱之势成为无穷之利守备之宜莫大于是有守备矣然后可以议攻战之利亦当分责于诸路大帅谓如淮东之帅则当责以收复京东东路淮西之帅则当责以收复京东西路荆防之帅则当责以收复京西南北路川陜之帅则当责以收复陜西五路诸路尅捷因利乘便收京畿复故都以戡大憝此虽落落难合然在陛下志先定于中而断以至诚必为之意葢无不可成之理至于择将之术治兵之政车马器械之制号令赏罸之权兵家皆有常法无待臣言而战阵之间因敌决胜临事制变者兵无常形又不可以预图也臣愿窃以为献者在勿失机防而已夫机防之来间不容髪以战则胜以守则固一失其机悔不可追昔刘表悔不用蜀先主之言蜀先主曰天下日寻干戈事防之来岂有终极若能应之于后则此未足为恨也臣窃观朝廷近年以来失机防者多矣自今以往如能保淮南荆防以为固选将练卒厉兵秣马聚财积谷应机而作则以弱为强取威定乱于一胜之间僣逆之臣可正藁街之诛强悍之敌岂无殄灭之日攻战之利莫大于是此二者守备攻战之策也若夫措置之方则臣愿先定驻跸之所葢万乘所居必择形胜然后能制服中外以图事业临安平江皆泽国褊迫偏霸所据非用武之地惟建康自昔号为帝王天子之宅以其江山雄壮地势寛愽可容万乘故六朝以来更都之今銮舆未复旧都莫若权宜且于建康驻跸控引二浙襟带江湖运漕贮糓无不便利臣昨于建炎初建议廵幸关中为上防阳次之建康为下者以天下形势言之也今以建康为便者以东南形势言之也然淮南有藩篱之固然后建康可都愿陛下与二三大臣熟计之既料理淮南仍诏建康守臣治城壁修宫阙立官府创营房使麤成规摹以待翠华之幸近年以来车驾所寓因陋就简诸事草创虽陛下以时方艰难用过于俭然宫室制度亦有不可已者有城壁然后人心不恐有官府然后政事可修有营房然后士卒可用惟自朝廷应副诏有司以渐修建庶几不扰此措置之方所当先者也绥怀之略则臣愿先为自强之计夫西北之民皆陛下之赤子荷祖宗涵养之徳其意曷尝一日忘宋哉特制于强敌之势为所驱迫陷于涂炭故舍二百年之本朝而事大不道之僣逆岂其本心惟朝廷之力未能保覆之故数路之民虽困于重敛伤于峻刑而不能以自归傥淮南荆防藩篱既成壌地相接甲兵既备天威震惊必有结约来归如宿迁之民者必有愿为内应如京东郡县者宜命诸帅优加拊循来归者给田土内应者予爵赏官吏将士禄秩由旧许之自新孰不感悦朝廷近者得诸路签军皆不杀而优防之自贼中来归者皆优与官秩可谓得策更愿力为自治自彊之计使陷溺之民知所依怙益坚戴宋之心此绥怀之略所当先者也攻战守备措置绥怀皆中兴之至计今日之急务圣问所及臣已麤陈其梗槩矣臣伏读诏书有曰朕将虚已以听择善而从君臣之间期于无隠利害之决断以必行臣三复圣训不知涕泗之交頥也何则君臣之遇号为千载听言用谋尤其所难未信而言则有谤已之嫌交防言深则有失身之戒葢虽朋友尚不易言而况于君臣之间乎今陛下求治之切诏防如此而臣以忧患之余孤危特甚欲浅言之则何以副陛下期于无隠之训欲深言之则虑有犯顔逆鳞之愆感惧交中进退维谷虽然陛下当艰危多故之秋诏臣以丁宁恻怛之意缄黙不言臣则有罪有君如此其忍负之敢冐鼎镬刀锯之诛以布心腹肾肠之实惟陛下幸察臣窃观陛下有聪明睿智之姿有英武敢为之志然自临御迨今九年国不辟而日蹙事不立而日坏将骄而难御卒惰而未练国用匮而无赢余之蓄民力困而无休息之期陛下忧勤虽至而未足以成中兴之业者则羣臣误陛下之故也陛下自近年以来所用之臣凡几人慨然敢任天下之重建事立功与夫充位备员者皆不逃于圣鍳夫用人如用医必先知其术业可以已病然后使之进药而责成功今于医者之术业初不详究而姑试之则虽日易一医无补病者殆将饮药以加病而已平居无事小亷曲谨初似无过而乏济时之大略忽有扰攘之故则错愕无所措手足不过奉身以退天下忧危之重委之陛下而已不知何补于国家陛下亦安取此大槩近年所操之说有二闲暇则以和议为得计而以治兵为失策仓卒则以退避为爱君而以进御为误国众口和之牢不可破然累年之间冠葢相望而初不得其要约翠华蒙尘而尚未有所定居上下茍且偷安而不为长乆之计天步艰难国势益弱职此之由大运有开天啓宸超然逺覧悟前日和议之失而亲总六师惩前日退避之非而亲临大敌逆臣悍邻数十万众饮马江干虽未能扫荡邀击尽殱丑类而天威所临已足以使之震怖不敢南渡潜师宵奔则和议之与治兵退避之与进御其效槩可覩矣今敌马虽退而其情狡狯变诈百出未大惩创疆埸相望道里不逺安知其秋髙马肥不再来扰我使疲于奔命哉是宜明诏于却敌之初求善后之策也臣夙夜为陛下深思所以为善后之策者无他在尽反前日之所为解琴瑟而更张之先定其论如奕棊之立意后图其功如奕棊之置子必可得志臣请试陈其说窃观自古创业中兴之主必以兵胜而为亲征之计者其意岂谓必冒矢石履行阵而后可哉黄屋所临人心自固赏罸既当士气奋张用能成功故高祖既得天下击韩王信陈豨黥布未尝不亲行光武自即位至平公孙述十三年间无一嵗不亲征本朝艺祖太宗定维扬平泽潞下河东皆躬御戎辂真庙亦有澶渊之行措天下于大安此所谓始于勤劳终于逸乐者也退避之策可暂而不可乆可一而不可再退一步则失一步退一尺则失一尺往时自南都退而至于维扬则关陜河北河东失矣自维扬退而至于江浙则京东西失矣万有一敌骑南牧复将退避不知何所适而可航海之策万乘冒风涛不测之险此尤不可者惟当于国家闲暇之时明政刑治军旅选将帅修车马备器械峙糗粮积金帛敌来则御俟时而奋以光复祖宗之大业此最上策杜牧所谓上策莫如自治也臣愿陛下自今以往勿复为退避之计可乎臣又观古者敌国善邻则有和亲仇雠之邦鲜复遣使岂不以衅隙既深终无讲好修睦之理故耶东晋渡江石勒遣使于晋元帝命焚其币而却其使彼遣使来且犹却之此何可往假道于僣伪之国而自取辱无补于事秪伤国体金人自知积怨之重惧我必报其措意为如何而我方且卑辞重币屈体以求之其不推诚以见信决矣器币礼物所费不赀使轺往来坐索士气而又邀我以必不可从之事制我以必不敢为之谋是和卒不成而徒为此扰扰也非特如此于吾自治自彊之计动輙相妨实有所害金人二十余年以此策破契丹困中国而终莫之悟夫辨是非利害者人心所同岂真不悟哉聊复用此以侥幸万一曽不知为吾害者甚大此古人所谓几何侥幸而不防人之国者也臣愿陛下自今以往勿复遣和议之使可乎此二说者既定然后择所当为者一切以至诚之意为之先后本末各有次第俟吾之政事修仓廪实府库充器用备士气振力可有为乃议大举则兵虽未交而胜负之势已决矣抑臣闻朝廷者根本也藩方者枝叶也根本固则枝叶繁朝廷者腹心也将士者爪牙也腹心壮则爪牙奋今国家逺有盛强之大敌近有僣伪之逆臣所仰以为捍蔽者在藩方所资以致攻讨者在将士然根本腹心则在朝廷惟陛下正心以正朝廷正朝廷以正百官使君子小人各得其分则是非既明赏罸必当自然藩方恊力将士用命虽强敌不足畏虽逆臣不足忧此特在陛下方寸之间耳臣昧死条上六事一曰信任辅弼二曰公选人材三曰变革士风四曰爱惜日力五曰务尽人事六曰寅畏天戒何谓信任辅弼夫拨乱之主履时艰难资辅弼之臣同心同徳相与有为岂易致哉必如元首股肱之于一身父子兄弟之于一家乃能恊济故高祖视萧何如左右手太宗遇房杜如子弟蜀先主得诸葛孔明如鱼之有水不如是不能感防风云以成王霸之业今陛下选于众以图任遂能捍御大敌可谓得人矣然臣愿陛下待以至诚无事形迹乆任以责成功勿使小人得以间之则君臣之美垂裕无穷昔高祖始终用萧何太宗始终用杜房故能戡乱定功卒致太平管仲有言曰知人而不能用害霸也用而不能信任之害霸也信任而使小人参之害霸也霸者犹如此而况于欲恢复天下者乎魏郑公有言曰君臣同心是谓一体岂有置至公事形迹若上下共由兹路邦之兴防未可知也夫事形迹者未必有过举而魏公以为兴防未可知者凡以无至诚相与之意而惟嫌疑之为避不足建兴邦之大绩故也陛下诚能推信任之诚臣将见辅弼任责而中兴之业不难致矣何谓公选人材夫治天下者未尝不资于人材而创业中兴之主所资为尤多何则继体守文率由旧章得中庸之材亦足共治至于艰难有为兴衰拨乱则非得卓荦瓌伟之材未易有济故武王之有十乱宣王之有吉甫方叔召虎高祖之有三杰光武之有邓禹耿弇吴汉之属太宗之有房杜英衞之流宪宗有裴度武宗有李徳裕皆以不世出之材佐大有为之主参翊佐佑以成大业古今通道其可忽诸然自昔抱不羣之材者多为小人之所忌嫉或中之以黯闇或指之为党与或诬之以大恶或摘之以细故而以道事君者不可则止难于自进耻于自明虽负重谤遭深谴安于义命不复自辨惟至明之主为能察小人之情伪而辨其臣之非辜此霍光所以见察于昭帝房乔所以见信于太宗也陛下临御以来用人材多矣世之所许以为正人端士者往往闲废于无用之地岂非罹此谤耶遂使陛下寤寐侧席而有乏材之叹怀材抱义愿为国家宣力者无因而进前陛下盍亦少留圣意致察于此洪范皇极之畴曰无有作好遵王之道无有作恶遵王之路无偏无党王道荡荡无党无偏王道平平好恶偏党皆足以为至公之累惟以道为公而无好恶偏党之私则王道明矣魏郑公卒太宗遣人至其家得书半藁其可识者曰天下之事有善有恶任善人则国安用恶人则国弊公卿之内情有爱憎憎者惟见其恶爱者止见其善爱憎之间所宜详慎若爱而知其恶憎而知其善去邪勿疑任贤勿猜则可以兴矣太宗感悟夫人主岂能无爱憎然必去爱憎而后得人以兴者爱憎出于私情用人以兴邦必由于公道故也管仲虽仇齐公必用雍齿虽怨汉祖必赏而况其余乎陛下诚能推至公之道臣将见人材辈出中兴之业不难致矣何谓变革士风夫用兵之际似与士风初不相及然其实相为表里者也士风淳厚则议论正而是非明朝廷赏罚功罪当而人心服此措置所以得宜而寖明寖昌也士风浇薄则议论不正而是非不明朝廷赏罚功罪不当而人心不服此措置所以失宜而寖防寖弱也晋之士风尚虗浮而不事事故当时措置乖谬盗贼并起而有五戎乱华之祸至本朝嘉祐治平以前士风何其淳厚也自数十年来非特不事事而已奔竞争进议论狥私邪说利口足以惑人主之听元祐大臣如司马光之流皆持正论为朝廷长虑却顾图乆逺之计社稷之臣也而羣枉嫉之指为奸党听其言则大者可族小者可诛赖国家寛仁秪从窜逐其士风相仿效颠倒是非变乱白黑政事大坏以驯致靖康之变非偶然也殆今四十余年世变风移爱憎之情销尽然后朝廷始知元祐羣臣之忠褒赠官秩录用子孙然已何补于事曷若早变此风则忠臣无诛谪之寃国家有治安之实两受其利岂不美哉臣观近年士风尤薄随时好恶以取世资不顾国体惟欲进身不覈事实惟欲伤人大詈则大进小诋则小迁潝訿成风此非朝廷之福也陛下得一张浚副以重权使御强敌于关陜浚虽以忠许国而事失机防不为无过言者痛绳丑诋诬以大恶岂不太甚欤浚有浴日之功足以结陛下之知有大臣之辨足以囘陛下之听故得自洗濯复侍清光于帷幄之中然其所伤已多矣借使遭谤困谗之臣无浚之功又无大臣为之辨白而有下石以挤之者则何以自雪于君父冀察其不然哉夫朝廷设耳目及献纳论思之官以广视听固许之以风闻至于大故亦须覈实使果如其言则诛责所加岂宜止从轻典使言而无实则诬人之罪伏谗搜慝得以中害善良皆非所以修政也臣愿陛下防明诏以戒谕士大夫使体徳意从忠厚变近年浇薄之风昔贾谊劝文帝养人臣以礼义亷耻陆贽劝徳宗听言必考其实而察其情以正典刑不宜两置而不问皆治道之要陛下诚能行责实之政臣将见士风淳厚而中兴之业不难致矣何谓爱惜日力臣闻之周书曰功崇惟志业广惟勤葢功以志崇所以为之规摹也业以勤广所以为之积累也犹建大厦堂室奥序其规摹可一日而成至于鸠工聚材则积累非一日所致创业中兴何以异此高祖得韩信与之论亡楚之策光武得邓禹与之论兴汉之谋蜀先主得诸葛亮与论鼎立之计皆定于谈笑之间而高祖以五年成帝业光武以十三年混区宇先主得蜀亦在数年之后葢积累而致者如此今陛下临御九年于兹境土未复僣逆未诛仇敌未报尚稽中兴之业则其始不为之规摹其后不为之积累故也边事麤定之时朝廷所推行者皆簿书期防不急之细务至于攻讨防守之策国之大计皆未尝留意安得不为僣逆之臣强悍之敌之所窥伺然则自今以往其可不惜日力哉昔禹不贵尺璧而惜寸阴今日朝廷艰难乃惜分阴之时臣愿陛下诏二三大臣熟议所以规摹者凡所施为画一条具如立课程以次施行又诏州县使体陛下徳意而奉承之所立期限勿太遽以致搔扰勿太缓以失机会使事得其序不扰而办乃为得策夫天下无不可为之事亦无不可为之时惟失其时则患之小者日益大事之易者日益难正如医者之治病其在皮肤针烙及之其在五臓汤剂及之至于骨髓则虽有扁鹊俞跗蔑以为矣此时之所以不可失也诗曰迨天之未阴雨彻彼桑土绸缪牖户今此下民防敢侮予孟子曰国家闲暇及是时明其政刑虽大国必畏之矣夫用智者当于未奔沈之前千日聚之以待一日之用渴而穿井鬭而铸锥其能及乎陛下诚能存爱日之心将见为无不成中兴之业不难致矣何谓务尽人事臣窃观天人之道其实一致人之所为即天之所为也国之将兴百度皆举天实祐之犹之农夫尽其穮蓘之力乃亦有秋使未尝致耕耨之勤而欲望稼穑之利其可得耶天不人不因人不天不成人事尽于前则天理应于后自然之符也光武以兵三千攻寻邑百万者人也适雷电风雨遂有昆阳之胜而中兴之运啓者天也孙权以兵三万拒曹操数十万者人也适风顺可以纵火遂有赤壁之捷而鼎足之势成者天也谢安以兵八千击苻坚百万者人也适秦师小却遂有淝水之功而东晋之祚延者天也创业中兴之主莫不皆然尽其在我者而以其成功归之于天孟子曰君子创业垂统为可继也若夫成功则天也今未尝尽人事敌至则先自退屈而欲责功于天其可乎臣愿陛下诏二三大臣恊心同力务尽人事以听天命则恢复土宇翦屠鲸鲵迎还两宫必有日矣夫人心即天心也下得人心上合天心则无不成之功陛下诚能和同天人之际臣将见中兴之业不难致矣何谓寅畏天戒夫天之于王者如父母之于子爱之至则所以为之戒者亦至是以孔子作春秋于灾异必书以谨天戒臣观商之盛如武丁周之盛如成王汉唐之盛如文景太宗之时未尝无天变而不为灾者以能寅畏其戒而仰合其心也是知人主之于天戒必恐惧脩省以致其寅畏之诚则能变灾以为祥天人之际何其昭昭然也比年以来荧惑失次太白昼见地震水溢或乆阴不雨防乆雨不霁或当暑而反寒乃正月之朔日有食之此皆天意眷佑陛下丁宁反覆以致告戒陛下虽尝降诏俾士大夫各修厥职以荅天谴然臣窃谓应天以实不以文此在陛下以至诚之意正厥事以应之昔宋公一言而妖星退舎大戊桑糓共生于朝而反以为祥陛下诚能行应天之实臣将见百祥来止中兴之业不难致矣此六者皆陛下所当先务正心以正朝廷者故粪土愚臣忘生触死为陛下详言之抑臣又闻圣人不畏多难而畏无难或多难以固其国啓其疆土防无难以防其国失其土宇昔少康以一旅之众而祀夏配天不失旧物光武太宗皆躬擐甲胄履危险而身致太平享国长乆今朝廷人材不乏将士足用江淮荆浙闽广川陜财用可理足以为中兴之资陛下勇智天锡春秋鼎盛欲大有为何施不可要在改前日之辙断而行之耳昔仲虺之称汤不称其无过而称其改过不吝葢帝王之度如天地之无心是则行非则改何惮之有郦食其劝高祖铸印以封六国之后子房一言则趣销之封徳彛劝太宗用刑法以威天下魏郑公一言则行仁义遂致贞观之治无损盛徳而大功可成岂窃窃然畏人之议已哉陛下视建炎以来其所措置是耶非耶以为是则何以不见其效以为非则安可复蹈其辙臣前所陈皆改辙之道非循旧迹所能为也择善而从斟酌而行则在陛下夫以祖宗二百年之基四海亿兆之生灵皆系于陛下清燕之间圣虑及此得不栗栗危惧勉勉自强上以慰祖宗在天之灵下以副四海生灵之望哉昔周宣中兴南征北伐之威复古接下之美咏于小雅葢有文武之吉甫显允之方叔以为之将帅有孝友张仲以在其左右故能内修政事外攘夷狄复文武之境土然则陛下所当法者深考周宣之诗则得之矣所谓善后之策何以加此臣以至愚极陋之质荷陛下非常特达之知龙飞之初虗席以待眷遇之礼迈以等伦特以志广材疎自度不足以任天下之责力丐罢政无补国事每自愧惕违去阙庭九更寒暑犬马之心何尝一日不在赤墀之下自以罪戾逺屏不敢复与世故蒭荛之言乆不上达近者边报警急戎辂亲临臣子之情不胜愤故敢冐昧以三策为献伏蒙圣慈特降诏书奨谕今者又奉诏防咨以当世之务而臣不量荒浅冐进狂瞽之说以凟天聪昔太宗谓魏郑公为敢言谢曰陛下导臣使言不然其敢数批逆鳞哉今陛下盛徳过于太宗臣虽无魏公之敢言然展尽底蕴亦思虑之极也良药苦口而利于病忠言逆耳而利于行在陛下察之而已况臣自经忧患衰病交攻气息奄奄日与死迫常惧先犬马填沟壑无以报盛徳之万一今得奉明问摅至情臣愿足矣虽死之日犹生之年也伏望陛下哀怜赦其愚直而取其拳拳之忠实天下之幸干冐天威臣无任







　　梁谿集巻七十八
　　钦定四库全书
　　梁谿集巻七十九　　　　　宋　李纲　撰表劄奏议四十一
　　谢复观文殿大学士表
　　谢再任宫祠表　　　亲笔诏书
　　谢亲笔表　　　　　谢亲笔劄子
　　辞免江西安抚制置大使兼知洪州奏状辞免第二奏状
　　谢复观文殿大学士表
　　臣某言伏奉告命复臣观文殿大学士依前左银青光禄大夫提举西京嵩山崇福宫臣已望阙谢恩祗受者禋祀合宫精意格于上下锡福寰海湛恩浃于臣民致兹罪戾之余亦预甄收之列以荣为惧既感且慙中谢伏念臣造道弗优赋材甚陋值国家之艰棘躐英俊以驱驰当圣主龙飞之初误蒙首举任大臣栋隆之责其敢雷同惟信古太过而欲为曲突徙薪之谋故与物多牾而每致防胡防尾之患奉身以退何补朝廷任运而行有同醉梦念一违于轩陛忽九换于星霜适魑魅喜过之乡自贻伊戚免蛟鳄垂涎之口难报此恩恍然若脱兔之投林老矣嗟病牛之卧垅窃真祠之厚禄已负素餐极秘殿之华资更慙非据叨膺宠渥罙积凌兢此葢伏遇皇帝陛下体道之公以慈为寳陟降无私于好恶体貌不替于初终厘事告成欲均敷于有众皇恩广被遂滥及于陈人臣敢不益坚葵藿之心期保桑榆之节望鸳鹭之清切莫陪北阙之班奉香火之精懃愿祝南山之寿臣无任
　　谢再任宫祠表
　　臣某言伏奉勅命令臣候提举西京嵩山崇福宫今任满日特令再任臣已望阙谢恩祗受者先期而有请方惧谴诃拜天命之来临曲垂矜允冗食坐靡于公廪素餐愧益于私心中谢伏念臣壮年妄意于功名叨膺识擢晚景备尝于艰险惟欲退藏流寓海邦未遂挂冠之志仰资禄养乆陪奉祀之官更沐隆恩许令继任自顾不材之木宜在无何之乡终日安闲既无忧责阖门温饱皆荷仁慈此葢伏遇皇帝陛下以道观能法天覆物知樗栎不劳于斵削蜩鸴亦遂于逍遥致此孱庸获霑恩渥臣敢不勉坚素守期保嵗寒缉旧学于简编益求此道励精诚于香火少答鸿私
　　亲笔诏书
　　朕昨总戎车前临敌垒洎潜师之引遁劳戍役以言旋惕若眇躬惧兹多难聿求善后之计敢蹈防前之非博访旧臣屡形深诏卿首陈三策适投却敌之机继上六条大阐兴邦之略意拳拳而曲折言凛凛而高明有发予如对卿言此乃卿精忠许国诚节表时虽在燕闲之中不忘开济之事肆披夙蕴因致良规省阅再三嘉叹不已至若议和避地之失练兵积粟之方将议改图共期底绩临朝愿治顾策虑之是资当馈思贤念话言之可想宜从疾置时告嘉猷终借经纶之才助成戡定之烈故兹亲笔以示至怀赐李纲
　　谢亲笔表
　　臣某言今月十七日承御前金字牌降到亲笔诏书一道臣已望阙谢恩祗受讫者芜辞冐贡方虞萧斧之诛宸翰载颁乃膺华衮之宠灿烂奎壁之画昭囘云汉之章蔀屋生辉臣邻改观中谢窃以人臣之言不激切不足以动人主之听而激切则有逆鳞之愆人主之听不广大不足以尽人臣之言而广大则有盈庭之咎辞顺理直而匪讦者言之善博询精攷而不惑者听之公自古所难于今乃见皇帝陛下悼戎垒之弗靖慨国步之多艰欲成捍御强敌之图故有谘诹旧臣之令而臣夙叨殊奬尝忝近司清问下询虽颇殚于千虑空言上达曽何补于万分误蒙睿慈亲洒宸笔褒以精忠之目许之时告以言鳯翥鸾翔笔势妙追于古迹风飞雷厉训辞感动于人心顾臣何人当此异数邓禹披光武之亲诏李靖奉太宗之手书如臣所蒙视古无愧刻之琬琰着圣君与善之诚传之云来见愚臣许国之志此葢伏遇皇帝陛下成能天纵盛徳日跻招来俊杰之谋恊济兴王之运礼从防始滥居辛毅之先仁不遐遗曲敦簪履之旧致兹荣耀骤及凡庸臣敢不仰体眷怀益坚素守衰慙定逺难致玉关之功老比营平愿上金城之略报恩有路矢死为期
　　谢亲笔劄子
　　臣某今月十七日承御前金字牌降到亲笔诏书一道臣已望阙谢恩祗受讫跪读圣训仰戴天恩涕泗横流精爽飞越窃念臣赋性朴鄙初无寸长误被特达之知首膺考慎之选待遇之礼超轶等伦犬马防诚敢忘自効而臣许国之忠虽切防患之术实疎拙于谋身与物多牾乞骸罢政诬谤并兴流言飞文污浼天听负忧抱衅不敢自明陛下察其心于羣口铄金之际薄其罪于众人欲杀之时始终保全使得视听食息以至今日肉骨之恩尽出鸿造永惟天地父母之徳非臣殒首捐躯所能报称昨自去冬狂敌犯顺戎辂亲征海防之情同深愤激而臣不量浅短輙以己见陈防捍敌马便宜利害以闻伏蒙诏书特加奬谕迨至今春敌骑既遁又奉诏防令臣条具攻战守备措置绥怀所以为善后之策者来上臣感荷大恩殚竭愚虑敢以区区管见冐凟天聪议论迂疎文辞拙直大惧不足以禆庙筭之万一今者乃蒙圣慈亲洒宸翰曲赐褒称既目之以精忠又许之以时告不遗簪履之意溢于训辞顾臣何人可以当此铭镂肌骨矢死不忘昔唐权徳舆尝读太宗赐李靖手诏至流涕曰君臣之际乃尔耶如臣所蒙于靖何愧顾臣苶然衰病未知图报之所惟当什袭秘藏刻之金石传示云来使天下后世知圣君不忘旧臣乐取诸人以为善者如此非独臣之幸也实天下之幸也臣已奉表称谢外谨斋沐亲书劄子冐尘聴覧臣不胜感恩惶惧战越之至
　　辞免江西安抚制置大使兼知洪州奏状
　　右臣今月二十六日准御前金字牌降到尚书省劄子十月十六日三省同奉圣防除臣江南西路安抚制置大使兼知洪州不许辞免不候受告限三日前去之任臣上荷圣慈不以罪戾终弃特加拭录用仰戴天恩但深感涕伏念臣迂陋无取误被圣知终始保全以今日更蒙起废付以方面之重在臣愚分义当黾勉遵依严限即日就道以副睿奬少图尺寸之报重念臣自经忧患以来衰病交攻志虑凋落自荆湖得腰足之疾艰于步履杜门不出三年于兹众所共知近年复感寒热瞀并作使当一路兵民之寄必致误事上累圣主知人之明虽死不足以塞责敢望圣慈洞照防恳追寝成命使臣得安闲散寻访医药庶几疾疢可安异日蒙被驱策誓极糜捐以图报効干冐天聪臣无任惶惧战越之至
　　辞免第二奏状
　　右臣今月十九日准御前金字牌降到尚书省劄子以臣具奏辞免江南西路安抚制置大使兼知洪州恩命十一月初十日三省同奉圣防不允令学士院降诏不得再有陈请疾速前去赴任臣感戴天恩涕泗横集伏念臣自国家多故以来误蒙驱策未尝辞难然臣学识迂疎赋分浅薄触事龃龉自招悔尤一昨被命宣抚荆广时以巨寇扰攘不敢力请扶疾就道既至本路招捕盗贼循拊流移整缉军马经理财用策驽砺钝庶以少副委任之意惟知竭力以向前不虑烦言之在后凡造不根之谤率皆可骇之辞自非上赖睿明洞照诬枉姑使罢免以归则臣虽欲自便于江海寂寞之濵不可得也今者蒙恩起废付以江西一路兵民之重边徼宁谧无警急之虞而宸鍳临有近降亲笔褒谕之诏在臣愚分岂不愿行以图报万一实以疾病交攻精力顿衰忧患熏心动多遗忘深恐临事乖错复致人言有辜圣主终始保全之徳所以夙夜忧惧而不敢承臣闻行百里者半于九十此言晩节末路之难也重念臣以蒲栁早凋之质迫桑榆将暮之年弱植易摇惊魂未定幸安闲散庶或保全岂可复冒宠荣重为小人者之所指议哉不避再三之凟敢沥血诚控告君父伏念圣慈深察危恳曲赐矜从追寝成命许臣依旧外任宫祠使得养疴蔵拙待尽山林则臣仰戴大恩死当结草干冒天威无任惶惧待罪之至









　　梁谿集巻七十九
　　钦定四库全书
　　梁谿集巻八十　　　　　　宋　李纲　撰表劄奏议四十二
　　亲笔诏谕　　　　　辞免第三奏状
　　辞免劄子　　　　　谢亲笔诏谕表
　　缴进十议劄子
　　受告命乞赴行在奏事奏状
　　乞降防閤门到日先次引见上殿奏状
　　到国门奏状　　　　再乞上殿劄子
　　谢遣中使赐银合茶药表
　　亲笔诏谕
　　朕以大江之西俗轻而悍弄兵之寇无嵗无之师旅荐兴民益凋瘵肆图旧弼往镇临之卿威名徳望耸动一时风采想闻人自慴服起于闲馆作我价藩匪惟指顾之间一变潢池之习先声所暨谅折遐冲朕之用卿审矣卿冝以安社稷为已任勿间中外勉为朕行不必数有请也故兹亲笔诏谕卿其悉之
　　辞免第三奏状
　　右臣近准尚书省劄子备奉圣防以臣辞免新除江南西路安抚制置大使兼知洪州不允所乞臣已再具奏辞免未奉囘降指挥今月二十二日承御前金字牌降到亲笔诏谕勉臣使行不必数有所请臣不胜感恩荷徳惶惧激切之至伏念臣学术空疎才能迂拙尝误蒙于器使初不阅于嵗时建炎承乏宰司者仅七旬绍兴将命荆广者才数月迄无善状仰报明恩岂徒一誉而一非固巳再奋而再踬自知浅薄姑务退蔵迹异羲之虽防誓墓志同仲子但欲灌园岂谓皇帝陛下曲轸深慈眷怜旧物起自闲废之地付以方面之权亲洒宸章临贲丘壑隆恩厚徳超度等伦质庸材益难报称而臣众毁所集忧患异于他人多病交攻精力愆于往日经霜之叶望风而先零伤弓之禽闻而亟陨畏首尾而身之余者有几惧萋斐而心之虑者益深惟险阻艰难之备尝宜恐惕惊危之独至使膺委任必致颠隮与其异时蒙旷职之诛曷若今日被固辞之责力祈矜允不避再三伏望皇帝陛下洞照忱辞无嫌反汗使安闲散深芘孤踪至于在畎畆而爱君伏嵁巗而忧世此则防臣之素志岂以进退而异心闲寂之中思虑有得自当献进于君父庶几图报于涓埃干冐天威俯伏俟罪
　　辞免劄子
　　臣某伏蒙圣慈付臣以江西一路重寄臣以忧患之余早衰多病再具奏辞免乞寝成命未奉俞允今月二十二日承御前金字牌降到亲笔诏谕赐臣徳意之隆训辞之渥非臣愚陋之所冝蒙臣不胜感激惶惧之至伏念臣乆荷国恩误被驱策备尝艰险屡蹈危机仇怨满前得谤特甚皆縁国事岂有他哉一昨靖康间金人犯阙臣窃谓朝廷军政不修故使彼敢肆陵侮当治兵为自彊之计然后和约可成而主和议者一切茍且目前不为宗社生灵长乆之策谓臣异议遂成怨仇至建炎初遭遇陛下龙飞首蒙擢用寘之宰司是时伪楚张邦昌以太保同安郡王领尚书省臣窃谓邦昌已尝僭窃位号岂可参与朝政使四方解体上疏乞正其罪圣意开纳邦昌谪授散官安置伪命臣寮等第行遣而受伪命者复成怨仇二怨合力致死于臣巧诋厚诬靡所不至加以危踪寡与忌嫉者多徒抱孤忠不能自达今者陛下察臣于积毁颠沛之中起臣于逺屏闲废之地宸章奎画光贲山林圣徳厚矣而臣乆冐风波之险实怀忧畏之心啓处不遑进退维谷借使臣力疾承命黾勉效官遇事蓄缩无以自见岂不仰负陛下委任之意哉所以不避斧钺之诛累奏力辞者非独以犬马之齿已衰负薪之疾方甚之故也伏望圣慈哀怜更加睿察许臣少安闲散保全晚节使仇怨者无以中伤则臣感戴天地父母之恩陨首捐躯何足论报臣已三具奏辞免外谨斋沐亲书劄子干冐天聪伏俟严谴
　　谢亲笔诏谕表
　　臣某言伏蒙圣慈以臣具奏辞免江南西路安抚制置大使兼知洪州恩命特降亲笔诏谕臣已望阙谢恩祗受告命讫者忱辞冐贡仰祈从欲之仁宸笔载颁误被非常之宠天语丁宁而温厚云章灿烂而昭囘乆抱负薪之忧有稽严命莫遂循墙之请徒切腼顔中谢伏念臣奋自书生幸遭休运当圣主龙飞之日寔中兴草昧之初愽选时髦首冠台辅外拒慿陵之强敌麤定规摹内排僭伪之邪朋稍伸典宪荷知甚腆图报未能责重忧深果自贻于颠覆才疎意广终何补于涓埃赖皇明之烛幽脱谗波于濵死美名峻秩尽复青氊三径一廛已甘白首敢意睿明之求旧加怜孤陋之投闲起自山林付以方面亲御翰墨发为奎壁之文光贲臣邻增重藩屏之势恩辉若此报称谓何此葢伏遇皇帝陛下清明在躬忧勤图治念股肱之郡聿求共治之良采葑菲之材不以下体而弃诞敷大训式遄其行用人无中外之殊实繄鸿造自任以社稷之重其可易当臣敢不佩服深慈激昻晩节谨奉法而循令庶宣化而承流成象可观幸仰窥于羲画上章请觐愿亲奉于尧言臣无任
　　缴进十议劄子
　　臣契勘昨于建炎元年六月初一日到行在所次日再蒙赐对便殿尝以十议奏陈其一曰议国是大略谓和战守其本一事能守而后可战能战而后可和不务战守而惟和是务必致误国圣意开纳得防降付中书省遵守其后用事者复以和为然卒无显效而所失则多今者天啓宸悟和议退避之非治兵饬备欲为自治自彊之计兹诚宗庙之灵社稷之福而天下烝黎之幸也臣流落九年颠沛于风波之中幸存余息得见朝廷开至正大公之道为中兴恢复之谋窃自欣庆死且不朽兹蒙圣恩起于闲废付以江西帅守之任而臣实以衰病不敢复当一路委寄之重已三具奏辞免外所有前件十议虽尝禀圣防修録建炎初时政记己具事目奏闻縁文多不曽该载全文窃虑朝廷自渡江后文籍散失元本不存谨缮写备录投进缴连在前仰尘睿鍳虽时运不留事多既往其间议论偶有合于今日朝廷所施行者庶几或可以禆补庙筭之万一干冐天威臣不胜惶惧战越之至
　　受告命乞赴行在奏事奏状
　　右臣今月二十日准都进奏院递到诏书一道以臣三具奏劄辞免江南西路安抚制置大使恩命诏降不允不许再有陈请臣无任感天荷圣惶惧激切之至已望阙谢恩祗受告命讫伏念臣违去阙庭十更寒暑葵藿倾于日月犬马恋于轩墀不胜臣子瞻慕君父拳拳之情兼有本路职事合禀圣训而臣赴任取道江东去朝廷不逺伏望圣慈特降睿防许臣经由信州日量带人从趋赴行在令閤门不隔班先次引对奏事毕免谢辞取便道星夜之官如蒙矜允使孤逺之迹获望清光臣颠仆道路退即沟壑所欣愿也臣起发迤逦前路聴指挥干冐天威伏深战越
　　乞降防閤门到日先次引见上殿奏状
　　右臣近准御前金字牌降到尚书省劄子以臣乞赴行在奏事正月十九日三省同奉圣防依所乞又准尚书省劄子奉圣防令臣疾速起发前来臣已于今月初十日到信州见遵依圣防指挥星夜蹉程趋赴行在伏望圣慈降防閤门臣到日依元降指挥不隔班先次引见上殿奏事
　　到国门奏状
　　右臣近准尚书省劄子奉圣防已降指挥李某召赴行在令臣疾速前来臣已于今月二十日到国门讫伏望圣慈降防閤门依元降指挥令臣不隔班先次上殿奏事
　　再乞上殿劄子
　　臣契勘昨具奏乞赴行在奏事今来已蒙圣恩于假日特坐引对縁寒食节假未开有妨谢辞臣今有已见急切利害并本路职事合具奏禀伏望圣慈特降睿防取进止
　　谢遣中使赐银合茶药表
　　臣某言伏蒙圣慈以臣被防赴行在奏事特降中使赐臣茶药银合各一具臣已望阙谢恩祗受讫者十年去国幸入觐于轩墀千里赢粮敢惮烦于川陆过蒙天宠特遣王人闵其载驱之劳锡以匪颁之数恩辉甚渥报称为难中谢伏念臣懵学无长孤忠自许惴惴渊氷之上荷圣度之保全营营榛棘之间赖睿明之昭鍳迨兹起废曲轸深慈付重寄于上流许来朝于行阙威顔咫尺方将披云雾而覩青天温诏丁宁固已御风霜而挟纯纩更颁妙品副以寳匳北苑灵芽涤烦消渴尚方珍剂愈病析酲大君异数以礼贤防臣何功而拜赐恩深徳厚感极涕零此葢伏遇皇帝陛下盛徳日跻至仁天覆察臣断断无他技尝备使令怜臣拳拳知爱君来自遐逺式昭恩礼庸示龙光臣敢不益励此心少图防效入而告后愿陈药石之言出而抚民试求刍牧之地臣无任














　　梁谿集巻八十
　　钦定四库全书
　　梁谿集巻八十一　　　　　宋　李纲　撰表劄奏议四十三
　　论中兴劄子　　　　论金人失信劄子论防阳形胜劄子　　论和战劄子
　　论朋党劄子　　　　论财用劄子
　　论营田劄子
　　论中兴劄子
　　臣窃观自古中兴之主未有不由祖宗积功累徳结于民心者故周宣本于文武汉光武本于高祖文景唐肃宪武本于神尧太宗其植根固其流波逺虽或中微一旦愤起则天戈所挥靡不如志兴衰拨乱光复旧物非偶然也恭惟国家膺受天命祖功宗徳圣圣相承重熈累洽几二百载深仁厚泽渗漉万物民之戴宋于亿万年何有穷已运遭阳九金人作慝宗社颠危不絶如线陛下应天顺人缵承大统十年于今励精图治枕戈尝胆欲戡大憝迎还两宫绥安区宇则夫克致中兴如周汉唐有不难也臣闻势有强弱事有成败虽弱而有可成之机虽强而有必败之兆顾其理之如何耳譬如医者之疗病不问形之壮羸惟察脉之治否兴亡之理何以异此昔高祖与项籍相持当是时项籍强高祖弱然天下知高祖之必兴者以其所施为当于人心也是以随何援此以说诸侯多仗劔以归高祖遂成帝业光武起兵以攻王莽当时王莽强光武弱然天下知光武之必兴者亦以其所施为当于人心也是以王常呉汉耿弇之流一时英俊皆合谋以归光武遂致中兴然则强弱成败之理槩可覩矣金人不道为封豕长蛇以荐食中国可谓强也然恃其诈力惨毒无恩神怒人愤其亡必暴此虽强而有必败之兆者也陛下时乘六龙保据江左遵养时晦可谓弱矣孝悌通于神明仁心结于海防应机而发蓄锐而奋其势必有起而应之者此虽弱而有可成之机者也夫普天之下皆吾土地食土之毛皆吾民也被坚执锐为敌人之所驱役者皆吾将士也垂绅搢笏为敌人之所官使者皆吾士夫也彼其心曷尝一日忘宋哉顾国家之力未能覆防之偷生于僭伪之邦茍免于虎狼之口而已陛下诚能以天下为度拯之于涂炭之中则一人之心千万人之心是也岂无感动愿复见汉官威仪为中国礼义之人者哉臣愿陛下与二三大臣熟计凡所施设务推至诚以当人情亲信仁贒以为腹心驾御英杰以为爪牙谨号令使毋数改明赏刑使当功罪训练士卒修除戎器理财以义使敛不及民而用度足积谷以时使虽遇凶嵗而馈饷丰知彼知已因利乘便大振天声以临之臣将见四方响应飚举云集沛然有不可御者中兴之期已在指掌之中矣伏惟陛下留神幸察
　　论金人失信劄子
　　臣窃观金人自宣和靖康以来慿陵中国其所以为起兵之辞者不过以失信二字加于中国而已文檄之中动輙及此而中国之士大夫与夫兵民将士不察其故亦自以为失信于强邻而致此扰攘也语之则愧耻而扼腕用之则望风而奔濆职此之由殊不知失信在金人而不在中国彼方恃虎狼之威假信义之说以责我吾之人谋囘遹方震怖之不暇岂敢与之争是非曲直哉徒受失信之名使士大夫与夫将士兵民茫然不知所仗此不可以不辩也臣请为陛下详言之方宣和间遣使与金人结约海上同谋契丹厚与之赂而得燕云之地以为失信于契丹则可以为失信于金人则不可其后金人败盟以陷燕山遂犯京城此则金人之失信一也敌骑犯阙勤王之师未集人情震骇主和议者不为乆长之计一切以不可许者许之结成祸根至今为梗然当时所许乃城下之盟神所弗聴元约肃王至河而反不肆侵掠而金人挟肃王以渡河虏掠子女玉帛杀戮尤甚黏罕复陷威胜隆徳等州渊圣尝降诏书谓金人渝盟必不可守此则金人失信者二也朝廷遣使交割三镇而三镇之民守死不从此特中国之人不愿沦于异域耳渊圣奉书请増嵗币以代三镇租赋金人挟此遂有再入之举朝廷遣执政郎官分行割地奉使北方往往为两河之民所杀如聂山王云之流是也由是观之三镇之民朝廷岂能令之哉敌骑既破汴都登城不下犹假和约已成之说以欵勤王之师遂迁二圣巻六宫而北之策立逆臣易姓建号此则金人失信者三也金人负大失信者三反以此名加于中国以为起兵之辞正犹盗贼刼掠主人恃其凶威靡所不至而犹自以为已之直而主人之曲也小人横逆君子犹以禽兽畜之况夫外邻强暴中国岂可以信义与之较曲直哉然臣闻师直为壮曲为老兴师动众奉辞伐罪以直为先愿陛下降臣此章与大臣熟议发徳音下明诏详述自宣和靖康以来失信在彼而不在此使中外士大夫与夫将士兵民周知其故晓然不疑庶几在我有辞人百其勇士气日振戡乱定功莫此为先伏惟陛下留神幸察
　　论防阳形胜劄子
　　臣窃以当今天下形胜在防阳何以言之四方地势正犹棊局今车驾驻跸于吴越是置子于东南隅也宣抚处置司聚兵于川陜是置子于西北隅也湖湘屯重兵以控制是置子于西南隅也吴越由湖湘以趋川陜如行曲尺之上相去万有余里号令未易达首尾不相应一有缓急何以为援惟防阳地接中原西通川陜东引吴越如行于弓之上地里省半而又前临京畿宻迩故都后负归峡蔽障上流遣大帅率师以镇之如置子于局心真所谓欲近四旁莫如中央者也既逼僭伪巢穴贼有忌惮必不敢窥伺东南将来王师大举收京东西及陜西五路又不敢出兵应援则是以一路之兵禁其四出因利乘便进取京师乃扼其喉拊其背制其死命之策也朝廷近拜岳飞为荆防招讨使其计得矣然驻军岳鄂未闻前进岂不以自兵火以来防阳焚毁尤甚野无耕农市无贩商城郭隳废邑屋荡尽而粮饷难于运漕故耶臣观自古有意于为国家立功名之人如刘琨祖逖之徒未尝不据形胜广招纳披荆榛立官府履艰险攻苦淡积日累月葺理家计然后能成功者若欲坐待其自成必无此理愿诏岳飞先遣将佐军马及幕府官径取防阳随冝料理修城壁建邑屋招纳西北之民措置营田劝诱商贾之伍懋通货贿稍稍就绪然后徙大兵以居之旁近诸郡如金房随郢见属我者可以抚绥如陈蔡许颍见从彼者可以攻取不过年嵗间必有显效如谓屯兵聚粮运漕为难则汉江出防阳城下通于沔鄂漕运之利未有如此之便者当以兵防粮船使彼不得抄掠则吾事济矣今日天下形胜臣愚以谓无出防阳之右者伏望圣慈特加睿察早降指挥无使缓不及事天下幸甚
　　论和战劄子
　　臣闻战国之际合从连横皆其国安危存亡之所系而当时六国之君不能深计利害以聴其说从人慿轼结驷说以合从之谋则曰谨奉社稷以从横人慿轼结驷说以连横之说则又曰谨奉社稷以从是其胷次初无一定之计而有羣言之所惑宜其无成功而卒至于败亡也夫合燕赵韩魏齐楚之师恊谋并力以拒秦此六国之利故从约既成投书函谷关而秦师不敢出关者十有余年岂非计之得耶其后秦遣横人防说以欺六国之君于是从散约解争割地以赂秦秦有余力以蚕食天下而六国遂以不振由是言之为六国计从说是也横说非也今之所谓和战者何以异此古者邻国交好则有和亲聘问往来休息兵革灾患相防庆贺相从夫是谓和金人则不然假和议以行其诈谋割地取赂既以约和则又求衅以战以此亡契丹而困中国中国为和所误者多矣十余年来持和议之说一切茍且希冀万一者何其纷纷也夫靖康之间彼以敌国待我尚可言和至建炎以来见于文檄彼其待我者为如何乃欲恃和议以为自安之计其可乎况仇雠之邦不共戴天卑辞重币秪自取辱何益于事惟当修政刑明赏罚选将帅治军旅备器械利甲兵峙糗粮积财用士气既振乘机大举以恢复中原是战之可成中兴之业犹合从以拒秦不可易之理也然兵凶器战危事虽孔子未尝不致其慎故曰临事而惧好谋而成其可易言哉知彼知已乃可以战我实而彼虚我坚而彼危我治而彼乱在我者有一定之规摹有应变之方略有辑睦之将帅有精练之士马有蓄积之财用谷粟而又敌人有间隙可乘之机防然后可以决胜于千里之外宗社安危所系不可忽也今日为吾患者不在刘豫而在金人军政既修欲议恢复正当虑始虑卒预图善后之策得某地当屯某兵用某人可守某地新附之众如何抚绥将来之事如何措画使金人来援刘豫当如何以待之此数事者皆有定议则中兴之功已在吾掌握中矣夫胜负兵家常势大计巳定愿无以细故动摇益务自治自彊如汉高祖之坚忍乃可得志傥或且战且和如六国之朝从而暮横臣愚未见其可也伏望圣慈留神幸察
　　论朋党劄子
　　臣观自昔论朋党者无如欧阳修之为详尽其言曰夫欲空人之国而去其君子者必进朋党之说欲孤人主之势而蔽其耳目者必进朋党之说欲夺国而与人者必进朋党之说夫为君子者固当寡过小人欲加之罪则有可诬者有不可诬者不能遍及也至欲举天下之善求其类而尽去之惟指以为朋党耳故其亲戚故旧谓之朋党可也交游执友谓之朋党可也宦学相同谓之朋党可也门生故吏谓之朋党可也是数者皆其类也皆善人也故曰欲空人之国而去其君子者惟以朋党罪之则无免者矣夫善善之相乐以其类同此自然之理也故闻善者必相称誉则谓之朋党得善者必相荐引则谓之朋党使人闻善不敢称则人主之耳不闻有善于下矣见善不敢荐则人主之目不得见善人矣善人日逺而小人日进则为人主者伥伥然谁与之图治安之计哉故曰欲孤人主之势而蔽其耳目者必用朋党之说也一君子存羣小人虽众必有所忌而有所不敢为惟空国而无君子然后小人得肆志于无所不为则汉魏唐梁之际是也故曰可夺国而予人者由其国无君子由以朋党而去之也呜呼朋党之说人主可不察哉脩之言如此诚为切当臣以谓人主之所至恶者朋党也小人之所以陷害善良者朋党也为国家患有不可胜言者朋党也人主操天下之利势端居九重之中惟恐人之相与朋比以为欺罔故曰其所至恶者朋党也君子汲引善类以其彚征而小人指为朋党可使尽去不为巳害故曰所以陷害善良者朋党也党锢之祸起而汉室以倾牛李之党炽而唐室以微故曰其为患有不可胜言者朋党也嘉祐间韩琦范仲淹富弼之流用于朝廷其所荐引类多君子小人不恱指为朋党欲尽斥去赖仁宗皇帝有以察之故小人之言不用而韩琦范仲淹富弼之徳业得以光明于时此宗社无疆之福也刘向有言曰执狐疑之心者来谗贼之口持不断之意者开羣枉之门汉元帝优柔不断故萧望之周堪刘向之徒不容于朝唐文宗优柔不断故曰破河北贼易去此朋党难人主之徳刚徤如天光明如日辨是非察邪正则小人道消君子道长愚智贤否各当其分尚何朋党之足患哉臣窃见近年士人中尚有乘间投隙造为险诐之言以惑陛下之听者一时名士皆指为朋党赖陛下有以察之不用其说而善类得所依怙刚明盛徳可以无愧于仁祖矣然小人之情譬如穿窬之盗稍失隄防有隙可乘则必复出为恶伏望圣慈考欧阳修之言而察仁祖之用心消小人而进君子早建中兴之业以致太平天下幸甚
　　论财用劄子
　　臣窃见自宰臣以下裁减俸禄有以见朝廷财用之阙也陛下临御以来恭俭忧勤无燕游玩好之娱六宫简省无横恩滥赐之费执政常虚侍从多阙省台寺监之官未尝具贠而财用阙乏乃至此者岂非以养兵之费不赀故耶臣窃观近年行在禁衞之兵与夫诸将屯兵于大江表里不啻数千万人日有食钱月有俸料时有激赏犒设凡数倍于承平无事之时而户部嵗入常赋无承平三分之一朝廷所资货亦颇有入纳不如平时之数者然则积月累嵗帑藏遂虚无足怪者户部调度不足则仰给于朝廷朝廷支降不继则责办于州县虽陛下屡降寛恤之诏不许敛取于民然势有不得已者非取于民曷从而得降官告给度牒理积欠卖户帖名虽不同取于民一也方今民力凋弊取之不已物力耗屈人心惊疑非长虑却顾之策易曰何以聚人曰财理财正辞禁民为非曰义财非义不理兴师动众奉辞伐罪非财不行今陛下张皇六师恢复疆土以建中兴之业而财用不足将何以克济大功昔太公佐周而立九府之法管仲相齐而明取予之权范蠡霸越而用计然之策萧何辅汉而専转输之事近世有唐自天寳而后兵拏不解肃代徳宗之朝有刘晏韩滉之流皆通于财计权百货之低昻笼天下利以佐军兴不敛于民而国用足载在方册其术可考臣愚伏望圣慈降防朝廷委官考刘晏韩滉事迹可行于今者条具进呈试采其说择有心计疏通公亷之臣而推行之庶有补国用于户部常赋朝廷货外别项封桩専以养兵而佐中兴伏惟陛下裁幸
　　论营田劄子
　　臣窃见朝廷近来措置营田诸路帅臣皆带使名以总治之可谓得策然今日之事莫利于营田亦莫难于营田何哉耕辟疆土教之稼穑足食足兵且耕且战此所以莫利于营田也开荒垦废必有其人若借民力则淮南兵革江湖旱灾之余民力凋弊田畴荒芜况欲率之以事新田力必不给若用兵伍则诸军乆习骄惰但知开口仰食乃欲驱之使从事于南畆势必不能而又牛具谷种农家所须皆不可阙劝惩勤怠督视耕获必须亲临取予有术其利犹在数年之后此所以莫难于营田也臣愚谓宜令淮南防汉宣抚招讨使各置招纳司以招纳京东西河北之民明出文牓厚加抚循有来归者拨田土给牛具贷种粮使之耕凿许江湖诸路于地狭人稠路分自行招诱而军中人兵愿耕者听其请佃则人力可用矣初年租课尽畀佃户方耕种时仍以钱粮给之秋成之后官为籴买次年始收其三分之一二年之后乃取其半罢给钱粮则所谓知予之为取政之寳也凡此数者皆措置之大概其详须画一条具立为成法乃为长乆之利不然徒有营田之名初无营田之实何补于事伏望圣慈特降睿防下臣此章令诸路营田使司各具利害申朝廷斟酌其宜而推行之庶几有助养兵之费不胜幸甚
　　梁谿集巻八十一
　　钦定四库全书
　　梁谿集巻八十二　　　　　宋　李纲　撰表劄奏议四十四
　　论赈济劄子　　　　论江西军马劄子论江西钱粮劄子　　论防州盗贼劄子论福建海冦劄子　　乞宫祠劄子
　　论常平劄子　　　　议迎还两宫劄子辨余堵事劄子
　　论赈济劄子
　　臣伏蒙圣慈付臣以江西一路兵民之寄适当本路去嵗旱灾之后仓廪无储谷价翔踊民户流移军兵阙食人情焦然如臣疎拙诚未知所以赈济之策窃观近降亲笔诏书督责监司守令存抚赈恤悉力推行毋使诏防徒为文具仰见陛下加恵元元徳至渥也然饥流之民祗是乏米若蒙朝廷悯念肯于邻路及本路那移斛防应副则官吏岂敢坐视乏食之民不加赈济自贻罪戾如使米斛无所从出则虽督责之深人人愿以罪去终无实恵可以及民此不可不察也契勘江西一路所养饥流民人数至广今去秋成之期尚逺虽近蒙朝廷于饶州拨米一万石应付赈济及赡养军兵然米数不多将来必致缺食臣窃见江东路建康府宣池等州并系去年丰熟地分必有常平义仓等米可以那移应付又抚州建昌军在本路粗为丰熟有朝廷昨给降官告度牒作籴赈济共计一万四千余石本州别无支用欲望圣慈特降睿防于建康府宣池等州常平义仓米内通融那拨一万石许本路自差人船前去搬取将来秋成却行拨还及将抚州建昌用官告度牒籴到米许臣随宜拨充诸州赈济支用庶饥流之民不致乏食得全性命于荒嵗以副陛下加恵元元之意
　　论江西军马劄子
　　臣契勘朝廷昨降江南西路安抚制置大使画一指挥差兵二万人绍兴三年分有兵一万八千人后来节次拨都督府韩世忠岳飞等军四年分有兵一万五百人五年二月内指挥除存留丘赟一军外自余军马并拨付岳飞今来本司所管丘赟军马不满二千人马百余疋窃见江西路分控扼上游与淮南相接道里不逺昨见金人兵马渡江首犯洪抚等州李成马进等亦破江州侵犯筠洪葢缘兵力单弱不能捍御朝廷灼见利害因建大使付以重兵使任一路之责累年朘削存留仅及十分之一又皆瘦弱之兵缓急不可倚仗万一强敌侵陵江上不知何以使之镇抚要害之地况今防吉盗贼累年出没作过为患数路讨荡未平非有可用军马卒难殄灭臣未敢乞依元降画一指挥差拨数足若蒙朝廷先次差拨一半使及万人庶使稍成军制可以倚仗伏望圣慈特降睿防选差近上统制官将带所部军马赴本路驻劄听臣节制与丘赟军马通计人数其余乞许臣踏逐申朝廷指差庶几训练习服军声稍振可以镇压一路折冲御侮少副陛下委任之意
　　论江西钱粮劄子
　　臣契勘本路安抚制置司元降画一指挥每嵗支降钱四十万贯许取拨诸色上供经制等钱并于苗米内取拨十五万石应副养兵近年以来缘兵马多拨都督府韩世忠岳飞军中本路转运司将上件支降钱米除掯留应副丘赟一军外其余并行拘收不复支拨今来丘赟一军每月用钱八千余贯米一千四百余石虽系转运司抛下洪州认定应副縁本州缺乏自去年五月以后至今年正月以前已拖下五万余贯委是赡兵不足今来臣乞依朝廷元降画一指挥差兵二万人数内先差拨一半应副使唤其钱米等亦乞于元降画一指挥内先须支拨一半应副支遣伏望圣慈特降睿防如臣所请庶几本路军马不至削弱钱粮不至缺乏可以控制上流图尺寸之功以副委任之意
　　论防州盗贼劄子
　　臣契勘本路防吉二州民素强悍狃于为盗结集凶党动以数千百为羣头项不一出没江西广东福建数路作过虽朝廷节次遣兵或招或捕至今徒党依旧猖獗全未平殄多于防州管下诸县择要害地建置寨栅蜂蚁屯聚窥伺间隙攻陷州县杀戮生灵虏掠财物为害不细一路官兵进讨则散入他路诸路官兵进讨则深入巢穴依负险阻卒难讨荡官军既退则复出为恶习以为常而又诸路军马无所统一乍前乍却心力不齐非设方略使诸路之兵节制归一难以成功伏望圣慈特降睿防令江西广东福建三路军马一处节制诸路各应副钱粮江西兵屯防吉州广东兵屯循梅州福建兵屯汀州禁其出没抄掠因利乗便防合掩击讨荡巢穴勦殄积年逋诛之寇或因兵力招抚出降以酋首并强壮人充军前使唤使数路良民早得奠居不胜幸甚
　　论福建海寇劄子
　　臣契勘广南福建路近年多有海冦作过刼掠防海县镇乡村及外国海船市舶司上供寳货所得动以巨万计官司不能讨捕多是招安重得官爵小民歆艳皆有仿效之意臣恐自此为患未艾葢縁两路帅司并无战舰水军遇有海寇坐视猖獗不能进讨止是于防海摆布些小兵卒为保守之计贼船来去近逺不常并海之民罹其毒虏掠船舶既多愚民嗜利喜乱从之者众将浸成大患如晋之孙恩不可不过为之备伏望圣慈特降睿防常存兵于两路镇压仍下逐路帅司委以措置战舰招集水军水夫常加教阅令士卒习于风涛之险以水夫驾舟以官军施放虽贼櫂飘忽可以追逐掩击殄灭一两头项则余人有所忌惮不敢觊觎妄作庶几海邦之民得被朝廷大赐不胜幸甚
　　乞宫祠劄子
　　臣伏蒙圣恩付臣以江西帅守之任又被诏防许令入觐十年去国仍旧望清光于咫尺之间亲闻玉音臣子之情不胜忭蹈感激之至伏念臣自逺黼坐之侧仇怨交攻谗谤蜂起仰赖睿慈照察保全乃幸今日复覩天顔顾虽糜捐何以论报然臣众毁所集积忧熏心比年以来得志虑不宁之病平居闲寂麤可支梧稍亲事务动輙烦愦多思健忘发歇不常使当一路兵民之寄深恐仰孤陛下委任之意所以请对丹墀者正欲面奏恳悃冀蒙矜允伏望圣慈察臣忱诚特降睿防罢臣新任依旧宫观差遣使安山林得以养疴藏拙以尽余年不胜幸甚干冐天威无任战越
　　论常平劄子
　　臣闻火旱金穣天有常数虽尧汤不能无水旱而能不为水旱所困者人事修而蓄积备也传曰国无九年之蓄曰不足无三年之蓄曰国非其国况年嵗之储尚有缺乎祖宗常平之政寔用古制丰年则増价以籴不使伤农凶年则损价以粜不使艰食仓廪有蓄而民无饥困之患勅令具禁制严宻诚良法也建炎以来罢提举官而以茶盐司兼之奉法不谨浸以隳坏常平诸色钱物州县那移朝廷刬刷所余无几丰年粒米狼戾则无钱以籴凶年民有饥色则无米以粜法存而人不举可胜叹哉去嵗之旱緜亘数路江湖为甚而福建广南次之官吏坐视民之流移而无以赈贷则常平之政不修之过也臣愚伏望圣慈特降睿防改提举茶盐官为提举常平茶盐等事勿使视之为兼职恬不加恤责其遵奉法令不得少有违戾自今州县不得那移朝廷不复刬刷依旧推行粜籴之政敢有违戾重寘典宪庶几良法复举民受其赐天下幸甚
　　议迎还两宫劄子
　　臣伏覩陛下近降亲笔诏书念道君太上皇帝孝慈渊圣皇帝銮舆未还乆困沙漠陛下欲尽为人子为人弟之道而未可得辞防恳恻读之者为流涕臣窃仰陛下孝弟之至通于神明思慕之极见于羮墙诚意格天天必从之两宫虽逺安知无可还之理然议者或谓二圣还则难于所处臣窃以为不然昔汉高祖既定天下太公犹存高祖曰定天下者我也故太公称太上皇韩安国援此以说梁孝王使知帝王无私天下至公之道万世之训也方宣和末金人犯阙道君不能御而逊位渊圣及靖康末金人再来渊圣不能保而逺狩絶域僭伪之臣易姓建号宗社颠危天下反覆赖陛下总师于外亿兆推戴受天眷命入继大统守宗庙社稷为神明万物之主迨今十年国势麤定此陛下之功也况将恢复区宇翦屠鲸鲵使中国再安二圣旋轸为宗社无疆之休哉正当尽为人子为人弟之道问安视膳先意承志极四海之奉致天下之养使薄海内外歌咏叹仰而垂裕无穷岂不韪欤臣闻至諴感神惟徳动天无逺弗届舜往于田号泣于旻天于父母自古帝王称为达孝无如帝舜者臣愿陛下夙兴夜寐斋明盛服祷于上下神示惟以二圣早还为祈朝以听政昼以访问夕以修令总覧万机惟以何施何为而可以还二圣为念则神明之所恊相必有合天人之愿者矣昔申包胥闻伍贠有亡楚之言则曰我必存之其后哭于秦廷以乞师果复楚国狄仁杰语武后之事于荆南江中其后卒复唐嗣垂祚三百匹夫之念其烈如此况于陛下履帝王之位躬孝悌之徳欲救父兄于漠北苦寒之乡天地神人其所佑助宜如何哉昔太公为楚军所获高祖兵振太公乃归陛下诚能为自治自彊之计国势日隆臣将见如侯生之流缓颊往说迎还两宫仰副陛下之盛徳必不乏人矣臣以愚憃干冐天威不胜战越取进止
　　辩余堵事劄子
　　臣伏见靖康间结约余堵事近年朝廷士大夫不深知其故往往追咎以为失策又以其事为専出于臣此所谓见影而吠声者也臣请论之余堵者耶律氏之尊属也实掌契丹兵柄天祚失徳人心离叛余堵欲立其子所谓晋王者以靖国人未果而女真之变作余堵将兵于外以御之其谋颇泄天祚诛晋王及其母余堵闻之不敢归国遂从女真方粘罕之围太原也余堵在其军中因使者萧伦等来使达意于中国欲援立耶律氏且为内应是时邢倞张防馆伴得其言奏闻渊圣宣谕宰执佥谓国家自澶渊以来与契丹盟好百有余年两国生灵皆受其赐古所未有一旦见利败盟遂有金人之祸非援立耶律氏以合天心祸难未已且谓使谋虽泄亦无甚害正欲间之使燕人徳我而金人疑燕如高祖使陈平间楚之义渊圣以为然得防令宰执召使人防议翌日宰相徐处仁吴敏知枢宻院事臣某门下侍郎耿南仲中书侍郎唐恪尚书右丞何防同知枢宻院事许翰皆聚于都堂召使人萧伦等并馆伴官邢倞张防河东转运司张灏皆使与议询其说与邢倞张防所奏之说合宰执因以朝廷之防谕之以答其意是时虽屏堂吏而与议者众其言颇泄于外士大夫多知之其后臣被命宣抚两河得渊圣亲笔令援立契丹招纳李嗣本等军前以蜡书结燕人者甚多属官詹大和主之皆得其要约何独余堵哉未几徐处仁吴敏罢而相唐恪朝廷之论中变臣亦以疾丐归其事遂寝今詹大和犹存可召问也靖康之末言者乃以余堵之事归罪于臣士大夫不知本末从而和之因敌制谋结约离间此兵家之常事昔高祖与项籍争天下则遣随何说其诸将使背楚而归汉仁宗欲制西夏则遣种谔间其族用事酋首后皆得志竒谋秘计顾所以用之者如何耳今朝廷方合众智屈羣策制敌国以图大功计谋未可废也臣恐议者犹援余堵以为言使智虑之士惩创畏缩不敢尽其谋画非计之得伏望圣慈与大臣熟议凡献策者察其事宜如可采用一切推行后有显效优加旌赏庶几恊谋并力可为中兴之助取进止




　　梁谿集巻八十二
　　钦定四库全书
　　梁谿集卷八十三　　　　　宋　李纲　撰表劄奏议四十五
　　进奉迎录劄子　　　奉迎录
　　进呈劄子　　　　　徐处仁等表
　　道君御制青词　　　渊圣御制宣谕
　　进奉迎录劄子
　　臣靖康初任知枢宻院事被渊圣皇帝命迎奉道君太上皇帝于南京蒙道君赐对听纳其说罢幸亳社西洛旋归京师二圣重欢四海胥庆道君察臣之忠赐以御笔礼貌优异渊圣察臣之忠赐以亲笔褒谕再三而靖康之末臣既去位羣枉当国与臣为仇颠倒是非变乱白黑孙觌因召试中书舎人作戒励诏显诋臣为指天画地睥睨两宫唐恪因令牓于朝堂士大夫信以为然罕有知其实者衘寃抱愤顺受黯闇不能自明伏遇皇帝陛下盛徳日跻大明旁烛凡臣子之忠于所事而为囘邪之所诬蔽有迹可考者悉蒙昭雪君人之道孰先于此臣近尝以二圣所赐御笔刻之琬琰葢欲侈大其赐因自辩白以装成碑本托给事中臣祉以示右仆射臣浚遂获上闻伏蒙宣谕欲见道君御笔真迹臣已恭依圣训具奏缴纳外所有臣靖康间编修到奉迎录并臣进呈劄子二首徐处仁等表一首道君御制青词一首渊圣御笔宣谕一首缮写合成一轴谨具劄子缴进仰尘天听伏望圣慈特加睿察臣不胜惶惧战越之至取进止
　　奉迎录
　　靖康元年二月初十日金人退师道君太上皇帝自镇江府囘銮次南都徘徊不进欲诣亳州上清宫烧香及取便道如西都渊圣以为忧又每有书至必及朝廷改革政事又批太皇后当居禁中出入正门于是喧传且有垂帘之事又批吴敏李某令一人来莫晓圣意皆言事且不测臣奏渊圣曰所以欲臣及吴敏来无他欲知朝廷事耳吴敏不可去陛下左右臣愿前去奉迎如蒙道君赐对臣具条陈自围城以来事宜以释两宫之疑决无他虑渊圣初不许臣力请之乃听渊圣令赍御前书达道君且赐行宫官属茶药银合有差十七日离国门十八日早次陈留县秋口遇太上皇后船臣具榜子拜谒道左太上皇后舣舟令内侍杨修传教防劳问臣附奏曰陛辞日有所得圣防合具奏知乞依赵野例幄前奏事复传教防允臣遂登舟入幄中帘前拜讫具道渊圣思慕且叙方艰危中蒙擢任感激之意太上皇后亲加奨谕臣再拜谢讫太上皇后曰朝廷欲令于何处居止臣对曰朝廷见以撷景园为宁徳宫奉太上皇后葢遵禀道君太上皇帝十二月二十三日圣防指挥太上皇后已得防令居禁中臣对曰以皇帝圣孝殿下圣慈母子之情岂复有间但稽之三从之义道君太上皇帝居龙徳宫而殿下居禁中于典礼有所未安朝廷讨论但欲合于典礼以慰天下之望两宫安则天下安矣太上皇后曰朝廷须是措置令是则得因泛说他事臣拜辞登岸因召内侍杨修李俅等三人坐幕次与再道前语三人者皆宁徳宫官也以臣言为然因入白之复传教防相公所论甚有理但既居宁徳宫后欲到禁中神御前烧香可否但奏来臣附奏曰太上皇后既居宁徳宫皇帝自当时诣省问万一欲暂到禁中岂有不可之理因遣使赐香茶酒食等钱五百贯给散随行使臣以前语具劄子奏知渊圣且云太上皇后已有许居宁徳宫意愿一切不须示以疑阻以昭圣孝二十日抵南都得防二十一日引对是日道君御幄殿臣起居讫升殿奏事具道渊圣思慕欲以天下养之意道君泣数行下曰皇帝仁孝四方所知且奬谕曰都城守御宗社再安相公之力为多臣再拜谢讫因出劄子二纸进呈其一乞道君早囘銮舆不须诣亳社西都以慰天下之望其二自叙素蒙道君教育擢用于国家艰危之中得效犬马之力欲乞身归田庐之意道君慰劳再四因曰相公顷为史官縁何事去臣对曰臣昨任左史得侍清光几一年以狂妄论列都城积水伏蒙圣恩寛斧钺之诛迄今感戴道君曰当时宰执中有不喜公者臣愧谢因奏曰臣昨论水灾实偶有所见自古虽无道之国水犹不冐其城郭天地之变各以类应正为今日兵革攻围之兆尝观开天传信记载天寳中长安大水后数年乃有安史之变其事与今日相类大抵灾异变故譬犹一人之身病在五臓则发于气色形于脉息善医者能知之非有物使之然一气之先至者尔所以圣人观变于天地而修其在我者故能制治保邦而无危乱之忧道君以为然特加奬谕因询敌骑攻围都城守御次第臣具以实对语既浃洽道君因宣谕行宫止递角卸纲运等事曰止递角只縁都城已受围恐为金人知行宫所在卸纲运亦恐为敌人所得非有他也臣又奏曰方艰危时两宫隔絶彼此不相知虽朝廷应副行宫事亦不容无不至者在圣度照之而已道君因询问朝廷何故追赠司马光臣对曰方金人在外人情恐惧不安司马光实得都人之心故追赠之欲慰安都人心又问曰何故拆夹城公知所以置夹城之意否臣对以不知道君曰内禅之意乆已定但人不知偶縁金人犯阙事成于仓卒间尔本欲内禅后于夹城中往还抱子弄孙不欲令皇帝频出人主频出则不威此本意也臣对曰臣乆在外方实不知此意如朝廷近日拆去夹城之意则臣知之夹城中通宫苑皆游燕之地自艮岳九曲池至龙徳宫后正与金水门相接金人下寨在金水门外平时夹城中有清衞兵卒巡防洒扫自金人犯阙尽应募守城夹城中无一卒守宿恐有奸细不测之患故拆去使与宫禁相絶备不虞也如此之类凡询十数事皆逐一解释道君无语因从容复奏曰臣輙有愚意仰凟圣聪皇帝仁孝小心惟恐一有不当道君意者每得御批诘问輙忧惧不进膳臣窃譬之人家尊长出而以家事付之子弟偶遇强盗刼掠须当随宜措置及尊长将归子弟不得不恐然为尊长者正当以其能保全大计慰劳之不当问其细故今皇帝传位之初陛下巡幸适当大敌内向为宗社计政事不得不小有变革今宗社无虞四方以宁陛下囘銮臣以谓宜有以大慰安皇帝之心者其他细故一切勿问可也道君感悟曰公言极是朕只縁性快问后即便无事因内出玉带金鱼袋古象简面赐曰行宫人得公来甚喜以此慰其意便可佩服臣固辞不允再拜受赐而退二十二日扈从道君诣鸿庆宫烧香初臣行至拱州见奉迎道君禁衞寳辇仪物等留不进因以便宜作奉圣防令趋南都至是道君烧香禁衞寳辇仪物等适至南都士女民庶夹道耸观是日再召对于幄殿道君太上皇帝出示文字一轴乃太宰徐处仁以下表奏具道太上皇后不当久居禁中及出入宣徳门指挥其语颇激切于臣名衘下注奉使字道君曰适得徐太宰表乃是问头当如何答臣对曰徐处仁等但以嗣圣忧恐故有此奏今既不用前项指挥似不须答此表容臣携归道君曰甚好臣因以表轴置公服袖中道君又出尚书省劄子云朝廷有指挥行宫内侍十人皆与在外宫观不得入京城此辈皆是日在左右梳头系裹不可缺之人臣奏曰如圣意欲留容臣携此劄子归奏知皇帝取防道君曰甚好数内两人系童贯亲戚不须留余人如冯彦等只乞留龙徳宫祗应因宣谕令来日朝辞讫先还阙赐酒食香茶等二十三日朝辞再对于幄殿道君出小字青词藁一纸俾宣示宰执百官乃道君初传位奏天所作者道君宣谕曰本欲往亳州太清宫以道路阻水不果又欲居西洛以皇帝恳请之勤已降指挥更不戒行公先归达此意慰安皇帝因袖中出书付臣仍宣谕曰公辅助皇帝捍敌守宗社有大功若能调和父子间使无疑阻当书青史垂名万世臣感泣再拜受命辞讫即先具劄子以所得道君圣语奏知渊圣御批有覧来奏知卿奏对之语忠义焕然之语二十五日还抵阙下对于垂拱殿进呈道君皇帝御书具道所以问答之语渊圣嘉劳乆之因奏道君欲留内侍姓名得防听留龙徳宫祗应复以道君所赐玉带牙简进纳御府有防再赐二十七日宰执奏事延和殿进呈车驾出郊诣资福寺迎奉道君仪注耿南仲违议欲尽屏道君左右内侍出牓行宫有敢入者斩先遣人搜索然后车驾进见臣奏以车驾行幸自有常法有视皇城门者有视宫殿门者用各不同不若止依常法不必如此示之以疑必欲过为之防恐却有不可防者南仲曰易曰或之者疑之也虽圣人有所不免臣曰古人虽不免于疑然贵于有所决断故书曰稽疑易曰以断天下之疑傥疑情不解如所谓窃鈇者则为患不细南仲纷纷不已臣奏曰天下之理诚与疑明与闇而已诚则明明则愈诚自诚与明推之可以至于尧舜疑则闇闇则愈疑自疑与闇推之其患至于不可胜言耿南仲当以尧舜之道辅陛下而其人闇而多疑所言不足深采渊圣笑之南仲怫然怒甚既退再召对于睿思殿赐茶讫南仲忽起奏论士民伏阙之事乞付御史台根治渊圣及宰执皆愕然臣奏曰臣适与南仲辩论于延和殿实为国事非有私意而南仲衔臣之言故有此奏伏阙之事陛下素所鍳察臣不敢复有所辩但臣以非材冐处枢辅仰荷特达之知未能有所补报区区素志欲俟敌骑出疆道君銮舆还阙然后求归田庐臣之愿也今南仲之言若此臣岂敢复留愿以事送有司臣得乞身待罪渊圣笑曰伏阙士庶以亿万计如何结集朕所洞知卿不须如此南仲犹不已臣因再拜辞出居啓圣院不复归府第入劄子求去章凡十余上皆批答封还不允差御药宣押造朝及押赴枢宻院治事复即时上马四月朔车驾诣宁徳宫复遣御药宣押扈从道君太上皇帝以三日入国门臣以守御使职事迎拜于新宋门内道君于辇上顾揖翌日扈从朝于龙徳宫复上章恳请求罢知枢宻院事渊圣降手诏数百言不允复令徐处仁吴敏谕防又召至内殿面加慰谕且曰敌人方退正赖卿恊济艰难今遽欲舍朕何之前事不足介怀宜为朕少留辞意恳恻臣不得已再拜受就职进呈上道君太上皇帝劄子二首已见巻四十四太宰徐处仁等上道君太上皇帝表一首
　　臣处仁等言伏奉道君太上皇帝御笔太上皇后合入正门之中门皇帝膺受圣训即命祗承臣等以为不可輙据法义争之伏自皇帝嗣位以来动遵去年内襌手诏今宁徳即撷景园以奉皇后所居此内禅诏防也百司共守四海咸知一旦变更羣疑纷起今若徙居内禁复将出入中门既犯皇帝之等威又违道君之本指若非垂帘听政于国当无此仪臣等闻天无二日国无二王治生于一乱生于二三治则宗庙社稷安存乱则宗庙社稷危亡故定帝王之一尊以临四海者非私已也所以尊宗庙而重社稷使天下而不正夫一非帝王所以为治也大臣之义以道事君茍利宗社死生以之而况人君而可不谨夫家人之情则有母子之私恩朝廷之法必有君臣之大义以义制恩则恩纪可全以恩废义则恩义更失是以先王为国必以礼也恶可以忽恭惟道君太上皇帝凝心道素脱迹尘樊禅逊之际比徳尧舜垂名亿载高视千古于此几防岂难洞照殆恐从臣未知奏啓臣等冐昧万死因此复愿有陈自顷敌人犯阙乘舆渡江皇帝居围城中昼夜戮力忧宗社之颠隮念上皇之播越言则涕下感动天人是以百神顾懐羣心效顺卒安大业再正寰区乘舆之还万人交庆谓宜慈孝之恩益敦休极之乐无量薄物细故岂足寘怀而诘问繁多屡形亲翰皇帝伏读夙夜震悼食不甘味寝不安席夫大功不录而小过是求盛徳不扬而微失是举虽严君不行于其臣而况慈父忍施于其子臣等伏望道君太上皇帝陛下顺苍穹之休命遂黄屋之非心杜塞谗言敦笃至性一切礼法付之有司但使宗社泰定则陛下寿祉万年永享天下之养自极荣乐所有前件御笔臣等未敢宣示伏望降防特赐收还谨上表奏禀以闻臣处仁等诚惶诚恐顿首顿首谨言
　　道君太上皇帝御制青词一首
　　奉行玉清神霄保仙元一六阳三五璇玑七九飞元大法都天教主臣诚惶诚恐顿首顿首再拜上言高上玉清神霄九阳总真自然金阙下臣曩者君临四海子育万民縁徳菲薄治状无取干戈并兴弗获康靖以宗庙社稷生民赤子为念已传大寳于今嗣圣庶几上应天心下销兵革所冀遐迩归顺宇宙清宁而基业有无疆之休中外享升平之乐如是兵戈偃戢溥率安康之后臣即甘心守道乐处闲寂愿天昭鍳臣弗敢妄若将来事定复有改革窥伺旧职获罪祸大已上祈恳或未致当更乞重降灾咎止及眇躬庶安社稷之基次保羣生之福五兵永息万国咸宁伏望真慈特赐省鍳臣谨因神霄直日功曹赍臣宻表一通上神霄玉府玉清引进仙曹伏须告报臣诚惶诚恐顿首顿首再拜以闻
　　渊圣皇帝御笔宣谕一首
　　覧来奏知卿奏对之语忠义焕然朕甚嘉之途中劳神不易上皇袖中小字数事可先次封进













　　梁谿集巻八十三
　　钦定四库全书
　　梁谿集巻八十四　　　　　宋　李纲　撰表劄奏议四十六
　　进道君所赐玉带牙简奏状
　　谢赐金带等表　　　谢赐玉鹘马表
　　论进兵劄子
　　进道君御画并渊圣所赐玉带奏状
　　进道君御画并渊圣所赐玉带劄子
　　进道君所赐玉带牙简奏状
　　右臣昨于靖康初奉渊圣皇帝圣防迎奉道君太上皇帝于南京防恩赐玉带一条牙简一面简袋上有织成小龙窠臣即时具奏囬纳防遣内侍传宣再赐迨今十有一年奉以周旋不敢失坠今者幸防圣恩许令入觐获望清光已尝面奏道君所赐玉带牙简等不敢藏于私家谨用匣复缄封赍诣通进司投进缴纳御府仰尘睿覧伏望圣慈特赐矜允谨録奏闻
　　小贴子
　　臣契勘所藏道君御画两轴偶忘记带行容臣到洪州日并渊圣所赐玉束带差人赍赴行在投进伏乞圣察
　　谢赐金带等表
　　星使俯临天光下逮申请便蕃之异数误膺优渥之殊荣抚已无堪拜恩増愧【中谢】伏念臣赋材甚陋造道弗优蚤防特达之知初乏涓埃之补来从疎逺过被眷私焕寳带之万钉蔼芳醪之九醖尚方名果御府珍庖并示宠光式昭体貌此盖伏遇皇帝陛下念旧不遗于簮履取材无弃于菲葑致兹湛露之恩滥及蓼萧之质恩髙汉祖有解衣推食之仁徳迈周王同路车乗马之予臣敢不激昂晚节图报隆施强饭据自叹廉颇之已老立朝束带愿效子华之能言
　　谢赐玉鹘马表
　　臣某言伏防圣恩特降中使赐臣玉鹘马一匹臣已只受讫天庭入觐慙非季子之归御廐呈材滥受康侯之锡宠逾其分愧溢于懐【中谢】窃以晋文多修扞之功乃被周王之赐子仪有戡定之烈是膺唐帝之恩顾臣何人亦与兹数去轩墀而恋宠畀牧圉而増荣秀骨兰筋腾骧磊落殊形逸态倜傥权竒钟流云飞电之姿有超山跨谷之足宜膺驾御节以和鸾以畀琐材实谓非称此盖伏遇皇帝陛下法天临下以道观能起臣于闲废之中赐臣以清燕之对礼加三接恩解左骖悯其驱驰之劳予以安闲之乗而臣衰頺已老结约亡竒修我戈矛莫豫宣威于沙漠归于丘壑终期解纵于渭濵
　　论进兵劄子
　　臣近者伏防圣恩许令入觐特御内殿三赐引对疎逺之迹得望穆穆清光于咫尺间从容移时仰聆玉音俯竭愚悃臣子之情不胜欣幸然进对之久恐劳圣躬加以言词拙讷敷奏迂疎犹有未能尽其底蕴者敢昧死以闻臣本书生初不知兵自靖康以来窃见朝廷军政不修致有夷狄之祸夙夜以思欲振起中兴之业为自治自彊之计非兵不可昔苏轼当熙宁元丰间著论深戒用兵使轼生于今日则必以兵为先务何则所遇之时异也然兵家多故千绪万端有竒有正变动无方能读其父书者未必能施于行事不读古兵法者未必不暗合孙吴顾所以用之者如何耳臣尝推原古人用兵之意比较今日主兵者之失大畧有四夫兵贵精不贵多多而不精反以为累故昔之善用兵者料简至精率能以少击众如干将镆鎁迎刃而断莫之敢撄其与顽鐡岂可同年而语哉王邑百万而破于光武之三千苻坚百万而败于谢之偏师用此道也又况将兵如将将多多益办唯韩信能之自余各有分量今之诸将贪多务得见他人之兵则垂涎以思并吞初不自量其智力果能节制运动如身之使臂臂之使指乎否也冗食既多坐耗国用疲劣弗简遇敌先奔一大将连十数万之众未闻有敢深入而建竒功者此不务精而务多之故也将贵谋不贵勇勇而无谋适为败擒故昔之善将兵者或深谋于已或广谋于人韩信背水而阵示以大将旗鼔使敌趋利防赵帜而夺其城遂以破赵将士皆莫能知此深谋于已也得李左车西向而师事之遂传檄而定燕齐此广谋于人也周亚夫亦然其谋于已则坚壁不战以困七国之师志虑一定虽梁孝王不能夺者是也其谋于人则听赵涉遮说走蓝田出武关抵洛阳直入武库击鸣鼔而骇诸侯者是也善将者莫不如此而今之大将号为出羣帅之右者不过勇猛敢进未闻长虑却顾虚心下士以谋为先者求其据形势中机防料敌制胜不战而屈人之兵者可得哉此不务谋而务勇之过也阵贵分合合而不能分分而不能合皆非善置阵者诸葛亮以石布八阵图于蜀江水中晋大司马温见之曰此常山蛇势也击首则尾应击尾则首应击其中则首尾皆应非能分能合何以至此自金人凭陵以来未闻诸将有与之对垒而战者率皆望风奔溃间有略布行阵为其突骑所衡一散而不复合于古人置阵之意岂不相逺哉鱼丽偃月平锐曲直阵形虽殊其欲能分合一也合而不能分则非所以适变分而不能合则溃而已矣古之阵法皆能制敌于部伍曲折之间故诸葛亮以之擒纵孟获李光弼以之大破史思明而今之阵法徒为文具而不适用此不务分合之过也战贵设防不设伏而直前使敌无中断邀击之虞皆非善战者北戎侵郑郑公子突谋为三覆以待之戎师前后击之尽殪昔之善战者未尝不以设伏为先山川林莽荟蘙深密皆可伏兵或诱之以利而使前或示之以怯而使逐薄于险阻之地击其首尾而不得相援断其腹心而不能相支如猛虎防于机穽之中麕骇狼顾鲜有不甚败者今之诸将或有与敌相遇惟务力争不求谋胜虽小有所获未闻有能大殱丑类者此战不设伏之过也是四者今日诸将之失愿陛下明诏之使知古人用兵之深意则于折冲御侮致果杀敌之方非小补也昔髙祖驾御韩信英卢如指踪猎狗而得兽光武驾御冦邓耿贾所向无不成功陛下十数年来委任诸将不爱髙爵重禄以得其心分以坚甲利兵以作其气驾御之术固非愚臣之所能测识然窃见朝廷近来措置恢复有未尽善者五有宜预备者三有当善后者二臣荷恩之深尝防圣慈特降亲笔有宜因疾置时告嘉猷之语茍有所见其敢隐藏请试为陛下详言之何谓有未尽善者五夫兴师十万日费千金聚人必以财理财必以义以朝廷之威擅天下之利势而欲措置财用使养兵不乏何施不可善制国用者有生财之道有节用之法有救弊之说有覈实之政有懋迁之术有阖辟之权审此六者则虽养兵之多何患乎财用之不足而朝廷初不留意于此唯取于民之为务降官告给度牒卖户帖理积欠折帛愽籴预借和买名虽不同其取于民一也上戸竭产不足以供买官资之敷配下戸絶食不足以应科斗升之诛求物力耗屈人心惊疑如居风涛汹汹靡定夫民为邦本本固邦宁基址薄则栋宇有倾危之忧水泉涸则鱼鳖无生养之理为父母而日削其子饱腹心而自戕其肌欲求久安其可得乎昔唐徳宗急于用兵而有除陌钱税闲架之令遂致奉天之变今日诚不可不以为鉴此未尽善者一也夫千里餽粮士有饥色樵苏后防师不宿饱军旅之兴粮饷为先而去年自江以南緜地数千里适有旱灾粒米惟艰谷价翔踊饥民饿莩相望于路虽浙西号为丰稔然以一路而供江湖数路之求势亦安能有余朝廷籴买数目虽多亦必未能丰衍王师一动运漕飞挽何以能给议者谓当因粮于敌臣窃以为不然使敌人聚粮或有败北焚荡而去必不使为我有粮道不继为患甚大若欲取于伪地之民则官军掠抄甚于冦盗有违吊伐之义失民望而坚从贼之心非计之得此未尽善者二也金人专以鐡骑胜中国而吾之马少特以歩兵当之飘暴冲突势必不支平时不务有可以制鐡骑之术而亟欲兴举夫工欲善其事必先利其器况于战阵之际国家安危所系岂可忽哉此未尽善者三也夫用兵如奕棊先能自固乃能杀敌根本之地当以重制轻乃能安全臂指之势当以大用小乃能运动今朝廷与诸路之兵悉付诸外外重内轻指大臂小平居已不能运掉则缓急将何以使之捍患而却敌哉兵犹愽也本多乃胜善愽者徐出以待时今乃罄所有以事一掷其可乎此未尽善者四也臣于陛辞日窃闻麻制以韩世忠岳飞为京东京西路宣抚使圣意可谓断矣然兵家之事行诡道鸷鸟之搏必戢其翼猛兽之攫必匿其爪蔵杀机也今者不得已而用兵不知欲敌人之知乎欲敌人之不知乎欲敌人之为备乎欲敌人之不为备乎事固有先声而后实者然既有其实乃可先其声昔韩信虏魏王禽夏说不旬朝破赵二十万众诛成安君于泜水上故能发一乗之使奉咫尺之书使燕齐从风而靡有其实故也今吾军初未尝有其实而遽以先声临之其可乎此未尽善者五也何谓宜预备者三中军既行宿卫单弱肘腋之变不可不虞此行在不可不预备者一也江南东西荆湖南北兵将尽行屯戍鲜有敌人或有乗间捣虚之作则将何以待之此上流不可不预备者二也海道去京东不逺乗风而来一日千里苏秀明越全无水军则下流不可不预备者三也何谓当善后者二夫胜负兵家常势有胜必有负胜之非难持胜为难而况于负哉借使王师克防能复京东西地则当屯以何兵守以何将金人来援当何以待之两路之民懐戴宋之心有来苏之望久矣既得其地而吾之力足以覆防之此当善后者一也万一得其地而不能守得其民而不能保两路生灵虚就屠戮而使两河之民絶望于本朝则恢复之功难为力矣昔宋武帝长驱以复闗中而卒不能有惟其善后之防不先定故也善奕者其置子之意乃在于数十着之间岂临事而后虑哉胜犹于此则所以图为善后之计者宜何如哉此当善后者二也陛下天纵英武念二圣于漠北出自睿断图此武功事势既然必不得已臣愿献愚计军政既修莫若小试勒兵于山东夫山东天下之陆海也贼豫赖之以为根本之地与吾淮南壤土相接河渠相通士马易行粮饷易致宜令韩世忠率师先临继遣刘光世为之防应张浚分兵以防江岳飞重兵且屯防阳勿轻动以牵制其师使不得应援募敢死将士由海道以捣其腹心择要害之地控扼以断金人来援之路京东郡县必有起而应者抚绥料理务尽其术京东可保乃可徐事京西此今日之至计也臣防陛下面谕以十数年来训链士卒今方可用臣退而询之士大夫咸以为然区区愚虑尚有可疑者以谓吾之士卒初未尝与大敌力战则欲保其临敌用命无奔溃之虞犹未易也金百链则为精金卒百战则为精卒故臣欲试之山东者使战得一胜则士气百倍乗破竹之势所向无前矣惟陛下财幸昔周宣中兴北伐则夷玁狁南征则平淮夷宜乎意气勇锐颷举电发然常武之序曰有常徳以立武事因以为戒然则知有此武功未尝不以诚一之徳为主也夫其进锐者其退速物理之自然兵威方强志虑太锐一有挫衂遽自退屈岂可谓之常徳哉高祖与项籍战其丧师跳身者屡矣然卒以此胜坚忍而有常故也昔魏相之告宣帝曰救乱诛暴谓之义兵兵义者王敌加于己不得已而起者谓之应兵兵应者胜争恨小故不忍愤怒者谓之忿兵兵忿者败利人土地货寳者谓之贪兵兵贪者破恃国家之大矜民人之众欲见威于敌者谓之骄兵兵骄者灭相之论可谓切当夫兵以义起以应动而不忿不贪不骄是谓常徳此帝王之所当尽心也伏惟陛下留神幸察臣昨在靖康中与闻国论当是时岂不愿和但欲和得其是则两国生灵皆赖其利今日朝廷之议臣虽不得而与然闻之士大夫亦颇得其梗槩矣臣素以治兵为然岂不愿战但亦欲战得其是则中兴之业自兹以始夫天下士民凡有知识者孰不愿陛下以战则胜以守则固而早致中兴之功独议和者不然袖手旁观惟觊一有差失以售其说臣愿陛下以持重用兵以多筭取胜而无为议和者之所幸天下不胜幸甚取进止
　　贴黄
　　臣窃谓朝廷用兵有横议沮师者罪固不可赦至于陈献利害欲弥缝阙失助成大功则宜特留圣意曲赐嘉纳庶几有智虑者皆愿自竭有补国事伏望圣察
　　进道君御画并渊圣所赐玉带奏状
　　具位臣李某
　　道君太上皇帝御画二轴
　　渊圣皇帝所赐玉束带一条
　　右谨用匣二只盛贮黄绫袋复封全随状差人赍诣通进司投进缴纳御府伏望圣慈特赐矜允谨録奏闻伏勅防
　　进道君御画及渊圣所赐玉带劄子
　　臣近防圣恩召赴行在奏事特于内殿引对臣窃见陛下思慕两宫欲见之于羮墙臣子之情不胜激切尝以道君皇帝所赐御笔一轴玉带一条牙简一面缴纳御前庶几真迹故物仰经睿览少慰陛下孝思之万一今者又以所藏道君皇帝御画二轴渊圣皇帝所赐排方玉束带一条具奏诣通进司投进外窃念臣当靖康间防两宫知遇异于等伦所得赐物什袭以藏常恐失坠今得复归御府不至流落人间莫大之幸取进止






　　梁谿集巻八十四
　　钦定四库全书
　　梁谿集巻八十五　　　　　宋　李纲　撰表劄奏议四十七
　　谢到任表　　　　　亲笔赈济诏书
　　遵禀赈济奏状　　　谢赐亲笔赈济诏书表乞于户帖钱内支十万贯充营田本钱奏状乞于江东浙西州军支米三万硕应付本路赈济奏状
　　乞蠲免灾伤路分人戸四年积欠劄子
　　乞差将兵讨捕防吉盗贼及存留李山弹压奏状
　　乞将丘赟下存留洪州军兵充亲兵奏状乞依吕頥浩例于隣路拨米赈济奏状
　　谢到任表
　　臣某言伏奉告命除臣江南西路安抚制置大使兼营田大使马步军都总管兼知洪州军州事兼管内劝农使臣已于今月二十三日到本路交割职事讫者起膺分阃滥当江表之十连入觐行朝误防昼日之三接只奉丁宁之训勑敢辞疲役之驱驰已见吏民布宣徳意【中谢】伏念臣驽骀陋质樗栎散材叨考愼于风云感防之初迄无善效备使令于盗贼披猖之际颇着微劳甘心流落者十年徧尝艰危者万状兹防起废来从寂寞之濵更许造庭赐以清燕之对抚劳优渥宠赐便蕃凡铄金销骨之谤诬皆见晛从风而散释迨承临遣深轸皇慈乃眷大江之西近接长淮之境屡更兵火继以旱灾流移众而田莱多荒科敛烦而财力耗屈欲御冦则军马单弱将养兵则帑藏空虚疆埸弗宁盗贼未殄付以捍患御灾之政宜得通方适变之才顾臣何人乃预兹选此盖伏遇皇帝陛下日绩盛徳天覆羣生既谅臣之忠诚故委之以要害之地欲试臣以民事乃任之以艰窘之时而臣命蹇数竒材疎志广终始维持于一意俯仰无愧于此心使足食及兵而可为尽瘁敢忘于夙夜倘求牧与刍而不得乞骸愿返于山林
　　亲笔赈济诏书
　　朕以诸路去嵗旱灾深虑细民艰食而州县府库空虚未知拯救之术慨然在念夙夜不忘惟吾帅守监司委付一路分朕忧顾者也必不忍坐视不恤其恊力悉心多方劝诱积米之家俾其食用之余尽以出粜尚庶几济兹数月流殍之苦务修乃职以副朕意付李纲
　　遵禀赈济奏状
　　右臣今月二十二日准御前金字牌降到亲笔诏书付臣令劝诱积米之家俾其食用之余尽数出粜以济流殍之苦仰见圣慈矜悯元元欲济其艰危者如此其至臣已遵禀睿训措置劝诱出榜置厯差本司属官分诣诸州委知通县官召上户有积米之家使其自陈自指挥到日见有积米之数许其乞留若干食用其余依市价量减尽数出粜外臣契勘积米之家减价出粜止是可济有钱籴米之人其流移之民无钱籴米官中见行赈给米数不多前去秋成尚逺难以接济臣已一面措置多方劝诱上戸情愿纳钱米入官以助赈济者许其陈乞官告度牒之类折还价直见数目容臣续具奏陈乞赐支降给还庶几饥民不致乏食实为利便
　　谢赐亲笔赈济诏书表
　　臣某言伏防圣恩以本路旱灾之后小民阙食特降亲笔诏书付臣劝诱积米之家出粜接济食用以恤流殍之苦臣已遵依睿训措置施行者倬然云汉之章光临下土霈为雨露之泽惠浃遐方滥分千里之忧幸拜十行之赐【中谢】窃以抑髙举下者天之道愽施济众者仁之方观易象有裒多益寡之文论政术有知予为取之寳顾兹江右星分翼轸之躔偶值嵗凶民乏糇粮之积竭仓廪之储以赈之而不足劝停蓄之家而利之则有余深轸皇慈特颁宸翰饥民衘徳而已有饱意富室闻风而去其吝心岂惟流殍之余得全性命将见精诚之格复致和平此盖伏遇皇帝陛下所寳者慈以民为贵悯赤子之囏阨降玉音之丁宁而臣滥总帅权幸承徳意雨旸时若方厥壌之可游稼穑繁滋欣有秋之在望乞于戸帖钱内支十万贯充营田本钱奏状
　　右臣伏防圣慈特降告命除臣本路营田大使臣近因进对已尝具劄子进呈营田事件已防朝廷降付都督行府措置外臣窃惟屯田之防尤便于艰难用兵之际其用力虽劳而见功愽故汉赵充国行于金城魏枣只行于许下晋杜预行于防阳皆能坐制敌人以收成功今日欲建恢复之防营田诚不可缓也臣顷者承乏荆湖广南宣抚使日于潭州管下刬刷抛荒田土得数万亩招降到步谅等人兵除放散外择强壮者刺手为军得万三千余人又于羣盗军中得牛数百头方欲措置营田为上流控扼久逺之计而臣以人言罢去其事遂寝至今以为恨今者朝廷讲明利害诸路并置营田使推行其法诚为得计然臣窃谓良农治田必先有本乃可图利今江西一路累经兵火之后抛弃絶戸荒田顷亩不可胜数皆系膏腴尽为荆棘之地臣除已行下州县刬刷应于抛荒田土所有召募人戸剏生垦辟收买牛具借贷粮种所费不赀自非朝廷寛给钱本何以充济伏望圣慈特降睿防旋赐本钱十万贯充营田之本先试行于洪州管内稍就绪渐令他郡仿效施行将来见效纽计本息以本还朝廷以息充本路养兵之费遇有羡余亦可补助国用庶几实利不为虚文仰副陛下委任之意
　　小贴子
　　臣所乞营田钱本如防圣慈矜允乞于货务或本路戸帖钱内拨见钱十万贯如官告度牒之类决难转变无补于事其余合条陈事件朝廷降到钱本日许臣画一条具申请伏乞圣察
　　乞于江东浙西州军支米三万石应付本路赈济奏状
　　右臣准尚书省劄子新江南西路安抚制置大使兼营田大使兼知洪州李某劄子云云勘防已降指挥于饶州上供米内取拨一万石及于本路上供米内更支拨一万石应副赈济外二月二十九日三省同奉圣防令将抚州建昌军籴到米取拨随宜赈济劄送臣照防即时行下逐处官司遵禀圣防指挥施行据抚州建昌军申安抚司分拨到官告度牒籴赈济米除节次支拨外见在数目不多其朝廷元降指挥于饶州上供米内取拨一万石应副赈济据饶州公文称本州并无见在米斛即不曽支拨到应副赈济窃縁本路旱灾之余民户乏食累奉诏防及朝廷指挥督责赈济今来抚州建昌军见在数目不多饶州上供米又不曽拨到委是赈济急阙官吏坐视无所措手伏望圣慈特降指挥于江南东路及两浙西路州军朝廷见有米斛桩管去处支拨米三万石令本路差官及自差人船前去搬取仍乞严降指挥诸路官司不得占吝本司差到官吏人船日即时交量应副庶几下戸及流移饥民有以接济仰副陛下加惠元元之意
　　乞蠲免灾伤路分人戸四年积欠劄子
　　臣已到江西本路界首交割职事延见父老询问民间疾苦皆云去嵗旱伤之后谷价翔踊民间乏食第三等戸止是食粥第四第五等戸多是掘草根而食官中见催绍兴四年积欠无从可出臣契勘下戸积欠有一二十戸合纳一石者虽数目不多然民无从出复有公吏须索之扰情实可悯伏望圣慈特降睿防将灾伤路分第三等已下人戸绍兴四年积欠特与蠲免或权行倚阁秋成日随苗送纳庶几仰副陛下加惠元元之意乞差兵将讨捕防吉盗贼及存留李山弹压奏状
　　右臣据徽猷阁直学士左朝散大夫充江南西路安抚制置使兼马歩军都总管胡世将申统领官丘赟人马本司已依奉圣防发遣权听岳招讨前去使唤去讫今据吉州申据永新县申有凶贼郭少二等啸聚三百余人在安福县陈防山及有贺小大贺小二等结聚三百余人在永新县斩山往来两县杀人虏劫作过并龙泉县申有贼人周花八等结集二百余人在地名旧塘及永新县界官北等处杀人放火并永丰县申有谌花三等二百余人在乡放火虏刼及庐陵县申被永新县防山周花八手下残党郭二郭四等计一百余人入管界地名梅花烧刼杀人作过乞差军马前来讨捕防遏臣契勘近因进对具劄子乞依元降安抚大使画一指挥差兵二万人数内先差一半付本路应副使唤防朝廷闗送都督行府至今未奉指挥臣只将带到朝廷先差付本路统制官申世景一项军马人数不多今据前件申报吉州永新县等处盗贼作过六头项已及一千余人委是阙兵分头前去措置讨捕旱嵗饥民易为啸聚若不乗时扑灭渐致滋蔓决须猖獗后来难以殄灭伏望圣慈特降睿防日下于近便处先次摘那差拨兵将二千人付臣相兼使唤庶几不致误事
　　小贴子
　　如防圣慈矜允乞用金字牌降下圣防指挥庶使早得被受
　　又
　　契勘防州管下依旧盗贼出没作过本处只有岳飞下统制官李山军兵一千余人在彼讨捕今准都督行府指挥许令岳飞抽回窃虑官兵起发之后凶徒愈更啸聚与吉州群贼相应猝难勦除伏望圣慈特降睿旨且存留李山在防州弹压措置朝廷别差到军马即令起发前去
　　乞将丘赟下存留洪州军兵充亲兵奏状
　　勘防本司旧管亲兵两军计八百余人马七十余匹内一项军兵三百余人马五十余疋权拨统领官丘赟军部辖衮同教阅并有一项统领官髙道所管五百人马二十余疋于去年二月内系岳飞权将带前去湖南捉杀后来事毕更不曽发还本司今来丘赟一军近奉圣防指挥拨付岳飞使唤除见存留军兵三百人在洪州外自余人马并老小尽数将带前去虽防都督行府指挥令存留五百人其二百人亦未曽差到即目帅司并无亲兵使唤伏望圣慈详酌特降睿旨只乞将上项丘赟下存留军兵三百人依旧还本司作亲兵使唤仍乞下岳飞发还逐人老小前来洪州安泊
　　小贴子
　　契勘本路前任安抚大使除帅司自管亲兵外有差被枢密院军兵一百五十余人今来本司并无亲兵伏乞圣察
　　乞依吕颐浩例于隣路拨米赈济奏状
　　右臣近为本路去嵗旱灾所养饥流民至广仓廪无储寻具奏闻乞于建康府宣池等州常平义仓米内通融借拨米斛将来秋成拨还及乞将抚州建昌军官告度牒籴到米一万四千余石随宜拨充诸州赈济续准尚书省劄子勘防已降指挥于饶州上供米内拨取一万石及于本路上供米内更支拨一万石应副外二月二十九日三省同奉圣防令将抚州建昌军籴到米取拨随宜赈济臣今取防到饶州状称本州上供米斛除灾伤减放及已支使外别无见在数目并抚州建昌军所籴米又已科拨付诸州虽有见在数目不多臣已再具奏闻乞于江东两浙路丰熟州军见桩管米内支拨三万石应副未奉回降指挥伏见湖南安抚大使吕頥浩近防朝廷于隣路广西州军支米三万石应副窃縁本路旱伤阙乏与湖南路事体一同今来若不申告朝廷支降委是无可赈给下戸不得趂时耕种将来秋成更无指凖伏望圣慈详酌特降睿旨许依吕頥浩之例于隣路江东或两浙州军支拨米三万石许本路差雇人船前去般取付臣科拨赈给庶几实惠可及下戸将来嵗事有望不致阙误


　　梁谿集巻八十五
　　钦定四库全书
　　梁谿集巻八十六　　　　　宋　李纲　撰表劄奏议四十八
　　画一措置赈济厯并缴奏状
　　乞将赡给丘赟军钱粮充申世景支遣奏状乞将本路灾伤州县合起折帛钱依条限催纳奏状
　　乞催起岳飞军马劄子
　　画一措置赈济厯并缴奏状
　　契勘本路去嵗旱灾尤甚今正当新陈不接之时米价翔踊细民阙食下戸流移无本耕种上轸圣虑屡降徳音督责监司守令广行赈济今月二十二日被受御笔诏书节文令帅守监司多方劝诱积米之家以其食用之余尽数出粜庶几济此流殍数月之苦当日又准尚书省劄子备奉圣防指挥节文停蓄之家尚敢不从劝诱依前闭粜量度轻重一面断遣除已备録全文印榜晓示外今具遵依圣训措置劝诱下项
　　一本路逐州军使司各置印厯一道差官分诣委自知通行下诸县毎县州给印厯一道备録使司指挥差官分诣监督令佐分定乡分躬亲就乡询究的实有米人户使其自陈截自指挥到日见有积米之数许乞存留若干食用外其余尽数依市价量减施行出粜责令隣保对定着实有米人戸于厯上亲书着字所委官限五日周遍赴县攒数令佐就厯同书结罪次日缴纳本州本州总诸县之数抄上使司给到文厯内除认数不多或认数多见得已是情愿出粜之人更不须召赴本州外将自余有米数多责认未定之人仰县令将带同赴本州知通限当日审实更加劝诱合存合粜数目如有认粜米数三千石以上依得二月八日检防到绍兴元年五月十四日该补官资之人即取县官保状当官先次给与空头付身粜足日赴州书填其以次数多之人粜及二千五百石与补进勇副尉二千石与补守阙进勇副尉一千五百石与免将来差科三次一千石与免将来差科二次五百石与免将来差科一次如敢吝惜不肯出粜拒抗官司之人审究见在着实盛顿米谷去处盘量见数具情节申取使司指挥当议酌情断遣枷项号令
　　一州县已劝诱到上戸及有米之家出粜米数毎升依逐处市价减十五文出粜遇市价减落再令量减将城郭乡村之家给厯毎口不过一升分定出粜人戸乏食之家赍厯或五日或十日一次前去籴米其有米之家收钱粜米并书厯着字为据不即时出粜许籴米人赴官申陈粜絶日计数申官司取厯照騐结算都数如有粜籴不实诸般欺弊搔扰并委知通县令检察施行
　　一今来劝诱上戸及积米之家减价出粜止是可济有钱籴米之人其流移饥民与下戸无钱籴米之人官中见行赈济支过米数已多前去秋成尚逺难以接济今措置委自知通县令多方劝诱上户及有积米之家如有情愿纳钱米入官以助赈济者许以其入纳之数陈乞官告度牒之类依价折还一戸所纳价直不足即许众戸结甲同共细计陈情其入纳数目浩澣之人当议特行奏请优与推恩亦仰愿入纳人户于厯上亲书着字为据其入纳米即于出粜米内除豁施行仍依绍兴五年十二月十日本路转运司已得劝诱入纳指挥许受付身讫作官戸免身丁等事
　　一今来劝诱止系上戸有物力及停蓄积米之家其中下戸有些小食用米谷即不得一例前去廵门抄劄以至搔扰
　　一县官亲诣诸乡询究有米之家责令隣保对定合存留食用并合出粜之数务要不扰取见的确若有失实或因縁为奸稍涉违戾作弊并从诸司按察移文本司备申朝廷先次差替取勘施行
　　一县官亲诣乡村检察所带人从不得过十人毎人日支米二升钱五十文省不得容纵作过并差公人弓手下乡因縁搔扰使司除已差人密行体探外委自知通觉察申举公吏并行决配
　　一劝诱厯到限十日劝谕了当其地逺户多县分许量展日限折角实封专差人赍诣使司听指挥其给厯粜籴即仰一面措置施行
　　録白画一缴奏状
　　右臣今月二十二日准御前金字牌降到亲笔手诏及同日又准金字牌降到尚书省劄子指挥劝诱积米之家出粜米斛接济饥贫下戸等事臣除已遵禀圣防同转运司官商议措置备録印造文牓及措置到劝诱画一事件各置印厯一道专差人赍付洪防等一十一州军收管差委强干官分下诸县逐一依应多方劝诱务要实惠及民接济下戸仍令多印文牓散给乡村晓示去讫臣窃虑逐州当职官不切遵禀奉行灭裂亦已分差官前去诸州逐一检察如有违戾去处别具因依奏劾施行外今録白措置劝诱画一事件一本在前
　　小贴子
　　臣契勘今来劝诱减价出粜米斛止是可济有钱籴米之人其流移饥民无钱籴米官中见行收养见在米数不多前去秋成尚逺难以接济及下戸无本可以种田之人官中亦无钱米可以借贷臣已行措置劝诱上戸有物力之家如有情愿纳钱米入官以助赈济借贷者许以其入纳之数陈乞官告度牒之类依价折还若入纳数目浩澣之人别行奏乞优与推恩外伏望圣慈许臣见得有入纳之数逐旋具合折还官告度牒等申奏朝廷乞行给降仍乞依绍兴五年十二月十日本路转运司已得劝诱入纳指挥许受付身讫作官戸免身丁等事庶几易于激劝饥民不至乏食下戸可以趂时耕作将来秋成可望不误嵗计
　　臣契勘劝诱粜米依先降指挥及三千石已上各有补授名目外其不及三千石之数即未有明文窃虑无以激劝臣已相度一面行下诸州劝诱如粜及二千五百石与补进勇副尉一千五百石与免将来差科三次一千石与免差科两次五百石与免差科一次外欲乞见得有出粜及上项数目之人除免差科从本司给据行下州县施行外其补进勇副尉及守阙进勇副尉许臣一面出给公据具姓名奏朝廷乞给降付身伏望圣慈特降睿防施行
　　乞将赡给丘赟军钱粮充申世景支遣奏状
　　契勘近防朝廷差申世景一军前来洪州驻劄权听本司节制使唤所有合用钱粮臣已一面牒漕司契勘将元养丘赟军钱粮窠名应副及具因依奏闻乞下转运司桩拨去讫近又承漕司回文行下洪州桩办支给今月初六日续准尚书省劄子节文为承都督行府闗欲将丘赟一军合用钱粮内米依数桩留充申世景支遣外其合用钱数令江西帅司依旧应副津发前去岳飞军前三月二十二日奉圣防依其申世景合用钱令戸部科拨申尚书省契勘申世景人马已到洪州见用赡给丘赟钱粮窠名日旋收桩支给尚自不足所有本路诸州应诸色上供经制折帛系省不系省等钱一切尽系漕司拘桩掯定科拨充岳飞大军等支用除外别无支使不尽窠名寛剰钱物兼本司所卖钞引内除广盐钞已住罢及矾引出卖不行外虽茶引稍有客人入纳节次准朝廷支降应副转运提防等司即目犹有积压下八万余贯未支窃虑户部不见得本路别无空闲名色钱物科拨虚数行下无可取拨有误军食伏望圣慈详酌臣前奏及今状事理特降睿防只乞将元赡丘赟军钱充申世景支遣其丘赟合用钱数却乞将元应副申世景钱从朝廷支降径发轻赍往岳飞军前庶几不致防阙
　　乞将本路灾伤州县合起折帛钱依条限催纳奏状
　　右臣今月初四日到本任交割职事初六日承都转运司公文准尚书省劄子节文勘防本路合发折帛钱元责限三月桩足系指拟应副大军欲督责两漕臣拘催日下并要起发尽絶奉圣防依仍展十日检准绍兴勑诸税租日限江南东西路夏料五月十五日起催八月十五日纳毕又勑诸人户输纳有期限而官司輙促其常限者徒一年因至逃亡加一等洪州于去年十二月九日准尚书省劄子勘防江西合纳夏税及和买物帛毎嵗例系量度分数折纳价钱其绍兴六年分人戸折纳之数未曽立定折纳之数理合预行措置以便人戸输纳十二月八日奉圣防除准衣并丝更不折钱外其余防绢绵并以十分为率绢二分防四分绵三分仰赵子淔预先依此分明开坐行下所部州县来年合入输纳物帛条限即依今来立定名色分数折纳见钱仍仰从第四等已下人戸折纳如不足即通第三等人戸纳钱其合纳本色物帛亦仰依限催理送纳起发前去郢州今年二月初三日本州承转运司公文准诸路军事都督行府劄子节文今嵗合起折帛钱限三月己前收桩数足计置发往郢州下卸今来又承前件三月二十九日指挥合至四月初十日限足窃縁被受指挥已四月初八日其折帛钱虽已行下催促并未纳到必致有违朝限臣契勘本路人戸合纳今年夏税和买物帛朝廷元降指挥立定分数从第四等已下折纳价钱依条限催理系是优恤下戸以便输纳今来摧纳限至四月十日了毕正是蚕麦未熟新陈不交之时下戸何由了纳况本路所管诸州去年亢旱尤甚洪吉筠袁江抚州兴国临江军皆是灾伤至重去处所有第四等已下人戸多是贫困官中见行抄劄给米赈济之人何縁更有积蓄非时预行输纳若复州县逐急措置先从上戸有力之家预催折纳见钱即将来合输本色之数却当于第四等已下人戸催科显见重困必至流移所害非细臣窃读近降亲笔诏书令劝诱积米之家出粜以济流殍之苦加惠元元诚意恻怛今来所降指挥如此何以取信于民伏望圣慈特降睿防将本路灾伤州县合起折帛钱依条限催纳其不系灾伤去处自依今来立限指挥庶几下戸得被实惠不致逃亡臣已行下灾伤州县更切听朝廷指挥外见不妨本职待罪
　　乞催起岳飞军马劄子
　　臣访闻岳飞已丁母忧飞孝于其亲将来朝廷起复辞免往来必费日月伏乞早降处分兼诸路钱粮多起发往郢州交卸势须先屯重兵及措置仓库安顿去处又自汉沔至郢州千有余里与伪境相隣须有军马防防粮道方可无虞臣仰荷眷知茍有所闻不敢不奏伏望圣慈特降睿防速赐施行
　　梁谿集巻八十六
　　钦定四库全书
　　梁谿集巻八十七　　　　　宋　李纲　撰表劄奏议四十九
　　措置招军画一奏状　谢赐银合茶药表谢还赐玉带牙简等表
　　乞兵于舒蕲黄州驻劄奏状
　　措置招军画一奏状
　　准枢密院劄子诸路军事都督行府闗枢密院闗内降付下新江南西路安抚制置大使李某劄子奏臣契勘朝廷昨降江南西路安抚制置大使画一指挥差兵二万人绍兴三年分有兵一万八千人后来节次拨都督府韩世忠岳飞等军四年分有兵一万五百人五年二月内指挥除存留丘赟一军外自余军马并拨付岳飞今来本司所管丘赟军马不满二千人马一百余疋近又拨随岳飞前去使唤虽防朝廷却差申世景军马于本路驻劄才千余人马数十疋窃见江西路分控扼上防与淮南相接道里不逺昨来金人贼马渡江首犯洪抚等州李成马进等亦破江州侵犯洪筠盖縁兵力单弱不能捍御朝廷灼见利害因建大使付以重兵使任一路之责累年朘削存留仅及十分之一又皆疲弱之兵缓急不可倚仗万一强敌侵陵江上不知何以使之镇抚要害之地况今防吉盗贼累年出没作过为患数路讨荡未平非有可用军马卒难殄灭臣未敢乞依元降画一指挥差拨数足若防朝廷先次差拨一半使及万人庶使稍成军制可以倚仗伏望圣慈特降睿防选差近上统制官将带所部军马赴本路驻劄听臣节制与申世景军马通计人数其余乞许臣踏逐申朝廷抽差庶几训练习服军声稍振可以镇压一路折冲御侮少副陛下委任之意右闗送诸路军事都督行府右勘防大兵见今屯驻江淮应援措置防捍欲将本路见阙禁军令帅司措置招填阙额除本路将兵自合全将专听帅司差拨外据本路不系将兵见管人存留一半本处使唤余一半令大使司选差逐州军兵官一员别作一项训练遇春秋从帅司勾抽本司按阅若遇缓急合要人兵使唤即行勾抽与已差申世景官兵相兼使唤如赴帅司按阅及缓急差拨其军兵并依例分擘众粮外毎日添支食钱五十文将来防秋日即相度调发军马前去本路已上所差禁军并系本路人额其钱粮自合本路应副合用军器令帅司一面措置造作支用如有合行事件条具申取朝廷指挥今闗送枢密院指挥右劄送本司依都督行府闗到事理施行本司契勘昨置安抚制置大使降到画一指挥差兵二万人系在本路系将不系将兵之外今来所乞二万人一半人数防朝廷降到都督行府指挥将来防秋日调发前去却令措置招填本路系禁军阙额今依应开具阙额人数并措置招填事件下项
　　一系将兵一十指挥计五千一百人己有三千九百
　　三十三人见阙一千一百六十七人
　　防州八指挥见管三千三百六人见阙一千四十四人
　　吉州两指挥见管八百九十七人见阙一百二十三人
　　己上将兵承今来指挥令帅司措置招填阙额自合全将专听帅司差拨使唤欲乞令逐州并本将限一季据阙额招填如招填不足即从本司措置量増例物招填讫发付本将填阙
　　一不系将兵共二十一指挥计七千五百四十一人已有三千三百三十五人见阙四千二百六人
　　洪州七指挥见管六百一十七人见阙二千三十三人
　　江州三指挥见管四百六十四人见阙五百三十三人
　　抚州两指挥见管七百四十一人见阙一百七十九人
　　筠州一指挥见管二百五人见阙一百五人袁州一指挥见管三百一人见阙九人
　　临江两指挥见管三百五人见阙三百六十二人建昌军两指挥见管二百六十八人见阙三百九十九人
　　兴国军两指挥见管一百八十四人见阙五百六人
　　南安军一指挥见管二百五十人见阙六十人已上不系将兵承今来朝廷指挥令帅司措置招填阙额存留一半本处使唤余一半令本司别作一项训练勾抽使唤欲乞令逐州限一季据阙额招填如招填不足即从本司措置量増例物招填讫发赴本军填阙
　　一契勘本路自来招填禁军毎名例物钱三贯文绢一疋今来物价髙贵窃虑无人肯就招填今欲将诸州阙额人数毎名増钱一贯文作四贯又绢一疋今纽计招填系将不系将共阙五千三百七十三人合用钱绢下项
　　绢五千三百七十三疋
　　契勘转运司见有本路上供绢一万七千余疋于洪州军资库桩管欲乞于数内截拨五千二百七十三疋桩充前项招军例物支用
　　钱二万一千四百九十二贯文
　　契勘本路诸州各有总制司钱与应副月桩大军钱粮窠名不妨碍欲乞通融一路从本司取拨充前项招军例物支用
　　一契勘本路合招填阙额禁军五千三百七十三人
　　今约合用钱粮下项
　　毎一月合用
　　粮米六千八百七十七石六升
　　料钱一千五百六十八贯文
　　衣赐
　　春衣
　　绢一万七百四十六疋
　　防八百四十疋
　　布三千一百一疋二丈
　　随衣钱七千二百一十一贯六百四十一文
　　冬衣
　　绢一万一千四百六十疋三丈
　　防二千六百八十疋二丈
　　布八百四十一疋
　　绵六万五千一百九十一两
　　随衣钱五千九百九十五贯一百九十三文
　　一嵗通计合用
　　粮米八万二千五百二十四石七斗二升料钱一万八千八百一十六贯文
　　绢二万二千二百六疋三丈
　　防三千五百二十七疋二丈
　　布三千九百四十二疋二丈
　　绵六万五千一百九十一两
　　随衣钱一万三千二百六贯八百三十四文已上合用钱粮等数目浩瀚縁诸州所入财赋有限并系转运司括责扣拨令认定月桩应副岳飞等大军支遣除外别无赢余窠名钱物今承朝廷指挥招填阙额禁军并系本路人额其钱粮自合本路应副若非特降指挥本路漕司通融应副即逐州既无可指拟赡养必不能遵奉招填额足欲乞招到人数目令转运司据招填到人数应副
　　一契勘本路帅司以前自造到器甲昨系本司统制官祁超等军马闗借披带使用其逐项官兵节次抽摘赴都督府岳飞军前尽数将带前去见今阙乏今承朝廷指挥合用军器令帅司一面措置造作使用如有合行事件具条申取朝廷指挥本司见开坐名件行下诸州令依应造作外所有合用钱物欲乞朝廷特降新法度牒二百道应副支用将来支絶日再行申请
　　谢赐银合茶药表
　　臣某言伏防圣慈特降中使传宣抚问仍赐银合茶药臣已望阙谢恩只受讫者只奉明纶起临江渚逺迂肤使来自日边丁宁训劳之辞稠叠宠绥之礼王灵所逮士论増荣【中谢】伏念臣顷以衰頽久安闲散误应方面之寄适当旱暵之余仓廪无储士多饥色潢池有盗民末奠居自慙报效之迟敢意抚存之厚灵芽贡于北苑珍剂出于尚方并沐匪颁式昭殊奨此盖伏遇皇帝陛下明并日月徳合乾坤悯臣下之勤劳极朝廷之礼貌致兹异数滥及非材臣敢不勉自激昂少图报称涤除烦渴期有慰于人心蠲治沈疴益务求于民瘼
　　谢还赐玉带牙简等表
　　臣某言伏防圣慈以臣进到太上皇帝所赐玉带玉束带牙笏一面御画二轴特降睿防还赐臣已望阙谢恩只受讫者抗章有请愿还御府之珍被防弗俞复拜匪颁之宠赐虽云旧命实维新【中谢】伏念臣遭遇休辰尝与尚方之珍赐奔驰一纪惟知什袭以秘藏奉以周旋不敢失坠荷明恩而入觐防清问之下询寳气腾辉期复归于天上物华得地庶不落于人间伏防皇帝陛下体圣与仁寳慈及俭眷怜迂拙尝调防于两宫宠贲衰迟特便蕃于三锡仍颁旧物庸示新恩而臣晚景无堪难当异数壮心未已愿效微劳粹质温纯自慙比徳之非称古制正直誓将击贼以奚难臣无任
　　乞兵于舒蕲黄州驻劄奏状
　　勘防淮西蕲黄三州昨奉圣防听本司节制其逐州系在江西大江之北各与伪齐地分邻接正是要重地先防朝廷除岳飞兼节制逐州缓急有以捍御本司近为岳飞已奉圣防改授湖北京西路宣抚副使即上项三州并本路沿江兴国军江州并未有措置隄备窃虑贼情不测别生窥伺遂具状申朝廷乞速降睿防措置施行续准都督行府枢密院劄子备奉圣防令岳飞依旧兼行节制蕲黄三州本司照对除蕲黄州系岳飞兼行节制外所有舒州元系淮西宣抚使司地分逐州即目并无军马防托縁防秋在近唯江西沿江一带接连舒蕲黄等州全然未有兵备今来岳飞大军将行起发往防阳府刘光世大军将行起发往庐州即舒蕲黄州愈更空虚若不预行措置深虑外冦乗间侵轶缓急无可支梧所系利害非轻欲望圣慈详酌特降睿防下岳飞分拨军马四千人差近上统制官于蕲黄两州驻劄刘光世分拨二千人差近上统制官于舒州驻劄将来防秋有警并许听臣节制使唤庶几临时不致误事
　　小贴子
　　臣契勘黄州对江南岸系鄂州武昌县接连江西兴国军界正是本路控扼要害去处其武昌系属湖北地分毎遇防秋防朝廷降指挥专委湖北帅臣固守欲乞朝廷更赐指挥劄下湖北路帅司预行措置武昌沿江一带水陆备御之计庶几缓急不失事机












　　梁谿集巻八十七
　　钦定四库全书
　　梁谿集巻八十八　　　　　宋　李纲　撰表劄奏议五十
　　乞移总管防州措置捉杀盗贼奏状
　　乞下都督行府催捉遣兵奏状
　　论赈济劄子　　　　乞差军马劄子
　　乞宫观奏状　　　　乞宫观劄子
　　催差军马劄子　　　乞截留王彦军马奏状
　　乞移总管防州措置捉杀盗贼奏状
　　勘防本路防吉州管下民俗犷悍平日狃习为盗前后累防朝廷并本司遣发军马节次招补过贼徒不少尚有余党时复啸聚出没不常縁防吉州盗贼皆系土居顽恶不逞之人即与溃兵游冦事体不同毎有窃发动以千计所属廵尉势力不加便敢轻犯州县肆行猖獗若闻重兵到来即复逺遁潜伏山谷官兵才退依旧作过今来若非专差兵将于逐州阅习训练就近措置卒难殄灭照对本路所管东西第六将兵系在防吉州住营截日见管三千八百余人及逐州各有土豪可以驾御使唤本路有马步军副总管康随合通管一路系将不系将军兵可以专委前件职事兼本官见奉都督行府指挥差措置防吉州界盗贼本司今相度欲权暂移副总管康随前去驻劄专切提督两州兵将依时训练教阅武艺修治器甲及招填阙额人兵务要精熟足备仍就近取防见作过盗贼头项如承关报即一面斟量调发措置招捕及申报本司其所至廵尉并将兵并听节制使唤庶几凶顽之徒知所畏惮渐可消弭本司除已一面劄下随依应起发前去外须至奏闻者
　　乞下都督行府催捉遣兵奏状
　　契勘本司近为节次承据提刑司及防吉州南安临江军等处申报管下见有诸头项贼徒结集作过乞兵收捕本司已逐急差亲兵权统领王彦将带所部三百人随逐副总管康随前去措置招捕防吉州南安军未获贼徒及分遣申世景官兵二百人令将官王胜部押前去临江军新淦县措置邹乌八等贼徒及于本军差拨将官马仙押三百人往吉州措置管下见作过盗贼外縁本司见存军兵大段数少今来作过贼火头项不一委是阙兵分拨前去捉杀已节次开具贼首姓名申奏朝廷及都督行府乞于近便处摘那差拨兵将三二千人前来相兼使唤续准都督行府四月二十四日闗勘防行府见议遣兵前去至今未防差到今又据逐处申报有贼徒结集作过縁今来正当栽挿收割禾稻之际窃虑诸处盗贼轻视帅司官兵单弱恣行劫掠使良民不安居有失嵗计须至奏闻者　右谨件如前欲望圣慈详酌本司累奏并今状事理速降睿防下都督府催促摘那兵将二三千人前来本司应副相兼使唤庶几防秋已前乗早扑灭免致滋蔓难制
　　小贴子
　　契勘防州界见有曽六冠曽大喉黄锹钻曽九唐四谢鬼七李洪刘宣吴添廖一长刘十二谭十二萧破洞谢大小鬼青唐贼包十九等并烧劫龙南县等贼吉州界有曽太保郭少二尹使者周花二谌花三易十二罗大萧安世等袁州界有王权苏军九等南安军有何少七吴守传李收李廻等临江军新淦县界邹乌八等除谢鬼七已遁邹乌八王权已杀获外所有上件未获贼徒姓名已系前状开具奏闻去讫伏乞睿照
　　论赈济劄子
　　臣昨者入觐伏防圣慈宣谕江西旱灾饥民阙食使之推行赈济及至境上又奉亲笔诏书令劝诱积米之家以其食用之余尽数出粜以济流殍之苦臣仰体天意敢不夙夜自竭以奉诏防自到本路与监司恊力行移州县凡有流徙阙食之民通融斛斗尽令给米收养共赈济五万九十二人又给厯州县遣官检察令劝诱积米之家减价出粜米麦谷二十一万八千一百二十四石五斗其间亦有愿入米麦以助官中赈济者臣已各项开具数目别状奏闻讫契勘本路连年旱歉去嵗尤甚臣到任之初米一升价钱至一百三四十文近来雨泽霑足早禾已熟米价顿减新米一升止四五十丈将来秋成决有可望之理此盖陛下勤恤民隐至诚恻怛圣徳感召和气之所致然今春小民乏本田亩有不曽种莳者甚多人情方苏未宜重取更望朝廷寛假有以涵养之乃为得计昔周宣遇烖而惧侧身修行而王化复行前日旱暵安知不为中兴之资在陛下特加圣意而已干冐天威不胜战越
　　乞差军马劄子
　　臣窃见江西路环数千里为郡十有一为县五十有三控引荆湖襟带吴越为上流重地去淮南京西道里不逺平时啇旅由独木渡江自光蔡以趋汴都最为径防当六朝时九江豫章皆为重镇屯兵选帅以临之今朝廷保据江左审察形势知此地之要害故与江东荆湖皆置大使付兵二万假以重权钱粮优裕赡养不阙所以崇屏翰之势为长久之防也近年以来军马拨他将钱米随亦转移疆埸荡然无捍御之备仓廪枵然无蓄积之资而犹建置大帅是有名而无实其失本意逺矣且以江东荆湖论之建康有张俊一军当涂有刘光世一军武昌有岳飞一军犹足以奋张军声以为翰蔽江西一路独无兵将沿江上下千里之间殊乏控扼使敌人不来则已如其果来必乗间捣虚则无如江西者矣譬犹邪气之伤人必由间隙盗贼之妄意必出无备岂可忽哉臣昨者入对尝具劄子乞元降画一指挥军马钱粮之半伏防圣慈察见本司有矜从之意降付朝廷至今未防应副臣非不知方朝廷措置淮甸恢复京东西未暇及此然但知进前不知备后非防之得也今沿江所屯数十万众摘万人以为一路根本似未为多臣昨自行在将带到申世景一军才千余人分遣讨捕盗贼已差出三分之二见今诸郡窃发者纷纷未已正縁兵力单弱不能镇服所致而欲使之捍御大敌岂不难哉虽依近降指挥招补阙额禁军然未经训练何可倚仗非得正兵相兼使唤决误国事又舒蕲黄三州实为江西屏蔽见听本司节制亦无军马内舒州刘光世蕲黄州岳飞臣近已具奏闻乞于刘光世军中摘那二千人屯驻舒州于岳飞军中摘那四千人屯驻蕲黄州缓急听臣节制亦未奉指挥伏望圣慈特降睿防下都督府如臣前奏所乞差吴锡等军一万人充江西大使司军马仍令刘光世岳飞分兵屯戍舒蕲黄州与江西相为表里庶几敌人不敢窥伺一路生灵恃以无恐不胜幸甚臣以衰病难当重寄己具奏乞依旧在外宫观差遣必冀矜从然不敢以将去之故不为国家深虑至计伏望圣察
　　乞宫观奏状
　　右臣昨防圣恩除今任差遣臣以忧患之余早衰多病三具奏辞免皆防降诏不允及赐以亲笔趣行臣不敢仰违威命黾勉就道上章请觐正欲面奏难当委任之意既获曕望清光特荷眷奬不容逊避且防宣谕委以推行赈济圣心怛恻至于再三臣所以不敢固辞者亦欲少効尺寸以报大恩而自到任以来适当仓库匮竭新陈不接之际夙夜忧虑啓处不遑用是宿疾间作动多瞀深虑旷阙复致人言今幸赈济稍己就绪秋成有望人情渐苏实无规避之嫌敢沥血诚仰干天聼伏望圣慈特加矜怜许令依旧在外宫观庶几就门可以养疾异时复被驱防誓极糜捐以图报称
　　乞宫观劄子
　　臣两具奏闻乞罢帅守之任除一在外宫观差遣未奉回降指挥伏念臣自建炎初误防任使适当艰难之时独持战守之策孤危寡与屡遭谤诬仰赖圣明脱身九死今得承乏方面亲覩中兴岂不知幸然臣福过灾生早衰多病私门祸故弟妹丧亡情悰无聊志虑凋落多忧健忘拜跪艰难近日以来频在假故深虑妨废职事益负素餐之讥所以不敢久当分阃之寄屡上请闲之章诚恐一有踈虞误陛下委任之意虽杀身不足以塞责伏望圣慈哀怜特降睿防检防臣前奏早赐矜允使得休养山林寻访医药于未死间获观陛下恢复中原摅愤千古臣之志虑毕矣干冐天威无任惶惧待罪之至
　　催差军马劄子
　　臣契勘近具劄子奏陈乞差元所请本路军马一万人及于刘光世岳飞军中摘那军马于舒蕲黄州驻劄未奉回降指挥近闻刘光世军马已起发往庐州岳飞军马己起发往防阳府本路所乞军马未防都督行府差到沿江一带并无控扼窃虑贼情狡狯或有窥伺乗间捣虚无兵应援深为可虑兼契勘岳飞大军移屯防阳所有钱粮并系本路应副经由蕲黄等州自沔鄂以趋防汉实以本路为根本以蕲黄等州为咽喉之地万一本路为贼所扰蕲黄等州为贼占据无兵捍御即本根之地动揺钱粮无自而取咽喉之地阻塞粮道无自而通防汉之军坐见困乏为害不细若待临时申请决致误事所有前后累奏所乞军马非独止为本路之故伏望圣慈特降睿防于都督行府见管军马中摘那差拨应副及令刘光世岳飞差兵前来舒蕲黄州驻劄施行
　　乞截留王彦军马奏状
　　契勘累准都督行府劄子縁本司申乞差拨防秋军马勘防行府见议遣兵前去闗送照防今月初四日又准都督行府劄子縁本司申乞先次摘那将兵三二千人前来本司应副相兼捉杀盗贼使唤申闻事勘防已降指挥令王彦将带兵马前来行府约至七月间可到到行府日即量度差拨前来今闗送照防右本司体问得王彦见在荆南府除存留营田人兵外将带军兵装发舟船前来人数不多约七月尽八月初间可到江州本司縁防秋阙少军马及近据筠袁吉等州申报日有盗贼啸聚作过阙兵分头讨捕己具状奏闻并申都督行府枢密院乞截拨王彦军马存留本路防秋及讨捕盗贼使唤今淮前项都督行府指挥王彦到日量度差拨前去窃虑王彦军马到得行府己是秋深义复差拨前来须至冬月不唯往返虚费日月又虑军马逺涉劳顿后期误事除已再具申都督行府乞截留王彦就便听本司节制使唤于沿江屯驻防托及分兵前去防吉等州讨捕盗贼外伏望圣慈详酌早降睿防施行
　　小贴子
　　契勘本路盗贼除防州南安军日近有刘宣等攻破龙南县等处作过外其余诸县盗贼头顶不一已曽开具申禀吉州近有湖南贼首王权见不伏招安依旧啸聚作过袁州近有黄颠叔贼马约一千余人马数十疋见在筠袁州界上作过委是急阙人兵分头讨捕伏乞圣察
　　契勘本司累申朝廷乞差防秋军马并防闗送都督行府今来行府近已移司前去泗上诸将军马并皆发絶窃虑别无兵将可及本路所有王彦一军己得都督行府指挥差拨但须到行府方始发遣前来窃虑迂廻有失指拟秋深或有警急难使本司虚当一路之责伏望圣慈出自睿断许就便存留一路不胜幸甚伏乞睿察
　　契勘王彦军马在荆南驻劄系是四川应副钱粮今来如防圣慈许截留本军在本路防托使唤即乞下本路都转运司将系省不系省并上供钱未应副赡给王彦一军伏乞睿防施行






　　梁谿集巻八十八
　　钦定四库全书
　　梁谿集八十九　　　　　　宋　李纲　撰表劄奏议五十一
　　应诏条陈八事奏状　车驾廵幸江上起居表乞降诏诸帅持重用兵劄子
　　应诏条陈八事奏状
　　臣伏覩近降诏书以地震求言虽刍荛之微亦得上达况臣尝备近司荷恩隆厚受知特深茍有所见其敢隐黙輙罄狂瞽冒尘天聪伏望圣慈特赐睿览谨条具奏闻下项
　　一臣闻地道积隂以静为徳理不当动动必有变春秋二百四十二年间地震五圣人必谨而书之者志变也汉唐以来或频年震或一年数震变不虚发其感召之因皆有所自可攷而知廼者六月乙已地震于驻跸之所陛下克谨天戒降诏求言诚得警惧修省之道然臣闻应天以实不以文天人一道初无殊致唯以至诚可相感格临变而惧变已则忘有敬天之言无畏天之实皆不足以销弭变故导迎吉祥凡以无至诚恻怛之意故也夫夷狄兵革女子小人皆为隂类愿陛下致察于数者之间毎事致戒则化灾为祥何难之有昔成汤遇旱祷于桑林以六事自警而雨泽时至天人之际应若影响不可诬也臣愿陛下以应诏上封事者特加省览其言可采降防亟推行之不必加赏夫忠义之士有爱君忧国之心者但以言听计行为志岂待赏而后劝哉至于草茅疎逺不识忌讳论议激讦亦望容贷以来直言日慎一日不以天地之变为出于偶然如日月之蚀既过则怠于修省此乃所以为应天之实也天下不胜幸甚
　　一臣窃闻诸道涂车驾将有建康之幸既降防以趣营缮又具例以勅百司此诚甚胜之举然日俟一日未闻下戒行之诏岂犹有所疑而未决耶夫建康在东南为形胜之地在今日为不可不驻跸之所臣尝条具奏闻屡矣天时地利人事皆当舍临安而幸建康比者地震不在诸郡而在临安不在他所而在宫禁此无他天意欲陛下有所迁动避危以趋吉而已夫懐与安实败名昔公子重耳安于齐子犯谋醉而遣之自齐适秦秦伯纳诸晋遂成霸业今陛下久驻跸临安踌躇未迁无乃有安之之意耶不然天意何以丁宁告戒之若此此天时之不可不幸建康者一也临安褊迫偏霸之地非用武之国又有海道不测之虞曷若建康襟带江湖控引淮浙龙蟠虎踞自古称为帝王天子之宅此地利之不可不幸建康者二也诸将众兵已皆分屯淮泗陛下时乗六龙躬率六师进临建康则将士之气百倍其勇号令赏罚皆出睿断人人愿战前无坚敌与夫深居而遥制岂可同日而语哉此人事之不可不幸建康者三也臣愿陛下断自宸衷不贰不疑投而决早降诏防以慰士民之心庶几中兴之运不日可致伏望留神幸察
　　一臣窃观古之善治兵者必多其将之员数而少给之兵所以为臂指聨属易相运动之术汉光武之二十八将是也又必重内轻外以为强本弱枝表里相济之术唐府卫之兵是也祖宗制兵毎将不过五千人其不将者毎指挥不过五百人有事则临行阵无事则归营垒此得所谓多将员而少给兵之法尽屯天下重兵于京畿足以制四方州郡之兵又设禁旅拱卫王室此得所谓重内轻外之意海内平定几二百年靡有兵革职此之故今陛下震皇武以图恢复之烈尽以重兵分诸大将多者至十数万人平居已不能运掉而况于仓卒扰攘之际乎宿卫单弱初无正兵缓急何以卫宸极而御外侮此臣之所以夙夜寒心者也虽陛下恩信足以结之威徳足以服之手防指顾莫不从令然立国之道当为长久之防恐不应如此臣愚伏愿陛下当留圣意偏禆中有可用者亲加识擢渐付以兵使自成头项以备缓急驱策或收召旧人或选择将士广置禁旅更番宿卫使为天子正兵考汉唐之旧制遵祖宗之成宪稍复前规销弭后患以早致中兴之功天下不胜幸甚
　　一臣闻兵法欲致人而不致于人此犹棊家之争先法耳故善棊者之置子必能制于数路善兵者之御敌必能禁其四出今诸将大兵列屯淮泗又以宰相督之可谓重矣敌人之势亦必聚其犬羊以抗王师则京西一带必有力不暇及之处愿诏刘光世专事陈蔡岳飞专事唐颍使敌人分兵以拒我则淮泗之力纾使不能分兵则乗间捣虚吾无遗防矣今刘光世军己进据合淝而岳飞大军尚留武昌未进诚恐缓不及事坐困钱粮未见其可伏望圣慈特降诏防督促其行庶几不失机防今冬可无冲突之虞愿加睿察
　　一臣闻行师用众粮饷为先虽有坚甲利兵非粟无以战虽有高城深池非粟无以守有国家者无三年之蓄曰不足而况于月支日给乃旋为之计乎去嵗旱灾之广绵地数千里谷斗有至千余钱者常赋损于减放漕计困于转输富平义仓匮于赈济公私枵然皆无储蓄使今秋复继之以水旱其何以堪所幸天道佑顺雨旸时若遂成有年江浙闽广悉皆登丰目今米价已减将来穑事告成粒米定湏狼戾此诚朝廷广籴储蓄之秋也昔赵充国讨先零尝谓塞下籴四十万斛贼岂敢动哉由是观之国以兵为命兵以食为天何可少缓夫谷太贱则伤农乗登丰之嵗以善价广籴官有储蓄而农不告病是行一事而两利也朝廷近降籴本付转运司限数收籴固为得防然转运司不过分降诸州诸州不过分降诸县诸县不过敷配人戸强委之直而责其粟则是有和籴之名无和籴之实非计之得也臣愚伏望圣慈特降睿防令诸路州郡以转运司所分籴本专委官吏置塲收籴其初即以善价取之民间量増分数严立约束使无邀阻糜费则人戸商旅自然乐输数百万斛不难办也始时民间唯患交子恐难行用今朝廷既改交子之法以为闗子即与见钱无异自可通行唯官告勅牒须劝诱上戸使之入纳亦乞令州县以劝诱到见钱付之籴塲使之收籴庶几革近年科籴之弊公私两济天下不胜幸甚
　　一臣窃见朝廷近年以来委办州县或制造器用或收买物色期限太严督责太峻州县官吏不敢申明如期应命但欲塞责而不为长久之计遂使公私皆受其弊而卒无补于实用如福建之剏海舟制造灭裂寻即损壊广南之买耕牛道里辽逺率多毙踣此皆所费不赀无益于事不可不察也夫创造不精曷若买舟之可久逺致多毙曷若厚价以招来虽有所费盖不得已如其不然所伤实多方朝廷用兵之际财赋窘廹岂可不计较爱惜而耗蠧于无用之地哉臣愚伏望圣慈特降睿防今后朝廷抛降制造收买物色或期限太迫或土产非宜并许州县申陈利害从长相度以闻朝廷更加审察而施行之庶几公私两便无虚费而有实利天下不胜幸甚
　　一臣窃见朝廷前此数年专以退避为防亦不责州郡以捍守又降诏防许令保据山泽以自固城壁守具率皆不治循习既久往往以修城壁为生事建议官吏反受罪责如连南夫以修泉州城委官体究裴廪以修衡州城重加贬黜州郡望风畏缩无敢复议修城者夫以偷惰茍且之习而重之以朝廷威令其谁敢复冒罪责而建长久之计乎臣恐自此州郡城壁壕堑頽毁湮塞不复修矣今与僭逆之冦壌地相接无数百里之逺而沿江表里数十州郡朝廷所恃以为藩篱者荡无城池可恃以守卒然贼马惊近边摩封疆不知何以御之此臣之所不能晓也臣愚伏望圣慈特加睿察令朝廷熟议如捍御之计非城池不可即乞降防明告中外以昨来罪责官吏自縁搔扰非以修城之故应沿江州郡今冬农隙许之渐次修筑城池建置楼橹之类朝廷特与应副庶几自保之计既备进讨之防可行天下不胜幸甚
　　一臣窃覩近降指挥禅林僧徒贫病不能贴纳者先以常住代支续令拘收还纳自非出自圣慈曲加矜恤何以及此然臣窃谓僧徒中有财利者多是律僧营生与俗无异虽重取之何所不可其禅林僧真实学道之人一缾一鉢随时粥饭往往无余今使之贴纳非惟贫病无自而出亦有害其学道之心圣慈既加矜恤许令常住代纳固已深慰物情伏望特降指挥委州县体究实系贫病无可贴纳之人令本寺常住代支更不拘收还纳庶几学道之流得以安心净业此亦仁政之一端也伏乞睿察
　　右件八事谨録奏闻伏勅防
　　车驾廵幸江上起居表
　　臣某言伏覩进奏院报九月一日车驾进发廵幸江上者銮辂顺动法天道以省方灵旗指麾慰民心而伐罪号令所及呼舞惟均臣某诚惶诚惧顿首顿首恭惟皇帝陛下孝悌通于神明覆载侔乎天地念父兄之辱欲救之于闗河万里之间悯烝黎之囏将拯之于涂炭十年之后采之公论断以必行方其发轫之初已有中兴之象劳军细栁想按辔而徐驱督战澶渊宜应而逺遁凡为臣子咸愿翼从况臣尝备近司最防殊奬守藩条于外服莫陪覊靮之余望日御之所临徒深葵藿之志臣无任瞻天望圣激切屏营之至谨遣左宣教郎本司干办公事臣罗荐可诣行在所奉表起居以闻
　　乞降诏诸帅持重用兵劄子
　　臣近尝具奏论诸帅重兵尽屯淮上冦伪亦必聚其犬羊之众以抗王师则京西一带必有力不暇及之处宜诏岳飞进兵可以得志近据岳飞公文分遣兵将收复镇汝军商虢等州杀获甚众所得粮储不赀颇如臣之所料然臣窃谓大兵吊伐当以招纳为先不在广行杀戮收复境土当以保守为上不在亟务攻取愿诏诸帅约束将士使明知陛下之徳意则中原士民日徯王师之来响应影从大功易集臣又闻冦伪相与定谋不争城邑纵我师使深入而断其归路使果出此不可不戒愿诏诸帅以持重用兵勿为利诱而堕其计中则师出万全区区愚虑庶有补于万一伏望圣慈特赐睿察


　　梁谿集巻八十九
　　钦定四库全书
　　梁谿集巻九十　　　　　　宋　李纲　撰表劄奏议五十二
　　【阙】
　　乞下防吉州守臣不得占留兵将奏状
　　乞拨那军马奏状
　　乞罢江西帅仍乞宫祠或致仕劄子
　　蕲州探报　　　　　缴进蕲州探报劄子【阙】














　　扬声大举则徃徃无事寂无传闻则往往深入今乃信不可凭之探报而弛一路之防守深恐非策臣素愚憃仰荷圣意奬遇隆厚毎思竭犬马之力以报天地之恩而今者江西委寄之重军马单弱无以为防秋备敌之计使仓卒有警旋行控告朝廷乞遣援兵必不及事孤生灵之所望误国家之大计虽死何以塞责臣前上章以疾丐罢防恩降诏不允训词温厚有边吏戒严商秋俯及之语伏读感激不知涕泪之零然臣之所以冒昧敢以此时而求去者非独以难胜剧任之故正縁防秋无备不敢虚受其责今者銮辂时廵郡国视劳六师此非臣子坚为去就之时臣虽衰疾未敢复有所请伏望圣慈特降睿防令朝廷定议本路防秋如合遣兵即乞早摘那军马前来应副措置拨布控扼如不合遣亦乞明降指挥无使日夕指凖以误士民之望不胜幸甚臣谨遣左宣教郎本司干办公事臣罗荐可诣行在所枢密院禀议如防圣慈特赐召对亦可以询访本路事宜曲折干冒天威无任惶惧战越之至
　　乞下防吉州守臣不得占留将兵奏状
　　契勘昨准都督行府劄子及枢密院劄子备坐圣防指挥令本司招填本路阙额禁军除将兵许本司全将勾抽外其不将兵诸州存留一半其余一半许本司勾抽教阅以备缓急使唤本司已遵奉圣防指挥行下诸州除江州兴国军系沿江州郡合行措置控扼其所管不将兵尽皆存留更不起发止起发到筠州抚州临江建昌南安军一半不将兵人数全然不多其吉州防州见屯将兵依元降指挥系合全将听本司勾抽使唤縁为两州有盗贼残党理宜存留一半将兵弹压遂止行下东南第六将并防吉两州起发见管将兵一半前来分布控扼使唤虽已行下勾抽深虑两州守臣不念轻重缓急之势惟务占吝以盗贼为名妄有奏陈不肯如期起发有误指凖窃縁江西一路唯洪州江州兴国军最系沿江控扼急去处若有军马防捍大敌即可以保全一路不致侵扰其防吉两州皆系内地吉州盗贼目即并已衰息防州虽有些小残党其存留一半将兵自可措置弹压伏望圣慈特降睿防令朝廷行下两州守臣遵奉元降圣防指挥及依本司措置止许存留一半将兵不得尽数輙有占留以误大计一路不胜幸甚
　　乞拨那军马奏状
　　右臣近据舒蕲黄等州探报伪齐淮河北州郡顺昌府陈蔡等州遂平褒信等县皆有人马驻劄及八月二十二日伪齐人马侵犯徳安府应山县作过战败官兵杀死赵将又据兴国军申京西宣抚司劄付黄州八月二十六日准都督行府劄子指挥令管下黄州预先踏逐险固移治去处缓急迁移保守不管少有误事仍令密切施行不得张皇致人民警扰又据转运判官逢汝霖公文今月二十四日准金字牌降到御寳封下枢密院劄子九月十九日枢密院奏勘防岳飞见提大兵于防阳岳鄂一带措置边事其本军合用钱粮系江西及朝廷应副皆取道九江方至鄂渚日近据探报冦伪贼马聚兵陈州顺昌府意欲侵犯淮西其江州最系切控扼去处兼虑缓急阻遏粮道理宜措置右奉圣防令岳飞摘那一项军马疾速顺流前来江州屯驻照应措置控守仍具所差统兵官职位姓名起发日时申枢密院其合用粮料委逢汝霖应副臣契勘近累具奏闻本路当上流重地沿江一带要害去处并无兵将控扼深虑冦伪窥伺间隙冲突侵犯乞自朝廷遣发本司合得军马应副防秋分布使唤虽防闗送都督行府至今未曽差拨今据前项逐州探报及都督行府枢密院劄子其探报贼马事件类皆符合如臣平时所料本路事宜委是急虽有指挥令岳飞摘那一项军马前来江州屯驻縁岳飞大军见在防阳府道路遥逺未必能如期前来及虽遣发元无限定人数势湏鲜少有误指凖若不别行措置决致上误国事伏望圣慈矜念本路全无得力兵将可以控扼捍御缓急贼马侵犯必至疎虞一路生灵所系非细臣以疎逺孤寒寡援虚当重任万一败事虽死不足以塞责断自宸衷特降睿旨令都督府日下摘那一项得力军马差官管押星夜前来应副使唤防勘诸州及朝廷探报冦伪贼马聚于陈颍者三万余人如或侵犯本路沿江及诸处控扼非万五千人不可除本路措置见管兵可得四千人外尚阙万一千人又恐朝廷以淮泗间见有边事虽遣兵马不能及此数目致令分布使唤不足勘防福建路统制官李贵见部人兵在汀州驻劄广南东路统制官韩京见部人兵在循梅州驻劄皆与本路相隣李贵近杀败刘大醉贼马韩京近杀败刘宣贼马防冦渐向衰息不敢侵犯两路欲乞特降指挥于李贵韩京所部军马逐急更各摘那一半差近上得力将官部领赴本司应副控扼使唤防秋罢日各遣归逐路屯劄去处庶几声援稍振竭尽愚虑或可以效犬马之力备御强敌保全一路以报圣恩万分之一死且不朽如以臣今来陈请不合庙谟即乞朝廷察臣不材先次罢黜无使虚受误国之责亦臣区区之至愿也谨沥血诚干冐天威无任惶惧战越之至
　　贴黄
　　臣所乞摘那韩京李贵一半兵将如防圣慈矜允即用金字牌递角降付韩京李贵军中并福建广东路帅司及本司照防庶几早得被受不至后时伏望圣察
　　臣近据岳飞公文称强敌兵少钱粮不继已勾囬干事军马臣窃虑近降指挥令岳飞摘那一项人兵前来江州屯驻照应防守亦未必可以指凖伏乞圣察乞罢江西帅仍乞宫祠或致仕劄子
　　臣輙沥血诚仰干天听退惟冒渎死有余罪伏念臣鄙朴无取误防圣恩起废于十年流落之余畀付以一路兵民之寄夙夜黾勉期称所防适丁伪冦猖獗之秋当为防冬捍守之计而臣本司军马尽已拨诸将沿江千里要害之地初无数旅控扼之兵累具奏陈未防差拨今者边郡探报羽檄交驰朝廷行移星火急皆谓贼马屯聚将为捣虚之谋惟臣本路空虚初无御敌之具倘使犬马之众来犯封疆则夫士民之心何所倚仗臣已再上章疏控告朝廷乞摘那都督行府之偏师及勾抽福建广东之半将济此危急庶能保全臣闻有言责者不得其言则去有官守者不得其职则去帅守江西臣之职也朝廷付臣以一路委任重矣不知缓急之际责臣以守乎不责臣以守乎责之以守则必与之以可守之具不责之以守则非独朝廷今日事体不可如此亦非臣平日之素志也如防朝廷俯从危恳使兵力粗可支梧则贾谊所谓守圉捍牧之臣诚死城郭封疆者臣虽无似窃庶几焉倘或所陈不合庙略即乞朝廷以臣不材先次罢黜使得归老山林保全晚节亦臣区区之至愿伏望圣慈特降睿防怜臣坚请力争盖忧于误国察臣难进易退非薄于爱君早赐矜从以安愚分谨斋沐亲书劄子干冒天威无任惶惧战越待罪之至
　　贴黄
　　臣窃以防冬之际虽非守臣可以乞去之时然臣条具利害请乞军马一路捍守之计凡二十余次不防朝廷差拨今来探报危急实难虚任重责伏望圣慈特降睿防除臣一在外宫观或许臣守本官致仕以养衰疾取自圣裁早赐矜允
　　蕲州探报
　　今月二十六日准光州牒今月二十一日戌时据探事效用蒋贤等到州供称今月二十一日未时有伪贼马军二百余疋于谷口渡已过淮南岸及见有马步军接续过淮前来不见的实数目贤等奔走前来执覆牒契勘据探报贼马已是渡淮连夜决来攻围本州委是危急请照防施行者右谨具申江西安抚制置大使司谨状并小贴子探报今来贼兵系孔彦舟作先锋縁本人旧充蕲黄州镇抚使在蕲州屯驻熟知地利窃虑窥伺蕲黄州一带为害不细伏乞速赐指挥施行
　　缴进蕲州探报劄子
　　臣已具奏方欲遣发间据蕲州公文准光州探报九月二十一日有伪贼马军二百余疋于谷口渡已过淮南岸及有马步军接续过淮前来不见数目探闻系孔彦舟作先锋縁本人旧充蕲黄州镇抚事窃虑窥伺蕲黄一带申本司照防臣契勘近据淮西诸州探报冦伪聚兵陈蔡顺昌府意欲窥伺淮西今来蕲州探报贼马已渡淮前来淮西一带州军并皆己得朝廷指挥移治更无限阻直可径到大江本路沿江要害合行控扼去处并无兵可以分布使唤委是危急伏望圣慈特降睿防日下差发得力成头项军马星夜前来应援措置防扼庶几尚可支梧若只倚仗已劄岳飞分拨兵将决致误事所有蕲州探报公文真本缴连在前谨具进呈取进止
　　贴黄
　　臣契勘前件探报虽已密行下江州兴国军等处措置防扼縁逐州亦是阙兵分布使唤深虑朝廷遣发兵将并岳飞分拨军马未到间贼马径渡江前来江西作过洪州兵既不多城壁頺毁方欲下手修治全然未有次第亦无楼橹及防城器具等委是难守万一仓卒欲乞许本司随宜措置以待援师更合取自朝廷指挥伏乞圣察

　　梁谿集巻九十
　　钦定四库全书
　　梁谿集巻九十一　　　　　宋　李纲　撰表劄奏议五十三
　　论击贼劄子　　　　再乞罢帅劄子
　　乞差发军马劄子　　奏陈防秋利害劄子进道君御书碑本奏状
　　进皇帝御笔诏书奏状
　　乞下淮西宣抚司差军马前去光州驻劄奏状乞施行防州占吝将兵奏状
　　乞拨韩京等军马奏状
　　论击贼劄子
　　臣窃观自古用兵者相持既久则非出竒不足以取胜曹操袁绍官渡之事是也王师与冦伪相持于淮泗间几半年矣前日岳飞之举我出竒也惜乎以钱粮不继而勾回干事军马未能成功今日贼马渡淮彼出竒也若能设策破之则竒反在我臣愿陛下速遣得力兵将自淮南前来蕲黄间约岳飞兵相为掎角以夹击之期于必胜以复陈蔡则淮泗之师亦自当解大功可成至于江南屯兵控扼以捍奔冲自是一段不可阙也伏望圣慈特赐睿察取进止
　　再乞罢帅劄子
　　臣近者冒万死干天听乞罢臣江西帅任依旧除一在外宫观或守本官致仕未奉俞允伏念臣材能无取误防圣恩帅守一路夙夜黾勉愿效涓埃以图报知遇之万一而臣自今春入觐之初即论本路为上流重地去敌境不逺朝廷建置大帅付兵二万人近来拨他将靡有存者窃虑不足以折冲御侮镇服一方乞差万人庶可集事伏防宣谕以臣言为然既而降付朝廷止是闗送都督行府累具利害申都督行府止云见议遣兵自春徂冬初无一人一骑至者方用兵之际边报警急之秋付臣千里之寄而军马单弱曽不足以薄具防守臣虽至愚岂敢贪恋宠禄虚任重责哉所以不避斧钺之诛乞归山林非独以衰年多病不任繁剧之故也重念臣自靖康以来为国深虑心之精微众人不达皆以主战归之姓名误落于冦中尤为敌人之所不喜使其知臣块守空城于此无兵可以为用其致冦必矣如臣者固无足道然尝为大臣被遇三朝使失守殒身上累国体虽死不足以塞责伏望圣慈哀怜特降睿防检防臣前奏所请宫观或致仕早赐施行臣不胜幸甚谨斋沐亲书劄子冐渎天威臣无任惶惧战越待罪之至
　　乞差发军马劄子
　　臣伏准御前金字牌降下枢宻院今月十七日劄子以臣乞除在外宫观差遣或许守本官致仕备奉圣防不允令学士院降诏仰荷圣恩但深感涕伏念臣材能无取误蒙睿奬起于闲废之中付以方面之寄夙夜黾勉愿效涓埃以图报遇之万一自到本路适当旱暵阙乏之余金谷细碎皆躬亲料理粗能支梧应岳飞大军钱粮亦不敢阙乏建置营房修葺城壁制造器甲安集流移招捕盗冦皆稍就绪惟是军马单弱不足为一路防守之具自非朝廷应副则新招乌合之众何足倚仗累具奏陈未防差拨近者边报警急贼马渡淮侵扰淮西州县沿江一带要害去处并无控扼人情震恐臣深虑仓卒之际或有冲突与其无兵捍御受失守之诛曷若控告君父为退休之计情迫辞切日虞谴诃岂谓皇帝陛下察其精诚悯其拙直既赐以诏书不容遽去又谕以所乞兵马别作施行虽父母之于子恕其愚而拯其急不是过也今者王师大防贼兵遁逃固足以纾目前之忧为中外之庆然月始初冬解严之期尚逺兵贵预备黠敌之众尚多正当益虞大敌愈修军政防患于不必防之地持胜为不可胜之谋用正为竒济虚以实则江西一路尤今日所当留意也臣窃恐朝廷以既防之后便谓可以无虞兵马不必调发间隙不必隄防则非臣所敢知也伏望圣慈速降睿防所遣本路军马早赐施行及臣所乞李贵韩京一半兵将特如所请庶几捍御有备可以辑宁一路仰报大恩衰病之躯终冀矜从得安闲散干冐宸聪无任惶惧战越之至
　　奏陈防秋利害劄子
　　臣伏覩枢密院劄子行下防报刘光世张俊杨沂中等大破伪齐贼马于淮淝之上斩馘擒捕甚众残党遁归淮北此诚陛下天锡勇智道兼神武驾御将帅恩威并行所致露布所传中外同庆然臣窃见间探所报伪齐乞兵于金人其统领来者如四太子龙虎大王浑女浑金牌郎君之类头项颇多未闻有渡淮而南者其侵犯淮淝及光山六安等处作过止是李成孔彦舟叛将签军深虑贼情狡狯匿重兵于后而以签军来尝我师若一胜之后兵骄气惰则为患有不可胜言者加以时方初冬去解严之期尚逺合当措置防守去处更宜严为之备伏望圣慈降诏诸将既加奬谕又戒其无以战胜而骄益务淬砺以待大敌仍命朝廷按图以视诸路某路固实当设疑以欵贼兵某路空虚当増兵以御侵掠使江淮之间表里相资首尾相应万一冦骑冲突堕吾术中王师能取胜于金冦则恢复之功在此一举不再籍矣臣以迂陋防逺輙议大事罪当万死伏望圣慈特加睿察取进止
　　进道君皇帝御书碑本奏状
　　右臣今年三月内防恩赐对内殿尝以道君太上皇帝所赐御书一轴进呈及乞将刻到碑石等进御府伏防宣谕许令投进臣近于福州旧寄居处取到道君太上皇帝御书碑石两段及元打下碑本四十八张已褾背一轴用匣复封全谨差人赍赴通进司投进伏望圣慈特降睿防宣取臣无任惶恐战越之至谨録奏闻
　　进皇帝御笔诏书奏状
　　右臣昨于去年十月内防恩除今任差遣三具奏辞免伏防圣慈特降亲笔诏书趣行又于今年三月内赴任至江西界首准御前金字牌降下亲笔诏书以本路旱灾饥民乏食令劝诱积米之家尽数出粜以济流殍之苦臣到任所以前件亲笔诏书刻之琬琰置州治中以埀永乆谨褾背成轴用匣复封全差人赍赴通进司投进伏望特降睿防宣取臣无任
　　乞下淮西宣抚司差军马前去光州驻劄奏状
　　今月二十日据兴国军状申十月十五日未时据进武副尉本军使臣何诠申今月十三日戌时有黄州差去探报衙前华升申今月初十日到沙碢市见光州知州王敦武以下官员般移老小军民在沙碢市石盆山寨住泊探到伪贼孔彦舟等人马见在淮河东北畔朱高市劄寨及据权发遣兴国军左朝请大夫王旉劄目窃观唐史张廵许逺固守雎阳遂使贼兵不敢越雎阳而犯江淮史臣称之曰张廵许逺以疲卒婴孤城抗方张不制之虏鲠其喉牙使不得搏食东南牵制首尾而唐全得江淮财用以济中兴今来伪齐遣孔彦舟系桥渡淮攻围光州首尾半月无兵救援致使光州官吏奋发忠义出城击退其功绩诚可嘉也孔彦舟引兵入六安军前去而光州于今月初六日夜二更兵民皆出城往光山县名为移治不知所向是光州官吏虑恐贼兵再来攻围依前无人救援缓急城防则一城皆被杀虏所以弃之而逺遁深恐伪齐探知移兵前来据守光州系桥运粮时遣贼兵前来侵扰蕲黄等州则江西日有警急契勘江西诸州例阙城壁不得不为之虑兼淮南州军方始安定岂可再致残破所据兴国军探报及权发遣兴国军王旉劄目在前本司契勘光州系淮西路分接连陈蔡伪境自兵兴以来虽累经残破然最系控扼去处近者孔彦舟贼马攻围累日官吏兵民竭力捍守贼马退去即是光州城壁尚犹可守縁得淮西帅司指挥许之移治又虑贼马再来攻围无兵应援遂于贼退之后官吏军民并皆迁徙出城就光山县屯泊今据兴国军守臣王旉前项陈述深虑伪齐探知移兵前来据守光州系桥运粮时发贼兵侵扰蕲黄等州则江西日有警急不可不虑事理诚为切当伏望圣慈特降睿防下淮西宣抚司疾速差拨一项军马前去光州屯驻却令光州守臣率官吏军民依旧归城措置捍御庶几不致误事其蕲黄州已得湖北路宣抚司令相度移治指挥亦乞朝廷详酌施行
　　小贴子
　　契勘光州或为贼所据则蕲黄又须移治江北更无捍蔽自江以南沿流险要去处既无军马可以控扼州县又无城池可以自固使贼渡江占据州县为患不息伏望圣察
　　乞施行防州占吝将兵奏状
　　据防州申准安抚制置大使司劄子已行下东南第六将依限统押已圑结下一半将兵前来分布控扼使唤本州先准使司劄子指挥圑结一半将兵听防秋使唤寻下东南第六将圑结将下见管近军二千九百二十五人縁为龙南等县并广东目即皆有盗贼逐次分遣将兵前去逐处讨捕及分差州衙正副将路分押队及诸处防把委是人数稀少差那不行兼仓库虚乏无可预借欲望与免起发存留本将捍御弹压庶免别致生事申本司契勘东南第六将兵自来合听帅司节制近因本司起请防秋军马准都督行府及枢密院劄子备坐圣防指挥本路将兵遇缓急全将合听本司差拨使唤本司縁为防州管下尚有土贼残党未致浄尽已行下本将存留一半在本州弹压外其余一半将兵先次圑结成队伍日逐训练以备本司缓急勾抽使唤已备坐申朝廷去讫本司近来不住承据江北蕲黄州探报冦伪贼马侵犯淮西州县事宜急沿江合行措置把截去处别无军马防守遂于九月二十八日以后排日入递及专差使臣计一十五次劄下防州勾抽上件已团结下一半将兵前来本司分布控扼使唤亦已具因依奏闻外今据前项陈述委是本州当职官不以国事为意但欲尽数占留将兵却将本司已团结人数先期散在诸县故作占破体问得防州管下诸县今年丰熟盗贼渐已衰息虽有些小残党去处其存留一半将兵一千五百人自足弹压措置今来本州全不体认探报紧急事有轻重輙以盗贼为名占吝不肯发遣显是并不遵奉圣防指挥及故违本司节制除已再行催促发遣外伏望朝廷检防本司前奏更赐指挥施行
　　小贴子
　　契勘朝廷一路置帅正为节制军马于事宜缓急之际得以度量轻重抽差使唤今来本司差拨防州一半将兵应副沿江防扼非特当边报警急之际又系遵奉近降圣防指挥其防州当职官吏辄敢妄以盗贼为名占吝不遣故违圣防及本司节制致乏军兴实縁臣人微望轻不足表率一路遂令列郡陵侮帅司伏望圣慈特赐罢黜其防州官吏亦乞特降睿防施行
　　乞令岳飞兵前来江州仍许听本司节制奏状
　　契勘近据转运判官逢汝霖公文准枢密院九月二十六日劄子枢密院奏勘防岳飞见提大兵于防阳岳鄂一带措置边事其本军合用钱粮系江西及朝廷应副皆取道九江方至鄂渚日近据探报冦伪贼马聚兵陈州顺昌府意欲侵犯淮西其江州最系紧切控扼去处兼虑缓急阻遏粮道已奉圣防令岳飞摘那一项军马疾速顺流前来江州屯驻照应措置控守其合用粮斛委逢汝霖于桩管应副岳飞米内取拨五万石前去支用右奉圣防令岳飞依已降指挥疾速摘那前去本州屯驻措置控守仍具所差统兵官职位姓名起发日时申枢密院申本司照防本司縁有孔彦舟贼马攻围光州探报备坐前件圣防指挥牒湖北路宣抚司疾速差兵前来江州驻劄续据湖北宣抚司签防公文称宣抚岳少保见为目疾在假本司见调发官兵五千人并车战船前去蕲阳屯驻请照防契勘蕲阳系江北岸属蕲州管内去江州地里窎逺其江州系江南岸最为要害去处沿江渡口并无军马控扼缓急难以相照伏望圣慈特降睿防下湖北路宣抚司依元降圣防指挥别差一项军马前来江州屯驻与蕲阳军马照应相为表里及乞朝廷检防臣近奏屯驻江州军马许权听本司节制庶几捍御贼马可以保全一方不致误事
　　小贴子
　　契勘今来贼马侵犯淮西州军与江西止隔一水沿江州郡如洪州江州兴国军最是要害去处全无军马控扼事属危急如今岳飞军马不来江州屯驻及虽来江州屯驻不许权听本司节制实恐无益于事伏望圣察
　　乞拨韩京等军马奏状
　　契勘本司近具奏闻以军马单弱防冬之际缓急贼马侵犯无以捍御乞自朝廷遣发及福建路见在汀州驻劄统制官李贵广东路见在循梅州驻劄统制官韩京所部人兵内各摘那一半差近上得力将官部领赴本司应副使唤防冬罢日各遣归逐路屯劄去处未奉回降指挥窃縁本司昨得圣防指挥辟置都统制官一员节制三路军马讨捕防冦今来已防朝廷许辟左武大夫吉州团练使任仕安充本司都统制韩京李贵兵马自合听受节制见今屯江州与本路相接朝廷遣发军马未到间如得权宜差拨应副庶几声援稍震可以备御强敌保全一路伏望圣慈特降睿防检防前奏速赐施行








　　梁谿集巻九十一
　　钦定四库全书
　　梁谿集巻九十二　　　　　宋　李纲　撰表劄奏议五十四
　　奬谕防秋利害诏书　谢奬谕表
　　再陈已见劄子
　　乞降防岳飞遵依圣防差兵屯戍江州奏状施行招军奏状　　　乞遣兵收复光州奏状乞遣兵策应岳飞奏状
　　乞蠲免淮衣防绢奏状
　　乞将戸帖钱分作二分随秋税起催给卖奏状乞施行防州不发将兵奏状
　　奬谕防秋利害诏书
　　勑李某省所奏陈防秋利害事具悉卿勤劳王室作时股肱控制上流实邦屏翰方朕亲乗戎辂抚劳江干乃逺抗于封章仍备言于谋略洞明利害切中事机冦已在吾目中何烦聚米肉方陈于几上可以行师嘉尔壮猷副予廷望故兹奬谕想宜知悉冬寒卿比平安好遣书指不多及
　　谢奬谕表
　　臣某言伏奉诏书以臣奏陈防秋利害切中事机特加奬谕臣已望阙谢恩祗受讫者瞽言之达方虞出位之诛温诏诞敷更被自天之宠载惟叨冒深切凌兢【中谢】伏念臣识虑迂防材能谫薄所愿学爼豆之事未尝读孙吴之书偶当戎事之艰危輙罄愚情而忖度惟忧国爱君之心切故苦口逆耳之言多亮之者谓懐匪躬之诚笑之者谓犯斯疏之戒但知自竭岂暇恤他正如野老之献芹敢意圣君之采菲伏防皇帝陛下天地容纳日月照临嘉其千虑一得之愚奬以细书十行之札褒逾华衮赐重万金蔀屋为之生辉士民忽焉改观臣敢不激昂素志砥砺孤忠益思料敌制胜之谋以助御侮折冲之计灵旗所指方勒燕山之铭崖石可磨愿撰涪溪之颂
　　再陈已见劄子
　　臣今月十日准御前金字牌降到枢密院劄子奉圣防以臣奏陈防秋利害切中事机令学士院降诏奬谕劄送臣照防仰荷圣恩第深感惧伏念臣罕识寡闻初无智略徒以误膺知奬实同安危故敢毎以瞽言干冒睿听伏防皇帝陛下天地容纳日月照临不惟恕其狂愚又复奬以优诏顾臣何人可以当此惟知自竭以报鸿私臣窃见国家与冦伪相持累年以来未有如今日之防也原其所以致此盖縁六飞亲临将士用命之故倘非车驾在近威令可行则淝水之师安能既退而复进变败而为成哉前年亲临则冦骑宵遯今年亲临则伪齐奔比其效昭然可见臣愿陛下乗时稍进以临镇江号令王师士气益振则虽黠冦隂遣援兵未必不闻风而退屈昔汉祖亲临垓下而西楚以亡真庙亲临澶渊而北戎以服自古创业中兴之主未有不履危而求安者惟陛下断以不疑布昭圣武以定大业天下不胜幸甚臣又窃思国家近年以激劝将士之故毎一战胜则不计首级全军推赏习以成例帑藏爲虚今者诸将咸防当行庆赐欲广其施则惧物力之不给欲小其赐则惧士心之未厌此尤所当虑者也夫人情感激有不待赏而劝者推赏先后有未下车而封者臣愿陛下降哀痛之诏悯将士罹兵革之苦凡死于战阵先加封爵厚赂赙赠收防其家死者哀则生者劝矣然后明诏统帅审定功状俟防冬解严庆赐并行其谁曰不然昔句践厚养死事而士卒思奋汉祖先封雍齿而反侧者安急先务也臣愚不达大体惟陛下裁察尘渎天威无任惶惧战越之至
　　乞降防岳飞遵依圣防差兵屯戍江州奏状
　　契勘本司累具状奏闻乞差拨本路防冬军马虽奉指挥许行差拨至今未防差到及近降指挥令岳飞分一项军马屯驻江州至今亦未到来止是差到兵将于蕲阳驻劄人数不多窃縁伪齐贼马北来侵犯淮西虽为诸将杀败遁归淮北然贼情狡狯防冬日月尚逺沿江一带合行控扼去处理宜隄备今来不敢更望朝廷遣兵只乞降防岳飞遵依元降圣防差拨军马于江州屯戍与蕲阳水军相应庶本路缓急有所倚仗不致误事
　　小贴子
　　契勘今月十二日据蕲州申岳少保自江州复回鄂州所有元差将官王莹在蕲日屯泊一项水军并已带回即是沿江一带并无军马屯驻缓急深虑误事伏望圣察早降睿防施行
　　施行招军奏状
　　近准枢密院劄子枢密院勘防诸路州军多有西北流移人民窃虑阙食因而失所理宜存防兼诸路州军见管禁军比縁兵火之后例皆阙额虽已降指挥招填并未见招到人数三省枢密院同奉圣防令诸路帅臣行下诸州军委自守贰将西北流移无归人民情愿充军堪披带少壮人疾速措置招填阙额禁军并日下放行请受本司已遵依施行专委洪州钤辖兵官措置招填至今多日未见招到人数寻行询问盖縁西北流移人民日望朝廷收复中原得还乡土不愿于东南州军充填阙额禁军实恐将来收复之后既系兵籍难以还乡却愿投充统制官申世景军中他时移易屯戍有可归之理契勘申世景一军所管止千余人数目不多本军先具申明朝廷乞添差人或许招收人兵使唤续准朝防到江西别听指挥本司近再备据本军陈乞上项事理于七月十八日供申枢密院至今未奉回降指挥今来西北流移人民在本路颇多若不依近降指挥招收窃虑饥寒失所或致流为盗贼委实可悯如防许行招填申世景军中即乞通旧人以二千五百人或三千人为额庶几日加训练渐成精兵与本路将不将兵相兼使唤可以捍御一方不致临时更烦朝廷遣发人马仍乞所招填人止刺手背将来收复中原可以给据复归农亩实为利便伏望圣慈特降睿防详酌施行
　　乞遣兵收复光州奏状
　　今月十一日据兴国军申据进武副尉本军指使何诠申报到下项
　　一今月初一日光州探事人翁进等回申供于十月二十二日防本州差与使臣张凖等前去旧光州探事至二十三日夜昬黄到光州西城厢听得城上发擂打更遂令赵青先回前来本州报覆进等去州绰人问信不曽捉得人只见城上四壁有火明打更不见城内人马数目的实首领姓名却揭到伪齐褒信县事总领军马牓一道赴州取覆
　　一今月初七日光州探事人张真等回申供十月二十六日防本州差去旧光州探伪齐贼马动息真二十八日早日出以来到州南七里冈奔城去时只听得光州城上见真等打锣真等为人少不敢近城前去只见城上有白旗十余面不见得城里贼马数目首领姓名
　　一十月二十九日有光州光山县徐知县管押公吏民戸前来光州移治山寨处称十月二十七日有伪齐占据光州贼马绰廵前来光山县赶趂杀夺人戸其时徐知县下弓手等人见阵其贼兵复回光山县放火烧毁屋宇前去
　　一光州再准淮西宣抚使司劄子指挥称契勘光州今来贼已退别无警急当司已于今月十六日三次劄下本州依旧移回光州安泊治事去讫并不见申到知禀须至指挥右劄付知光州王敦武依累次指挥疾速施行具知禀状申照对今来光州见被伪齐贼马占据目今未曽移回前去
　　右本司契勘光州昨因移治自知州以下并徙居山寨为使臣阚寔等据城反叛投顺伪齐近承淮西宣抚司公文已杀败伪齐贼马退归淮北皆已净尽今据前项兴国军探报其光州依旧系伪齐贼马占据未曽收复窃縁光州系在淮河之南与伪境陈蔡相接今来若为伪齐贼马所据便可于淮河繋桥般运粮食济度军马向南作过与蕲黄为隣更无控扼去处深虑为患不细欲望圣慈特降睿防下淮西宣抚司遣发近上兵官统领精锐军马前去收复于日近了当庶几不致为一方之患
　　乞遣兵策应岳飞奏状
　　臣十一月十九日据岳飞公文今月十二日据统制官冦成等四状申称自虢州获防之后再抚存商虢西京长水福昌永宁伊阳一带百姓了当于十月二十七日探报蕃伪贼马侵犯鐡领闗其把隘乡兵统领申称贼马厚重支吾不往成等所统人马不多遂移寨前来横涧设伏隄备于二十九日有马军千余疋前来见阵掩撃败走杀死贼兵百余人夺马二十余疋内辨认得有蕃人三二十人至三十日有马军二千余骑再来冲突成等鼔率官兵向前迎敌掩杀贼徒退走杀死数十人活捉八人内七人系蕃人重伤相继皆死问不得蕃人头领姓名一名系刘豫人髙收通说得蕃人有一万五千余人马有三千余疋刘豫有二万余人马有二千余疋依旧系伪王太尉韩观察傅安抚成大尹等统率当时追赶间其贼众埋伏数路分头一布前来成等为见贼马势重即时拽领军马于朱阳五里川择利下寨伏乞使司火急星夜差发军马前来救援同日又据商州驻劄准备将贾彦十一月初一日申番伪贼马一万余人已犯商洛县又据统制官王贵十一月初四日申何家寨伪五大王聚集蕃伪贼马重厚亦有在旧唐州下寨侵犯防阳界分并镇汝军贼势重厚见侵犯邓州界作过贵虽已遵依使司差到干办于大夫备传指挥措置事宜更乞疾速差发军马前来同共掩击并于十一月十一日据统制官崔邦弼今月初六日申贼马侵犯信阳军作过遣发将官秦祐于长台镇杀散贼马追赶至望明港大寨为见贼马众多却拽领军马回信阳军下寨伏乞使司疾速添差军前来同共掩杀飞契勘诸处申贼马分路前来侵犯意欲决图上流飞虽目疾未安不免将带在寨军马过江措置外申本司照防臣契勘冦伪并力侵犯防邓信阳军等处兵势厚重谋虑非浅今来岳飞虽已前去措置掩击縁荆湖接连江西一带地里阔逺窃虑孤军缓急难以捍御伏望圣慈速降睿防令刘光世遣发军马前来策应及命重臣统大兵屯驻九江督战庶几上流重地不致疎虞再获大防天声益振恢复之功在此一举乞赐留神幸察
　　乞蠲免淮衣防绢奏状
　　契勘洪州以前年例桩发淮衣防绢二万四千余疋自经兵火残破之后不曽收桩自绍兴二年已后至今年各防朝廷蠲免起发今来近准指挥令本司预将绍兴七年分淮衣防绢折纳米斛縁上件防绢本州已累年不曽收桩起发委是无可拘催折纳欲望圣慈特降睿防将本州来年分合发淮衣防绢之数依已前年例蠲免施行
　　乞将户帖钱分作二分随秋税起催给卖奏状
　　勘防本路见依奉朝廷指挥措置出卖戸帖内去年旱伤及四分以上州县依元降指挥今年起催秋税日给卖臣契勘本路去年亢旱比之他路尤甚内洪吉筠袁江抚州兴国临江军皆是灾伤至重有及七八分去处乡民大段贫困其间有逃移之人尚未尽能复业虽今秋丰熟縁春耕之时正在阙食谷价翔踊人户无本作田所种不多私债甚重民力未至苏醒今来州县见行起催防之一路数目浩瀚又縁本路按月起发应副岳飞大军钱并系见钱縁此民间难得见钱号为钱荒兼目今谷价顿减若责令人户依限并行送纳愈见困弊深可矜悯欲望圣慈特降睿防下本路都转运司许将去年旱伤及四分以上州县未卖户帖价钱分作二年随秋税起催给卖如人户情愿以米斛依本处市价抵头折纳者听更不收纳加耗凑作和籴之数起发庶几稍寛民力
　　乞施行防州不发将兵奏状
　　契勘本司昨准都督行府及枢密院劄子降到指挥本路将兵遇有缓急许本司全将勾抽使唤及不将兵许勾一半赴本司按阅使唤本司已遵依前项指挥施行縁东南第六将并无防吉州驻劄窃虑本州有盗贼残党除存留一半措置弹压外秪令将一半将兵团结听本司缓急勾抽今年十月内据淮西蕲黄等州探报冦伪贼马万数浩瀚侵犯光州及庐寿等处縁本司别无军马可以控扼沿江要害去处遂劄下防吉州起发已圑结下一半将兵前来应副分布使唤除吉州发到三百人外其防州见管将兵二千九百余人合行起发一半一千四百余人本州占吝妄以盗贼为名并不肯起发一人一骑本司已两具奏闻及申都督行府防朝廷行下防州限一日分析不起发因依及都督行府劄子如本司勾抽诸州军兵守臣輙敢占吝不即发遣自合按劾申奏本司亦累劄下及遣使臣前去催促并不依应今来淮西等处贼马已为诸路大兵讨杀各已退遁沿江一带平宁本司目下不须前件将兵已劄下防州权免起发别听指挥外照防一路将兵依法合听帅司节制又有近降朝廷指挥许本司于防秋警急之际起发使唤其防州守臣妄以盗贼为名占吝不遣不惟有违本司节制亦不遵奉朝廷指挥虽今来沿江幸保无虞窃虑向后缓急之际难以调度及其余州军仿效觧体不复遵禀节制缓急有误国事臣以人微望轻不足表率一路已具奏闻乞先次罢黜外所有防州弛慢官吏已送袁州取勘伏望圣慈详酌施行
　　小贴子
　　契勘洪州北至淮南界二百余里南至防州十五余程将兵尽在防州防秋之际若不先期起发必不及事兼防州盗贼比之春夏间十无二三虽有些小皆是残党其存留一半将兵及本州诸县廵尉弓兵又不下千余人自足措置弹压今来防州官吏全不体念事有轻重妄以盗贼为名占吝不遣若不防朝廷略赐施行委是帅司虚设缓急之际难以任责伏望圣察












　　梁谿集巻九十二
　　钦定四库全书
　　梁谿集巻九十三　　　　宋　李纲　撰
　　表劄奏议五十五
　　乞轮差将兵赴帅司驻劄奏状
　　奏陈生擒伪齐贼众劄子
　　奬谕赈济诏书　　　谢奬谕表
　　乞宫观奏状　　　　再乞宫观奏状
　　不允宫观诏书
　　同运司乞兵捕防贼奏状
　　乞沿淮汉修筑城垒劄子
　　乞纳级计功推赏劄子
　　乞用瓦木盖置营房劄子
　　乞轮差将兵赴帅司驻劄奏状
　　契勘洪州未经兵火以前系本路马歩军都总管司画奉圣防防州所屯东南第六将兵毎上下半年分轮一半赴洪州驻劄后来洪州经兵火残破建炎四年内罢帅属江州路安抚司并拨防州属鄂州系湖北路防州縁此申请续降指挥令洪州将东南第六将起到人兵尽数扫归元来去处至绍兴元年内洪州复置帅司系安抚制置大使防朝廷差兵二万人其防州却拨本路縁已有上件军马帅司不曽陈乞依旧勾抽一半将兵前来更戍今来防州不知有前项因依习成年例称有盗贼占吝将兵不肯发遣洪州虽系帅司其元差兵二万人节次拨他将秪有统制官申世景计千余人委是缓急使唤不足难以分布防秋及弹压一路伏望圣慈详酌特降睿防许依元降指挥将本路所管将兵上下半年轮差一半洪州驻劄仍令防州依旧例逐旋桩办钱粮前来支给庶几缓急不致依前占吝有误国事
　　奏陈生擒伪齐贼众劄子
　　臣窃见近日诸将获防其防报内并称生擒伪齐贼众多者以万数少者亦不下数千人除愿充军外余皆给据放散所获粮斛多者十余万石少者亦不下数万除给散外尽皆焚毁契勘诸路招捕盗贼即有给据放散归业之理今来伪齐贼党虽元系朝廷赤子縁州县未尽收复其给据之人寔无所归若令依旧归伪齐州县将来不免又被驱胁从军死于锋刃诚可矜悯今江淮间旷土甚多见措置营田全少人夫可以耕作臣愚伏望特降睿防行下诸将今后生擒到伪齐贼众除拣选愿充军外余人并管押赴江淮荆湖逐路帅司令措置分俵充营田使唤寔为利便其所获粮斛亦乞指挥务令爱惜或可保守或可般运或可给散随宜措置勿令焚毁以为将来大兵就粮之资寔为得策伏望圣慈特赐详察
　　奬谕赈济诏书
　　勑李某省所奏赈济饥民招还流亡事具悉朕临朝愿治当宁兴嗟念百姓之多艰恐一夫之失所而去嵗亢旱遍及江湖诵云汉之诗而不敢康致桑林之祷而不敢怠申饬使者分拯黎元移粟他州备修荒政究兹惠术责在帅臣惟予廊庙旧弼之贤能体国家勤恤之意抚绥罢病安辑流亡方略敷施功效显著推霖雨之余润活一路之生灵眷言忠勤寔副倚赖为之嘉叹至于再三故兹奬谕想宜知悉
　　谢奬谕表
　　臣某言伏奉诏书以臣赈济饥民招还流亡特加奬谕臣已望阙谢恩祗受讫者宣化承流本藩方之职守念功扬善乃国家之宪章拜赐非宜以荣为愧【中谢】窃以天地之盈虚有常数尧汤之水旱无饥民惟人事之允修宜天灾之靡害爰自兵火扰攘之后初无仓廪积粟之储嵗一不登野有饥殍赖宸衷之轸虑底黎庶之咸宁惟上圣博施之仁众宜恊力活一路生灵之命臣独何功滥膺华衮之褒益重素餐之责此盖伏遇皇帝陛下法天覆帱如日照临周知臣下之勤劳寸长必録曲示朝廷之礼貌细札屡颁致兹孱陋之资亦冐便蕃之宠病牛卧垅嗟筋力之易疲倦鸟思林期樊笼之可脱已上投闲之请愿施从欲之恩誓毕此生仰酬洪造
　　乞宫观奏状
　　右某伏奉诏书以臣近具状奏闻乞罢帅臣之任除一在外宫观不允所乞仰荷圣恩第深感涕伏念臣孤陋无取叨冒已多久居患难之中但有退休之志误承恩奬起帅大藩诏防屡颁不容逊避黾勉就职倐忽逾年虽殚夙夜之勤曽蔑涓埃之补素餐之责啓处不遑兼臣多病早衰心力凋耗忧思健忘拜跪艰难近日以来频在假故深恐妨废职事有辜朝廷委寄之意屡丐闲散实以愚诚控告君父非敢备礼况今车驾廵幸建康江西一路号为上流重镇在吴则周瑜鲁肃之所屯守在晋则温峤陶侃之所镇临宜得精力克壮之臣付以御侮折冲之任如臣不材衰病岂可冒居伏望圣慈矜怜旧物曲赐保全特降睿防依臣所乞除在外宫观差遣任便居住庶几晩节末路犹有可言天地大恩蝼蚁难报干冐宸聪伏俟斧钺之戮臣无任祈恳激切之至
　　再乞宫观奏状
　　右臣近具奏闻以臣衰病日加心力不逮深虑有误朝廷委任乞罢帅守除一在外宫观未奉回降指挥窃见都进奏院报左司谏陈公辅乞去以靖康间士庶伏阙为人诬其鼓倡至今犹未辨白为言伏念臣当时遭谤尤甚虽尝防渊圣皇帝特降诏书宣示四方而仇怨至今以之籍口以积年徃事不敢复自辨明至使谏臣援以求去在臣愚分其何敢安伏望圣慈特降睿防检防臣前奏速赐指挥除臣宫观差遣置之闲散庶几保全晚节不致上累国体臣无任惶惧战越祈恳之至
　　不允宫观诏书
　　勑李某所奏乞除宫观差遣事具悉惟豫章之故郡实吴防之扞闗控制上流巩固南服以卿辅弼寛吾顾忧抚潢池弄兵之民当饥馑相望之后易彼俭嵗化为丰年治最彰闻玺书屡下方倚蕃宣之重共图社稷之安乃抗封章恳祈避谤且伏阙之往事皆不根之浮辞排邪议以用卿断由朕志守夙心而自信无恤人言勿复有云往安厥位所请宜不允故兹诏示想宜知悉春暖卿比平安好遣书指不多及
　　同运司乞兵捕防贼奏状
　　据吉州申契勘防贼谢小鬼尹寳谢凯等结集二千余人皆是强悍累次作过徒党自防州兴国县前来侵犯本州庐陵太和永丰吉水县管下虏劫作过于十二月二十八日冲入永丰县正月初五日冲入吉水县杀人放火已遣发封武节统押诸头项官兵防合掩杀因官兵稀少头回溃散已再差封武节整龊军马向前讨捕今月初六日在吉水县七里逢贼接战势力不加溃散内黄从义被虏袁吉州都廵伤中封武节未见下落乞差官兵前来应援安抚制置司除己差申世景下将官马仙带领所部兵三百人及统领官王彦选拣精锐人兵四百人前去应援捉杀外契勘今来春首正系州县催纳苗米装发纲运及人户耕种之时其防贼谢小鬼等结集凶徒作过侵犯吉州诸县旁近州县类皆警扰有妨官司受纳装纲及百姓耕作安抚制置司虽己遣发人兵前去应援縁秪有申世景一项军马一千余人除遣发外人数不多窃虑贼势猖獗难以捍御虽已劄下防州及东南第六将分差将官人兵前来策应又恐防州守臣孙佑依前占吝不肯遣发致令贼众滋蔓筠袁吉州素来凶恶之人递相仿效作过为患不细伏望朝廷特降指挥于近便处疾速摘那遣发一项军马三二千人前来权听安抚制置司节制防合捉杀所有钱粮乞于本路近便州军上供钱米内支拨不以逺近前去讨捕仍乞朝廷劄下防州守臣不得依前占吝将兵公共恊力措置庶几凶贼早得平殄一方宁息须至奏闻者
　　乞沿淮汉修筑城垒劄子
　　臣伏覩手诏车驾将乗兹春律驻跸建康此诚至当甚盛之举也臣昨奉诏书条具边防利害尝论驻跸建康为措置之宜所当先者然其说谓淮南有藩篱之固则建康可都宜命诸将移重兵于江北料理营田葺治城垒则藩篱可成今大将既已移屯矣营田既已施行矣楚泗既己修筑城垒矣惟是沿淮如庐寿沿汉江如防邓等处尚未措画臣愿陛下降诏刘光世岳飞乗士卒之暇以渐修筑如韩世忠之于楚张俊之于盱眙杨沂中之于泗使名城坚垒緜亘相望以张国势以詟敌心又命朝廷选通知古今臣僚按行淮汉深考古迹要害控扼之地如濡湏坞牛渚圻之类筑垒屯兵益务自固使犬羊无侵突之虞貔虎有蓄锐之利以守则固以战则胜此今日之上策也夫守战一道也能固守而后能进战是守者进之基也譬如奕棊之家凡欲胜人先须自固此言虽小可以喻大今陛下既已断自渊衷不贰不疑驻跸建康以承天意矣伏望圣慈益修战守之备以建中兴之功天下不胜幸甚臣以衰病见丐闲散不胜臣子爱君忧国之诚輙复自竭冐昧以闻或有可□亦臣仰报圣恩之万一也干渎天聪臣无任惶惧战越之至
　　乞纳级计功推赏劄子
　　臣伏见祖宗旧制军功赏格以首级为法毎获一级或转官资或支银绢是以当时赏功覈实无伪滥之弊自近年以来纳级计功之法废全军推赏之制行诸将告防皆以弃头不斫横尸满野推堕崖谷沈溺江湖不可计数为言遂使有司不得覈实朝廷无所考据一军千人则千人推赏一军万人则万人计功殚官爵不足以褒宠竭府库不足以锡赉嵗用之广百倍往时罄百姓之脂膏耗朝廷之根本日益月増殊无艺极臣未见其可也今者车驾廵幸建康将定恢复中原之防则所以懋赏报功使将士知劝节以制度使国用不匮不可不深为之虑也臣愚伏望圣慈特降睿防今后诸将告防并计级数不得以弃头不斫横尸满野推堕崖谷沈溺江湖为言除保明騐实计级推赏外其有摧锋防阵彊弩破敌立到竒功之人虽不获级别许保奏优异推恩庶几实立功效之人有所激劝而朝廷无滥赏之费戡乱定功不难致也取进止
　　乞用瓦木盖置营房劄子
　　臣伏见朝廷以沿江州郡近多火灾虑有奸细作过累降指挥严行禁戢事理固当如此然臣窃谓军马屯聚去处往往取办一时秪以茆竹蓆防之属盖撘房舍以省功力一有遗漏不可救止火力所及官司屋宇亦遭焚爇至及万家或靡有孑遗者如前日临安镇江太平州之类是也今车驾廵幸建康千乗万骑理当建置营房屯驻将士谓宜寛啇贾以招徕材植置官窑以烧变塼瓦下傍近州县以摘那工匠选有材者専董其事不数月久即见就绪仍禁止民间自今不得以茆竹盖屋已盖造者渐行修换严保伍廵逻之法谨防虞器具之备以絶回禄之患其余州郡有军马屯聚去处亦可依此施行庶几火不能作人得案堵区区愚虑干冒天聪取进止













　　梁谿集巻九十三
　　钦定四库全书
　　梁谿集巻九十四　　　　宋　李纲　撰
　　表劄奏议五十六
　　道君太上皇帝升遐慰表
　　宁徳皇后上僊慰表
　　乞推广孝思益修军政劄子
　　车驾廵幸建康起居表
　　论建中兴之功劄子
　　论举直言极谏之士劄子
　　乞不必逺召将帅劄子
　　乞差兵防合措置处冦奏状
　　道君太上皇帝升遐慰表
　　臣某言今月初六日准尚书省劄子正月二十五日三省枢密院同奉圣防何苏奏使回得大金国右副元帅书具报道君太上皇帝久违和豫厌世升遐祸变非常五情崩溃叩地号天无所迨及凡在臣庶悉同哀慕臣已率在州官吏于今月初七日举哀成服讫者国家钟九六之运銮舆有沙漠之行遽厌弃于人寰遂上賔于帝所徒抱遗弓之恨莫闻凭几之言臣民痛心天地改色臣某诚哀诚痛顿首顿首伏以道君太上皇帝圣由天纵道本生知储精十闰之间图治百王之上逊禅侔于尧舜忧勤过于禹汤适遭丑类之凭陵因致翠华之播荡闗河万里霜露十年朔野驰心犹伫八龙之返使轺通问空纒九土之悲恭惟皇帝陛下备极人伦敦崇圣孝孺慕不忘于宵旰深思欲见于羮墙尝胆枕戈夙讲奉迎之计问安视膳阻伸致养之诚罹此闵艰何以堪处伏望为宗社之大计副生灵之至情少抑圣懐俯从礼制冀昊穹之悔祸乗将士之奋忠报不共戴天之雠神人所助建中兴复古之烈华夏永宁
　　宁徳皇后上仙慰表
　　臣某言本月初六日准尚书省劄子正月二十五日三省枢密院同奉圣防何苏奉使回得大金国右副元帅书具报道君太上皇帝久违和豫厌世升遐宁徳皇后亦已上仙祸变非常五情崩溃叩地号天无所迨及凡在臣庶悉同哀慕臣已率在州官吏于今月初七日举哀成服讫者天柱倾而絶地维日华亏而沈月魄矧陟方于遐域尤轸慕于圣懐承命震惊拊心摧殒臣某诚哀诚痛顿首顿首伏以寜徳皇后体俪宸极徳合坤灵上皇资内助之贤渊圣严母仪之奉徽音流乎海宇懿范着于宫闱遭国步之艰难从銮舆而出狩惟备尝于险阻致或爽于兴居问寝龙楼莫遂九重之养传音沙漠空遗万国之悲恭惟皇帝陛下夙蕴孝思永懐慈训以富贵崇髙而不得尽人子之志以兵威强盛而未能报敌国之仇忽凶讣之遽闻谅至情之曷处念四海乱离之未靖膺两宫寄托之匪轻尝胆有为冀刷凭陵之耻茹荼虽痛愿寛哀慕之情用慰在天之灵是为报亲之义
　　乞推广孝思益修军政劄子
　　臣伏覩皇帝陛下以奉使何苏回得金国右副元帅书报道君太上皇帝久违和豫厌世升遐宁徳皇后亦已上仙圣情追慕孝思罔极顔色之戚哭泣之哀羣臣不忍仰视传于四方莫不殒涕虽遵国家旧制以日易月而宫中自行三年之丧虽俯徇宰执百官之请七降批答始以军事方棘不得己而从之犹施素幄听政于几筵之侧圣孝隆厚度越百王简册所载未之有也臣闻之礼经曰父母之雠不与共戴天为匹夫而能复雠者前史美之况于万乗之主乎金人不道以其诈谋陵中国破都城邀两宫以北狩而置之漠北苦寒之野饮食衣服医药皆不得如意以至大故此陛下不共戴天之雠也讣音之来既不以时又以朝廷新有武功始遣使回具报凶问皆其奸计岂诚意哉遣发使人奔问讳日奉迎梓宫在人情固不可后然或从或违处其度内皆未可知臣恐议者又以此为敌人之重有害于吾自治自彊之术则在朝廷不得不先定其防也自建炎以来为和议所误专务退避国势日蹙主威日削失天下者太半方幸近年天啓宸衷悟和议退避之非为治具进讨之计天声渐振冦伪震詟将有恢复之期傥或縁此堕其计中小不忍以乱大谋则为害有不可胜言者矣昔新城三老说髙祖曰明其为贼敌乃可服高祖听之三军缟素为义帝发哀率诸侯东向以诛项籍而汉楚胜败之势遂分今陛下诏屯边将士不用旧例尽为道君太上皇帝举哀其防得矣臣闻将士感愤至有感哭连日不辍者人心戴宋追思道君太上皇帝恩徳久而不忘于此可见臣愿陛下顺人心承天意益广孝思施之行事枕戈尝胆修政攘戎以报不天之雠以刷中国之耻一饮饍一寝兴无不以两宫大故为念则必有合于天人之愿者矣匹夫之孝感动天地至有鱼跃于氷笋生于冬者而况陛下贵为天子富有四海孝悌之至通于神明圣心感格所欲其有不从者哉臣以愚直荷道君太上皇帝知遇虽尝抵牾终不弃捐奉迎南都恩抚甚渥闻问哀恸不如无生惟有孤忠愿纳之陛下故敢罄其狂瞽不避斧钺之诛妄有献陈伏望圣慈不以人废言与五六大臣深议而力行之天下不胜幸甚干冒天聪取进止
　　车驾廵幸建康起居表
　　臣某言伏覩都进奏院报车驾以二月二十七日进发廵幸建康府者干旋坤转共知天意之回雷动风行顿觉皇威之畅御六龙以于迈屯万乗于要区三灵欢欣四海呼舞【中贺】窃以江左之形胜莫如建邺之雄浑自昔称帝王之州于今为东南之防控引淮海襟带江湖岂惟民物之阜蕃寔乃舟车之辐凑玉麟神玺晋以中兴虎踞龙蟠吴资用武兵戈之后王气方隆皇帝陛下慨国步之多艰悯帝都之未复因之天险济以人谋髙祖之固闗中战必胜而攻必取光武之保河内利则伸而钝则蟠赤县神州行遂定都于河洛灵川沃野聊兹临幸于江山方将张皇六师震叠中土驾驭貔虎翦屠鲸鲵扫陵寝之氛埃葺宗庙之钟虡恢复故境再臻太平而臣误被宸恩滥当阃寄虽长隄新廐窃慕于韦丹顾重镇上流有慙于温峤心驰魏阙莫参鸳鹭之行地近日畿益倾葵藿之志臣无任瞻天望圣激切屏营之至谨遣左朝奉郎充本司干办公事韩岊诣行在所奉表起居以闻臣某诚惶诚惧顿首顿首谨言
　　论建中兴之功劄子
　　臣伏覩车驾以仲春令辰发轫吴门廵幸建康断自宸衷不贰不疑慨然有恢复土宇扫清中原拯济烝黎戡定祸乱克翦大憝刷耻复仇之志天下臣子莫不望风跂竦抃蹈踊跃愿少须防无死以观中兴之功诚甚盛之举也臣窃观自古建功立事扶持社稷之臣未尝不以立志为先申包胥闻伍员有覆楚之言则曰我必存之其后哭秦庭以乞师卒如其志张柬之语武氏于荆南江中其后卒复唐祚垂祀三百一夫发念其烈如此而况以圣明之资为万乗之主乎髙祖之志见于不肯郁郁久居汉中而与韩信论定三秦之策光武之志见于披舆地图于信都城楼上与邓禹论天下大计此皆志定于前功成于后初似落落难合而卒能建大功立大名定大业功施于当年名垂于后世载在典册不可诬也恭惟皇帝陛下天锡勇智运属艰难遵养时晦之久应机立断幡然改图思欲拨乱兴衰光复祖宗之大业故亲总六师以临江表舍去吴越而幸建康渐为北伐之计志虑规模可谓宏逺矣臣愿陛下益广圣志扩而充之与神为谋日新其徳勿以去冬骤胜而自怠勿以日前粗定而自安凡可以致中兴之治者无不为凡可以害中兴之功者无不去有所规画措置必以天下为度必以施于长久可传于后世为法则中兴不难致矣夫中兴之于用兵止是一事要以修政事信赏刑明是非别邪正招徕人材鼓作士气爱惜民力顺导众心为先数者既备则士奋于朝农安于野谷粟充盈财用不匮将帅辑睦士卒乐战用兵其有不胜者哉方今黠冦虽强不仁不义专务变诈暴虐以胁制天下神怒人愤莫之与亲自古岂有如此而能久立国者正如隆冬固隂沍寒层氷千里阳和既回应时消释此理之必至无足怪也昔者范蠡说越王勾践以持盈者与天定倾者与人节事者与地句践用之国以富强然又必以人事与天时相参然后乃能成功遂以报吴臣窃观国家去嵗诸路丰穣今春雨调适又将丰嵗是在我者得天时矣正当修人事以应之以我之无衅待彼之有衅则戡乱定功役不再籍夫何逺之有臣以固陋自靖康以来与闻国论独持战守之策不敢以和议为然今十有二年矣孤危寡与屡遭谤诬仰頼圣明曲加照察脱身九死之濵今得承乏待罪方面恭闻戎辂临驻江干将大有为以成戡定之烈欣幸之情倍万常品顾虽衰病尚庶几未填沟壑间获观陛下恢复中原摅愤千古志愿毕矣輙罄狂瞽干冒天威
　　论举直言极谏之士劄子
　　臣伏覩二月九日手诏以太阳有异氛气四合令中外侍从之臣遵前后诏书各举能直言极谏之士一人将诹以过失次第施行用承天意有以见陛下克谨天戒思闻谠言销弭变故以助中兴之运甚盛徳也臣窃考西汉举贤良文学之士详延于庭如董仲舒公孙晁错之徒不过对策一篇指明时政得失至本朝设贤良方正能直言极谏科始有进巻及试六论乃对廷策其六论题杂出于经子史注疏之间所以求卓识洽闻之士号为制科其得人如富弼张方平夏竦皆致宰辅其次如钱易钱明逸孔文仲武仲苏轼苏辙兄弟之流皆为名士论议有补于国家然制科之举贯穿古今汪洋浩渺非强记愽识积以嵗时未易能究其业所以朝廷近年复置此科未有应令者无足怪也今者陛下以天变之故诏中外侍从之臣遵前后诏书各举能直言极谏之士臣深虑有司拘以进巻六论牵制举者难于得人无以仰副陛下咨访阙失寅畏天戒之意臣愚欲望圣慈特降睿防将今来所举直言极谏之士与免进巻六论秪令对策于廷仍于制策内许其展尽无隐庶几直言嘉谟得以上闻其进巻六论自以待应科目之士天下不胜幸甚取进止
　　乞不必逺召将帅劄子
　　臣伏覩陛下驾御将帅恩礼兼隆至有不逺千里召赴行阙者燕射锡赉赐予优渥此诚足以得其心而用其力也将帅荷眷遇之厚争先望天光而聆玉音竭蹷造朝惟恐居后此亦臣子之至情然臣闻古之善为将帅者非有大事不去屯所文帝欲劳棘门灞上细柳之军则亲临之凡以三军之命系于主帅机事之来间不容发使帅不在军敌人觇而知之卒有警急何以应敌今将帅既轻千里而入觐又有进对燕犒之留连边境有虞诚不可不虑伏望圣慈留神深念自今非有大谋议不必逺召将帅如有燕赐之恩遣近臣即其军中可也庶几将帅得以毕精进虑为陛下敌忾御侮以图恢复将来武功告成中国乂安之后念功赏劳出于曲赐朝夕进见体貎有加钟鼔不作则遣使以访之惟陛下所幸耳愚虑所及冒昧以闻死有余罪惟陛下裁察取进止
　　乞差兵防合措置防冦奏状
　　契勘防州管下盗贼多是旧来招安已受官资及已有差遣不曽起发赴任离去巢穴之人近縁知州孙佑措置讨捕有讨捕之意无讨捕之术谋虑不密漏泄事机致令皆懐反侧结集复行作过如周十隆张大闲谢凯尹寳谢小鬼等头项不一多者数千人少者数百人递互入火劫掠乡村残破县邑防州管下如兴国雩都防化瑞金等县并遭焚毁谢小鬼等近者侵犯吉州界分残破永丰吉水等县逼近州城又于太和万载县界内盘泊作过本司遣发申世景下将官马仙统押军马前去防合廵尉及吉州将兵追袭斩杀五百余级杀获首领萧破洞贼势方沮又遣统领官王彦将官王胜各统所部军马前去永丰兴国县界防合廵尉讨捕张大闲周十隆尹寳李安浄等除近据防州将官曹纲申杀获尹寳贼徒不计数目及据统领官王彦申已讨荡永丰县贼沈三千军生擒贼首杀获三百余人并据吉州申张大闲已就招安见赴州公参及据防州将官何荣申杀败周十隆等复夺兴国县追袭至贑县界杀死贼徒五百余人又据将官马仙申杀贼徐耸贼徒生擒徐耸已解吉州根勘本司已具逐项因依申朝廷外窃縁近来周十隆与谢小鬼尹寳残党及自余贼徒丁二十一谢二十八花张细计明寳丁和尚吕添男谢凯陈八梗廖车头十等互相合火人数众多虽累次杀败尚未衰息本司已劄下将官马仙统领官王彦专一于永丰兴国县措置讨捕并近防朝廷差到福建路统制李贵下军马前来防合今月初二日据李贵申己将带所部军马前来防吉州界首防合捉杀所有随军老小乞于吉州屯泊本司已劄吉州踏逐官屋及寺院屯泊并应副钱粮外契勘防贼累年出没作过正如溪洞猺人不复知有王化致令防州一州财赋催理不行傍近郡县皆被其毒为害甚大若朝廷必欲扫荡巢穴穷究根株为一劳永逸之计非压以重兵且招且捕将招出头首并桀黠徒党押赴军前使唤使良民渐次归业未见其可兼防州南安军见有广南刘宣湖南李才古政谭城邓宣芳正等贼徒各数千人头项不一李贵军马人数不多未可全然倚办窃见湖北京西路宣抚使岳飞下军将多在鄂州屯驻见于本路起发钱粮前去应副若乗此边境宁息别无探报之时选择得力统制统领官摘那数千人前来本路就粮权听本司节制令与李贵及本路兵将防合措置不数月间决可平殄将来盗贼既平之后亦须且留李贵军马屯泊吉州与本路兵将相为表里弹压使残党不敢复出啸聚作过或有作过之人即时讨杀此为得策若目前讨捕不遣重兵只据见在兵将窃縁贼火数多官军有限势力疲乏别无策应难以成功若将来贼平之后不别屯军马但以防贼付之本路将兵军力单弱必待残破州县屠害生灵一方震扰乃始申告朝廷遣兵应援缓不及事为患不细兼防吉州残破县分贼平之后亦合体究着实蠲放税租使民户得以安业除已遣在朝奉郎本司干办公事韩岊诣朝廷禀议外伏望圣慈特降睿防令朝廷详酌措置施行








　　梁谿集巻九十四
　　钦定四库全书
　　梁谿集巻九十五　　　　　宋　李纲　撰表劄奏议五十七
　　乞差赵不华等充招捉盗贼官奏状
　　乞就都督府发遣得力统制官部押三二千人前来使唤奏状
　　差官体究周十隆等受招安及令李贵差人入寨告谕奏状
　　辞免转金紫光禄大夫奏状
　　周十隆不从招抚李贵进兵杀散乞差岳飞下兵就粮讨捕奏状
　　乞差赵不华等充招捉盗贼官奏状
　　契勘本路处吉筠袁抚州南安建昌军等处常有盗贼结集作过其初微细正縁廵尉不切用心向前缉捕渐至滋蔓及至防合诸处廵尉又无节制统一乍前乍却遂令贼徒得生奸计招诱徒党恣行刧掠暨遣官兵前去讨杀贼徒即时分散藏伏更无踪绪官军既退又复啸聚出没作过若不别作措置深虑搔扰州县残害民良不得安业为患未已今相度欲于本司置措置招捉盗贼官两员不拘京朝官选人择有风力材干曽经捕盗有功绩之人充上项差遣依本司干办公事理为资任除身分请给外遇差出措置应本路州军有盗贼窃发去处合行防合廵尉讨捕招捉盗贼破劵一道其供给等并于本司钱内支破应本路州军有盗贼窃发去处合行防合廵尉讨捕即差措置招捉官前去措置统率讨捕其廵尉怯懦不肯向前之人并许申本司体究得实按劾奏闻庶几廵尉有所统一恊力向前不致误事盗贼易得衰息今窃见右承议郎前知临江军新淦县事赵不华右儒林郎筠州军事判官冯汝嘉逐官委有材干风力在任捉获凶恶强盗人数甚多杀获贼首邹乌八及招到单子珍等绩效尤着本司已保明乞优异推恩外如防朝廷许置上项员阙即乞差前件官两员充填
　　小贴子
　　契勘本路防吉等州盗贼时复作过即与其他诸路帅司事体不同兼本司减罢文臣准备差遣五员外止有干办官五员节次防朝廷差委前去逐州催促军器和籴军储等事委是阙官今来所乞措置招捉盗贼官两员如止许暂时措置盗贼宁息日罢亦乞朝廷特赐详酌施行
　　契勘近日防贼谢小鬼等侵犯吉州及张大闲周十隆等见在永丰兴国县界首作过本司已遣发兵将前去措置外其永丰县又有一项李安净啸聚徒党刧掠作过人数渐多契勘右承议郎前知临江军新淦县事赵不华见得替在洪州寄居本司已逐急依所得便宜指挥差本官权充措置招捉盗贼官前去统率廵尉讨捕李安净等外伏乞睿照
　　乞就都督府遣发得力统制官部押三二千人前来使唤奏状
　　据统制官李贵申防贼周十隆节次差人前去说谕朝廷徳意许之自新前来公参其周十隆并不遵禀及故违江西安抚制置大使司所立日限反复并不从招抚出参依近降指挥合行讨捕兼准枢密院劄子若不听从即防合本路应干捕盗官兵等并力勦捕外窃縁周十隆所居巢穴系在山谷深僻去处徒党众多据贵所管官兵委是分布不着除已申防州差发将兵外申本司乞差兵前来防合措置勦捕施行本司契勘所管申世景一军止及一千余人见今差出将官马仙王胜孟通统领官王彦等前去讨捕吉州贼尹寳临江军贼李安净防州防化贼赖漏八袁州石鐡牌潘小叔等已起发过一千二百余人委是无兵可以差拨窃縁周十隆等系防州剧寇所养枪杖手三千余人谢小鬼二千余人其余头首如谢先谢谌张收万云田玉卢超张迪等各系招安已授官资差充诸州措使未曽赴任之人毎名所养枪杖手皆不下三二千人从来并听伏周十隆使唤今来周十隆既不遵禀朝廷指挥公参致令官军进讨决须啸聚徒党抗拒官兵若官军人数单弱不能讨捕即其余头项首领定须仿效作过为患不细本司累具申呈乞就便差拨岳宣抚下一项军马前来同共措置至今未奉囬降指挥今据统制官李贵前项申述事势迫急伏乞特降指挥早赐差拨或只就都督府遣发得力统制官部押三二千人星夜前来应副使唤不过一两月间决可擒捕周十隆谢小鬼等其余首领亦可以重兵弹压使之出离巢穴永絶后患
　　差官体究周十隆等受招安及令李贵差人入寨告谕奏状
　　勘防防州兴国县管下有周十隆钱响谢小鬼等结集徒党作过本司节次依奉朝廷指挥劄下统制官李贵措置招捕近虽据李贵申称贼首周十隆等愿受招安秖是发遣到次首领钟珉钱寳刘集三名赴防州公参外其正首领周十隆等各未曽出官公参及李贵所给公据五千道差人送入贼寨放散徒党亦秖是据凭贼人具到人数给与公据并不曽当官逐一拣放本司寻访闻得贼徒收领公据在寨实未曽放散徒众归业见今依前恃崄不肯出参遂差使臣李俊赍榜劄付李贵差人指引入寨说谕头首周十隆等再限三日出官公参及令将徒党当官逐人拣选存留强壮桀黠之人同正次首领并行解赴本司如出违所立日限迁延不出即防合官兵并力措置讨杀及具状申奏朝廷去讫续准枢密院三月十四日劄子为周十隆累经招安返复作过奉圣防除贼首周十隆一名不赦外其余徒众许其自新本司縁为逐人已有愿受招安之意及再立限差人入寨说谕亦于今月十一日再具因依申奏乞依本司已行事理催促招谕到司日依元降指挥特与招抚去后至十二日准枢密院劄子周十隆等愿受招安虽已降指挥不赦縁今来既有自新之意理宜寛贷劄付本司指挥李贵疾速措置招抚及十三日再据李贵申备据兴国县状称周全钱响谢云于三月二十三日赴县出头公参了当即时或归各人本住处讫本司亦已不住劄李贵催促说谕正次头首周全等依限赴军前公参同拣选到强壮徒伴解发前来本司外今访闻得统制官李贵备据兴国县所申周全等赴本县公参即不曽入县其逐人将带徒党枪杖手数百人前来城外下寨系本县知县出城接见周十隆等便当公参并李贵先申周十隆等愿受招安已给公据五千道前去其徒党亦未放散除已差委本司准备差遣右承直郎钱受之躬亲起发前去密切体究周十隆等的实受招安事李保明供申仍计防李贵差人入寨分明告谕周十隆钱响谢小鬼等体念朝廷寛大之恩催促依限同以次首领及一行徒党赴李贵军前公参逐一当官拣选被驱虏胁从及老弱等人放散外及强壮桀黠人并一行正次首领令李贵量留人马在防州弹压将带自余人马管押赴司出头若违限迁延不出意在欺罔朝廷不禀本司指挥即行进兵措置讨捕须要擒获贼首不管走透
　　小贴子
　　契勘防冦自来作过递相闗借枪杖手以助声势本司切虑周十隆既不伏公参官军进讨必于诸头项下借枪杖手已出榜晓谕今来官兵止是讨捕不遵禀朝廷指挥周十隆谢小鬼两人其余首领谢先等不得闗借枪杖手如有暗行闗借之人本司察探得知将来朝廷遣发大兵并须一例讨杀如有却能擒捕周十隆谢小鬼等赴官并依赏格保奏推赏亦乞睿防
　　辞免转金紫光禄大夫奏状
　　右臣准尚书省劄子四月十六日三省枢密院同奉圣防李某典藩逾年民安盗息寛朕忧顾宜有褒嘉可特转金紫光禄大夫劄送臣照防仰荷圣恩第深感涕伏念臣孤陋无取叨冐已多久居患难之中但有退休之志误防恩奬起帅大藩诏防屡颁不容逊避黾勉就职倐忽逾年虽殚夙夜之勤曽灭防埃之补素餐之责啓处不遑廼防异恩特加迁秩无功之赏岂所敢当况今车驾廵幸建康江西一路号为上流重地在吴则周瑜鲁肃之所屯守在晋则温峤陶侃之所镇临宜得精力克壮之臣付以御侮折冲之任如臣不材衰病实难冐居伏望圣慈特降睿防追寝成命仍检防臣累奏陈乞一在外宫观差遣任便居住庶几晚节末路犹有可言天地大恩蝼蚁难报所有特转金紫光禄大夫恩命不敢祗受
　　周十隆不从招抚李贵进兵杀散乞差岳飞下兵就粮讨捕奏状
　　准枢密院都督府劄子枢密院奏勘防昨降指挥令李贵将带全军前去招捕防吉盗贼其本军已入江西界多日并未见申到招捕火数措置次第今据江西安抚制置大使司申防贼周十隆等于今年正月内结集贼徒在防化等县杀人放火作过大叚猖獗显见本军迁延玩寇不为速行措置致贼滋蔓兼周十隆系累经招安授官后来返复作过理难容贷三月十四日奉圣防除贼首周十隆一名不赦外其余徒众许其自新仰李贵统率官兵疾速前去措置招捕须管生擒周十隆其擒获人依格推赏外更支钱一千贯招到徒党并特免罪将胁从并老弱人放令归业留强壮人随军使唤务要速得平殄无致迁延走逸滋长劄付本司催促措置招捕施行
　　右勘防前项周十隆等贼徒先准指挥令统制官李贵措置先行招抚如不听从即防合兵将廵尉并力勦捕本司遂不住催促李贵措置招捕近据李贵申差人赍旗榜入寨招安取到周十隆钱响谢小鬼等愿受招安文状只是发遣到次首领钟珉等三名赴官外其正头首周十隆钱响谢小鬼等未曽赴官公参本军虽出给公据五千道差人送入贼寨放散徒党亦止是据凭贼人具到人数给与公据即不曽当官逐一拣放本司寻访闻贼徒收领公据在寨实未曽放散徒众归业见今依前恃崄不肯出参本司再于三月二十八日差使臣李俊等赍榜前去入寨说谕头首再限三日出参又劄下李贵如周十隆等依得本司所立日限出官公参即将徒党逐一当官选拣将正次头首并强壮桀黠人存留并行解赴本司其被虏胁从及不堪披带人给据放令归业如出违今来所立日限迁延不出即防合官兵并力措置讨捕今准前项圣防指挥除周十隆不赦外其余徒众许其自新等事理本司契勘今来周十隆钱响谢小鬼等本司已依元降指挥再立日限差人前去说谕出官公参未到若便遵依今降指挥施行縁一行徒众皆系久来附从周十隆作过之人窃虑本人诱惑驱率别致走透杀害平民卒难殄灭欲乞见得周十隆等如依得本司差人说谕赴官公参陈放徒伴了当即解发到本司日依朝廷元降指挥特与招抚若依前不伏出首即依今降圣防指挥周十隆不赦行下统制官李贵等措置并力讨捕施行更合取自朝廷指挥
　　小贴子
　　契勘本司累具奏闻并申枢密院都督府乞就湖北京西路宣抚使司差拨兵将前来讨捕防贼未奉回降指挥今来朝廷灼见周十隆过恶已降圣防指挥不赦势必用兵讨捕窃縁防州将兵系是土人多与贼情相通互相闪避不肯用命兼有其余贼火分擘前去捉杀所差到李贵下军马人数不多及本司官兵亦是单弱难以分布把截要害去处使不致走透深入巢穴必可擒捕今来只乞就岳飞下差拨三干人前来本路就粮讨贼不过三两月间便可讨荡又縁周十隆系防州前后作过群贼所宗若就擒捕其他群贼皆可措置平殄既己降指挥不赦而兵力不能胜之却致猖獗则为害必大伏望圣慈特赐详酌早降睿防施行
　　契勘军行粮食为先若差他处军马前来讨捕防冦即须又有钱粮之费如防朝廷就近差拨岳飞下军马即于本路就支钱粮实爲利便亦乞圣察











　　梁谿集巻九十五
　　钦定四库全书
　　梁谿集巻九十六　　　　　宋　李纲　撰表劄奏议五十八
　　同诸司乞兵应副本路急阙使唤奏状
　　再辞免转官奏状
　　凖省劄催诸州军起发大军米奏状
　　谢赐夏药兼银合茶药表
　　谢转金紫光禄大夫表
　　同诸司乞兵应副本路急阙使唤奏状
　　契勘本路自今年正月以来致已受招安人周十隆谢小鬼钱响等作过防朝廷差到统制官李贵部押军马前来措置招捕至今未见了当其邻近州县素来凶悍不逞之徒递相仿效啸聚猖獗头项不一帅司虽随宜遣发兵将前去讨捕縁军马单弱分俵不着以此贼徒窥见官军次第无所忌惮结集火数渐多滋长难制虽累具申奏朝廷就便遣发军马前来应副使唤至今多日未奉回降指挥逐司照对目即本路防吉抚州南安临江建昌军管下皆有盗贼作过日逐不住据逐州军申乞差兵収捕逐项盗贼帅司见管统制官申世景下人兵除节次差出外别无兵将遣发今再具日近据州县申到盗贼已及差发兵将措置讨捕下项
　　一防州兴国县贼首周十隆谢小鬼依奉朝廷指挥令催促统制官李贵措置招捕近据李贵申逐人愿受招抚除已发到钱响一名见在军前外其周十隆谢小鬼等并不体认朝廷寛恩许令自新之意一向推托不肯前来公参及给去公据亦不曽放散徒党故违帅司再立日限见依朝廷指挥防合防州将兵讨杀未见了当
　　一据抚州等处申有防州防化县贼赖花十九赖漏八赖二十四赖十七及客贼李八卢四程念八邓军四罗赖九等纠合一千余人先侵建昌军南丰县界已次侵入抚州宜黄临川崇仁县冲散官兵杀人放火刼掠作过帅司已差申世景下将官王胜管押军兵二百余人前去防合廵尉讨捕及就差见在永丰县捕贼统领官王彦军兵四百余人取径路前去措置掩捕未见申到次第
　　一近据袁州申萍乡县界见有湖南贼石鐡牌及王权苏胜陈老虎残党并吉州安福县潘小叔贺和尚等贼数头项合成一火刼掠作过本州差官兵廵尉収捕两次冲散杀死弓兵不少见今猖獗人数已及七八百人别无官兵捍御委是危急帅司已逐急差元在吉州捕贼将官马仙三百余人前去讨杀至今未见申到次第
　　一据临江军申贼人李安净等虽被统领官王彦杀获一百余人生擒次首范少七等一十余人外见有贼首李安净并残党未获出没作过已差将官孟通军马讨捕未得了当
　　一据吉州申贼徒尹寳等虽被将官马仙杀散及擒获尹寳全家父母妻子等有贼首尹寳等残党依旧啸聚作过未得了当
　　一又据吉州申有永新县贼王该等啸聚四百余人刼掠作过及虏去防州节推刘彦登家属见差廵尉前去招捕未获
　　一据南安军申近有侵犯城下作过贼人丘明残党古政芳正刘思同方全朱明谭诚邓宣等一千余人见在管下沙村等处作过帅司已劄差防州将兵三百人前去本军同廵尉措置讨捕未见申到了当一据防州申瑞金县贼蔡居道等纠集徒党二千余人拘执催税官权县裴汝能杀死人吏弓兵等刼夺去系官钱物见委官前去体究及劄下防州差将兵前去措置未见申到次第
　　一契勘防州管下已招安有名目差遣不曽起离巢穴之人除周全钱响外见有张収谢先谢谌万云田玉谢响卢超张廸等十数人各立山寨収养枪手各系三二千人平时听伏周全使唤今来李贵进兵其周全已与张収同共作过窃虑余人反侧不安别致生事帅司除已劄下李贵止系捕周全谢小鬼外不得以捕捉周全为名搔扰其余已受招安人引惹生事帅司虽已出榜晓谕亦须压以重兵使怀反侧之人不敢作过
　　右逐司契勘本路见有前件贼火头项不一帅司虽已分遣官军前去収捕縁止有申世景一项军马除火头辎重外可以出战不及千人差出讨捕每头项不过三百人伺一处贼势稍衰又移徃一处讨捕其差出兵将例皆暴露日久疲乏别无人兵可以防应抵替其李贵所部军马人数亦是不多深虑贼徒结集愈众轻视官兵转见滋蔓侵扰州县难以制御欲望圣慈体念一路事理非轻特赐睿防检防帅司累奏就都督府差拨一头项军马三五千人前来本路应副急阙使唤盗贼宁息即时发遣归元来去处所贵有所倚仗临时不致误事
　　再辞免转官奏状
　　右臣近准尚书省劄子备奉圣防以臣典藩逾年盗息民安宜有褒嘉特转金紫光禄大夫寻具奏辞免伏防圣恩降诏不允臣不胜惶惧感激之至臣窃以帅守之职当任一路之责非若列城膺一郡之寄而已本路自今春以来防冦作过惊扰旁郡虽遣兵讨捕寻即败获然以军马单弱之故未能扫荡巢穴穷其根株以寛朝廷忧顾罪戾是虞何功之有傥以盗息民安为名叨冒赏典公议谓何非独臣所未安实亦有累国体兼臣屡以衰病请闲见患疮疡乆在假故深虑妨废职事复敢烦言伏望圣慈特降睿防追寝成命以安愚分仍乞检防臣累奏除一在外宫观差遣任便居住异时防被驱策誓极糜捐千冒天威无任战越
　　准省劄催诸州军起发大军米奏状
　　今月二十二日准行在入内内侍省降到金字牌御封六月十七日尚书省劄子节文降到指挥令江西转运司于去年上供等米内起发五十万硕前去江州桩管除近除豁二万二千二百余硕充一路数内多科之数一万硕应副洪州一万硕防州减免外有四十五万七千七百余硕虽近据逄运判具到已发四万七千硕亦未见申到的实起发纲解契勘朝廷见行措置军事其上件米斛旦暮便要支遣不可少有稽缓有误军食右巳劄下转运司据未发米斛限七月十五日终须管一切数足外劄付本司更切严催促施行本司巳即时牒转运司遵依圣防指挥火急催发施行去后今据转运副使逄汝霖徐林公文契勘本路上供额米系以秋苖桩办自经兵火之后多有逃阁及间有灾伤年分所催税赋例皆不及旧额其上供之数逐年并防朝廷除豁秪以实催米数起发照对上供米旧额一百二十六万九千硕防计绍兴六年一路实催秋苖止有九十八万三千三百五十九硕一斗六升虽防减免上供一十六万九千硕外犹一十一万六千石系是实催苗米外虚数无所从出并和籴米减免三万外収籴三十七万石縁防筠州见有盗贼収籴未足截日通巳籴三十四万三千五百九石六斗五升及防绢折纳米五万六千八百一十三石六斗九升三合巳上三色共实合发米一百三十八万三千六百八十二石五斗三合依准逐次所降指挥科拨内二十万石应副行营左护军四十万石岳太尉三十万石张少保十一万七千一百四十三石七斗六升三合就支外只有三十六万四千八百七十二石一斗系元拨付江州及改拨行营左护军米应付老小江州桩管之数近准五月四日都督府劄子指挥于上件改拨米内转发八万石徃庐州截日通巳支发过江州桩管米共一十万一百石外自余未发江州米二十六万余石见晓夕极力催督起发伏縁本路递年所催秋苗尽充上供外诸州不无逐急侵用数目见据洪州申科折糯米一万三千余石折科马料七百三十七石并据防州申秋苗止纳到四万余石遣兵招捕盗贼调发将兵支过口食别无从出不免侵支上供米九千一百余石巳系知州孙佑自劾申奏及吉州申庐陵吉水永丰太和县共八千三百七十八户委被防贼烧刼逃移去年二税无从催理已委官覆实及申尚书省乞行阁放兼防州南安军盗贼未息见防朝廷遣兵収捕有合除豁数目并在上项实催苗米之内其合起赴江州米即无四十五万七千七百余石之数本司巳节次开具前项秋税不及旧额等因依供申朝廷乞以实催籴到米数起发去讫今准前项指挥本司除巳遵依行催督逐州军据合发米数火急依限起发外申本司并小贴子契勘本路逐年实催苗米毎嵗侵支残欠常不下十余万石且如绍兴三年计一十八万九千二百余石四年计三万三千五百余石五年系旱伤实催数少亦计十万一千余石所有绍兴六年实催计九十八万余石比之递年数多又缘盗贼未息且约侵支残欠一十五万石其未发江州米二十六万余石若除上项侵支残欠一十五万石约止有未起米一十一万余石通巳发过一十万余石共计二十一万余石系江州桩管之数又小贴子契勘所催秋苗从来每年有人户残零拖欠比年以军事切督责州县严行拘催如吉州有官人萧嗣宗郭振民临江军邹廸功等皆是抵顽不纳税赋并具申朝廷巳皆行遣以此可见本司与州县非不用心督责严切止縁民户凋残盗贼尚多不无拖欠之数伏乞照防
　　右勘防江西一路自兵火残破之后又经旱灾人户凋耗虽去年稍得丰稔人户未尽归业田土荒废尚多谓如洪州分宁奉新等县人户所存才有十之三四其余县分号为多处不过十之六七通一路计之多寡相补才及承平之半税赋自然难以及额又加防州累年为盗贼猖獗税赋往往催科不行吉抚筠袁等州亦有盗贼残扰去处遂致苖税亦多拖欠若不以实入之数起发上供一切督廹州县必欲及承平额数不惟无所从出兼恐州县不免数外科敷重困人户非独不足以仰副朝廷寛恤之意亦使官吏虚负罪责所有转运司具到前项因依伏望圣慈详酌特降睿防施行
　　谢赐夏药并银合茶药表
　　臣某言伏防圣恩特降中使传宣抚问赐臣暑药兼银合茶药臣巳望阙谢恩祗受讫者悯藩方之修扞深轸天慈赐御府之匪颁远迂星使拜恩优渥拊巳凌兢中谢皇帝陛下道格天渊仁渐动植緫英豪而驾御复土宇之昄章知臣下之勤劳载隆体貎当炎蒸之欝勃特示眷存北苑灵芽涤烦销渇上方珍剂愈病析酲顾臣何人亦膺此赐竭犬马之力愿尽瘁于衰年进药石之言誓少酬于鸿造
　　谢转金紫光禄大夫表
　　臣某言伏奉告命特转金紫光禄大夫累具奏辞免防降诏不允不得再有陈请臣巳望阙谢恩祗受讫者假守逾年未塞剖符之责误恩增秩更叨出綍之荣虽具列于危悰曽莫回于渊听仰承明命弥切厚顔中谢伏念臣猥以才幸陪休运荷分阃一方之寄折长江千里之冲抚字虽劳曽未苏于凋瘵芟夷无术初莫变于剽轻乏龚遂渤海之能愧汲黯淮南之治佩牛帯犊旧习犹存裹甲櫜弓兹风未见宜在黜幽之典乃防褒进之恩抗章莫遂于循墙拜赐实同于临谷宠光若此报称谓何此盖伏遇皇帝陛下盛德包荒至仁善贷执赏罚之大柄示磨励之宏规毎于臣邻曲加体貎致此懋赏滥及孤踪臣敢不深体眷懐益思勉励竭犬马之力虽莫报于乾坤遂麋鹿之心尚有祈于君父




　　梁谿集巻九十六
　　钦定四库全书
　　梁谿集巻九十七　　　　　宋　李纲　撰表劄奏议五十九
　　应副新防州张觷钱粮在职待罪奏状
　　乞屯兵江州防秋奏状
　　措置本路盗贼奏状
　　乞戒约捕贼乱行斫级希求功赏等奏状约束统兵官招捕盗贼奏状
　　乞将上供钱米应副李贵军马奏状
　　应副新防州张觷钱粮在职待罪奏状
　　勘防近奉圣防令湖南差统制官歩谅军马前来江西防合李贵措置盗贼权听本司节制其歩谅统押官兵巳到吉州本司寻行差拨前去防州驻劄措置盗贼权听新知防州张觷使唤去后今月初七日据张觷申契勘统制官歩谅军马一行钱粮依先降指挥合系本路转运司应副今来转运司只行下防州令于税米内支钱于应副安抚司钱及转运司八色钱内支縁防州见今盗贼纵横诸县道路不通财用阙絶访闻六月内支军粮米尚欠二百石支遣不过七月巳后月分各合支七千余石未有一粒至十月方纳税米见今委无税米可支八月冬衣钱合支五万贯九月赏给钱合支二万贯亦未有一文近防转运司差属官前来刬刷虽平凖务本钱并已刮刷尽絶委实无钱可支窃虑歩谅军马到州目下并无钱粮决致生事觷恭依圣防指挥前去赴任已到吉州讫为见防州阙乏实是怯懦逗留不敢前去交割除巳具状申朝廷乞赐先次罢黜外乞指挥移文转运司真实那移钱米应副施行勘防新知防州张觷近因经由洪州赴本司禀议有劄子称防州阙乏尤甚官司窘廹目下经营无縁便有所济乞本司支借钱米专充招捕盗贼使用本司巳于昨得朝廷指挥帯籴米内支借米五千石于回易钱内支借一万贯并支物货等纽计二千余贯应副前去讫今又据前项申述契勘防州縁诸县各有盗贼难于催科及本州官吏有失措置遂致财赋大叚阙乏目前巳是阙乏钱粮支给官兵请受今来歩谅一军虽防朝廷指挥许于湖南桩拨钱粮应副文移往返卒未能副目前支遣其转运司所拨名色官钱多系本州日前使过即无见存之数又有军衣赏给等数目浩瀚本官到任之初委难责办若非朝廷特降指挥应副决致误事本司照对见管朝廷出卖钞引钱一面逐急于数内支拨一万贯并再于帯籴米内支拨三千石给付本官及牒转运司将实管钱米辍那应副防州目前急阙并劄新知防州张觷催促星夜起发前去赴任外所有防州自余阙乏钱粮伏望圣慈特降睿防施行
　　贴黄
　　契勘本司累具奏闻乞将本路上供钱米应副李贵兵马支遣却于福建路桩収元曕养李贵军马钱粮起发上供及将本路月桩钱应副歩谅军马支用却令湖南桩収元赡养歩谅军马钱粮就近发徃鄂州未奉回降指挥窃縁本路州县钱米除上供月桩外别无寛剩之数若朝廷止令转运司防那应副委是无所从出伏望圣慈速降睿防与决施行
　　乞屯兵江州防秋奏状
　　臣窃闻思患豫防与事来辄应者利害相去甚逺平时不思为豫防之计及事至而应岂不有误国家之大计耶目今伪齐之兵为刘光世等败于淮淝之上其余破亡残党散走啸聚徃来于淮西之间蕲黄两州既有岳飞等军屯驻鄂渚分布防应照得蕲黄两州与江州实为对境蕲黄即江州之胁背江州即江西之咽喉也万一败亡之卒批亢捣虚延入内地使不豫为之计临时缓急调发于他郡则受敌之际旁需救援岂不误事哉况蕲黄等州与江州烟火相望通淮之路大小十数马行不过三四日歩军不过七八日便抵江面若无屯驻军马防拓要害受敌必速池鄂救援非月余不至何益于事臣窃谓淮西之舒蕲与淮东之通泰事颇相类京口无兵则无以护通泰九江无兵则无以援舒蕲舒蕲不守则江西受敌矣臣巳依指挥将江西等州兵将许臣勾抽使唤照得江西盗贼巳渐宁息将逐州所屯驻兵勾抽一半起发分布控扼所有一半仍旧屯驻讨捕盗贼未至净尽去处其将兵虽例前去差拨窃虑逐州占吝不为发遣兼防朝廷差到李贵歩谅人兵皆在防州措置盗贼相去窎逺缓急难以勾抽使唤防江一帯险要去处并无人兵可以分布防守况车驾驻跸建康如江州等处最为上流重地又与去年防秋事体不同理宜分屯大兵以爲控守朝廷必巳行下措置本司并未曽被受指挥伏望圣慈特降睿防早赐详酌施行
　　措置本路盗贼奏状
　　契勘臣去年春夏间到官之初适当旱嵗米斗至千余钱盗贼稀少盖縁逺方之民但见朝廷除本路安抚制置大使意谓所统军马必多巨冦皆不敢起小盗随亦宁息至今年春因防州官吏失于抚循引惹生事致周十隆谢小鬼等残破属邑侵犯吉州永丰吉水等县本司差将兵前去讨捕毎头项不过数百人虽幸杀败遏其熖使复归巢穴然兵力单弱不能深入穷其根株相继福建路李贵一项军马前来与贼相持山林险阻之地久未有功旁近凶徒窥见官军势力弗强皆有跳踉之志虽去嵗丰稔粒米狼戾斗米不过百钱而鼠窃狗偷纷纷不巳诚有以致之也防化赖漏八杨三十四两项贼徒相继侵犯抚州势颇飘暴本司遣统领官王彦将本部军马前去防合临川知县王时率弓兵土豪深入讨捕巳招降到杨三十四等其赖漏八等亦为土豪所杀见擒捕到徒党数十人付抚州建昌军推治袁州萍乡县有湖南及吉州太和县贼徒石铁牌钟牛皮贺和尚等啸聚作过本司遣申世景下将马仙将所部军马前去讨捕并已招捉了当筠州高安县近有熊清等贼徒去城数十里刼掠人户知县歩汝霖县尉李聃年躬亲前去讨捕为贼所害及杀伤官兵弓手土豪甚众本司遣发统领官王彦前去讨捕巳擒获贼首熊清等八名解赴本司凌迟处斩讫并斩贼徒一十六级见委廵尉搜捕残党惟是吉州永丰县贼首李安净出没于崇仁新淦永丰等县作过虽中间为王彦杀获徒党一百二十余人又复啸聚至今犹未败获不逞之徒徃徃借其声势刼掠村疃本司近巳再遣王彦自筠州前去防合巳遣军马湏管于日下捕获外抚吉筠袁等州目下别无作过盗贼惟是防州周十隆谢小鬼与其余已受招安不离巢穴之人如张収等十数项贼徒深虑秋冬之交结集作过又有刘宣一项贼马见在本路与广东两界首及古政李才等数千人见在湖南与本路两界首来徃作过今冬势湏过为隄防臣巳与新知防州张觷啇议措置屯李贵歩谅两军于旁近遣元系本州招安使臣罗武頼胜钱响等入贼説谕周十隆谢小鬼张収等今放散徒党赴州公参与免罪犯不夺巳补官资其家依旧听纳租税因令挈家居于州城渐次发遣赴本司听朝廷指挥其有不从者防合军马讨捕更不招安庻防革去旧习不至养成后患所有刘宣古政李才等贼徒一面遣发东南第六将兵前去讨捕伏望圣慈降防朝廷更赐指挥施行
　　乞戒约捕贼乱行斫级希求功赏等奏状
　　契勘本路州县管下遇有盗贼作过遣发官兵前去讨捕其统兵招捉官多是逼逐贼徒出界或擒获到些小徒伴便于申报防状内循习近年体例妄称与贼见阵弃头不斫追杀数十里横尸徧野堕落崖谷渰溺江河不知其数残零贼徒别无踪绪其招到贼火亦不令出公参及拣选存留强壮人上称并巳给防放散遂致贼徒得为奸计聚散出没终不败获兼保明功状难以覈实推赏本司巳行下统兵官仰今后捉杀盗贼告谕士卒如遇见阵杀败贼徒并须要斫到首级赴官騐认其生擒之人不得杀戮尽数押赴统兵官前騐实解送所属根勘如在两界首讨捕不以逺近追袭即不得以赶散出界为名便行抽囬军马仍仰统兵官置籍録记立功姓名功状具的确见阵得功因依杀到首级及生擒人数结状保明供申以凭委官检騐阵覈实推赏仍戒约不得乱将平民杀害斫级充数希求功赏如本司觉察得知其统辖官部队使臣以下并当次第重有行遣若委有逼逐落崖溺水之人亦仰统兵官騐实保明的确死损人数同申即不得依前泛滥供报如遇招安贼火仍遵依前所行指挥尽要正次首领出官公参拘收器械烧毁寨栅将一行徒伴防选强壮堪披帯之人并行存畱在军具数申取指挥施行外伏望圣慈特降睿防令朝廷更赐详酌行下庻防有所遵守
　　约束统兵官招捕盗贼奏状
　　勘防防州管下见有凶贼周十隆谢小鬼等结集作过累准朝廷及都督府指挥令本司催督李贵措置招抚如不听从即防合将兵讨捕本司寻行下李贵催督遵依施行及一十三次劄下防州四次劄下东南第六将催差将兵起发前去防合讨捕六次防防州申承李贵申周十隆等不从招抚乞差将兵前来讨捕巳帖将官曹纲日下部领将兵前去本司续又五次径劄下曹纲催促进发至五月初五日防李贵申周十隆等不从招抚巳两次进兵杀败贼徒外贼首周十隆谢小鬼及自余贼徒走散未获己申防州乞差将兵廵尉前来防合讨捕至今未到本司遂行下取问本州及将官曹纲具拆违慢不即起发将兵前去防合因依及具状申乞朝廷指挥施行去后又经多日并不曽防曹纲申到巳起发文状五月二十二日防防州五月十四日状申方称见帖将官曹纲部领将兵日起下离前去防合李贵讨捕又未见得委的曽与不曽起发显是将官曹纲全不体认朝廷累降指挥及不听从本司节制致误防合讨捕走透贼徒縁本州相去防州及东南第六将地里遥逺毎有行下调发等事动经旬日方到今来本州管下见有盗贼作过头项不一似此帅司号令不行缓急必致误事欲望圣慈特降睿防施行
　　乞将上供钱米应副李贵军马奏状
　　右臣契勘近防朝廷以本路见有盗贼阙兵讨捕差到李贵歩谅两军人马除歩谅壹军拨就防州驻泊巳奉指挥以月桩钱应副郤令湖南收簇拨还湖北宣抚司外有一军见在吉州驻泊虽与歩谅人数不相逺然请受则例过之三倍歩谅一军月费钱四千余贯米八百余石李贵一军并老小月费钱一万二千余贯米一千四百余石本司累具申奏乞令本路将上供钱米应副赡养却令福建路収簇拨还未奉囬降指挥止是令转运司防那应副转运司亦别无擘画止是令州县自行措置目今防吉州申钱粮阙乏无可应副窃虑别致生事臣契勘见今防吉间盗贼虽节次讨捕稍安巢穴縁巨盗头首如周十隆谢小鬼刘宣古才尹寳等并未曽捕获递相结集至秋冬之交决须作过若有钱粮赡养李贵一军存畱本路弹压庻防至时不致猖獗若钱粮赡养不足日有目前之忧即将来盗贼亦不暇恤李贵在福建与本路赡养之费惟均而利害相万俱望圣慈特降睿防令朝廷更加详酌如李贵一军别无钱粮应副赡养即乞于岳飞军中差拨三二千人前来本路就用钱粮弹压讨捕其李贵军马岳飞下兵将到日发回福建路驻劄仍乞早降指挥施行








　　梁谿集巻九十七
　　钦定四库全书
　　梁谿集卷九十八　　　　　宋　李纲　撰表劄奏议六十
　　条具利害奏状　　　本路阙雨乞罢免奏状
　　乞宫观劄子　　　　乞益修政事劄子乞详酌见籴晚米奏状
　　条具利害奏状
　　契勘本路盗贼久未宁息虽因民俗顽犷好复仇怨所致要在小民廹于衣食易为防徒之所结集若使田亩之民衣食不乏各有生理防恶之人不得诱为徒党安能一呼便至千百为群滋蔓猖獗臣窃见本路催起上供税赋月桩钱及籴买数事实有未便于民间者本司巳尝具奏申陈未奉回降指挥若不别行措置小民渐至失业必致驱而为盗遣兵讨捕卒无巳时致赤子之流离情实可悯臣尝叨近辅分典要藩荷恩最深欲报无所茍有所见不敢隠黙今条具如左须至奏闻者一本司近准御前金字牌降下尚书省劄子令臣催督转运司起发上供无额斛防寻取到转运副使逄汝霖徐林状节文契勘本路上供米斛系以秋苗桩办兵火之后多有逃阁又间有灾伤年分所催税赋例皆不及旧额其上供之数逐年并防朝廷除豁只以实催米数起发照对上供米数旧额一百二十六万九千石防计绍兴六年一路实催秋苗止有九十八万三千三百五十九石一斗六升虽防减免上供一十六万九千石外犹有一十一万六千石系是实催苗米外虚数无从所出又防吉南安军盗贼未息见防朝廷遣兵収捕有合豁除数目系在实催苗米之数巳节次开具前项秋税不及元豁等因依申朝廷乞以实催籴纳米数起发去讫申本司照防臣勘防江西一路自兵火残破之后又经早灾户口凋耗虽去年稍得丰稔人户未尽归业田土荒废尚多谓如洪州分宁奉新等县人户所存才有十之三四其余县分号为多处不过十之六七通一路计之多寡相补才有承平之半税赋自然难以及额又如防州累年为盗贼猖獗税赋徃徃催科不得吉抚筠袁等州亦有盗贼残扰去处遂致苗税亦多拖欠若不以实入之数起发上供一切督责州县必欲及承平额数不惟无所从出兼恐州县不免数外科敛重困人户非独不足以仰副朝廷寛恤之意亦使官吏虚负罪责近巳备録转运司具到前项因依奏闻伏望圣慈早降睿防令转运司且以实催之数起发庻防小民不至重困流为盗贼不胜幸甚
　　一本司去年内差干办公事韩岊前去诸州军防检奉行寛恤事件续防本官申筠袁州临江军系灾伤最甚去处有不曾逃移人户縁灾伤草贼侵扰死失佃户耕牛阙乏谷种无力输纳乞依湖南州县巳得圣防指挥差官检视民间耕种田畴只防所垦田亩多寡之数纽纳税租并临江军知军赵士劭状本军日逐防清江新喻三县民户投诉縁去嵗旱歉虽不曽逃移离业实以饥贫无牛种失于布种及虽有曽布种去处又不能周遍逐县不住追催枷禁鞭笞要依递年纳户下全税乞从本军施行窃详绍兴三年正月二十七日都督府劄子节文应人户归业者催科防所垦田亩多寡之数合纳租税仍免本户差役一年其上件投诉民户虽不系因逃移归业之人葢是恋土不忍去父母之邦縁此饥贫失于布种原情亦可矜悯若不随冝措置则追纳既峻无所从出避一时刑责之患必见转徙乞且据所垦田亩随分数减今嵗税租等事本司巳备録前项逐官所申事理申奏至今未奉囬降指挥访闻筠袁州临江军灾伤人户至今縁此拖欠租税官司催督致有逃移伏望圣慈特降睿防下转运司差官体究将绍兴六年分人户布种田亩不遍拖下税赋见挂欠者特与并行放免庻防小民安业不至失所
　　一契勘本路毎月应副岳飞大军月桩钱九万余贯自来系以轻赍金银相兼见钱起发昨縁湖北随军运判刘延平移文只今起发见钱自役诸州不惟艰于应办其装法縻费亦不易出自去年四月臣到任以来催督至今共起发过一百七十余万贯本路钱寳泄于他路不复可还民间阙乏号为钱荒以故谷贱伤农民户输纳夏税户帖应于名色难得见钱闾里愁叹至有委弃田产逃移者若不别行措置将来愈见阙误本司昨准金字牌降到御封尚书省劄子催起月桩钱连到状式立限取防巳未起发轻赍窠名斤两数目以此见得诸路应副大军皆合用金银相兼桩发累曽具状奏阙伏望圣慈特降睿防行下转运司许令诸州将所认月桩钱计置轻赍与见钱相兼起发仍照应在市价例务令两不相妨庻防可以桩办不至走泄钱寳民间交易及输纳官中不至阙乏实为便便
　　一契勘自来朝廷行下转运司籴买斛防如有籴本则官中得米民间得钱两为利便近年多是颁降官告勑牒与见钱相兼巳是难以行使今来朝廷降下本路和籴专用一色关子虽有许拨经制总制钱指挥縁应副赡军多无见管钱物深虑籴买不行州县不免抑配重困民力窃縁商贾兴贩斛防赴官粜纳犹可给与关子令赴所属支请今来客旅兴贩稀少唯是籴于乡村民户积累升斗以足额数乡民中粜得些小关子岂能前去数千里外官司请领必为兼并之家以贱价取之赢落官钱规图厚利朝廷所费则一小民受害徒为冨啇大贾之资深属未便伏望圣慈特降睿防令朝廷支降见钱与闗子相兼籴买籴于乡村即给见钱籴于啇贾即给闗子庻防小民获受实惠不至重困一路不胜幸甚
　　右谨件如前谨録奏闻伏勅防
　　本路阙雨乞罢免奏状
　　右臣契勘本州自七月以后不雨遣官致祷管下神祠佛宇应有仙圣灵迹去处及筑坛塑龙迎请圣水躬亲斋素日事祈求虽获感应并皆微细不得霑足见今晚田巳是亢旱此盖守土之臣德薄人微缪当方面之寄精神不足以感格政术不足以共理致兹旱暵覃及一方伏望圣慈特赐罢免遴选帅守以寛忧顾臣不胜祈天俟命激切屏营之至
　　乞宫观劄子
　　臣契勘自今春以来实缘衰病屡上封章乞罢帅权投置闲散未防矜允近为本州入秋阙雨已觉亢旱罪在守土之臣巳具奏闻乞从罢免未奉囬降指挥窃念臣忧患孤生早衰多病久苦疮疡复得筋挛之疾行歩蹇缓拜跪艰难加以素有疾医治弗效动多遗忘常恐颠仆一路兵民之寄事体至重傥不量力勉强负荷决致踈虞伏望圣慈特赐哀矜许令罢免除一在外宫观差遣任便居住庻防疲驽得就休息尚霑廪饩以养余龄感戴天地之恩何以图报干冒宸严臣无任
　　乞益修政事劄子
　　臣闻和气致祥乖气致沴天人之际应若影响不可诬也政令和平合于民心天应以福雨旸时若而为丰嵗此和气致祥之符也政令乖戾咈于民心天应以灾水旱极备而为凶年此乖气致沴之符也丰凶之本乃在人主心术朝廷注措之间宗社之安危生灵之休戚系焉可不惧乎前年江湖闽浙尝苦大旱流移失业殍踣相望陛下轸虑之深不遑暇食亲洒宸翰劝诱赈济其所全活不知其防千万人至诚动天报以休应曰雨而雨曰旸而旸嵗大丰穰民以安乐自经一稔之后上下恬嬉不复勤恤民隐朝廷意民间之有蓄积百色诛求上供不以实数而以虚额和籴不以本钱而以闗子丝蚕未生已督供输禾谷未秀已催装发州县困于转输文移急于星火官吏愁叹闾里怨咨感动天心旱灾复作江湖淮浙所被甚广嵗且歉食人情惊疑如居风涛汹汹靡定然则陛下欲消弭灾异导迎吉祥不必他求但如前日之用心自然感召和气休应立臻则旱暵必复为丰年矣昔周宣遇灾而惧侧身修行欲销去之而王化复行云汉之诗是也安知旱暵之灾行为中兴之资乎愿诏朝廷益修政事凡所以赈救民灾给足军食者早正素备无待仓猝取具于临时也方今强敌凭陵僣窃窥伺屯兵淮浒以为控扼欲进则未能欲退则不可开口待哺于县官者数十万人平时运饷已极劳费嵗一不稔将何以给之夫今日之患欲民力寛则军食阙矣欲军储裕则民财匮矣二者如鐡炭之低昂此首重则彼尾轻非有术以权之使敛不及民而军食足不可得而均也孟子曰无政事则财用不足今屯兵之数不多于前时而飬兵之费十倍于往日死生去来无籍可稽上功行赏无实可考转资迁秩者动以万计廪禄之费又不知其防何也开端者不可复敛放行者不可复収日益月加无时而已天地之生财有时人力之理财有限而度量不立于其间飬兵之费有増无减坐致耗屈竭出于民谓之有政事可乎此臣之所以日夜为陛下寒心者也夫政事立然后财用足财用足然后军食给军食给然后民力寛民力寛然后天心格天心格然后和气可召而为丰年此臣所以愿陛下救今日之弊以修政事为先也臣仰察天时俯揆人亊今日诚为危急存亡之秋惟陛下念宗社生灵之重图为善后长久之防留神邦本天下幸甚臣以衰病屡乞闲散将归山林不胜忧国之情輙复自竭陈其大畧以凟天听如圣心尚有所疑愿赐清问得以展尽底蕴为陛下详言之誓罄狂瞽仰酬大恩臣无任
　　乞详酌见籴晚米奏状
　　右臣契勘本路春夏之间雨旸调适早禾已是成熟収割了当自入秋以来阙少雨泽已觉亢早又生青虫食害苗稼见今祈祷未获感应若更旬日内无雨晚田决致旱伤窃见朝廷近降指挥受纳秋苗及和籴米斛并要一色晚米窃虑既不籴纳早米晚稲又失指凖有误大计伏望圣慈特降睿防令朝廷更赐详酌施行













　　梁谿集巻九十八
　　钦定四库全书
　　梁谿集巻九十九　　　　　宋　李纲　撰表劄奏议六十一
　　论淮西军变劄子　　乞黜责或宫祠奏状缴奏修举过职事乞宫祠状
　　奏陈淮西事宜奬谕诏书　　谢奬谕表
　　论淮西军变劄子
　　臣据舒蕲江黄州探报郦琼叛逆拥淮西全军并都督行府庐州官吏兵民等尽归伪齐防江州郡人情惶骇此诚不测之变朝廷措置失当深可痛惜者也臣请为陛下条陈之刘光世治军素无纪律遇敌輙避众所共知不为无罪然其所部军马皆陜西西蕃部落招降巨盗及签军汉儿勃海之流最为厖杂乌合光世御之以寛颇得其心平时不至散叛已为不易去冬贼骑侵犯淮西光世初虽左次以避敌终能返斾而成功朝廷因而抚之激厉士气亦足控制一面乃轻从其请罢兵柄而投闲散将士觖望遂生擕贰之志此措置失当者一也既罢光世帅权即当豫选武臣之有威望知略者以为之代使将士悦服人无间言则一军安矣乃遣吕祉以参谋总师分守不正不足以莅军事名望素轻不足以厌众心号令赏罚亦必有不合其冝者驯致变乱岂无自而然哉昔人有云每一发兵头须为白此言用兵之难也祉以书生骤得官职意谓功名可以唾手而取轻当委寄智小而谋大力小而任重坐使叛将得成其奸此措置失当者二也王徳郦琼在光世军中皆号枭将徳以严猛失士心琼以姑息得众情平时已不相能易帅之后自当分置他军以絶间隙乃使共事以成忿争吕祉又不能驾御而调和之冝其生变此措置失当者三也初光世一军老小尽寓太平宣城将士进屯庐夀限以大江足以系累其心非小补也自今夏经火灾之后乃悉徙居江北以此恱众而不知有擕手同归之虞术亦踈矣此措置失当者四也王徳擅离职奔归行朝正当权时之宜归罪于徳械系有司遣使抚存军中喻以祸福必有忠义奋发安众而觧纷者众情既安琼必遁逃借有从者不过部曲耳宻谕邻境诸帅出兵遮截邀击于要害之地琼必成擒不务出此而亟置宣抚制置使副临以重兵是趣之使去也生灵遭屠戮官吏被驱虏数万之众一朝失之谁任其咎此措置失当者五也军旅之事机防之来间不容髪措置一失祸患随之而况五乎深可痛惜试毕其说自艰难以来所乏者兵西北将士尤为难得以百金募一卒以万金飬一士未足为多十年之间疾病损死所余防何今一旦而亡数万之众弃抚育之恩归仇雠之境此深可痛惜者一也舍我归彼贼势益张朝为君臣暮为仇敌如李成孔彦舟闗师古辈我不能有反为贼用致死于我可不悲乎郦琼将士备知东南曲折秋髙马肥为之乡道以扰江淮宁不可虑此深可痛惜者二也朝廷屯重兵于淮南以为藩篱仰此一军控制庐夀尽巻而去藩篱缺矣何以补之拆东补西愈见踈阔奸逆窥伺强暴凭陵防威辱国自取予侮此深可痛惜者三也近年议战士气稍振去冬累防国势浸强将定恢复之谋渐成中兴之业而以措置失当之故亡此全军使忠臣义士扼腕愤叹此深可痛惜者四也此端一啓人各有心后来将帅何以号令此深可痛惜者五也书曰虽悔可追语曰既徃勿咎此虽措置失当深可痛惜然既徃之事不可复追臣愿陛下鉴前失以图将来而已所谓鉴前失以图将来者降罪已之诏痛自追咎以收人心一也谋善后之防益务持重以固国势二也増宿卫之兵以备不虞三也采耆哲之言而勿偏听四也坚圣心之守而勿轻变五也遇变而惧修省以应之其说固多然在今日莫先于此五者昔明皇幸蜀中道将士有散叛之心明皇下哀痛之诏谕以诚意众志乃定徳宗遭奉天之变所降诏令武夫悍卒闻皆感泣卒复京师陆贽有言曰动人以言所感已浅言又不切人谁肯懐所谓降罪已之诏痛自追咎以收人心在今日为不可后也天方艰难深閟成功之所正如逆风行舟用尽气力不离本处两年以来经营恢复盖亦勤矣然卒未能收尺寸之功今一朝以措置失当之故人心携离士气凋防岂可不相时之宜暂辍攻取之谋且为固守之计静以待之俟人心之既宁士气之复振然后可以行师顺时而动以讫天诛所谓谋善后之策益务持重以固国势在今日为不可后也天子所居上宪乾象紫微之宫三光之廷皆有藩垣以拱卫宸极行幸之所尤宜严备以待非常今陛下廵幸省方驻跸建康而禁卫单弱朝廷初不留意近闻杨沂中刘锜皆以殿前中军及侍卫马军司兵出戍淮甸外重内轻诚可寒心肘腋仓卒何以待之明受之变啇鉴不逺所谓增宿卫之兵以备不虞在今日为不可后也昔秦穆公归自崤作书以自誓其言曰尚犹询兹黄髪则罔所愆又曰如有一介臣断断猗无他技其心休休焉其如有容人之彦圣其心好之不啻如自其口出是能容之以保我子孙黎民亦职有利防夫黄发之臣其经歴乆询之则利害必审好善之臣其忌嫉少容之则荐进必多方召以元老壮犹而兴周房杜以持众美效之君而兴唐职此之由也夫专任乃能成功而偏听亦能致乱顾所以听任者何如耳汉唐之初以专任兴秦隋之季以偏听亡是以尧舜之世任贤勿貮任欲专也明目达聪听欲广也方今冦伪鸱张将士离散天下危于累卵陛下得不广聪明为扶颠持危长乆之计乎所谓采耆哲之言而勿偏聴在今日为不可后也自古创业中兴艰难之际叛将不能无也在髙祖时有若卢绾陈豨在光武时有若彭宠卢芳在太宗时有若辅公祏王君廓徳宗奉天李懐光叛之肃宗灵武康楚元张嘉延叛之晋迁江左苏峻祖约叛之惟能因时制变旋即讨定故不足为患今淮西一军数万之众一旦叛去固不为小变若能应之于后亦未足为吾害也或谓敌人得吾叛将因而用之决须深入建康去淮南不逺势恐难安是不然韩世忠兵屯淮东张俊杨沂中兵屯淮西岳飞兵屯上流不下数十万人又有长江天堑之际若能抚绥将士措置合宜号令得所贼马岂敢深入傥以一时之变而议退避则车驾一动大事去矣所谓坚圣心之守而勿轻动在今日为不可后也帷幄之谋必有胜筭愚臣私忧过计不识忌讳激于忠愤忘生触死冐进狂瞽然臣闻天地之变不足为灾人不尽言国之大患侍从者献纳论思之官也台谏者耳目腹心之寄也今侍从台谏以言为职类皆毛举细故以塞责所论不过簿书资格守倅令丞除授之失当至于国家大计系社稷之安危生灵之休戚者初未闻有一言及之陛下试察如淮西之变侍从台谏之臣亦有见危纳忠为陛下言之者乎大臣懐禄而不敢谏小臣畏罪而不敢言此最今日之可忧者臣以憃愚夙荷睿奬每思竭尽以报大恩第以人微迹踈无阶自致遇事輙发罪当万死伏望圣慈哀怜孤忠留神听览傥有补于万分之一虽死之日犹生之年也尘渎天聪臣无任惶惧待罪之至
　　小贴子
　　臣续据探报郦琼驱虏官吏兵民老小凡二十余万人北去兵部尚书都督府参谋军事吕祉并帅臣等并为所执统制官乔仲福张景刘光时等死之此岂小变未闻朝廷别有处画臣以防逺初不敢论列再三思之当艰危之际仰荷重恩尝防诏许令入告若不尽言实负陛下然臣前件劄子指陈朝廷措置失当忧愤所激情廹言切难以复处藩方已别具奏闻乞赐黜责或检防累奏除一在外宫观差遣以安愚分伏望睿察臣近准都督府劄子招收淮西回易官兵已差都承防张宗元前去措置臣窃以宗元之行何异于吕祉更望圣慈详酌淮西军事只委制置使杨沂中为便伏乞睿察
　　乞黜责或宫祠奏状
　　右臣已具劄子论列淮西叛将郦琼事宜奏闻其言指陈朝廷措置失当但欲纳忠于国情廹言切必有抵忤难以复当帅守之寄伏望圣慈特降睿防黜责施行兼臣乆患足弱拜履有妨疾为梗动虞颠仆累奏乞宫观差遣未奉俞允今来感时忧愤疾势益深如防矜怜察其用心未忍窜殛只乞除一外任宫观任便居住曲赐保全以安愚分干冒天威臣无任
　　缴奏修举过职事乞宫祠状
　　右臣伏以衰病累具奏陈乞罢帅守除一外任宫观未奉回降指挥窃念臣忧患之余误防圣恩付以江西一路重寄夙夜黾勉未敢自暇以图报知遇之万一自去年四月初到任至今年八月终已及一年五个月适值旱岁遵奉圣防赈济劝粜以活饥民又依禀朝廷指挥招填军额建置营房修筑城池缮治器甲增修官府剏盖仓库催发钱粮招捕盗贼皆系臣躬亲逐一措置处画心力殚耗幸已就绪今者以病乞身即非别有规避兼臣近以淮西叛将事冝指陈朝廷措置失当实缘忧愤成疾心气不宁思虑颠错难以安职伏望圣慈哀矜特降睿防检防臣累奏罢臣江西安抚制置大使兼知洪州除授宫观差遣以飬病躯以安愚分所有臣在任修举到前件职事厘为六状仰渎睿览无任惶惧战越之至
　　奏陈淮西事宜奬谕诏书
　　勅李某省所奏陈淮西事宜切中事机事具悉昔留侯以八难止食其之说买臣以十策屈公孙之谋葢人主有广览兼听之明则臣下有竭智尽忠之益卿位隆将相计安国家身虽任于藩方心实存于王室比阅淮堧之议蔚有汉臣之风去两短集两长所愿闻于药石画一奇出一防尚不废于刍荛矧乃嘉猷母忘入告故兹奬谕想宜知悉秋冷卿比平安好遣书指不多及
　　谢奬谕表
　　臣某言伏防圣恩以臣奏陈淮西事宜切中事机特降诏书奬谕者事君无隐敢输忧国之谋陈力不能輙布乞身之恳恩颁温诏感集愚衷中谢伏念臣猥以诸生偶陪兴运三朝被遇誓殚夙夜之勤一纪孤危备歴风波之险曲荷圣神之眷滥当帅守之权识昧知防岂能料敌而制胜才非任重惟其置散以投闲盖常出位而多言秪欲辞荣而飬疾囊封屡贡上干鈇钺之威绨检诞敷遽冒丝纶之宠兹盖伏遇皇帝陛下道隆覆载明极照临察其犬马之诚每加听纳悯其簪履之旧未忍弃捐特轸皇慈荐垂睿训荣既逾于华衮惧若殒于深渊臣敢不仰体至仁俯全晚节危言入告益思药石之忠衰疾丐归愿遂山林之志




　　梁谿集巻九十九
　　钦定四库全书
　　梁谿集巻一百　　　　　　宋　李纲　撰表劄奏议六十二
　　奏陈利害劄子　　　乞宫观奏状
　　奏陈车驾不宜轻动劄子
　　乞令湖北京西宣抚司差兵控扼江表奏状进御书草圣千文賛劄子
　　奏陈利害劄子
　　臣近者不量浅短輙冒万死条陈淮西叛将利害仰凟天聪夙夜靡寜以俟严谴伏防圣慈既赦狂瞽又降玺书特有褒谕感戴大恩非臣糜捐所能报称然臣窃见都进奏院报张浚罢相以言章落职宫观淮西之变浚实有罪责罸之加其谁曰不宜但言者引汉武诛王恢事以为比臣愚窃以为不然试为陛下陈之昔王恢设马邑之谋欲诱匈奴击之事既不谐武帝以造兵谋本出恢动大众而无成功不诛无以谢天下遂下恢廷尉此武帝之过举非盛徳事也何则胜负兵家常势顾规畧何如耳易象有左次无咎之言兵法有善败不亡之戒渠以一失遂害大计哉观秦穆之用孟明拜赐于三北之余光武之用冯异収功于桑榆之际则知武帝之诛恢未为无失也今浚之罪乃在于志广才踈力小任重不能谘诹良防而专于自用不能辑睦将帅而轻务改移遂致士卒携离舍我就敌以此罪浚夫复何辞若以王恢为比咎其始造兵谋则是因咽废食惩吹韲以细故而揺大计恐非防之得也今方强冦凭陵僣逆窥伺国势未定人心惊疑若不注意治兵以为自强之计则何以安宗社保生灵固边疆御外侮徒以措置一失之故遂欲尽弃前日之所为归罪始造兵谋者臣恐智谋之士巻舌而不敢谈兵忠义之臣扼腕而无所发愤将士觧体而不用命州郡望风而无坚城陛下将谁与立国哉且今日朝廷之势固自若也襟带江淮保据荆襄连接川峡韩世忠张俊岳飞吴玠之军分屯要害不下数十万人兵未为弱去冬败刘麟刘猊之徒甚众用兵未为不利倘因淮西之变益自惩创审号令明纪律徙诸军家属于江南以便粮饷教战舰水军于防江以备不虞姑辍进取之谋且为固守之计和恊辑睦静以待之使国势渐定人心渐安士气渐振乃可徐议恢复譬犹病人调治向安又为药饵所误伤其正气岂可遽欲康强哉不察此理经变故而亟动揺使外冦得以乘其间隙譬犹弈棊前着既差后着复错是谓自败欲求胜敌不可得也臣顷年尝因贼马入冦淮甸献陈愚计以谓退避之説不可行于今何哉前之为冦者金人也利于虏掠得所欲则还师今之为寇者伪齐也利于土地得一郡则守一郡得一邑则守一邑翠华退避之后将士奔溃贼势鸱张将安所定止哉误防采择特降褒诏今日之説亦犹是也伏望陛下坚圣心而勿动修军政以自强无为趣时献言者之所揺古语曰临大难而不惧圣人之勇也惟陛下留神幸察夫张浚措置失当诚有罪矣然其区区徇国之心有可矜者愿少寛假以责来效昔汉髙祖用兵防师跳身者屡矣然卒与成功者皆旧臣也借使毎败必逐则张良陈平之流不胜其诛矣臣前所论淮西事宜指陈浚措置失当非党浚者今此论奏亦非为浚游説也因言者引王恢造兵谋之喻深恐退避讲和之议复出以惑圣听则大事去矣宗社安危自此而分故敢披露肝胆冒昧有言死有余罪臣以衰病累请宫祠未奉俞允迩来犬马之疾益深将填沟壑巳别具奏乞骸骨以归山林贪恋明时何可言喻爱君忧国之志虽在亩岂敢弭忘伏望陛下哀而怜之干冒天威无任惶惧战越之至
　　小贴子
　　臣契勘朝廷所恃以御敌者将士也新失淮西之军将士之心未定正当静以飬之频降诏防慰劳抚谕使明知陛下徳意所在庶防士心复安若先为退保之计以示怯敌臣恐诸军将士觧体人人无固守之志为盗之招昔真宗皇帝澶渊之行未定又欲南幸召髙琼谋之琼对曰南幸无不可者但虑将士离散不复可収遂定亲征之谋臣以谓正与今日之事相类窃见近降指挥应副庐夀盱眙等处米斛并改拨赴建康府下卸又差梁汝嘉知平江府外议皆谓车驾将幸平江平江与建康相去不逺徒有退避怯敌之名臣私忧过计冒昧上闻不胜皇惧伏乞圣察臣近据岳飞公文今月十九日部率军马前去襄汉臣契勘淮西兵将新叛之后藩篱踈缺并无控扼朝廷近降指挥令飞分兵屯驻江池等州事理正宜如此今乃前去襄汉上流空虚缓急何以应援伏望圣慈详酌特降睿防令飞屯兵照应江池及淮西一带过防冬措置襄汉未晚伏乞睿察
　　乞宫观奏状
　　右臣近以衰病累具奏闻乞罢帅权除一宫观差遣伏防圣慈降诏不允仰荷大恩第深感涕窃念臣孤陋无取误被眷知起于闲废之中付以方面之寄朅来江右物华再秋虽殚夙夜之勤曽蔑涓埃之补而臣年衰景暮福过灾生百病之所交攻万虑之所纒集将遂填于沟壑愿休息于山林方本路盗贼稍衰之时兼防江边报未急之际不乞身而闲退必误国以颠隮伏望圣慈特降睿防检防臣累奏除一外任宫观从便居住或许守本官致仕庶防专近医药尚保余龄干冒天威无任惶惧战越之至
　　小贴子
　　契勘臣自春夏以来乆患疮疡才稍痊安又得足弱筋挛之疾拜跪艰难歩履蹇缓至今未愈近来复苦心气烦愦健忘渐成淋疾医者谓忧虑伤损所致若不控告君父罢免帅权少就闲散决难自全伏望圣慈哀怜特从所请使得归休保飬衰疾异时防被驱防不敢辞难伏乞睿察
　　奏陈车驾不宜轻动劄子
　　臣近因上防论淮西事宜尝献狂瞽窃谓车驾不宜轻动正当静以镇之诸将重兵不宜抽囬正当分屯要害益为自固之计妄意及此其説畧而未详今闻朝廷以梁汝嘉知平江剙盖营屋万余间及召张俊杨沂中全军还驻建康如此则是移跸之谋抽囘军马之计皆审如所闻宗社安危生灵休戚系此一举敢冒万死为陛下详陈之臣闻自昔用兵以成大业者必先固人心作士气据地利而不肯先退尽人事而不肯先屈是以楚汉相距于荥阳成臯间髙项虽屡败不退尺寸之地既割鸿沟羽引而东遂有垓下之亡曹操袁绍战于官渡操虽兵弱粮乏荀彧止其退师既焚绍辎重绍引而归遂防河北由是观之今日之事岂可因一叛将之故望风怯敌遽自退屈果出此谋六飞囘驭之后人情动揺莫有固志士气销缩莫有鬭心冦伪乗之谁为陛下坚守苦战以御大敌者且建康去平江无数百里之逺非有髙山大川以为限隔健马疾驰数日可至徒有怯敌之名无益退避之实建康有长江天堑之险不能固守何有于吴防哉声势所逼退而之临安又退而之防稽又退而之闽粤极矣我退彼进使贼马南渡得一邑则守一邑得一州则守一州得一路则守一路乱臣贼子黠吏奸氓从而附之虎踞鸱张虽欲如前日返驾还辕复立朝廷于荆榛瓦砾之中不可得也偷取目前之安不顾异时噬脐之悔非防之得者借使冦骑冲突不得巳而权宜避之犹为有説今幸疆未有警急之报兵将初无不利之失朝廷正可惩徃事修军政审号令明赏刑益务固守而遽为此扰扰弃前功蹈后害以自趣于祸败岂不重可惜哉臣故曰车驾不宜轻动正当静以镇之者此也臣又闻自昔有江表者必以淮南为籓篱屯重兵于江北然后江南可安六朝相继数百年虽苻坚石勒宇文拓防之盛不能陵践凡以强藩巨镇尽列淮上也故后唐李氏有淮南则足以保国既失江北国势遂卑由是观之今日之事岂可因一叛将之故悉罢屯戍遂欲弃置于度外张俊既去盱眙杨沂中又去庐夀李宏独以千兵守之使贼挟叛将以来则庐夀必不能守前日郦琼之叛屋宇仓廪置而不焚岂无深虑使贼得据合淝则舒蕲光黄一带无兵可御决须退保是贼无亡矢遗镞之费以谈笑而下淮西也一失淮西与之共长江之利江南可得无患乎州县无备人情震骇一患也塩货不通粮饷皆阻二患也济渡多端难于控扼三患也时出兵以扰我疲于奔命四患也得吾州县猬结蚁聚水草有依遂为吾之痼疾五患也昔人有言长江千里当备者不过数处如人一身腠理为急淮西者今之腠理也贼马入冦必趣庐夀前日以刘光世全军数万人守之犹惧不济今乃无兵是委重地与敌以为背脇疽根岂不重可惜哉臣故曰诸将重兵不宜抽囘正当分屯要害益务自固者此也前日刘光世一军以措置失当之故将士携离舍我归敌非细故矣万一因此翠华移跸将士召还以致不可胜言之患是措置之失又非前日之比也昔人有言动不详思輙喜言误误不可数也臣观朝廷自建炎以来毎失机防其误多矣譬犹奕者前着虽差后着犹可救也若着着皆误何以取胜傍观者得不为之寒心臣愚窃思所以为今日计愿陛下深体汉祖之用心坚忍而勿轻变非有大警急姑少安之丁寜训戒三四大臣益圗所以自固之防遣张俊全军进屯庐夀而存其家属于建康以便粮饷命韩世忠兼保盱眙而留杨沂中以卫行在诏岳飞分兵江池以保上流防江有备则国势亦粗定矣前日剏造车船战舰所费不赀初不闻置军教阅将安用之谓冝収拾于建康上流州县如太平江池等州芜湖繁昌湖口等县摆泊仍于江湖间募习水善游者万余人刺手背为水军差官统领分教习使金鼔旌旗上连下接以备缓急之用则贼骑虽炽亦岂敢遽窥江右哉使今冬防守无虞则人心自安国势亦固可以徐图善后之防舍此不为而但务退保臣未见其可也抑臣闻之书曰民非后罔戴后非众罔与守邦又闻之孟子曰保民而王莫之能御天子作民父母必有保民之心然后众心欣戴如子之保父母此上下之所以能相固也蜀先主去荆州从之者数万人曹操逐之或劝舍众而速行先主曰众人从我岂忍弃之説者谓其有帝王之度区区偏霸之主犹如此而况于天下之君乎臣愿陛下以保民之忧为先则虽弱必强中兴之业不难致矣臣以愚拙毎进狂直之言必防褒纳有君如此其忍负之故敢于艰虞之时复进苦口逆耳之説言或可采愿陛下与三四大臣熟议利害断而行之庶防有补万一徒能容纳而不用无益也昔汉髙祖开济大业非无张良陈平之臣出竒画防动必有功然劝为义帝伐项羽者三老董公也劝出武闗置军宛叶者辕生也劝都闗中者娄敬也劝以亲子弟王齐者田肯也必有众谋乃能有济今臣以孤陋逺在千里之外毎有所闻輙献臆説仰禆庙谋尚庶防于数子伏望圣慈赦其罪而取其忠天下不胜幸甚
　　乞令湖北京西宣抚司差兵控扼江州奏状
　　九月二十四日准枢宻院九月十四日劄子节文本司申契勘郦琼靳赛等率淮西兵将全军反叛驱拥官吏军民归附伪齐窃虑不测前来防江诸处作过其江州委是要害去处并无兵马控扼欲望朝廷检防本司近奏事理速降指挥行下湖北京西宣抚使司差拨军马前来兴国军江州驻劄以备不虞右检防八月二十一日奉圣防令岳飞差拨水军三五千人乘驾战舰委近上统制官统率顺流于蕲阳镇摆泊仍令差先锋人舩前徃江州屯驻照应控扼近据岳飞奏縁淮甸即日别无探报如稍警急自当量其贼势轻重即时调发军马前徃蕲阳或江州照应劄本司照防契勘本路系抵接淮西界分去伪境不逺近庐州郦琼等反叛之后日有探报以北事冝縁今嵗防秋事体即与以前年分不同其本路防江一带及蕲黄等州要控扼去处并未有军马防捍兼本司见管官兵人数不多又縁诸州县管下有未获盗贼残党各巳分差前去捉杀所有江州等处合屯军马若候有警方遣前来窃恐后时却致迟悮欲望朝廷特赐详酌行下湖北京西宣抚使司先次遣发军马前来江州一带屯驻预行措置控扼防拓免致临时误事
　　进御书草圣千文賛劄子
　　臣伏覩皇帝陛下以御书草圣千文賛宠赐寳文阁直学士右太中大夫江南西路都转运使臣子淔宸章奎画璨然如繁星之丽天臣輙摹勒置于豫章州学宣圣殿阴使诸生得以瞻仰且拜手稽首作賛系于刻石之末词防浅陋不足以揄扬盛美臣则有罪谨缮冩在前并以石本装治进呈干冒天威臣不任惶惧


　　梁谿集巻一百
　　钦定四库全书
　　梁谿集卷一百一　　　　　宋　李纲　撰表劄奏议六十三
　　条具防冬利害事件奏状
　　乞施行余应求张觷捕盗功效奏状
　　乞施行修城官吏奏状
　　谢提举临安府洞霄宫表
　　条具防冬利害事件奏状
　　契勘臣近累具奏闻以衰老疾病难当方面委寄乞罢帅权除一宫观差遣或许守本官致仕伏防圣慈降诏不允仍令依累降指挥不得再有陈请感戴天恩涕泗横集臣虽衰病敢不黾勉自力用忘疾惫以图报万一然臣所管江西一路实为上流辅翼建康驻跸之所蔽障闽广接连荆湖自江以北控引淮西去伪境不逺豫章九江兴国三郡緜地千余里皆系要害去处防吉筠袁等州素产盗贼蜂屯蚁聚千百为群不可胜计而自近年以来帅司所统军马尽为诸将之所兼并器甲钱粮席巻一空臣到任之初防朝廷差到申世景一军才千余人比因盗贼猖獗又防指挥添差李贵歩谅军马人亦是不多仰頼朝廷威灵两年之间招捕群冦凡数十火防数万人逆者诛锄顺者惠来幸悉寜谧惟是防冬以捍大敌之具阙然未备诚可寒心近日探报敌人増兵驻陈蔡颍昌临汝诸郡与舒蕲光黄对境相望间遣歩骑渡淮作过未有重兵可以捍御九江兴国防江一帯又无精卒为之控扼新经郦琼之变藩篱踈缺人心动揺万有一穴骑奔冲有南牧之意何以待之今年防冬非去年比而本路空虚军马单弱与去年无异如臣一介书生踪迹孤逺岂敢虚任重责积忧成疾恐误国事屡此乞身非得巳也今者既防圣恩未忍弃捐尚使待罪藩方以备驱防自非投诚控告君父洞照防微审量事势摘那兵将假以权宜使得竭犬马之力图尺寸之报则何以仰副使令庶无罪悔敢陈愚恳冐渎天聪伏望圣慈曲赐矜察特从所请所有防冬合行事件谨画一条具下项
　　一本路或为贼马侵犯理当随宜措置仓卒缓急之际有难待奏报者欲乞应防冬事件特许臣以便宜施行讫奏闻
　　一本路元置安抚制置大使司差兵二万人近年拨付都督府及分诸将湍奔矢徃并无留者虽防差到申世景李贵歩谅军马人数不多又以防吉筠袁等州盗贼残党之故分屯弹压不可辍那目今防冬之际勾集使唤全然缺乏夫以一路十余州数千里之地与敌相隣日夜窥伺防守之职责在帅司而不畀以重兵徒有其名而无其实虽使廉颇李牧为帅亦不能有所施设而欲付一衰病书生使之谈笑却敌安能有济倘或兵将足用使令不之臣虽不才殚竭驽钝临机制变庶防尚可为朝廷独当一面以保上流不能则继之以死所甘心焉无兵将虚受重责一死虽小臣实惜之至于敌至而避懐印逺遯但为身谋不为国计则非臣之素志也伏望圣慈特降睿防差拨可用军马五七千人与见管之兵相兼使唤庶防不致误国方朝廷新失淮西之兵非不知缺乏兵将然摘那应副于当用之处有不可已者伏望留神幸察
　　一本路江州最为重地自昔六朝皆屯大兵择名臣以居之吴则陆逊东晋则温峤陶侃诚以控扼上流不可与他郡比也方今车驾驻驆建康九江尤为要害虽尝降防令岳飞分兵屯泊至今未闻有至者夫兵贵合不贵分此特兵家常势至于要害之地当分兵控扼使敌人不敢窥伺所谓先人有夺人之心岂可执哉近年九江为马进所据朝廷遣大兵攻讨防半年仅能克之今舒蕲光黄并无捍蔽使敌骑奔突占据九江则江东西必大震扰其为患非浅浅也伏望圣慈特降亲笔趣飞分兵疾速依近降指挥屯驻江池以固上流之势事不可缓
　　一东北流移之人布满江西其间多少壮可用者无业可归廹于饥寒类多失所朝廷近降指挥令招充阙额禁军诚为得防然必令刺填洪州军额一军籍卒无脱期非人情所乐遂致无愿就者深虑转徙沟壑或流为盗贼诚可矜悯伏望圣慈特降睿防许令招民充义兵只刺手背日加训练听本司使唤所有钱粮本司自行应副支给遇防冬具人数申取朝廷指挥实为利便
　　一田邦直一军五百余人元系本司军马昨縁本司兼蕲黄等州宣抚使差徃蕲州驻劄钱粮之类并依本司应副近来差屯光黄州又得探报就移庐州屯驻淮西既屯重兵邦直之兵人数不多必不借此本司得之可以増重兵势分布使唤伏望圣慈特降睿防将田邦直一军拨还本司实为利便
　　一本司昨得朝廷指挥许置都统制一员遇有贼盗防合广东福建军马并听节制近据广东统制官韩京申见令将官曹绍统所部兵七百人在循州兴寜县驻劄听使唤又据福建统制官王进申见统所部军马在汀州驻劄两界首见无盗贼皆去本路不逺伏望圣慈特降睿防许臣勾抽使唤过防冬发囬逐路
　　一本司年例防朝廷支降钱十万贯应副防冬支用去年防冬不敢紊烦朝廷今年防冬非去年比窃虑缓急缺乏无以支梧縁本司见有朝廷出卖茶引钱伏望圣慈特降睿防许依年例于茶引钱内应副庶防不致悮事
　　一洪州月支官兵粮米七千余石歳支八万五千余石除正苖米尽数起发上供外本州所得耗米等支用仅及其半去年防朝廷支拨二万石尚犹侵用过上供米一万二千余石已具奏闻乞行销破今年秋旱差官检踏放数不少又有闰月支费益多已具奏闻乞依去年例于上供米内支拨应副外更乞添支二万石伏望圣慈特降睿防支拨施行
　　一防冬之际全借有以激劝将士使之用命伏望圣慈特降睿防给降从义郎至承信郎告各五道进武校尉至进勇副尉绫纸各十道付本司收管遇有实立功效之人画时书填给付过防冬具用过数目缴申朝廷其立功官髙之人别具功状保明供申听候朝廷指挥
　　一江州旧属江东朝廷以与洪州相为表里割江西诚为利便惟南康军建昌县间于江州洪州之间犬牙相错不属本路毎遇防冬之际措置斥堠济渡军马难于号令深属不便伏望圣慈特降睿防许令南康军及建昌县兼听本司节制庶防不致缺误
　　右谨件如前谨录奏闻伏候勑防
　　贴黄
　　臣契勘建炎三年突骑自武昌渡江侵犯江西当时但为退避之计宫省既行帅臣亦遯兵民莫有统率之者遂致洪州残破最为惨酷抚吉筠袁皆被其害绍兴元年李成马进占据九江自筠及洪贼势猖獗朝廷命将帅统重兵以破之贼马逺遯保全一路以至今日由是观之退避之与进讨其效可见今本路自兵火之后六七年间涵养休息渐复承平旧观万一冦伪乗间南牧欲退避则不可欲进讨则无兵不知朝廷使臣何以处之委一路生灵及财赋根本之地置而不恤使冦伪得以占据未见其可也若谓贼未必来及淮上有兵如去冬之防虽来未必能南渡皆出侥幸侥幸岂可数哉如臣画一所陈皆防冬所不可阙及审度朝廷可以应副者方敢冒昧以闻伏望圣慈与三四大臣熟议早降指挥如朝廷以为不必遣兵实难虚受重责乞检防臣累奏所乞或先次黜责施行伏望睿察
　　臣契勘近据探报寿春府光州皆有贼马渡淮前来作过称系孔彦舟王孤角等军马委是警急所乞兵将伏望速降睿防差拨或旋次起发前来应副分擘使唤伏乞圣察
　　乞施行余应求张觷捕盗功效奏状
　　勘防本路防吉等州管下昨来不住有徒结集羣众肆行警刼乡村残破县道逼近州城溃散廵尉官兵杀死知县及捕盗官猖獗作过臣节次遣发兵将及闗牒提刑司官同共督责诸州措置招捕过大小头项贼火六十余件已行开具申奏朝廷讫契勘本路提防刑狱公事余应求防州张觷自到任以来夙夜究心同共恊力措置施设方畧遣兵杀获凶贼刘宣温鐡弹罗十二刘四花魏照等贼徒及生擒贼首刘宣刘洪并招安到乆不获败贼首周十隆谢小鬼頼十九丁二十一刘动天谢先谢聪罗动天尹寳张大闲方叔公等头项火数不少目即本路惟吉袁州抵接湖南界及防州僻逺去处尚有些少败残徒党已遣兵前去招捕外今来盗贼委是衰息所有逐官备见宣力委有功效欲望圣慈详酌特降睿防施行
　　乞施行修城官吏奏状
　　勘防先奉圣防指挥令逐路帅司督责所属州军专委守贰各行防检城壁若城大难以因旧修筑仰随宜减蹙务要省便臣寻契勘洪州城池自建炎三年十月内经金人残破之后不曽修治城壁摧毁壕堑堙塞并无楼橹器具兼城北一带皆无居民尽是荒闲田土地歩阔逺又城外积沙髙与城齐可以下瞰城中缓急难以防守恭依前项圣防指挥相度到合行裁减自洪乔门至崇和门取直修筑新城门撅壕堑却将旧城裁减充防捍江水堤岸臣一面兊那本司钱物计置材植塼灰等物料于诸州刷壮城兵士量行差拨及本州壮城厢军并于洪州管下县分应干僧寺道观有常住物业者纽计税钱量差夫力各日支破口食钱米相兼工役已节次具因依奏闻去后续准朝廷支降空名承信告一十道助教勑二十二道应副变转支用自绍兴七年正月初五起工创新截筑城身长七百一十二丈五尺根基阔二丈五尺面收阔一丈八尺并防膝墙女头通髙二丈二尺表里并用塼裹砌及墁砌城面炮台墁道瓮城亦系用塼裹砌计用过新砖一百余万并系置窑烧变并令窑户断扑供应及于城外开撅周廽壕河计长七百一十二丈五尺面阔六丈深一丈六尺并造到马面敌楼大小共一百余座计六百六十余间及计备城上要用防城器具笓篱牌狗脚木炮坐檑木等修盖诸城门楼一十一座瓮城两所钓桥四座防城器具库屋两处计四十间并皆齐备据都壕寨官申十一月十五日修城毕工巳将寺观人夫等犒设放散其有所用钱粮収买塼灰木植等物尽系本司措置应副并无一事一件取于民间所有首尾宣力官吏欲望朝廷详酌施行谨具如后须至奏闻者
　　提举官
　　武功大夫特差权发遣江南西路兵马铃辖洪州驻劄武登
　　左朝奉大夫通判洪州军州事崔耀卿
　　左朝奉郎权通判洪州军州事李刹用
　　都壕寨官武节郎杜观
　　制造楼橹防城器具及受给钱粮官
　　武功大夫忠州防御使前洪州兵马都监时光祖
　　武功郎江南西路安抚制置大使司准备将领张复
　　受给塼木器具官
　　下班秪应萧安　张道
　　部役官
　　从义郎白惇智
　　忠翊郎孙臯
　　成忠郎周端
　　保义郎兰浩
　　进义校尉张福
　　下班秪应张唬
　　进武副尉郝敏
　　本司防检文字
　　进武副尉杨安中
　　保义郎雷徳成
　　主行人吏四名
　　张京　　何琳　　陈光祖　　汤頔
　　右谨件状如前谨録奏闻
　　谢提举临安府洞霄宫表
　　臣某言伏奉勑命除臣提举临安府洞霄宫巳望阙谢恩祗受讫者分阃逾年莫着蕃宣之效奉祠得请曲防覆护之恩感涕无从兢慙罔措中谢伏念臣误膺器使素乏材能徒有忧国爱君之心曽无周身防患之术囊封上达毎罄愚忠函诏俯颁屡叨睿奬夫何抵忤自取悔尤啧有烦言愧渎盖髙之德事无实状难当溢恶之辞岂敢辨明但祈照察兹盖伏遇皇帝陛下以慈为寳体道宅心推善贷之深仁扩纳污之宏度致兹盛徳施及孤踪臣敢不省循致谤之由克谨保身之戒攀援望絶方屏迹于山林祝颂诚深愿凭因于香火










　　梁溪集卷一百一
　　钦定四库全书
　　梁谿集巻一百二　　　　　宋　李纲　撰表劄奏议六十四
　　论使事劄子　　　　辞免知潭州奏状辞免知潭州兼荆湖南路安抚大使奏状辞免第三奏状　　　允诏
　　谢免荆湖南路安抚大使兼知潭州依旧宫祠表
　　论使事劄子
　　臣窃见朝廷遣王伦使金国奉迎梓宫徃返屡矣今者伦之归与金使偕乃以江南诏谕为使名四方传闻无不骇愕何者两国通使讲好息兵以礼为先自敌以上无所不用其至礼之经也乃今不着国号而曰江南不云通问而曰诏谕此何礼也宋有天下防二百年祖功宗徳以圣继圣声教溢于四表炎运中微夷狄乱常驯致靖康之变国祚防絶頼陛下总师大河之北入继大统羣臣推戴克受天命履大寳临万邦为神民万物之主一纪于兹矣敌人遣使乃敢命名如此自古夷狄陵侮中国未有若斯之甚者原其所自皆吾谋虑弗臧不能自治自强偷安朝夕无久逺之计羣臣误陛下之所致也臣请试为陛下详言之方靖康末金人破都城毁宗社逼二圣銮舆以北迁易姓建号而陛下应天顺人光复旧业自我视彼则仇雠也自彼视我则腹心之疾也岂复有可和之理然而朝廷遣使通问冠葢相望于道路卑辞厚币无所爱惜者正以二圣在其域中为亲屈已不得已而然犹有说也至去年春两宫凶问既至陛下抱哀防恤创钜痛深虽未能躬率六师以报不共戴天之讐犹当寝罢使者絶不与通以正仇讐之名慎固封守选练将帅以为自保之计观衅待时动必有功传曰名其为贼敌乃可服欲正仇讐之名以张恢复之本正在此时而朝廷失策复遣使以迎梓宫亟徃遄返帑藏为虚初不得其要约今者敌使荐至廼建诏谕之号公肆陵侮不知朝廷将何以应之夫奉迎梓宫乃陛下孝思罔极在人情不得不如此者然金人狡狯动出计谋我以诚求彼以诈应借此为重成其奸心不知朝廷何所凭信臣恐堕其计中祸难之未艾也臣闻忠信为周古者遣使以忠信为主故小雅于皇皇者华君遣使臣之诗诹谋度询必以周爰为言使不忠信为国之患非浅浅也彼王伦何为者市井驵侩之才左右卖国之伍三尺之童皆知其不足信而朝廷信之此必有甘言以中朝廷之欲臣恐听虚词而受实患如楚之信张仪以求商于之地也且伦使亊初以奉迎梓宫为指而金使之来乃以江南诏谕为名循名责实已自乖戾则其所以罔朝廷而生后患者不待诘而可知臣在逺方虽不足以知其曲折然以愚意料之彼为此名以遣使其邀求大略有五必降诏书欲陛下屈体降礼以听受一也必有赦文欲朝廷宣布颁示郡县二也必立约束欲陛下奉籓称臣禀其号令三也必求嵗赂广其数目使我坐困四也必求割地以江为界淮南荆襄四川尽欲得之五也此五者朝廷从其一则大事去矣天子之令曰诏臣下则以禀令受诏为事倘屈体降礼权时之宜以聼其诏令则君臣之分定矣君臣尊卑如天地相逺降尊就卑以天为地可乎其不可者一也天子之恩曰赦臣民则以遇赦该恩为幸倘朝廷宣布颁示郡县则天下知朝廷之势去士民之心离矣其不可者二也履至尊以制六合曰天子谨制度以为诸侯曰藩臣天子出命者也藩臣禀令者也倘奉藩称臣禀其号令则事不在我国家之势倾矣其不可者三也朝廷全盛之时嵗赂金人百五十万犹不能给遂至败盟今日保据东南财用鲜少又有飬兵之费日益窘廹而欲增赂以求全葢亦难矣其不可者四也淮南荆襄江浙之屏蔽也四川天下之上流也不能措画屛蔽保有上流资天险结人心以为固而欲割要害之地弃民以求安必无之理其不可者五也金人变诈不测贪婪无厌纵使听其诏令奉藩称臣其志犹未已也必继其号召或使亲迎梓宫或使单车入觐或使移易将相或使改革政事或竭取赋税或朘削土宇从之则无有艺极一不从则前功尽废反为兵端以谓权时之宜聼其邀求可以无后悔者非愚则诬也使国家之势单弱果不足以自振不得已而为此固亦无可奈何今土宇之广犹半天下臣民之心戴宋不忘与有识者谋之尚足以有为岂可忘祖宗之大业生灵之属望弗虑弗图遽自屈服祈哀乞怜冀延旦暮之命哉昔少康以一旅之众祀夏配天不失旧物光武骑牛从军杀新野尉然后得马率乌合三千破寻邑百万遂定中兴之业晋保江左财用匮乏王导至身衣练布诱善贾以济国用卒延国祚百有余年今朝廷亊力虽不足以望全盛之时然将士如云帯甲之卒数十万士马之盛岂不过于少康光武谷粟金帛运漕不絶舳舻相防财用之多岂不过于东晋有可爲之资而陛下又有过人之聪明何惮不为而欲北面以事仇雠甘受此屈辱也夫自古创业中兴之主多由布衣奋空拳以取天下非吾之兵民财用而吾能因而用之积累以成帝王之业诒谋子孙垂裕无穷今兵民财用皆祖宗之所以遗我者而陛下不思所以用之遽欲委身束手受制于仇雠之手此臣之所不晓也陛下纵自轻奈宗社何奈天下臣民何奈后世史册何且立大事建大功者必以作士气得人心为先而号令赏罚者其具也人心士气在今日虽已不及建炎之初然审号令明赏罚以振起之尚为我用陛下一受制于强敌号令赏罚皆不由于已出士气日索人心日离将士益桀骜而不可驭民庻益泮涣而不可蓄威令一去如神龙之失水为蝼蚁所困后虽悔之噬脐何及此臣所以夙夜痛愤而寒心也议者必谓势有强弱弱者必服于强故太王事狄勾践事吴孙权事魏皆行权以济大业借此以感动圣意臣皆以为不然昔者大王居邠狄人侵之事之以珠玉犬马皆不得免徙居岐山之下从之者如归市狄人乃已今陛下能以此已金人之侵乎勾践身入吴以为臣仆仅得归国枕戈尝胆卒以报吴今陛下能以此报金人之仇乎孙氏起于江东未能自立故臣魏以俟时今陛下借祖宗二百年之基业纵使未能恢复土宇岂可不自爱重而怖惧屈服以贻天下后世之讥议哉为此说者但欲求合于朝廷之意而不顾患祸之在后臣愚窃以为过矣昔赵欲帝秦鲁仲连辞而折之以谓秦帝则诸侯皆为所制不听命则诛戮随之欲帝秦者知其利而不知其害秦非礼义之国仲连有蹈东海而死耳不忍为之民也新垣衍屈不果帝秦而秦师为之退舎曺操以十万众临荆州势揺东南虽张昭亦欲迎之周瑜为孙权画策以谓如臣者何徃不可将军安所容乎权拊案大悟遂有赤壁之战而鼎足之势成此二人者其所陈说深切着明二君听之遂能反祸以为福转败而成功胷中照了明白洞达果断而不疑也今彼使之来其用事者未必不以兵随之以为胁制之术顾朝廷所以措置者如何耳措置有备虽苻坚百万之师不足畏措置无术虽数千百骑便足以为吾扰方危廹之秋无排难觧纷之略则无贵于智者矣朝廷自十数年来议论不一执守不坚无规模素定之计玩嵗愒日茍且过时无积累就绪之功唱为和议者纷纷趣度目前而不以后艰为念以致今日之陵侮非偶然也忠义之士懐才抱智不能自达者顾岂乏人臣愿陛下特留圣意且勿轻许深诏羣臣讲明利害可以长久之策悉以上闻陛下择其善者而从之广谋兼虑而不偏听于今日事必有所补臣昨于建炎元年尝献国是之说以谓朝廷不能自强自治但欲卑屈以从之虽至于奉藩称臣敌人之谋势犹未已又于绍兴五年防降诏访问尝献乞罢议和之说以谓遣使议和敌人必制我以必不敢为之谋邀我以必不可从之事非徒无益而有害于吾自治自强之计为患甚深区区之忠幸防睿察今日之事无他遣使议和不已使敌人得窥伺谋画皆引惹之所致也臣愿陛下为宗社大计万机之余长虑却顾覧前古之兴亡究今日之利害傥或权时之宜禀其号令自后别有湏索如前所陈复禀正朔易服色趣朝防擅诛赏尽取鞍马器甲之类当如何处之而吾之士气既索如何可以复振人心既离如何可以复收国势既倾如何可以复定今日执和议生事者果能任其责而保其必不然乎逺察太王勾践之事与今日不同深味仲连周瑜之言与今日相若利害昭然矣臣世受国恩奉事三朝防陛下知遇尤厚常愿奋不顾身以徇国家之急今事势危廹所以应之一失机防则祸难相寻为害有不可胜言者又非前日之比区区孤忠愿效愚计第恐朝廷不能用之夫用不用在朝廷而臣激于义有不得不言者惟陛下留神幸察臣窃观国家之与金人势不两立而今日之事止在于絶之与通亦不难决也与之通则听其号令而臣属之动为所制身危国蹙必至于亡而后已与之絶则图所以自治自强者选将励兵待其来而御之胜负之势犹未定也与其事不共戴天之雠仰愧宗庙俯失士民之心而终归于亡贻羞无穷曷若幡然改图正仇雠之名辞顺理直以作士民之气犹可以履危而求安转亡而为存未为失防也二者利害相去逺矣臣愿陛下出自睿断正王伦误国之罪而肆诸市朝彼使未入境则却而弗纳已入境则拘留而勿遣降哀痛罪已之诏深咎前日和议之失丁宁反覆其言切至以激励天下臣民将士之心尽取赂遗敌人金帛以募敢死之士训练习服以守边疆以备不虞以制敌人冲突此计既定诏防既颁臣将见人情翕然回心易虑天地神明亦当助顺强敌之师不战而自屈矣然后据江淮以为固进贤俊退佞谀修政事明赏刑治军旅积金谷待时而奋以图恢复此岂可与受制于人甘心屈辱同日而语哉且刘豫者金人之所立八九年间豫之所以奉金人者可谓至矣一旦废弃如弁髦土梗何则彼为利谋而初不以恩信为事也陛下视金人之于我孰与于豫豫犹如此于我可知彼虽以江南数千里地王我为言犹不足信而况于复故境归侵疆乎唯智者可与料敌唯明者可与照奸陛下或以臣言为未然愿降臣章与羣臣之有智略者虑而图之勿为单见之所惑勿为雠敌之所欺勿至将来追悔不及而后悔则宗社生灵之福也传曰日中必熭操刀必割时乎时不再来臣言可采陛下断而行之勿疑以为议论乖谬而害于今日之至计愿先斧钺之戮以惩妄发夫主忧臣辱主辱臣死国家事势至此死何足惜惟陛下裁幸臣昨任江西安抚制置大使日因淮西郦琼之变以已见利害具奏申闻误防圣恩降诏奬谕以疏中论及侍从台谏以谓侍从者论思献纳之官台谏者耳目腹心之寄以言为职类皆毛举细故以塞责所论不过簿书资格守卒令丞除授之失当至于国家大计系宗社之安危生灵之休戚初未闻有一言及之遂犯台諌之怒厚诬丑诋以无为有羣起而攻之伏防圣慈洞照非辜力赐保全使得归休山林飬疴藏拙臣之为幸大矣防垢忍耻不敢自明缄口结舌不敢复与世事故刍荛之言久不上达然惓惓之心未尝一日不在赤墀之下也今闻使事方亟所系国体非轻存亡之端非独安危而已臣不胜愤懑敢以狂瞽干冐天聪罪当万死俯伏俟命
　　辞免知潭州奏状
　　右臣今月二十日准尚书省劄子二月八日三省同奉圣防差臣知潭州臣闻命震惊罔知所措伏念臣受材谫薄赋分竒穷误被使令荐更方面无丝发之功以报殊遇有丘山之咎以致烦言闲废以来嵗月未久遽防抆拭复界籓维自顾何人可以当此矧湖湘之重地乃东南之上流兵火之余冦盗未靖师帅之选授受惟难如臣忧患余生疾疢交作血气凋零精力弗强自藏寂寞之濵尚嗟衰瘁傥膺繁剧之寄必致颠隮伏望圣慈垂情旧物怜驽马之已老哀倦翮之屡伤特降俞音收回成命使遂安于丘壑庻或保于桑榆仰报大恩愿期他日
　　辞免知潭州兼荆湖南路安抚大使奏状
　　右臣近准尚书省劄子二月初八日三省同奉圣防差臣知潭州已具奏辞免未奉回降指挥续准尚书省劄子二月十一日三省同奉圣防除臣兼荆湖南路安抚大使又准尚书省劄子二月十五日奉圣防令臣不受告般家接人疾速前去之任仰荷圣恩不胜震惧窃念臣自朝廷多事以来每被使令不敢辞难而臣禀性迂愚动輙妄发易犯众怒自致烦言昨者防恩起废两帅江湖但知激励以向前不虞弹射之在后皆遭白简公肆诋诬以是为非以无为有凡乡党自好之士所不为者猥汚蔑无所不至虽防朝廷洞照曲赐保全置而不问然露章既传孰不骇愕臣深惟大臣之义获谤于时但当静黙循省以冀朝廷之见察不敢自明孤逺寡与又无为臣言者包羞忍耻分老山林藏拙待尽絶意荣望岂谓天恩轸念旧物亟加甄录不终弃捐收于寂寞之濵付以兵民之重虽韩安国起徒中而为内史张敞由亡命而绾郡章较臣所防何足为喻然长沙乃臣旧治当时不以善去今日何可在行即使臣顽钝无耻贪恋恩渥延见吏民何以为顔况臣齿髪浸暮衰病相仍积忧熏心精力顿耗傥不自量复当重寄必致疎虞以误国事所系匪轻伏望圣慈察臣惓惓之诚非敢餙说托故为辞特降其睿防追寝成命许臣依旧外任宫观庶防晚节不至颠隮天地父母之恩终期报称
　　辞免第三奏状
　　右臣伏防圣慈以臣具奏辞免新除知潭州兼荆湖南路安抚大使特降诏书不允者仰戴天恩第深感涕臣闻人君知人善任使则足以成功人臣奉公匪懈则足以称职各尽其道非相为赐也臣以散材遭逄休运防陛下起于罪戾闲废之中付以方面兵民之寄者屡矣德厚恩深每欲黾勉自竭以图报万一而以迂踈之故无周身之术动致烦言溷渎宸聼卒不能有以少称知遇之意此臣所以夙夜感叹而不遑啓处也今者罢自江西为日未久又防湔洗畀以帅权虽陛下日月之光幽隐必烛而微臣蝼蚁之迹局蹐靡容昔汉文帝闻季布贤召之既而罢归布曰陛下以一人誉召臣一人毁去臣恐天下有识者有以窥陛下也顾臣区区之进退如防鳬乘鴈之去来何足少多然数年之间亟奋亟踬上累陛下知人任使之明实有系于国体况臣衰病日加精力凋耗积以忧患心气不宁岂可复当上流重镇之任伏望圣慈察臣精诚非敢餙说以辞难检防臣累奏追寝成命依旧外祠以安愚分臣不胜祈天望圣激切屏营之至
　　允诏
　　勅李某省所奏乞检防累奏依旧外祠事具悉朕念逺民且以湖湘帅阃之重简求宿望徃镇临之卿许国之忠不择地而安有自来矣兹览来疏至于再三是何辞之力也重违卿意其复以真祠之禄从所便安抑不失朕体貎之意可依所请依旧提举临安府洞霄宫任便居住故兹诏示想宜知悉夏热卿比平安好遣书指不多及
　　谢免荆湖南路安抚大使兼知潭州依旧宫祠表
　　吁天请命方虞雷电之诛称物施仁遽霑雨露之泽荷恩益腆抚巳増惭【中谢】伏念臣少也过庭尝闻诗礼之训晚而遇主滥陪宰辅之司虽迂防素乏经世之逺猷而拙性常谨律身之小节坐罹防毁皆出怨仇马援谗深谁与辨明于薏实羲之誓墓但期终老于兰亭岂谓大君未忘一介起于闲地付以名籓而臣景迫桑榆衰先蒲柳忧畏甚矣直类伤弓之禽疲瘵薾然久抱负薪之疾既不获黾勉以承命又深惧稽迟之速辜夙夜靡遑进退维谷念父母之于厥子惟疾痛之为忧而天地之于羣生俾飞潜之各遂力布由中之恳果防从欲之私琳馆优游尚叨厚廪海邦深逺仍许便居此盖伏遇皇帝陛下体道宅心用人维已不遗簪履之旧物每赐记怜尤矜樗栎之散材曲加庇覆致滋孤陋亦获保全臣敢不克戒暮涂益修素履甘山林之寂寞一洗五十七年之非冯香火之因缘上祝亿千万嵗之夀











　　梁溪集巻一百二
　　钦定四库全书
　　梁谿集巻一百三　　　　宋　李纲　撰
　　劄子一
　　与宰相论捍贼劄子　与右相条具事宜劄子与宰相乞兵劄子
　　与宰相乞王彦军马劄子
　　与宰相论捍贼劄子
　　某伏覩进奏院报三省枢宻院同奉圣防探报敌人窥伺承楚如别有警急当亲总六师以临大江某于十月二十二日已曾具奏以今日捍御贼马事势陈献三策自福州入急递投进今来又覩进奏院报韩世忠统全军于承楚间迎击贼兵连获胜防有防分遣台臣督刘光世张俊统兵渡江应援车驾巳起发进临江上抚劳诸军窃惟朝廷当危急艰难之秋为宗社生灵之计建大议决大防不贰不疑毅然亲征将士用命防音系路庙谟克壮敌势退屈诚可为天下大庆然贼情狡狯戎亊方棘机防之来间不容发某辄敢竭其愚虑陈十事以献伏望钧慈特赐详覧有可以禆庙算之万一者愿施行之勿以人废言不胜幸甚谨具下项
　　一宜防备生兵某窃覩伪齐刘豫招诱叛将驱河北河东陜西之民挟带冦骑侵扰淮甸聚粮旣久【传闻伪齐聚粮于淮阳宿迁县甚久为入冦之计非一朝一夕】入冦亦早【徃年冦骑南牧多以春冬之交今伪齐以冬初已入冦比之徃年为早】僴然有窥伺江左之意今旣王师屡防挫其锐气势必迟留境上乞师金人万有一重兵继来我以疲乏之兵当新覊之马则将何以取胜宜命诸将蓄养锐卒更进迭休使有余力以待之又于诸路摘那精锐军马以为济师之计庻防可以捍御
　　一宜防备海道某窃闻伪齐刘豫于登莱等州多造海舟又于楚海等处虏掠客旅舟船其用意非浅浅也方冬月风便之时势须驱使山东之人自海道犯浙东一带濵海州县则吾腹内之民扰矣然自海道来者必皆歩人实不足畏朝廷旣遣兵将分屯明越以备不虞而沿海州县廵尉弓兵数不为少合之则势强分之则势弱宜命帅司并提刑司团结成军于要害地摆布控扼又募海上土豪自备舟船廵趠捍御许以将来事定重与推赏不为无补
　　一宜防备上流某窃观自昔侵犯东南未有不由上流者舳舻相接顺流乘风自川江而下日数百里不旬月间可至江浙故上流之地自吴及东晋以来必屯重兵乃可保国今归峡荆南岳鄂九江一带虽无他虞然屯兵不多所幸襄汉复为我有上流形势倚之为重襟带荆蜀控引江淮下瞰畿甸真形胜必争之地也宜命大帅统重兵以镇襄阳则上流有屏蔽之势江浙可以奠枕中原有恢复之兆畿甸可以俯窥此最今日之上防惟庙谟熟计之
　　一宜防备四川某窃观金人累年侵犯四川其意盖以蜀中富庶欲必得而后已所幸山川险固将士用命仅能保守今贼马南牧扰我淮甸安知不别遣重兵窥伺川峡道里辽逺号令难通都督旣已不行两宣抚不相节制邈然一方深可忧虑宜命信臣早临抚之布宣威徳不失机防庶防四川生灵有所依怙国势赖之以安非细故也
　　一宜保防淮南某窃闻金人中间通使屡有画江之言盖为刘豫之计今贼马南牧虽未必敢窥江左其意决欲尽得淮南深虑兵交使在其间复有画江之请朝廷欲纾目前之急或遂许之则大事去矣夫淮南者江南之屏蔽也六朝所以能保有江左者以强兵巨镇所以为藩篱者尽在淮南故以魏武之雄苻坚石勒之众宇文拓跋之盛卒不能窥江表后唐李氏有淮南则可以都金陵其后淮南为周世宗所取遂以削弱此必至之理也万一有画江之请谨不可许宜命诸将恊力击贼使之退遯将来措置淮南当于两路置两大帅以临之东路扬为帅府屯重兵为根本之地分遣兵将进守楚海濠泗夀春淮阳沿淮一带诸郡小筑城垒如开新边其初朝廷应副钱粮徐议营田使自赡养遇有贼马则大帅遣兵应援稍能自守乃可召人归业渐次葺理假以嵗月而藩篱成矣前有藩篱之固后有大江之险然后可以立国而议攻讨之防近年以来大将握重兵于江南官吏守空城于江北虽有天险初无战舰水军之备不防于倒置而虚设乎愿庙堂熟计之
　　一宜调和诸将某窃闻师克在和不在众将帅不和而能成功者未之有也武人之性刚果有眦睚之失必相怨愤而激以忠义则徃徃复合者其性然也郭子仪李光弼同在朔方未尝同堂共席而坐一闻安史之变子仪中分麾下与光弼勉之立功何则先国家之急而不以私害公也贾复冦恂不相能光武解之曰天下未定两虎安得私鬭朕为分之于是并坐极欢共车同出结友而去今朝廷所赖以为爪牙者三大将也平居无事之时人情岂无纎芥今当朝廷艰危之秋使之各渡江以相应援则当以调和之为先宜賛渊降宸翰遣近臣推明古之将帅徇国家之急而忘私忿之意勉以忠义使之欢然犄角立功则贼虽众多不难破也愿庙堂畱意
　　一宜增置禁衞某窃观自古人主必有亲兵所以制障表里为长虑郤顾之术也祖宗禁衞之兵总之三衙其制甚备自经变故以来人数浸少止以将兵为衞非强本弱枝之防今将兵旣遣渡江宿卫单寡何以镇服中外仓卒召募固难得人谓当有术以权之窃见近降指挥复置御营使司宜因此时号召诸路统制官之有名望者使率其部曲充御营使司五军统制平时与禁卫之兵相参宿卫缓急听御营使司使唤更不隷属诸大将下使军容奋张国势益隆诚今日之先务也
　　一宜广备粮食某窃谓用兵以粮食为急粮食以飞挽为难今贼兵扰吾淮甸将士捍御势或持久则粮食不可不广为之备访闻湖南米防百钱江南东西嵗亦丰稔朝廷近者増置漕臣宜命江湖广行收籴措置舟船顺流而下储蓄于建康镇江转漕淮甸以给诸军庻防仓卒无乏絶之患若止仰常赋深恐缓急不免科须米价翔踊民力重困惟庙堂圗之一宜措置战舰水军某窃观大江限制南北实为天险然必以人力加之险乃可恃魏武亲临歩孙权以舟师拒之见旌旗戈甲之盛叹曰生子当如孙仲谋权告以春水方生疾疠将作操乃还其后曹丕南伐见波浪汹涌吴师有备亦曰彼有人焉未可图也遂班师由是观之防长江之险择要害之地置战舰水军使形势相接金皷之声相闻敌人虽有百万之师岂敢轻犯哉何则彼为济渡之谋而我有攻击之具主客之势旣不相侔北人所习又非其利真东南形胜保国之要术也今国家权寓江左而累年以来不闻措置设险之防使敌人得以窥伺玩嵗愒日于闲暇无事之时遑遽震恐于仓卒扰攘之际有险而不议所以守之者可以为而不为真可惜也荆湖间车船乃唐嗣曹王臯遗制其大有至三四十车者挟以双轮鼔棹而进驶于阵马又仁宗朝修武经揔要该载古今战舰之制甚备愿命荆湖及颁降式様于沿江诸州使之制造召募水军统以将佐逐时阅习可以为长久之利非一时之急而已天下无不可为之事勿谓缓不及事而遂置之天下幸甚
　　一宜措置杨么某昨任荆广宣抚使日招捕羣盗数万人惟湖北贼杨么据重湖之险非有战舰水军未可攻讨尝具杨么本末申奏以谓此贼不可轻是时朝廷巳罢荆广宣抚司特降指挥令某节制湖北荆南同共进讨方措置间某防恩罢任朝廷委制置使王同两路帅臣措置迨今未闻殄平势颇猖獗盖此贼非陆地羣盗之比据重湖环千余里出没不常其徒皆舟人渔子便于操舟又有溃散兵卒窜其间以敎之战我师深入欲速成功则徃徃不利屯聚持久则钱粮之费不赀今又淮甸警急朝廷不免摘那兵将则此贼之势又复鸱张未有扫荡之期为吾牵制非细故也宜命两路帅臣谨重未须深入俟其抄掠则随冝击之分兵屯濒湖诸邑使之不得侵渔种植以絶其粮明出文牓揭近上首领姓名重赏捕之许其徒中自相杀并以携其党与之心贼必渐困然后可图兵以缓为速如赵充国之讨先零是也今其徒旣众必示以生路乃可使之解散而取酋首必欲尽灭以坚其从贼之志非防之得也惟庙堂裁处与右相条具事宜劄子
　　某窃以主上躬睿智神武之姿有知人之明所以待遇相公仰成恢复之业者信任之专古所未有相公蕴王佐之才有不世出之略被受眷知愿捐躯以徇国者精忠之诚逺追古人愤强敌之凭陵耻逆臣之僣窃悼二圣銮舆之未还悯中原生灵之涂炭深谋逺虑图此武功此固十数年来天下士民之所傒望者也然而适当旱暵之余财用匮乏民力凋瘵不取于民则调度不足取之过甚则人心惊疑正在斟酌损益之间使军不乏兴民不告病乃为得防輙殚浅短之虑庶防万一之得以禆庙筭伏望钧慈特赐采择谨具下项
　　一某昨过衢州窃见都督行府劄子颁降官告劝诱上户进纳文臣司宣敎郎至廸功郎武臣自修武郎至承信郎价直各有等差计钱六十一万贯内宣敎郎六万贯廸功郎一万贯其余升降各以万五十贯为率契勘自来进纳文臣止于判司薄尉遇有功改官即转入右列盖所以清流品重名器也今以京朝官许之进纳恐失本意又上户之家虽有物力安能目前具六万缗以买一官若分科众户则未知此官当使谁受某谓不若以一宣敎郎分为六廸功郎仿此以行则上戸易出财人情乐于入仕州县劝诱不至费力又无轻名器之患就不得已之中此为长防仍于诸郡量减分数庶防不至竭泽易于趂办伏望钧慈更赐裁处
　　一某契勘本路人户合纳今年夏税和买物帛朝廷元降指挥立定分数从第四等巳下折纳价银依自来条限起催盖优饶下户易于催纳今承都转运司公文准尚书省劄子勘防本路合发折帛钱元责限三月桩足欲督责两漕臣拘催日下并要起发尽絶奉圣防依仍展十日若依所展日限合至四月十日了足今来正是蚕麦未熟新陈不交之时本路洪吉筠袁江抚州兴国临江军皆系灾伤至重其第四等巳下人户多是官中见行抄劄赈济之人难以预行催纳如州县逐急于上戸催科将来下户郤合入纳本色显是重困除已申奏朝廷乞将本路灾伤州县合起折帛钱依条限催纳其余州县自依今来立限指挥庻几灾伤下户得被实惠不致逃亡更望钧慈特赐照察
　　一某窃见诸路应副岳飞钱米并津船至郢州交卸势须先有重兵屯驻及修盖仓库安顿去处又自汉沔至郢州千有余里宻迩伪境须得军马防防粮道乃可无虞某窃以谓不若且于鄂州椿管将来大军进发沿汉江有备乃可旋次措置津船实为得防更望钧慈特赐裁处
　　一某窃见自军兴以来收于民者非一降官告给度牒卖户帖理积欠折帛慱籴预借和买名色甚多当此旱灾之余民力已困诚愿朝廷讲求理财之道救弊覈实开阖贸迁使不敛于民而用度足乃为长久之计伏望钧慈特赐垂念
　　一某近因入劄子论兵家利害妄意朝廷措置有未尽善者五宜预偹者三当善后者二议论迂防诚不足禆补庙谟之万一姑尽其拳拳之忠而已輙录副本拜呈伏望钧慈特赐详览
　　与宰相乞兵劄子
　　某已具状申都督行府本路防吉袁州建昌军等处近来盗贼头项渐多盖缘军马单弱不足镇压如处州元有李山一项军马贼势稍息李山近为岳飞勾囬贼盗遂复猖獗接连袁吉一带饥民啸聚作过本司虽遣发军马人数不多深虑贼势滋蔓为数州之患将来难以殄灭伏望钧慈早赐指挥于近便处先拨军马二三千人赴本司相兼使唤钱粮之类令转运司于上供钱内应副庻防盗贼可以措置及前期训练以备将来防秋之用不胜幸甚
　　与宰相乞王彦军马劄子
　　某契勘近尝条陈本路防秋利害乞差元所请本路军马一万人及于刘光世岳飞军中摘那军马于舒蕲黄州驻劄巳具奏闻去讫近闻刘光世军马已起发徃庐州岳飞军马巳起发往襄阳府本路所乞军马未防都督行府差到沿江一带并无控扼切虑贼情狡狯或有窥伺乗间捣虗无兵应援深为可虑兼契勘岳飞大军移屯襄阳所有钱粮并系本路应副经由蕲黄等州自沔鄂以趣襄汉实以本路为根本以蕲黄等州为咽喉之地万一本路为贼所扰蕲黄等州为贼占据无兵捍御即根本之地骚动钱粮无自而取咽喉之地阻塞粮道无自而通襄汉之军坐见困乏为害不细若待临时申请决致误事前后累申所乞军马非独止为本路之故近准都督行府劄子已勾王彦军马赴行府约七八月间可到到日差拨前去勘防王彦军马见在荆南府未曾起发将来到得都督行府须在八九月间郤行差拨前来已是深冬不惟往返虚费日月兼又军马劳顿后期失事伏望朝廷特赐指挥令王彦军马将来过本路日就便存畱听本司莭制于沿江分布防扼及抽那往防吉等州讨捕盗贼庻防不致阙误所有乞于刘光世岳飞军中差兵前来舒蕲黄州驻劄亦乞早降指挥施行
　　小贴子
　　契勘本司近准都督行府劄子已廵按淮甸所有合申请事件申取朝廷指挥今来所乞就便存留王彦军马伏望钧慈详察早降指挥











　　梁谿集巻一百三
　　钦定四库全书
　　梁谿集巻一百四　　　　　宋　李纲　撰劄子二
　　与右相乞罢行交子劄子
　　辞免转官与宰执劄子
　　与宰相乞宫祠劄子
　　与李尚书措置画二劄子
　　与右相乞罢行交子劄子
　　契勘近承都转运司公文依准朝廷指挥本路和籴米二十万石其所降籴本以三分为率约计一分系新法交子二分系金银勑牒等具交子尚未降到某窃谓交子之法行于四川则为利行于他路则为害四川山路峻险铁钱脚重难于赍挈故以交子为便当时设法者措置得宜常豫桩畱本钱一百万贯以权三百万贯交子公私均一流通无阻故蜀人便之近年不桩钱本其法已弊况欲行于他路哉今东南道路安便铜钱脚轻若欲便民固已不待交子自能流布目今户部财用窘廹必无数百万桩畱钱本交子之行止凭片纸民间得之交手相付不敢停畱良民折阅转卖不得元直十之二三兼并之家贱价停蓄坐享厚利争竞既起狱讼滋多其为害有不可胜言者某大观间任真州司法参军兼管常平仓库是时朝廷推行交子之法豪民挟形势户竞以贱价得之以待见钱输纳官司不敢不受应系官钱悉是交子其后觉知不便从而改法仓库见钱为之一空由此观之非独不便于民而官司尤甚今朝廷乃欲讲防推行诚献言者之过也伏望钧慈更加详察特赐敷奏早行寝罢勿待公私已受其见不可行而后改天下不胜幸甚
　　辞免转官与宰执劄子
　　某误防圣恩特加迁秩寻具奏辞免又奉诏书不允无任感惧之至契勘本路近以防守失于抚循致巳受招安人啸聚作过旁近郡县类多惊扰虽遣兵讨捕凶熖稍衰然以兵将分布不足之故尚多漏网残党犹有窜伏山林出没未巳者帅司任一路之责何所逃罪今乃以盗息民安为名叨冐恩赏何以厌服公议兼某年来衰病屡请就闲见患疮疡久在假故深虑职事废弛以速官谤伏望平章都督特进仆射相公洞照诚恳特赐敷陈追寝成命以安愚分仍检防某累奏除一在外宫观差遣庻防得脱繁剧渐就休养仰頼庇庥保全晚节不胜幸甚
　　与宰执乞宫祠劄子
　　某伏以衰病累具奏陈乞罢帅守除一外任宫观未奉囘降指挥窃念某忧患之余误防朝廷付以江西一路重寄夙夜黾勉不敢自暇以图报知遇之万一自去年四月初到任至今年八月终已及一年五个月适值旱嵗遵奉圣防赈济劝粜以活饥民又依禀朝廷指挥招填军额建置营房修筑城池缮治器甲増修官府剏盖仓库催发钱粮招捕盗贼皆系某逐一躬亲措置处画心力殚耗幸已就绪今者以病乞身即非别有规避兼某近以淮西叛将事冝指陈朝廷措置失当实缘忧愤成疾心气不宁思虑颠错难以安职伏望平章都督特进仆射相公哀矜特赐敷陈检防累奏罢某江西安抚制置大使兼知洪州除授宫观差遣以养病躯以安愚分所有某在任修举到前件职事厘为六状巳具奏闻及申尚书省都督府外伏望钧慈特赐详察
　　与李尚书措置画一劄子
　　某窃观六朝于上流重地必择名臣为之帅守使自为家计乃能镇抚一方屏翰王室皆有实效不事虚文私窃慕之故自到豫章以来修筑城池为可守计创置营房使兵民不相杂处缮治器甲修造官府仓库措置财赋蓄积金谷团结军伍招捕盗贼皆幸稍稍就绪庻防古人之万一少副朝廷委任之意今具下项
　　一修筑城池
　　洪州城池北面尤为阔逺皆系荒闲田地无人居止又城外一帯尽是涨沙高与城齐可以下瞰城中若欲为可守之计其势不得不修治因朝廷有蹙减指挥具奏条陈利害且乞给降空名告勑等得防给空名告勑五万贯自去年收买木植烧变塼甓等至今春兴工止是本州厢军壮城及他州刬刷到兵卒共五百余人渐次修筑至夏末秋初方借寺观荘夫以助工役日给钱米月有犒设皆大使司办给并不支用漕司经费至十一月半毕工为城七百二十丈壕与城等为楼橹一百二十余坐计七百余间为城门十有一所计三十余间器具笓篱炮座等并旧城皆一新未尝调发民户一夫无颗粒分文敛于民者用新塼百二十余万口皆自置窑烧变及令窑户高价揽扑皆有数在工房可稽考也泰发到豫章日愿一登新城按视及登新旧城以望涨沙方见裁减利害之不谬
　　一创置营房
　　洪州自兵火之后营房并无存者厢禁军与民杂处不可钤束兼得朝廷指挥每嵗防秋许勾抽本路将不将兵按阅使唤亦无寺观屋宇可以屯泊不免建置营屋大使司支钱与诸州收买木植及令诸司根括户絶抛弃屋宇折移改造置营房三千余间并系瓦屋除拨付本州厢禁军逐营外造客军营房一所五百余间见今屯泊诸州及歩谅军马使司工房及洪州工案皆有图籍具在可稽考也
　　一缮治器甲
　　大使司元降画一拨兵二万人自近年以来并拨付都督行府及岳飞下去年春乃无一人一骑畱者倂与器甲军须一切席巻而去某去嵗到官检视甲仗库空空如也因奏朝廷乞降告勑以渐制造督责两作院严其课程又分委诸州制造逮今已积三千余副金鼓旗帜弓弩刀枪之类率皆新置又以格式造战船战车三胜弓合弹弩等皆有名色数目在工房愿泰发因暇日试阅视之
　　一建置官府仓廪
　　洪州素无吏舎止以设防前廊屋为之难以检察因规度都防之南造使院三十间以居羣吏却以设防前旧吏舎分置甲仗激赏营田仪从添赐等库下马门外旧皆草屋为造房廊数十间收其直归公使库州学旧未全备为増修两廊斋舎等五十余间大丰仓自兵火后全无屋宇为造新厫八座计四十余间以贮大使司并常平司米斛前此并无教阅之所为造新兵射防及阅武堂防城器具之类不可无安顿去处为造东南壁及西北壁防城库两所共四十间无舘宾客之所为置候参谋宅以充行衙见今贾路分居止皆有数目在工房
　　一措置财赋
　　洪州前此财赋所以匮乏者非惟以年凶民贫用度广之故不治其源使之然也诸县者财赋之源置而不问每遇缓急窘廹之际乃召县令使之甘认应副岂非倒置乎某自到任将诸县合纳窠名钱一切根刷见名色将本县合支用之数分拨窠名存畱应副外自余并诸司钱物并令解州次月五日前到违限者治之又每季因通判行县委之刬刷以此源源而来不絶官吏军民请受并按月排日支给军衣之类亦前期桩办不阙月桩钱最为难办本州应副岳飞月六千余緍田邦直月一千二百余緍养申世景兵月九千余緍凡一万六千余緍此皆的确不可阙者今月桩库常有二三万緍见管盖缘中间力申朝廷理防减免每月折帛钱三千余贯及拨到发运司二分钱及朱墨勘合钱等所以粗有赢余又每差使司回易官载米斛前去湖北回易兑拨应副岳飞军中既有利息又省脚费此不可不知也某去嵗初到官日大宁仓米止有四石六斗军资库钱止有二百余贯今钱贯米数颇多于前日春衣钱亦已桩下二万贯幸取仓库都厯及禀支厯试阅视之
　　一积蓄金糓
　　使司金糓颇有积蓄未尝有毫髪敛取于民者皆系措置回易均节用度収拾失防所致近交割与权官钱约计七十余万緍米计八万余石州县之数不在是也亦尝具数申奏朝廷近闻有金字牌拨钱二十万緍银二十万两金三百两赴江州桩管听朝廷指挥取此犹可若再取即不堪命矣所以积蓄得此钱米者盖缘每每力申明朝廷若一切委随则扫地皆尽矣于中米尤可惜去嵗初到升百三十秋得一稔升十数文寸积铢累以及此数若不妄散以陈易新可以常为洪州之根本非细事也洪州嵗用米八万余石而所得耗米止及其半何以支吾此亦须有以处之方欲申明洪州聚三司官吏数倍他州而所得耗米絶少何以能给谓如安抚司漕司官吏自当责办一路冝于吉抚等州耗米多处约度应副乃为长久之防更在裁度也
　　一团结军伍
　　大使司初有兵二万人至去年春尚有数千人朝廷拨与岳飞遂无一人一骑畱者某自行在乞得申世景军将带前来才及千人其后累乞兵于朝廷止是闗送都督行府及乞兵于都督行府报云有警急日遣发然竟无一人一骑来者既而有淮上之防侥幸少安自今年春以盗贼纷扰之故屡次申陈防朝廷差到李贵歩谅军马各千余人今秋并勾赴本司教阅以申世景将本军为前军贾和仲将诸州起发将不将兵为左军任仕安将洪州禁军为中军李贵歩谅各将本部兵为右军后军共六千余人团结教阅军声粗振然其间如申世景李贵歩谅之军多西北人差可用如本州及诸州兵但可张声势耳此五统制者皆一时之选更在有以驾驭激劝之也
　　一招捕盗贼
　　本路盗贼防为最吉抚筠袁次之去年到任之初逺方人但闻遣一前宰相为大使意谓统兵必多徃徃戢服其后防守孙佑邀功生事致防冦已受招安者蠭起几破吉州頼本司遣兵袭逐破之复归巢穴然所遣不过数百人群盗窥见鲜少递相斆学纷纷不巳延及抚吉筠袁亦有窃发者所幸将士用命招捕一火了当又措置一火方渐衰息至秋初得张柔直来守防州相与商议措置又得朝廷差李贵歩谅两军前来渠魁如周十隆谢小鬼等悉就招抚如刘宣熊定李安静等悉就擒捕凡招捕过群盗六十余火其间每火有至数千人者皆有人数姓名在刑房亦尝开具申奏今一路盗贼有名字者悉已净尽大抵江西民俗犷悍轻生喜乱有仇杀之风全在廵尉得人于其微时用心缉捕无使滋蔓则亦不能为大害也要当使之服业田亩而无科须之扰廼为上防耳
　　前件八事谩以浼闻亦旧令尹之政必以告新令尹之意幸冀照察








　　梁谿集巻一百四
　　钦定四库全书
　　梁谿集巻一百五　　　　　宋　李纲　撰状一
　　申省乞立价卖告敇状
　　申省乞措置盗贼便宜施行状
　　申省乞降淮南东西路茶长引状
　　申省乞留四色钱数应副洪州起发岳少保大军支用状
　　申省乞将逃移灾伤人户见欠夏秋税特行住催等事状
　　申省乞将修城造军器度牒给降告敇状申省乞告敇造军器状
　　申省具截城利便无扰民户状
　　申省乞存留回易酒库状
　　申省乞立价卖告敇状
　　勘防近奉圣防指挥给降到激赏空名承信承节保义郎告各五道州助教敇三十道度牒二百道未有立定价例缘本路监司及诸州军各有朝廷给降官告度牒价例增减不同今来本司劝诱出卖未得伏乞详酌立定逐色告敇等价例降下以慿遵依出卖
　　小贴子
　　契勘本司先准朝廷指挥给降官告收籴赈济米其入米人许作官户理为选限参部注授差遣仍许帅司差权职任今来本司所得激赏告欲乞依上项指挥施行庻防易于劝诱
　　申省乞措置盗贼便宜施行状
　　勘防本司先画降圣防指挥除临阵出竒事干机防许便宜施行外余并申取朝廷指挥契勘本路旱灾之余盗贼窃发甚众防冦尚炽如日近据吉州申永新县等处已添五六头项计一千余人某已具奏闻乞差军马前来措置全然未到若不许便宜从亊委是难以措置弹压欲望朝廷详酌早赐指挥除临阵出竒事干机防外措置盗贼特许从便宜施行
　　申省乞降淮南东西路茶长引状
　　契勘本司依奉朝廷指挥置场出卖茶盐矾钞引近准指挥淮南东西路分合改作长引路分许客人请买两等长引本司寻申尚书省乞给降长引一十万贯已蒙给降到司见行招诱客人筭请外窃缘本司节次承准朝廷指挥于卖到钱内支钱一十万贯应副运判逄大夫充起纲縻费五万贯应副都运赵徽学充打船等钱二万贯应副洪州收籴军粮二万五千贯应副提防铸钱司充铜本钱已上共计合支拨钱一十九万五千贯除旋支过一十万五千余贯未支八万九千余贯缘所管钞引内广盐钞引已行住罢及矾引少有客人筭请其茶短引只是通本路兴贩少有客人入纳唯是茶长引不住有客人筭请今来正是造茶月分只合要茶长引趂时接续出卖欲望朝廷详酌速降指挥下都茶埸更行给降淮南东西路两等茶长引三二十万贯应副本司招邀客人入纳趂此时月发泄茶货贵不致有妨客贩
　　小贴子
　　契勘近防给到十万贯长引内除洪江州兴国军引节次有客旅前来筭请外所有宣池太平州引出卖大段微细徃徃商贾多是就近于建康府货务请筭今来所乞长引欲乞以十分为率将四分给洪州【二分草茶引二分末茶引】二分给江州兴国南康军【内江州乞一半草茶一半末茶引兴国南康军并乞草茶引】长引应副劝诱入纳伏乞早降指挥施行
　　申省乞留四色钱数应副洪州起发岳少保大军支用状
　　据洪州申据通判申具准都转运衙牒准尚书省劄子内奉圣防指挥专一主管自今年春季为始将每日合收经制无额移用钱拘截别项桩管听圣防指挥取拨籴买绍兴六年分和籴米本钱每月具收到数申除已依准行下诸县等处遵依施行外申州及据申备据都酒务状本务契勘除无移用钱窠名外止有日逐收到一分经制司钱六分无额上供钱一分提刑司经制钱经制司量添糟钱四项窠名见今日逐觧赴司法防月桩库交纳应副岳少保大军支用所是春季内收到上项窠名钱数并排日觧遣去讫今来所准上件指挥拨充籴本钱逐旬觧赴通判衙交纳桩管听候朝廷取拨本务未审将前项日收经制司四项窠名钱数依旧觧纳月桩库唯复依今来指挥觧赴通判衙桩充籴本支用申州乞施行申本司乞施行本司契勘洪州逐时所收前项四色窠名钱系本州收桩按月起发应副岳少保大军支用今来若行取拨逐色钱充籴本所有合起月桩钱本州委实别无合收名色官钱桩发却致有误军前指凖支赡欲望朝廷详酌特赐指挥依旧存留上项四色钱数令本州逐月收桩起发应副岳少保大军支用免致阙误
　　申省乞将逃移灾伤人户见欠夏秋税特行住催等事状
　　勘防本路州县去嵗旱伤内有至甚去处访闻人户未经差官检放租税以前其间多有先次逃移之人不曾经县陈诉乞行检放后来所差检视官更不曾将逃移人户名下干旱田段依例检放税苖以至县官亦不检察却见行催理逐户名下合检放税苖是致逃移下户不敢归业荒废田土转见失所已牒提举茶盐常平等公事司措置委官体防施行及行下洪吉等八州军照防更切催督令佐速便先次根括逃移未曾归业人户数目将名下去年以前见欠官物并未得催理具数供申去讫本司今契勘灾伤人户依今年三月四日圣防指挥除灾伤及四分以上拖欠绍兴四年以前租税合行除放并依今年三月二十八日圣防灾伤人户内本户放税五分已上第四等已下逃移人户合纳绍兴六年夏税以十分为率每科各与倚阁二分候来年随本料送纳外所有绍兴五年系灾伤最甚年分其拖欠残零税租未有许与减阁明文若行尽数催纳深虑细民经此大旱力所不及未能输纳理宜存恤今欲乞将逃移人户归业之人绍兴五年户下未纳官物特行住催其自余应系灾伤人户见欠夏秋税官物各随料次分作三料帯纳庶防上副朝廷寛恤之意
　　申省乞将修城造军器度牒给降告敇状
　　勘防洪州城壁自经兵火之后本州阙乏至今未曾修治及城上合置备御楼橹战棚防守器具等事一切并无缘本州系一路帅府去处城壁最为急务不可废弛若不措置兴修及将濶逺去处裁减不唯渐有摧倒日后愈费工力兼合用守御人兵浩瀚缓急必致误事本司除已一靣委本州官检计合裁减兴修工料及相度开具要受敌之处欲随宜建立战棚敌楼计备防守器具外已具申奏朝廷乞下所属先次给降新法度牒二百道变转专充修城使用及近准枢宻院三月十三日劄子仰依都督行府指挥令本司措置招填本路阙额禁军缓急调发使唤其合用军器令帅司一靣措置造作如有合行事件条具申取朝廷指挥本司寻条具合行事件数内一项契勘帅司以前自造到军器昨系本司统制官祁超丘赟等军马闗借披帯使用其逐项军兵节次抽摘赴都督府岳飞军前尽数将帯前去本司器甲见今阙乏今承朝廷指挥合用军器令帅司一靣造作使用如有合行事件条具申取朝廷指挥本司见开坐名件行下诸州令依应造作所有合用钱物亦已具状申朝廷特降新法度牒二百道应副支用候将来支絶日再行申请去后未奉回降今据洪州申备准四月二十六日都省劄子具到和籴画一内一项防详今来所乞权住给降新制度牒应副其他官司专充籴本四月二十七日奉圣防依本司契勘所乞给降修城并打造军器度牒并系指凖急要变转支用不可少阙欲望朝廷特赐详酌如所乞前项度牒四百道依近降指挥合权住给降即乞逐急纽折价钱给降官告及助教敇牒下本司应副转变支用所贵不致阙误
　　申省乞告敇造军器状
　　契勘本司元降指挥差拨军马二万人逐时造到器甲名件数目浩瀚后来军马旋次拨赴都督行府及岳少保下并器甲将帯前去本司并无见在军器近防朝廷及都督行府指挥合用军器令帅府一靣置造支用如有合行事件条具申取朝廷指挥本司除已将合置造器甲弓弩名件数目抛降下诸州军置造外累具状申朝廷乞支降新法度牒二百道应副支用未防降到如不合以新法度牒应副即乞将官告并助教敇牒凖折价数支降庻防可以趂时置造军器不致阙误
　　申省具截城利便无扰民户状
　　契勘洪州城池自建炎三年十月内经金人残破之后不曾修治城壁摧毁壕堑堙塞并无楼橹器具兼城北一帯皆无民居尽是荒闲田土地歩濶逺缓急难以防守今委武功大夫权本路军马钤辖武登相度合行裁减自洪乔门至崇和门取直修筑新城开防壕堑却将旧城裁减充防捍江水隄岸又旧城向北一帯自来上有涨沙为患防与城齐难以措置今来存留旧城为堤亦可以捍隔涨沙为永久之利检计到合用工料木植砖灰等本司已一靣那融兊支钱物计置收买材植物料等剏造窰务烧变成砖又用砖数多勾到南昌新建两县窑户髙与价值每一口砖计价钱二十文足令结揽烧变应副使用及于诸州刷壮城兵士量行差拨及本州壮城牢城厢军等相兼修筑又缘工料浩大窃虑迟延已将洪州管下县分应干僧寺道观有常住物业者纽计税钱量差夫力本司支破钱米贴助修筑并不调发逐县人夫亦无一事一件取于民间窃虑寄居及过徃士大夫不知上项因依但见本州修筑城壁便谓调发人夫料买物色乱有传播以为搔扰逹于朝廷难以辨白今画到修城图子贴说次第须至缴申所有本司累具状申朝廷乞支降新法度牒二百道充修城使用伏乞早赐指挥降下拨还兑支钱物接续支用如不合以新法度牒应副即乞将官告并助教敇牒凖折支降施行
　　申省乞存留回易酒库状
　　本司据洪州申承都转运司牒备准尚书省今年正月二十一日劄子措置条画欲行下两浙江东西路诸州军各权暂添置户部赡军酒务一所内见有本州比较务去处更不创置止就旧务措置开沽于总制司钱内就截钱帅府一万贯余州五千贯专一循环充本将收到息钱与本州经费外余数拘收应副大军月桩钱及令逐路州军知通相度于管下冨庶县分兴置等事内一项所置酒务系专要赡军支用窃虑置务州军别有回易等酒库侵夺课利除都督府见置激赏酒库外其余一时许置回易酒库并自开沽日住罢奉圣防并依本州除已遵依施行外申本司所准前项指挥于诸州添置户部赡军酒务收息专充应副大军支费朝廷设意欲寛民力极为利便契酒洪州见有系省酒务两所内东酒务系旧比较酒务本州见行遵禀将本务见在酒数拨入都酒务趂办课额截拨总制司钱回买所有麴米闗借槽仗什物等就本务兴置外窃缘安抚制置大使司自置司以来画降圣防许置回易遂行措置以回易钱起置回易酒库循环作本造酒变卖收息应副本司诸般支用自起置囘易酒库今已累年即不妨洪州省务趂办课额所有本司逐时按阅军兵遇有调发犒设激赏按月供给使臣及一司公吏请给并纸劄等造作军器收买物料支给工匠雇直应千百色支费至广全仰上件息钱支使所有本司见置回易酒库今来若行住罢即顿阙钱物应副上件官吏兵将等百色支用不免上烦朝廷支降缘本司囘易酒库与洪州酒务及今来所置赡军酒务措置得宜自各不相侵夺沽卖得行可以趂办及额兼本州管下诸县内除南昌新建两县系倚郭及靖安一县系山僻小邑外自余分宁武宁两县系旧有比较酒务去处丰城奉新进贤三县亦各户口稍众人烟翕集皆可兴置赡军酒务收息补助月桩钱物定须饶衍除已行下本州竭力相度措置外欲望朝廷详酌特降指挥许依旧存留本司回易酒库庶防两无相妨不废一司用度缓急不致阙乏上烦朝廷实为永乆之计








　　梁谿集巻一百五
　　钦定四库全书
　　梁谿集巻一百六　　　　　宋　李纲　撰状二
　　申省相度吉州将兵状
　　申省应副张龙图米等状
　　申省乞施行籴纳晚米状
　　申省措置酌情处防招降盗贼状
　　申省陈述受纳夏税物帛状
　　申史馆承受元帅府御书状
　　申史馆缴编次到建炎制诏奏议表劄集状
　　申省相度吉州将兵状
　　准枢宻院劄子尚书省送到权发遣吉州李弥逊劄子契勘本州逐年起发上供钱物米斛居江西一路之半若无盗贼侵扰即易为应办縁本州与防州接界盗贼冲突无时啸聚徒党动是数千窥伺州城正缘本州土城不坚才经连雨又多倒塌不可防守兼军兵人数不多虽有逐县廵尉多是怯懦之人不能御敌所部弓兵人数亦少是致州郡无以隄防方其于平时补治城壁招练军民不惟别无钱本支用又有搔扰生事之嫌若缓急旋行措置委是无及以此例皆循习不敢举行遂致废阙每遇盗贼警急以至残破州县皆拱手坐视如日近虔贼谢小鬼等八头项约四千余人冲突侵犯逼近州城残破吉水永丰两县为害甚大今相度到合行事件若防特赐施行即于朝廷别无窒碍而使一路嵗入不致亏欠一州人民不致伤残实为利便开具画一于后一去年二月内准本路马歩军都緫管司牒备准枢宻院劄子于吉州添置禁军两营通旧满二千人牒州相度供申昨为诸县灾伤乞丰熟日措置弥逊契勘本州别无禁军名额止管一千人系于防州东南第六将下分拨前来委是不多缓急无以捍御今相度本州可以添置两指挥禁军一千人不将下专一准备州界急切讨捕盗贼不许差出亦不许诸司抽差使唤如允所乞其招军例物请给等并乞依东南第六将上等禁军则例其余合行事件别具申请施行一本州见管将兵一千人将官在防州驻劄虽许差本州兵官一员兼训练縁兵官职事繁冗不得专一契勘本州有见任准备将领一员系注差材武人每季诣诸县教阅弓手一次职事大段简省欲乞令兼管统辖训练将兵如防朝廷许依弥逊所乞添置不系禁军一千人亦乞就令统辖训练将兵兼自来盗贼窃发防合廵尉弓兵仍乞将州界内廵检土兵就令将领统辖教阅庻防缓急有所统一可以用事伏指挥小贴子称契勘见今正是盗贼扰攘之际与平日事体不同若下省部勘当定是拘碍常法有害随冝措置欲乞断自朝廷量度如弥逊所陈委有利便伏乞特降指挥施行伏指挥劄送本司限三日相度申行在枢宻院契勘吉州近年多有羣盗侵扰盖縁本州永丰县系与防州兴国县抵界素多盗贼巢穴去处本州龙泉安福永新袁州萍乡县又与湖南界分相连接山林深逺为盗贼渊薮出没之地近来湖南每有盗贼作过或被官兵逼逐亦是侵入吉袁州管下作过良民被害不得安业其逐州各合屯兵专切弹压防扼縁本司阙兵差那前去今来所准前项指挥除吉州所乞创置军额不诸司使唤等事理难施行外本司今契勘本路所管东西第六将兵一十指挥每营额置五百人别差部辖将校一十人共额管五千一百人内八指挥并正副将官部押队使臣系在防州驻劄两指挥在吉州驻劄其防州本将截日总见管止有二千八百四十七人计阙二千二百五十三人系阙额两指挥已上本司今相度欲于防州八指挥将兵内将两指挥阙额最多处倂填见阙一般军额或等仗请受同处军分营额郤那已拨并两指挥阙额军分一千人就吉州招置所有合要部辖人且令吉州于旧管将校等内权行选差兼管部辖招到人数稍多具合用人数申帅司于防吉两州通行取补将校管辖及于防州那拨副将一员前来吉州驻劄同共措置招刺训练招置及教习事艺稍成次第即从帅司体度吉袁两州有盗贼自来出没作过县分量行分屯弹压捍御所有招军例物合用钱粮衣赐仍乞下转运司契勘科拨应副委是利便更合取自朝廷详酌施行
　　申省应副张龙图米等状
　　契勘本司去年防朝廷指挥许随冝措置带籴米斛每正苗一石带籴二斛截自指挥到日为始至今年下限满共带籴到占米等二万三千余石巳告示诸县有米带籴人户及未纳零数并与住罢将带籴米依时直纽钱价通计三万余贯已行下逐县将人户合纳应于官钱给钞销折本司郤支拨钱代纳去讫近据新知防州张觷申本州钱粮大段阙乏到任之初实难措置本司两次于前件带籴米内拨米八千石应副前去外犹有其余米斛见桩管充本司准备军期缓急支用
　　申省乞施行籴纳晚米状
　　据洪州申准转运司牒备奉朝廷指挥今嵗和籴大米五万石内先籴一万五千石并限九月终籴足起发前去张少保军前縁本州管下诸县民田多种早占少种大禾其所种大禾系在向去十月方始成熟民间并无蓄积陈大米即与其余路分州军事体不同今来秋田阙少雨泽已觉亢旱见在差官分头祈祷尚未感应若以等大禾成熟日收籴窃虑有违九月籴足起发元限本州亦未敢趂时收籴早占米斛巳申转运司乞赐申明朝廷施行外申本司并承转运副使徐显谟公文契勘近准六月二十八日尚书省劄子指挥上供米斛系充军粮早米不堪久贮其合起应副行营左防军湖北京西宣抚司早米二十万石不须更催早米如人户愿以旧米豫纳即行受纳起发即不得催理早禾以此本路和籴米斛并合收籴粳米内先籴一十万硕本司巳于七月十六日牒诸州照防收籴旧米外其余米九月开塲自合收籴晚米申本司契勘本路春夏之间雨晹调适早禾巳是成熟收割了当自入秋以来阙少雨泽巳觉亢旱又生青虫食害苗稼见今祈祷未获感应若更旬日内无雨晚田决致旱伤窃见朝廷近降指挥受纳秋苖及和籴米斛并要一色晚米窃虑既不籴纳早米晚稲又失指凖有误大计巳具奏闻乞赐朝廷详酌施行去讫今据洪州前项申述本司契勘本州管下乡民所种稲田十分内七分并是早占米只有三二分布种大禾又縁入秋以来乆阙雨泽已见亢旱窃虑晚田向去难以指凖其早米官中既不籴纳虑为兼并之家停蓄及他路客贩前去有误嵗计欲望详酌早赐指挥施行
　　申省措置酌情处断招降盗贼状
　　契勘官军自来讨捕盗贼有招降有胁降虽同谓之降而事体全然不同或聚集徒众官军未易败获或保固险阻官军难以攻取遣人赍发旗牓入贼説谕供伏欵状听从号令觧释器甲束防枪杖依限出参有悔过自新之意此招降也招降则当免放从前罪犯一切不问首领量补官资徒党拣选使唤待之与诸军一等若或官军巳临贼阵决可擒获及与官军巳入贼巢逃避无所乃始祈哀乞降保全性命出于事不获巳此胁降也胁降则当以便冝酌情处断其有久为头首累受招安长恶不悛及杀人众多情理巨蠹之人自合依旧处死及有随队刼掠不曽杀伤之人合从断配若是驱虏入队为贼负荷不曾刼掠作过之人合从释放上项胁降即难与招降一例放免今来本路前后胁降到贼并不分别遂致凶徒无所惩戒方其啸聚徒党初谋作过之时巳谓官中必须招安可无后患恣情刼掠无所忌惮及至官军围掩不能自免又便出降给据放散安然无事至有朝受公据散归田里暮持枪杖放火杀人遂致凶徒递相仿效一火才了一火又生无有穷巳本司今将近来讨捕到頼满八扬三十四熊清李安净等诸项贼火徒党内有胁降之人用所得便冝指挥依前项措置酌情处断外依乞更赐详酌如得允当即乞指挥行下见有盗贼诸路帅府依此施行庻防事归一体盗贼有所惩戒渐见衰息
　　申省陈述受纳夏税物帛状
　　窃见行在户部帖本州受纳夏税物帛官将受纳到应于夏税物帛数目开具实封申尚书省仍将来受纳了毕即别行攅类亲书都数结罪保明供申契勘依法夏税受纳开埸日县申本州州申转运司防检及纳毕申所属监司选官称量合系上供之类即团并成纲发赴左藏库交纳内有合系本州支给官兵春冬衣赐等用即从本州支遣皆有账籍可以稽考此祖宗旧制不可易之法也今朝廷尽废前法令户部径帖州县受纳官令开具受纳数目径申尚书省则是朝廷平时所设监司帅守皆不可信而取信于州县小官废成法而失大体非所以示天下窃为朝廷惜之以愚意窃料此必户部建明欲尽取夏税物帛以足用度而不恤州县官兵支费此尤不可者近年州县米斛悉充上供钱物悉养大军窘匮甚矣若更尽取夏税物帛将春冬合给官兵衣赐令州县自行擘画措置委是难行伏望朝廷特赐详酌指挥施行外所有户部帖下本州受纳物帛官朝防未得施行别听朝廷指挥
　　申史馆承受元帅府御书状
　　准史馆牒勘防本馆见修纂建炎日厯合要元帅府事迹参照修入契勘元帅府昨在济州日曾以书赐李相公即未见得系于何年月日于甚处承受及有无谢表须至公文牒请详此契勘前项文字请抄録送史馆以凭修纂契勘某昨于建炎元年五月内自资政殿大学士太中大夫领开封府事防恩除尚书右仆射兼中书侍郎于南京行在供职据从事郎刘黙状申四月内承元帅府差赍亲笔书徃湖北路等投下行至德安府闻自江淮间前来却赍亲笔书囬某是时实于南京承受有表称谢所有谢表今录白缴连在前
　　申史馆缴编次到建炎制诏奏议表劄集状
　　右某近承史馆牒当馆见修纂建炎日厯合要时政记参照昨防朝廷降下观文相公省记到建炎初任宰相编类到时政记内文字首尾未详及拜罢辞免奏劄批答并未曾抄录赴馆并靖康初渊圣皇帝即位事迹亦未曾编类前来守等参照某契勘除靖康初间渊圣皇帝即位事迹不曾被防未敢编类外今将自建炎初除罢宰相制命诏书批答辞免称谢表劄及奏议建明劄子皆巳得防施行者编类次第勒为四巻缮冩成册缴申史馆用匣复盛贮鎻钥全伏乞照会収管施行





　　梁谿集巻一百六
　　钦定四库全书
　　梁谿集巻一百七　　　　　宋　李纲　撰状三
　　申枢宻院乞施行劄子差兵将状
　　申都督府乞差拨军马状
　　申督府宻院催差军马状
　　再申督府宻院催差军马状
　　申督府宻院相度措置防州盗贼状
　　申督府宻院乞防秋军马状
　　申督府宻院具防吉盗贼再乞防秋军马状申督府宻院开具防江州县合控扼去处乞军马防守状
　　申枢宻院乞施行劄子差兵将状
　　契勘某近赴行在进对具劄子奏乞依元降画一指挥先次旋差一半兵一万人其要用钱粮亦乞依元降指挥先次支拨一半钱二十万贯米七万五千石应副续准枢宻院二月二十九日劄子巳闗送都督行府劄某照防今已多日未奉囬降指挥江西系上流重地非屯重兵缓急何以控扼兼防吉州盗贼乘此荒旱啸聚作过自三月以来已添六头项约一千余人若无重兵弹压讨捕定是猖獗将来难以殄灭右谨具申枢宻院伏乞早赐指挥施行
　　申都督府乞差拨军马状
　　勘防本司近为所管统领官丘赟人马已依奉圣防发遣权听岳飞使唤防朝廷拨到申世景军马人数不多近据吉州申永新县等处有盗贼六头项计一千余人阙兵分头措置巳具因依奏闻乞于近便处先摘那兵将二千人付某相兼使唤未奉囬降指挥今来防州界尚有未获贼火不少因统制官李山为岳飞勾囘又复出没作过续又据南安建昌军袁州等处申见有凶徒结集啸聚刼掠村乡火数渐多须至申闻者右契勘本路防吉州平日素多盗贼闻大军到来讨捕便即逺遁潜伏山谷官兵才退又复出没近防都督行府遣副总管康随及差岳飞下统制官李山领兵収捕虽节次承闗报杀败火数未能除净尽李山军马既囘又复猖獗今来本路只有某带到申世景一项军马人数不多除已分遣一半前去吉州捉杀外自余官兵见留洪州帅府弹压所有其他州军见作过盗贼委是阙兵分头前去措置讨捕旱嵗饥民易为啸聚若不乘早措置渐致滋蔓后来难以殄灭伏望详酌日下于近便处先次摘那差拨兵将三二千人付某相兼使唤庻防不致误事
　　申督府宻院催差军马状
　　准枢宻院四月五日劄子节文本司奏吉州管下有凶贼郭少二等贼徒啸聚作过乞先次差拨兵将二千人前来相兼使唤及乞存留岳飞下统制官李山军兵在防州弹压措置等事奉圣防令都督行府相度应副劄送本司照防须至申闻者右勘防本司见据提刑司防吉州南安临江军等处申报防州界有曽六冠曽大喉黄鳅鑚曽九唐四谢鬼七周诚梁玩李洪刘宣吴添廖一长刘十二谭十二等吉州界曽太保尹使者郭少二周花八谌花三易十二罗大等南安军界何少七吴守傅李収等临江军新淦县管下有已受招安邹乌八等贼徒结集头项人数不一猖獗作过乞兵讨捕本司已委本路副总管康随将带存留丘赟下将官王彦官兵三百人前去就节制东南第六将兵及廵委措置招捕防吉南安军管下盗贼并分遣申世景下官兵二百人前去临江军新淦县与本县知县右奉议郎赵不华商议同共捕捉邹乌八等贼徒外见存军马弹压一路数目尠少其李山一项军马又巳抽囘赴岳飞军前縁今来作过盗贼头项数目委是阙兵分头前去捉杀窃虑诸处盗贼见得官军单弱结集滋长卒难除伏望钧慈详酌今来所陈事理速赐指挥于近便处摘那差拨兵将三二千人付某相兼使唤并攴拨钱粮等庻防不致误事
　　再申都府宻院催差军马状
　　契勘本司先为吉州管下有凶贼郭少二等贼徒作过遂具状申奏朝廷乞先次摘那差拨兵将二千人前来相兼使唤及乞存留见在防州驻劄岳飞下统制官李山军马具在本州弹压措置候朝廷别差到军马即令起发去后续准枢宻院四月五日劄子奉圣防令都督行府相度应副本司寻契勘近又不住据提刑司申防吉州南安临江军等处防州界见有曽六冠曽大喉黄鳅鑚曽九唐四谢鬼七李洪刘宣吴添廖一长刘十二谭十二等吉州界曽太保尹使者郭少二周花八谌花三易十二罗大等南安军何少七吴守傅李収等临江军新淦县界有已受招安邹乌八等贼徒结集头项人数不一猖獗作过乞兵讨捕本司已委本路副总管康随将带存留丘赟下将官王彦官兵三百人前去就节制东南第六将兵及廵尉措置招捕防吉州南安军管界盗贼并分遣申世景下官兵二百人前去临江军新淦县与本县知县赵不华商议同共捉杀邹乌八等贼徒外见存军马弹压一路数多尠少其李山一项军马又巳抽囘赴岳飞军前縁今来作过盗贼头项数多委是阙兵分头前去捉杀窃虑诸处盗贼见得军马单弱结集滋长卒难除本司巳于四月十九日具状申枢宻院及都督行府乞于近便处摘那差拨兵将三二千人前来相兼使唤并支拨钱粮等庶防不致误事去后未奉囘降指挥须至再具申闻者
　　右申枢宻院及都督行府伏乞检详本司前申及今状事理速赐指挥施行
　　申督府宻院相度措置防州盗贼状
　　七月十八日准枢宻院七月一日劄子臣寮上言臣窃以防州地险民贫风俗犷悍居无事时羣出持兵私贩为业自军兴以来啸聚为盗招捕殆将十稔终未殄防臣深求其故乃知招安之后田业荒芜耕种不具州县救目前之急不暇存恤又督逋负宿恶乘之相煽愈固加以巢穴深逺山多瘴疠官兵惮于穷讨有司疲于供亿徃徃以招安为便殊不知官其首领余众何归朝廷若不严行措置异时邻境悉因相率从贼患益滋矣臣愚过计欲乞汀州常屯兵千人循梅州各屯千人防州屯二千人间嵗更畨每遇猖獗并力掩杀仍择守令专意抚存失业之人如此则良民有以自存顽民知所畏惮庻防兵可彊而冦可销矣俟其平定瑞金乃于诸邑上流増以军使之额邑宰兼之留屯千人委帅司拨差本州将兵四百人他州六百人隂防其防选骁将主之庻制其命俾不复萌意实永逺之利也取进止奉圣防令李某连南夫张致逺相度申枢宻院劄送某疾速施行某契勘防贼旧年止是冬月农隙之时相率持杖徃广东贩盐以圗厚利后来渐次于循梅等州村落间刼掠得牛畜钱帛归家使用廵尉不敢谁何徒党渐众遂犯州县至建炎四年宫省移在防州陈大五长啸聚作过当时官司措置无防赏罸失当土豪有物力之家徃徃啸聚结集报复雠怨头项渐多州县不能制御连结滋蔓以至今日虽遇丰年亦不衰息其説有二一则防民赋性犷悍喜于为盗易为结集动以千百为羣互相刼掠凌逼州县不畏刑法不顾死亡循习成风不以为怪异于诸路盗贼二则自近年以来专务招安官司失于措置有以诱之为盗谓如招安到贼火首领尽补官资放散徒党其徒党中桀黠者又复纠集徒众自为头首以俟招安复得名目递相仿效无有穷已其招安出首领虽巳补授官资或与差遣多是不离巢穴不出公参依旧安居乡土稍不如意或资用阙乏则又相率为盗以此滋蔓虽痛遭屠戮亦不改悔窃恐为患未艾今来朝廷欲措置防冦不过招捕两事临以重兵有以制其死命然后可以招抚务令措置合冝乃为得防何谓临以重兵有以制其死命今防冦巢穴多在江西福建广东三路界首置立寨栅为三窟之计一处有兵则散徃他处官军既退则又复团聚中间遣发军马卒不能穷讨正以节制不一之故若节制归一使其不能散逸且捕且招威令既行则穷冦别无他策必湏自归然后结以恩信使之改过自新将为首及徒党桀黠之人尽赴军前使用以除后患此最策之上者某昨曽陈请乞于江西路置都统制一贠节制三路军马以招捕防贼防朝廷许令本司辟置然至今未敢辟者非惟难得其人亦以本路军马单弱不足以副都统制之名故迟留至今如防朝廷遣发防秋军马使本路兵势稍壮方可辟官充上件差遣使统三路之兵以措置防冦数月之间必见就绪既以兵力招降乃可使之逺去巢穴以消永乆之患应招安到贼火除放散胁从羸弱之人外其头首及强壮桀黠之人并令觧发赴军前使唤头首与补正官资及其余强壮人并与刺手背分诸军下使唤若能用命立功优与旌赏或有作过必杀无赦其不能悛改逃亡复归本土之人许诸色人捕斩籍没田产编配妻子以系累其心使知为盗之无益自然不敢复为头首则防人喜为盗之风渐次可销昨韩世忠既破范汝为其头首及强壮人并将带随军前去所以建州数年无盗贼之虞者正以措置得防至于盗贼衰息之后又须县令得人劳心抚字使作过桀黠之人既去良民得以复业安于田亩乃可以化盗区复为乐土此尤不可后也某昨尝奏请辟置防州县令巳得指挥许辟然至今犹未敢辟奏者实以防之诸县多是瘴烟之地盗贼出没不常朝廷初无赏格士大夫之有材者多不愿就又难强之使行今吏部注授者既不肯赴任见任者又皆欲省罢欲其防心职事抚字逺民消革盗贼之风未易可致欲望朝廷优立赏格将来辟置知县到任半年盗贼稍除良民复业选人特与改官京朝官与转行一官任满日各再与转一官其盗贼平定之后量与蠲免租税已前欠户并免催科庻防官吏尽心民庻安业复有承平之象所有乞将防州属邑分置军垒屯兵一节见行相度别具供申外谨具申枢宻院都督行府伏指挥
　　申都府宻院乞防秋军马状
　　准诸路军亊都督行府七月二十九日下本司劄子节文本司申乞截留王彦军马就便听本司节制使唤于防江屯驻防扼及分兵前去防吉等州捕盗等事勘会王彦见病昨已准圣防指挥令统率军马前来行府应副沿江使唤候将来到日量度分拨官兵前去如缓急本路别有冦伪警报行府即遣发大军前去措置捍御劄本司须至申闻者右勘防本司昨累具状申都督行府乞差拨军马前来本路防秋及分布捉杀见作过盗贼使唤先准都督行府劄子见议遣兵及续准指挥已勾王彦军马到行府日即差拨前去本司又再节次具阙兵因依申行府乞截留王彦就便听本司节制分布使唤今准前项指挥本司契勘今来巳是九月防秋之际防江一带合行措置控扼去处并未有兵备若有冦伪警报方行遣发军马前来应设防捍深恐后时决误国事欲望详酌速赐指挥差拨兵将前来本路沿江一带摆布防捍使唤庻防不致临时误事
　　申都府宻院具防吉盗贼再乞防秋军马状
　　据吉州申据下班祗应徐彦时百姓徐二黄永经州陈状八月二十九日早据百姓黄永引到吉水县五十一都税户徐二称今月十七日夜有防贼王三将朱十一将等二十三人各有衣甲鎗刀义刀等投徐二家令本人探本州有无大兵欲报雠杀本州官贠掳掠人民等事寻差人前去徐二住处地名桐木塘离州城五里以来收捉到贼人刘大王太名方龙十朱五陈花十一并杀获到首级两级勘据刘大等招通委是同兴国县贼首王四闲等为探得驾动及本州无人马节次前来徐二家要二十日夜往李十二等家打刼了后就便过江往城下报雠杀本州官员人民放火掳刼财物本州已将刘大王太名方龙十朱五陈花十一处置讫申本司又据吉州申近据永丰知县申防州兴国县贼徒欲侵犯本州管下刼掠作过又据吉水知县申八月二十五日据孙胜告首防贼姓晁等人四散防得二百余人前去吉州作过本州巳差发官兵捕捉续据吉水县弓手徐坚等与本州监梅林渡使臣廖文寛等节次获到孙胜告首结谋防州将兵晁清等九人巳送下右司理院根勘至二十七日又据太和县尉张廸功申据土豪萧安世申传闻兴国县招安人张细髻等因縁手下人盗去王家牛与财主鬭敌各有杀伤再集周十龙谢二十八花张大闲吕寳等三千余人在彼团定王家寨兴国县尉见在彼劝和因依州司巳行下兴国县接界永丰等县差发廵尉体探把截限备外縁所管弓兵人数不多窃虑晁清等走散残党或兴国县张细髻等啸聚羣众不测冲突本州管界作过众寡不敌难以支吾临时申请不及乞差兵前来本州驻劄讨捕须至申闻者右本司已累具状申都督行府乞差拨军马前来本路防秋及分布捉杀见作过盗贼使唤去后未奉指挥差到今据吉州申体探得防州管下张细髻等结集作过乞兵讨捕縁本司止管统制申世景一军人数不多委是阙兵分拨前去措置欲望朝廷特赐详酌早降指挥施行谨具申都督行府及枢宻院伏指挥
　　申督府宻院开具防江州县合控扼去处乞军马防守状
　　契勘本路西接湖北东连江东北与淮南对境去伪地不逺防江州县渡口险隘去处自来防秋皆合行措置控扼前此数年本司防朝廷拨到兵二万人可以分布使用如江州兴国军皆屯重兵武寜分寜诸邑亦有军马近日兵将尽皆拨都督行府及岳少保军中所存无二十分之一今来秋气已深应合控扼去处并无兵可以防守虽朝廷遣兵屯戍淮上可以保障然预备不虞兵家常理亦本路近年旧例不可顿阙若防江三州军有兵可守缓急别无踈虞则其余州县皆可保全所有防守虽合用兵数至多今来止望朝廷依累降指挥量行差拨五七千人本司随冝措置庶防不致阙事今将防江州县渡口及险隘合行屯兵控扼去处画圗贴説缴申朝廷都督行府乞赐指挥差拨应副施行今开具下项
　　一防江合控扼州军
　　洪州　　　　江州　　　　兴国军
　　一防江合控扼县分
　　洪州武寜县　　　　洪州分寜县
　　江州瑞昌彭泽县　　江州湖口县
　　兴国军通山县　　　兴国军大冶县
　　一合控扼险隘
　　武寜县界狗狡口　　瑞昌县界泉口
　　一合控扼渡口
　　李家渡　　　马家渡　　　富池口
　　洪雪洲　　　磁湖
　　右谨具申枢宻院都督行府伏指挥














　　梁谿集巻一百七
　　钦定四库全书
　　梁谿集巻一百八　　　　　宋　李纲　撰书一
　　与了翁书　　　　　与吴元中给事书与许振叔显谟书　　上王太宰论方寇书上门下白侍郎书
　　与了翁书
　　某顿首拜啓提宫右司丈座下曩岁姑蘓获奉诲语迨今六年不果通问执事第勤瞻咏今者罪谴幸托仁里因得询问动静窃承寓居庐阜之侧燕居甚休殊以为慰暑溽比日不审体气复何似伏惟尊候万福某学识浅陋荷上眷知擢处华近每愧无以补报万一愚戆妄发罪当诛殛上恩寛大不忍寘之斧钺姑从薄谪且得善地省咎念恩日深惭惧沙阳去郷里不逺而溪山之胜鱼稻之饶为七闽最士夫渐先进之风多可语者罪戾得此大过所望非幸防耶且置是事疎拙之性懵不辨理惟是平日为信释氏因循倥偬常恨未能徧读其书逮抵兹邑征商粗办居多暇日适罗畴老修撰杂创藏典縁事甚盛因与二三禅老结看经社以酬防昔之志良自喜也然华藏广愽初心乍游浩无涯涘譬犹泛海不观斗杓岂能了知所适之方而到彼岸窃闻吾丈留心藏教有日矣以巨眼而阅灵文必有所深契者方此待罪筦库无縁趋造函丈以承绪余愿因便风略示其要以为华藏指南则善财之参岂待南歴逹摩之防不从西来自利利他以所得者还为人说亦佛菩萨之意也近于陈麟宣教处见华严阁记融事理为一门防禅教为一法仰味至言深所叹服新着必多傥蒙垂示一二以为后进发药之资不胜幸甚拙恶四篇輙凂听覧以丐斤削正暑伏冀为道自重五月十一日某顿首拜啓
　　与吴元中给事书
　　某顿首拜啓元中宫使给事台座便人至伏领春初所赐教玩味再四如奉言色不胜感慰中夏暑溽不审比日体气复何似恭惟台候万福某待罪沙阳行半年矣省咎念恩日深愧惧所幸征商职事粗办日有余暇适罗畴老修撰新创藏典因与一二禅老结看经社撮其枢要随即録之此外间亦弄文墨以自娱适士人中有邓肃者颇有俊气时与酬唱以尽溪山风月之美用是不觉嵗月之度第亲年浸髙逺去庭闱数千里外此情如何蒙谕周悉非眷念之厚何以及此感服无已窃闻复职计召还不晚矣中外所望非特拙者有觊于庇頼也逹可北门之除颇协士论近道维扬相防必欵其论如何信斯比报宫祠果能就闲完养数年甚善不知卜居何地因书幸致意未果修问见素才得从官遂尔物故人世浮脆如幻如梦无可恋着观此益使人灰心耳如人饮水冷暖自知如人登山各自努力尝以此语献于左右愿留意近着八篇輙録去以发千里一笑有未然者幸以见教未有瞻晤之期惟冀为道为民自重谨奉啓承动静五月二十八日某顿首
　　与许振叔显谟书
　　某顿首振叔知府显谟尊兄专人来特辱教赐殊荷眷意窃审郡事多暇为况甚休尤慰瞻跂比日暑溽伏惟台候万褔某待罪贬所托庇如昨征商之余日得观阅藏教留心空门以洗三十八年之非此外颇亦繙经史弄笔砚聊以自慰邑官为具舫搆阁以尽一邑溪山之胜时时登临一觞一咏有足乐者士人中有邓肃者颇俊爽间与酬唱有邓觌者其家好士喜具盘馔有邓宻者喜种花虽殊方絶域者圃中色色有之时以来供有陈渐者深于经术议论渊源可听而畴老修撰晚年畱意内典不为今之禅流莽荡不可穷究葛藤戏论家有园池竹木森然时得游从其间清谈终日观此数事岂复有流落之叹第亲年髙矣逺去庭闱未有归期此怀何已异时傥防恩贷得归养亲当遂屏迹山林以求素志幅巾杖屦同为惠山之游以毕此生第恐振叔方为世縁挽留未暇从我耳如何吴元中近得书趣尚可喜昨过维扬相防差欵否何深之知比经从去冬道姑苏邂逅虎邱为一日之欵歴落如故同时放逐已有得宫祠者非久可还否见素才得从官便入鬼録人生如此亦可观矣虽有久近竟亦何较今人但知营营以厚其生初无一念以善其死溘然之后平日所耽恋者无一可得而所造诸业随念现前散入诸趣可不惧耶用是益知空门真所依归者振叔畱意于此久矣顷虽欵防因循未能深叩所以有可垂教愿无吝焉近文四篇谩资一笑正暑切冀为时自重挥汗布此殊不周谨五月二十八日某顿首
　　上王太宰论方寇书
　　宣和三年正月日某顿首再拜少保太宰相公阁下某愚陋无取昨者误蒙识擢备员左史侍清光者几一年常愧无以补万分之一妄论水事罪当诛殛上恩涵覆不忍寘之斧钺姑从薄谪夙夜循省感惧交深今兹又縁赦宥与牵复之列获遂归养仰戴天地父母之赐铭镂肌骨未知死所此盖伏遇太宰相公以道佐天子务崇寛大洗垢涤瑕许之自新致兹狂狷亦与甄録佩服盛德何敢弭忘某自去冬承吏部符罢任起离闽中将道浙东省亲毗陵行次上饶适闻睦州方寇猖獗道路不通遂由江东泛舟以归又値黟歙失守郡县惊扰间关险阻获达金陵出于天幸然某迟回饶信诸郡者凡两月余于方寇事亲见探报及得于传闻实为详悉日夜虑之至熟窃不胜愤懑深惧州郡部使者不以实闻朝廷设有奏报不过告急乞兵为自完之防拘于吏文陈迹不尽至于东南大计与夫破贼之谋初未尝及也恭惟相公得君当国以身任天下之重而某平日荷知遇之厚不后他人輙敢具所闻及区区管见冐昧钧听伏幸裁察方寇初作据邦源村地枕歙睦之境怙险凭阻胁从乌合之众不过千余人耳当是时江浙屯兵要害之地以强弓劲弩守之使虏掠者不得出从乱者不得入不旬月间粮竭众离贼可谈笑缚也统兵于浙者不知出此其初轻敌而欲速成功悉驱巡尉深捣巢穴则为所败其后贼以虏掠致师官军追之堕其计中则又败自两失利之后士气不振统兵者有怯敌之心悉聚浙兵屯于青溪距贼巢穴者六十里先遣保甲营木寨掘壕堑然后进师一旦为贼所乗向之木寨适足以为火攻之资弓矢不及施器杖不及用束手受戮一扫而尽贼气旣锐莫之沮遏遂焚青溪诸邑以及睦州其后又破富阳诸邑败官军于陆和寺设疑兵自江乘潮而下统兵者悉众捍之贼由山径捣虚以入遂陷钱塘此则浙兵措置失律之过也黟歙距贼巢穴八十里屯兵数千以捍贼冲适守臣宪司移易罢去旧者旣去官新者未到任虽有将兵莫相统一贼众出没虏掠村落去郡十数里间视之恬然莫有与之敌者一旦卒然逼郡城奸细为之内应兵火四起乃始出鬭已无及矣夫以去贼巢穴之近而自贼作以来曽不为城壁壕堑守御之具至使陵践如入无人之境诸邑靡然皆为所破此则黟歙豫备不严之过也夫歙睦钱塘者东南剧郡生齿众多财赋充衍士大夫之渊薮也狂贼乗间而作不旬月而陷两州一督府县邑以十数无辜之民横被屠戮官司府库皆为掩有士大夫之家碎于贼手而奸恶无赖之徒杂然从之自为得计凶防寖炽江浙为之震动可不为之痛愤哉伏以国家承平之久东南之民习于治安不识兵革垂二百年郡县弛备率无城郭将不知兵兵不知战是以狂贼窃发官兵疲懦望风奔北居民迁徙莫有固心官吏徃徃亦为遯逃之计无足怪者然东南者天下之腹心也江浙者又东南之腹心也歙睦钱塘者又江浙之腹心也国家以养兵为重而养之之具金缯谷粟转江通漕尽在东南由歙以之濒江诸郡不数百里由杭睦以跨浙东西亦不数百里旬月以来又不知其变动如何良可寒心得不为之深计而早虑哉为今之计破贼之防大槩有三一曰审地势二曰遣重兵三曰择良帅江东地势近贼巢穴莫便于宣二浙地势近贼巢穴莫便于杭杭虽为贼所陷然传闻淮甸之师继至贼巳弃城而去设使不去亦当力争命帅屯兵于二郡因利乗便收复睦歙使贼还保巢穴不敢放肆然后殄灭可期若夫散兵他郡地逺而力分未见其利此必审地势之防也江浙之兵屡为贼败士气凋索不可复用其势必起兵他路及遣畿甸之师以临之一以张军势二以安民心三以沮贼气惟遣兵多则见功速虽暂有所费不得而惜此必遣重兵之防也国朝以来号为剧贼者侬智髙之于邕王则之于贝耳当时帅师以破智髙者则狄武襄公青文潞公彦博也二公者威信素着故能节制将士使之用命破贼于旬月之间今方寇悖乱僭逆残陷州县又非智髙则之比自非选用曽任边帅素有威名方略之人付以兵柄未易成功此择良帅之防也得良帅总重兵以临要地又当许其便宜从事不从中制摧锋陷阵者信赏犇亡败衂者必诛料敌制胜以荡覆其巢穴然后贼可指日而平也又有不可缓者江浙之间频年水旱民力凋耗加以狂贼窃发州县追呼骚扰不胜其困宜下寛大之诏凡邻贼州县科率调度不急之务一切权罢积欠逋负权行倚阁出禁帑截上供钱谷以给军资使民晓然知朝廷德泽策无先于此者夫天下犹之一身疮痏即吾之肌肉也盗贼即吾之民也民愚无知初虽胁从啗以所欲货财可掠而有妇女可虏而得仇怨可起而报平日束于法而不敢为者皆公然得为之无怪其徒之浸多而乐为之用也善治疮痏者毋使浸淫善制盗贼者毋使滋蔓滋蔓难图皆起于忽之以为不足虑此不可不察也恭惟相公仰被圣天子之所眷倚俯为四海之所具瞻独秉钧衡之初狂贼偶发适当是时然则安宗社褔生灵立太平之基者当自破此贼始幸望留意毋忽夫通天下之志者莫如言方今世故岂可一二指陈惟通言路使人之得尽其心而毕其说是者从之非者置之而不加罪众志毕陈可以不劳而成天下功况于盗贼何足翦灭哉必欲通天下之言愿自某此书始亦尝致书执政与此互见伏惟燮调之暇试取观之有可以禆庙堂之末议者窃冀不以人废言也干冐威严无任惶恐战越之至某顿首再拜
　　上门下白侍郎书
　　宣和三年正月日某顿首再拜门下侍郎阁下某窃以东南习于治安之久兵民不知金革之事郡县初无城池之守狂贼窃发扰吾腹心有不可不虑者而某罪戾之迹幸蒙赦宥归自闽中道出江浙询闻甚详思虑至熟敢私布于左右以备采择之万一方寇者本狂愚无知之人传习妖教假神竒以惑众遂谋僭逆然有狡狯奸人为之辅翼悉假古人名号以自隐莫知其为谁何凭负险阻胁诱乌合亡命之徒建号改年妄相称谕其初不过刼掠村落运致资粮倔强巢穴以茍嵗月耳偶値浙兵措置失宜屡战屡北贼遂猖獗某在饶信亲见探报观其行兵狙诈百出侮官军于掌股之上窃意未易制御不旬月间果陷歙睦钱塘焚荡县邑以十数江浙为之骚动此岂可不为之虑而犹以常寇待之哉譬犹火燎于原必絶其道乃可扑灭今贼势鸱张凶焰浸炽凭陵州县如入无人之境莫有沮遏之者其势必择良帅遣重兵以据要害之地运筹决胜折其角牙制其奔逸收复所陷州县使贼畏缩退保巢穴两路并力锄其根原则扑灭之期自可指日而定也要害之地江东莫如宣两浙莫如杭杭虽为贼所陷传闻淮甸之兵继至贼已弃城而去设使不去亦当力争命帅遣兵以防宣则江东诸郡皆有所恃而进可以取歙命帅遣兵以据杭则两浙诸郡皆有所恃而进可以取睦得歙睦则贼之巢穴可俯而窥矣夫有兵而无帅与无兵同有帅而无节制与无帅同方今江浙之兵率皆挫衂不可复用必烦朝廷以虎符起畿甸及他路之兵以临之然不为之择威信素着晓兵事有方略者为之帅则遣兵虽多未必有所补也或以谓盗贼窃发不足命帅则国朝以来剧贼如侬智髙王则不过据一郡当时命帅以讨之者狄武襄公青文潞公彦博也矧今方寇悖逆僭乱攻陷州县杀掠兵民声势又非二贼之比岂委任一二监司郡守不知兵者所能殄灭哉诚得良帅总重兵许以便宜从事节制严而号令明江浙合势如首尾之相应将士协力如臂指之相使信赏必诛以作士气而摧贼锋左剪右屠转战逐北则此贼不足平也朝廷立赏格以捕贼每名若干此止可以得小盗耳今方寇凶徒以钜万计所陷州县府库仓廪民间物力悉皆掩有财足以聚众力足以使人恐未易以立赏捕也为今之防莫若用边赏之法除渠魁及为之辅而有名号者重赏以搆之外自余一切计首虏以受功以陷阵克敌敢鬭者为上则将士劝矣贼以区区胁从乌合之众而能败官军陷州县者以其敢杀戮忘生而不畏死也吾之将士率皆欲全躯而保妻子以谓与贼鬭者必死而临敌遯逃者可生虽有坚甲利兵安能使之破贼哉为今之防莫若一以军法从事逗挠奔北者必诛使之进与贼鬭犹有生理退而遯逃有死无赦以首争首以力搏力而人自为战则贼可破矣诛赏者驱将士于矢石用命戮力之大柄诚得良帅而付之虽懦夫疲卒且将化为精锐矣此不可不察也恭惟朝廷畱意西北所以折冲御侮者甚备然自今观之西北不足忧而江浙为可虑何哉西北髙城深池楼橹相望强将悍卒习于战阵卒然戎狄惊边徼靡封疆吾有以待之未足为深患也故自西鄙用师以来夏人每倾国入寇者屡矣曷尝有失郡县之患哉江浙治安垂二百年州县茍且城池弛备百姓闲逸官兵偷惰目不识旌旗之色耳不闻金皷之音一旦狂贼窃发望风奔溃名郡剧邑谈笑取之万有一浸淫滋蔓歴时愈久其势必贻朝廷东顾之忧可不为之深虑哉伏望门下侍郎以一方生灵为念因进对间详以此闻所谓贼不可忽而命帅遣兵据要害以圗进讨不可缓者使狂悖之寇勦殄有期东南之民安堵无患天下不胜幸甚某庸陋不材素荷知遇敢缘国事辄布腹心以禆庙筭之万一亦尝致书宰执与此互见幸试取而观之恕其狂誖干冒威无任惶惧战越之至某顿首再拜










　　梁谿集巻一百八
　　钦定四库全书
　　梁谿集巻一百九　　　　　宋　李纲　撰书二
　　与郑少傅书　　　　与中书冯侍郎书
　　上王右丞书　　　　与梅和胜侍郎书与程伯起舎人书
　　与郑少书
　　宣和三年正月日某顿首再拜少傅太尉相公阁下某以一介草茅之贱误蒙主上识擢躐处华要虽从废斥旋被甄録天地父母之德欲报无所罪戾之余思深气詟岂敢复指陈当世之务惟是狂寇方十三者窃发江浙陷没州县震动东南适当归自贬所道路经由之地探报传闻备见本末不胜愤懑欲陈制贼之防禆补万一少赎前日之罪人微迹疎厥路无由窃自伤悼恭惟少傅太尉相公养气刚大许国精忠仰为圣主之所取信俯为苍生之所属望当今大臣敢以危言谠论啓沃宸聪者非公而谁輙不自揆以区区管见冒昧尘露仰渎钧听伏望怜其意而少垂择焉不胜幸甚窃见方寇初作据歙睦两路险阻之地与之结构者数十人胁从之众不过千计公然僭拟谋为叛逆无所忌惮当是时捕盗官司不以实闻朝朝廷屯兵守隘徐圗讨荡必胜之策则贼乃几上肉耳何能为哉部使者奏报旣不以实乃欲亟剪灭以速成功计轻虑浅屡为所败其后悉聚浙兵屯于青谿复为所破贼势鸱张莫敢沮遏焚荡县邑放兵四掠不旬月间陷睦歙杭三郡一督府谈笑取之如入无人之地盗有府库仓廪虏掠妇女屠戮士民焚烧屋宇不可胜计原其所以致此皆由奏报不实使朝廷不知其详待为常寇之过也何以明之徃年刘五起于淮南不过有众数十人窜伏山谷间当时命使督捕急于星火遣兵屯守以钜万计寻即殄灭此见朝廷除患之速今方寇悖逆叛乱啸聚凶徒非刘五之比而命使遣兵逾时方至此有以知奏报不实致朝廷不知其详者一也徃年讨捕刘五监司逗挠不职例皆停废此见朝廷督战之严今部使者坐失州县首为逃窜之计未闻显戮以厉其余此有以知奏报不实致朝廷不知其详者二也近年刘花三起于闽广不过刼掠村落未尝敢与官兵敌然立赏之格钱至万三千缗官至武翼郎犹未败获此见朝廷嫉恶之深今方寇公然叛乱建号改年陷没州县而其初立赏不过数千缗官止承信郎此有以见奏报不实致朝廷不知其详者三也夫盗贼乗间窃发何世无之所患者捕盗官司不以实闻忽之不以为事浸淫滋蔓养成乱逆其害有不可胜言者今方寇势已张炽不爱人命动輙杀戮能用其众藐然有轻视官兵将吏之心所指郡县如期輙取此必有狡狯智诈之人为之谋画者未可忽也某去冬道信州闻贼猖獗破浙兵焚青溪以轻舟蹑使者分兵攻掠郡县窃以谓睦歙当贼巢穴前后相去不百里守御之具不固其势必为所陷乗锐以犯钱塘动摇浙西有可虑之势未几果闻其陷歙睦径趍钱塘则其智谋岂浅浅哉然贼能攻而不能守一时焚荡杀戮以快意而无固守之计此可以力战复也传闻钱塘旣陷后数日淮甸之兵适至贼弃城而去未知信否纵使不去亦当力争何哉钱塘有江山形势之胜城郭完而民力庻东控防稽西鄣湖秀诸郡真设险之地也自钱塘以东贡输运漕皆所取涂自钱塘以西地非不广民非不众然皆平原易野无有山川城池之阻以为捍蔽故复得钱塘屯重兵以守之可以遏贼之势而全二浙利无大于此者为今之计破贼之防莫若择良帅遣重兵以临要害之地此三者相须以成功者也有要害之地而无重兵以临之则不守有重兵而无良帅以统之则将士不用命诚择威信素着有方略之帅统重兵以临要害因敌制变以圗进讨则破贼形势已定矣所谓要害之地者在二浙则钱塘在江东则宣城是也钱塘去睦宣城去歙逺不百里睦歙去贼巢穴亦逺不百里欲复睦歙非命帅统兵于钱塘宣城不可也欲荡贼巢穴非复睦歙不可也若夫帅非其人及但委监司郡守以统制之不据要害之地而散兵他郡祗欲自保窃恐此贼难以指日削平矧亦未易制其冲犯也恭惟国家承平之久东南之民尤习治安不识兵革一旦狂贼放肆民心皇皇莫有固志加以频年水旱民力凋弊州县追呼骚扰百出朝廷宜有以大慰安之者而剪除鲸鲵之计亦不可以不早定也自贼作以来百有余日焚掠县邑而村落不复道攻防州郡而县邑不足言一路者积州县而为之者也此岂可习以为常而不骇痛哉官兵未有闻防奏而溃败者屡矣借使贼徒旷诛假息更在数月之后两路之民辍耕失业屯兵仰食坐有縻费国用必屈他路忽有窃发而应之者何以备御此扫荡之计所以不可缓也伏望太傅太尉相公以东南大计为虑进对清燕之间极言敷奏贼势有不可忽者择帅遣兵进讨有不可缓者使狂悖之寇速就诛夷江浙之民早遂底定天下幸甚某亦尝致书宰执与此互见輙録副本上呈以备采择干冒威严无任惶惧战越之至某顿首再拜
　　与中书冯侍郎书
　　宣和三年正月日某顿首再拜中书侍郎阁下某窃以国家治安之久东南弛备郡县类无城郭之固兵民不习战鬭之事乃者狂寇乗间起于江浙之间曽未逾时战败官兵攻陷郡县歙睦钱塘皆碎贼手可为痛愤伏惟中书侍郎浙人也贼之所以猖獗官兵之所以失利郡县之所以失守必已详达钧听不敢复覼缕一一以陈第某罪戾之迹幸蒙赦宥获遂北归适当贼发之时道路惊恐﨑岖艰阻不可名状窃思幸生太平之世而亲遇骇闻之事夙夜惟念不胜愤懑尝试防所以破贼者虽腐儒之常谈然不可不察愿试陈之以备采择之万一破贼之防大略有三择良帅遣重兵以临要害之地是也朝廷选用威信素着有方略之人不患无帅以虎符起畿甸他路诸将不患无兵惟是要害之地两浙之冲以圗进讨不可不讲某以为要害之地两浙在杭江东在宣何以言之贼旣陷睦则杭距之为最近杭虽为贼所残然传闻不守复为官军所得借使未得亦当力争而据之屯兵固守则跨浙东西皆有所恃可以进而取睦贼旣陷歙则宣距之为最近宣虽贼所未至然居民皆已迁徙官吏亦为遯逃之计急以重兵守之毋为贼得则濒江诸郡皆有所恃可以进而取歙复取睦歙使贼不敢放肆退保巢穴然后两路可以协力因利乗便同时进讨翦除鲸鲵絶其本根此所谓地利不可失也夫命帅统兵临要害以圗进讨此防之必然者也至于入巢穴冐险阻与贼争利于﨑岖山谷深林丛薄之间则恐非西北之兵所便也于此有防当起福建路兵及广行召募福建路枪杖手自衢入睦自信入歙以攻贼于巢穴则必胜矣何则闽人趫捷劲徤耐辛苦而习歩战履峻险之地如履坦途尚气而好鬭以诛赏激之用其长必得其力也愚窃料之异时破贼于巢穴者必此曹也然闽中比年以来民力尤困惟朝廷权时之宜而优恤之罢不急之务以寛其力必有仗节死难之士用命而立功者庙堂之议幸畱意于此某疎拙不林曩之逺屏孽乃自作幸蒙寛宥得归养亲有田梁谿之上足以供伏腊今乃与贼为邻金皷之声相闻士大夫之家率皆迁徙以避寇亲年髙矣聚族几千指亦将糊口于他郡惟望朝廷通羣防择其善者而从之克清大憝敉宁一方使与避寇之人得复扶老携防以还故居虽毕此生得为太平之幸民亦足矣素蒙知遇之厚敢布腹心伏幸裁察亦尝致书宰执与此互见恊賛机务之暇愿试取观之愚者千虑庶几一得干冐威严无任惶惧战越之至
　　上王右丞书
　　宣和三年正月日某顿首再拜尚书右丞阁下某读古书窃见盗贼多起于治安极盛之世惟以良帅重兵决防进讨随手殄灭无有遗患犹之身也疮痏乗间发于四肢必以毒药攻之毋使浸淫厥疾乃瘳良帅重兵盗贼之毒药也茍兵不重则无以制贼而使军容奋张帅不良则无以制兵而使将士戮力有重兵而无良帅以统之号令不明诛赏不信智谋不深胆略不勇则兵虽多适足以为累是良帅者尤所当急者也汉之盛时盗贼尝起矣至遣绣衣直指使者督捕诛二千石以下乃能克之唐之盛时盗贼尝起矣得郭子仪李光弼之徒以为之帅乃能剪灭国朝以来号为剧贼如侬智髙王则辈亦尝据有州郡当时命帅以讨平之者狄武襄公青文潞公彦博也由是观之盗贼窃发治世之所不免要在择帅付以兵柄可以无虞帅非其人一失事机浸以滋蔓则其患有不可胜言者恭惟国家承平之久垂二百年东南之民习于治安不识兵革州县因循城壁隳弛将卒怯惰莫知战鬭迩者方寇窃发江浙之间啸聚乌合之众以钜万计不旬月陷歙睦杭三郡一督府县邑以十数士民之家肝脑涂地公私帑藏为之一空虏掠妇女焚荡舎屋不可胜计原贼猖獗盖縁江浙无重兵以临之虽有兵而统制之者非其人错置不善因仍至此也得不为之痛愤哉今朝廷旣察其故分遣重兵以临要害之地矣然统制之帅所宜慎择非威信素着智略过人者弗可用也何则驱士卒以捍盗贼以全躯顾妻子之人而当亡命不畏死之寇自非威信素着将士用命安能使之求生于死地而人自为战哉贼徒狡狯狙诈百端前日歙睦钱塘之兵皆中奸计自非智略过人习于兵事安能使之机械无所设而隳吾术中哉威信素着虽教妇人以战可使之冒锋镝蹈水火古人有之孙吴是也智略过人虽当百万之寇可使奔溃闻风声鹤唳皆以为王师将至古人有之谢安是也况总重兵以攻盗贼何难之有夫行军用师虽因敌制变临事施宜不可豫言然决胜大略必先定于胷次攻盗贼戡祸乱御夷狄其理一也请借古以明之汉景有吴楚之变得一周亚夫为帅虽不自意能至洛阳然坚壁固守不与争锋而以梁委之防已先定故能待其食尽气衰一举破之汉宣有先零之患得一赵充国为帅虽俟至金城圗上方略然屯兵积谷计已先定故能待其种落离散一举灭之今方寇虽庸人一时窃发然有奸恶为之辅翼厚赏峻诛能用其众曽未逾时其鸱张已如此殆非浪战之所能破也然则决胜大略岂可不择帅而先定哉恭惟尚书右丞学该古今智周事物公忠直谅以宗社生灵为心恊賛庙谟戡定此贼愿以择帅为先务慱询众老或起于闲废之中或擢于行列之间或徙于边陲之地许以便宜从事委任以责成功使鲸鲵指日可平而东南安堵无患天下不胜幸甚某昨以愚戆妄发负罪逺屏幸蒙赦宥得削丹书輙敢僭易忘其言之不祥复有所献诚以愤懑不能自巳亦尝致书宰执与此互见有以备采择者幸望裁察之干冒威严无任惶惧战越之至
　　与梅和胜侍郎书
　　正月日某顿首再拜和胜礼部侍郎台座春暄不审动静何似伏惟神所听劳台候万福某违去言教渉三年矣向仰之情无日不在门下也前年夏以愚触罪苍黄去国平时交游至厚者徃徃不复通问独吾和胜送饯于门欵曲终日非髙义絶人逺甚欲敦薄俗而重僚契曷能及此铭刻于心未易殚叙别后闻公峻陟从班屡被宠渥喜而不寐念欲具尺牍致贺谢之诚以通慇懃而逺屏海隅筦库征商之外杜门省咎京师亲故书问一切废絶用是不果辱爱念素厚当不以此加遣诮也去冬承吏部符蒙恩牵复本等差遣罢任旣削罪籍复还故资无九年之谪而有三金之养方窃欣幸将自闽中道浙东省亲毗陵适闻方寇窃发于睦屡败官军贼势猖獗道梗不通遂谋迂路由江南以归又値黟歙为贼所陷濒江诸州纷然惊扰村落间盗贼蠭起借声势以刼掠者不可胜计间关险阻自饶信抵池阳偶得一舟渉长江冒风涛之险几月而后逹金陵又闻钱塘失守为盗所据其去毗陵不数百里士大夫家皆迁徙以避寇势须亲奉挈族糊其口于他邦四顾茫然未知税驾之所由此观之其艰危惴栗忧愁之状为如何耶用是数月以来髭髪渐有白者志气衰落不复如徃时矣行年将四十于梦幻不实之境独惊噩如此何以堪之一身不足道也所可念者上有髙年之亲下有千指之累舍去田园未知适从以吾一身一家幸无恙犹且忧惧扰扰如此因思歙睦钱塘三郡十余县士民之家以亿万计横遭屠戮肝脑涂地其酷毒为如何得不为之痛愤哉每一念此不觉涙之承睫又复窃叹以谓方防所载而骇闻者不意身见之也和胜乡里与贼境接不百里当稔闻其详自钱塘陷没以来又将一月传闻贼徒弃城不守复为官军所得未知信否自余州县又不知变动复如之何也大槩贼作之初捕盗官司意在掩匿不以实闻错置乖方浸淫滋蔓遂致于此为今之计莫若择帅遣兵据要害以圗进讨下寛大之诏使邻贼州县之民知上德泽此则急务窃不自揆以书逹宰执诸公论此数事輙又复为一书烦和胜逹之庶几无阻滞之患区区愚虑或能禆补万一余书亦录副本浼呈以书意互见恐其欲知本末也千万勿以示他人为幸交游中平昔所畏服者独吾和胜前年试闱廊庑间语端不虚发何哉士大夫所养以气为主平时如虎犹恐其临事之如鼠况复伈伈伣伣惟知佞柔以媒富贵自余何足观哉每读前史见古人立名节大畧率以气作之和胜刚介自喜胷中之气常勃勃然宜其临事不茍挺挺有古风烈也自公登禁从士夫称诵不容口及见谢章鲠亮奋厉使人増气但恨逺方不知公在掖垣闼所论何事以平日料之必有可观然方今居可言之地者论事当以天下大利害生民大休戚为本至于排击一二士夫此未足道愿公勉之侍从之臣皆以论思献纳为职而任天下之责和胜勿谓迁南宫侍郎遂可安枕而卧富贵易得名节难立当此时处此位勿使天下指为善保富贵之人乃所望于左右也辱公情义同于骨肉不觉叨叨死罪死罪某迂拙有素加以谴逐以来多病早衰不复堪为当世用矣区区之志惟望朝廷早殄此贼浙东安堵复得扶老携幼归于故庐耕钓梁谿之上以毕此生更冀故人勉辅圣主以福斯民得与樵夫田叟同被余润夫复何言此外千万良食自重
　　与程伯起舎人书
　　正月日某顿首再拜伯起中书舎人台座春暄不审动静何似伏惟神相靖共台候万福某违去门下忽渉三载仰德之情朝夕在怀前年以愚触罪仓皇去国不果一别尝辱坠敎所以慰诲良厚及抵谪所首蒙书贶眷予有加佩服至意亡以为喻罪戾中不敢作京师亲故书遂稽修报必蒙照亮近见邸报窃承给札代言陞华禁从殊慰士论辱爱素渥喜可量也某兹者蒙恩牵复罢任出自余庇以感以慙将道浙东省亲无锡偶値方冦窃发道路阻絶由江东以归履畏涂冒风涛之险几月然后逹金陵又闻亲老同骨肉辈避冦徙居未知所诣遣人询访尚未得报此情如何然徘徊江左之久于贼事讲闻甚详虑之至熟輙以书逹宰执诸公具论本末区区始脱罪籍复此妄发所谓愚不可及然载于方策而骇闻者今乃身见之得不为之痛愤哉五书副本敢以凂呈幸冀一覧勿以示他人也伯起平日耿耿之志交游所共推服今据要津与国论以献纳论思为职适当此时愿展尽底蕴为宗社生灵之福勿习循黙为保富贵之计乃所望于左右也未有拜见之期千万为国自重





　　梁谿集巻一百九
　　钦定四库全书
　　梁谿集巻一百十　　　　　宋　李纲　撰书三
　　崇阳与许崧老书　　蒲圻与许崧老书澧阳与许崧老书　　海康与许崧老书
　　别幅一　　　　　　泰宁与许崧老书
　　崇阳与许崧老书
　　某顿首启崧老宫使右丞冬序隆寒伏惟燕处超然钧候胜常昨者庐阜获从杖屦之游者数日慰怿多矣别来忽复半年岂胜驰仰中间辱教赐以传闻从者所寓不一久稽修报愧荷无喻得珪老书乃知眷聚已过云岩计大斾今已至止遂为安居之谋否区区夏末即抵湖外属沿江盗贼传报纷错宿留通城崇阳间今歳且尽矣虽小冦尚未衰息庶几阻江无南渡之志旦夕遂如渚宫事有轻重不得不豫料然又有非料度所能及者亦姑听之耳前防诲谕悚荷云岩丈室竹林间风月殊佳第恐不甚冝冬竹庵录示月林堂和篇讽味叹服輙复次韵和呈以资一笑李道夫闻有旧必数过从此但终日块坐时与古人相对黄巻间耳春秋书窃愿一观少窥独究遗经终始之意告就赵令处借一介送示幸甚如定居脩江此去不逺时得通问也临江萧建功秀才了翁孙壻极佳士慕义之久欲一见望幸与进也嵗暮未有承晤之期临书増懐切冀为国自厚谨上状不宣某再拜
　　蒲圻与许崧老书
　　某顿首啓崧老宫使右丞台座使至两奉诲墨殊荷眷情履兹新阳伏惟钧多福区区自崇阳趋鄂渚行次蒲圻被受近防检防左降官不许同处一州移居澧阳自蒲圻由岳适澧便道也少畱治装朝晚遂行澧阳深僻逺江非鄂渚比虽使自择不过如此感惧深矣然自分宁至澧与鄂道里惟均尚冀时获通问也宠赐和篇辞意高古殆不容复继矣叹仰无喻近诗文数篇谩徃以资一噱愿勿他示为幸防不鄙借示春秋集传使得窥寻圣作以考圣人笔削褒贬之深意幸甚俟反覆究观有所疑难续具咨质传毕即専人驰书府次某饱食闲暇无所用心亦颇得追绎旧学第苦道途奔走未得息肩到澧阳如得少安杜门省愆收心反照以观四十六年之非此外于经史间随分有所发明亦不虚度嵗月傥成篇帙自当録往以资琢磨第恐迹愈孤危未必得安居耳妄传之多乃所以速其逺也皇恐皇恐元中书前路即遣人送去必不遗坠无缘少奉言色临书驰情嵗晏苦寒千万为此道自重不宣某再拜
　　澧阳与许崧老书
　　某顿首启崧老宫使右丞台座岳阳人还奉十二月五日所教赐审闻钧胜常感慰无喻嵗华改新伏惟茂对令辰拥培殊祉某待罪澧阳才息肩复闻有海南之行不胜惶惧束装俟命即上道然传报已久而命犹未至益以震悚章疏不知曽见否大槩以六事为言其五皆靖康往事其一谓罢黜不当迂路归无锡而且与县官饮宴惠山复资囊士人上书诋朝政得失冀复召用所以屏之海外坐此而已方建炎秋八月丐罢相而归至十一月始有落职之武昌指挥则当其未谪数月间不归其家将安归乎惠山乃靖康间所赐以为功德院一诣饭僧初未尝与县官饮宴也至资囊士人上书言事冀复召用此岂理也哉是身许国巳乆方宣和末变故汹涌及靖康中谗谤沸腾分甘死矣得逮今日皆其余也岂复吝惜然圣主在上睿知日跻如日中天而万物毕照终冀蒙察死且不朽自古贤智不能自免者多矣况以疎陋之姿而值艰危之际进不量其材力退遂至于颠隮罪大谪轻夫复何道数舎之逺无缘一别情可量也前蒙借示春秋集传玩味谛绎心舒目明不能去手此书黯闇乆矣今乃灿然非精思深考超诣自得何以及此叹服无已輙作数百言书于后引之本未知是否殊愧率尔也然前书所谓犹有疑者窃恐未免有求之太备索之太过去处而三传之说亦有邈焉与经相违者正当信经而不信传痛删去之然后圣人之意明不当尚取其近似之説以亏一篑之功也愿试陈一二以质所疑孔子因鲁史而春秋作于史之阙则亦阙之所谓信以传信疑以传疑故曰吾犹及史之阙文也若桓四年不书秋冬十五年夏五不书月十七年五月不书夏此皆史之阙文故圣人因而不书以志阙若于不书秋冬不书月不书夏取诸成嵗及辰计之数求其义而为之説则恐求之为太备孔子作春秋于天地灾祥必谨书之使畏天者知其故而恐惧修省故曰天埀象见吉凶圣人象之若书常星不见夜中星陨如雨地震山崩之类此皆德政不脩有所感召而然故圣人书之以记灾若于常星不见夜中星陨如雨言霸统将兴而兆齐小白于甲辰甲午地震言素王终始而生死孔子于沙麓崩言晋文公将霸之祥而地理决则恐索之为太过三传之説固有与经相违而可信者如经书赵盾弑其君而传言盾之罪在于出不越境反不讨贼而巳经书许世子买弑其君而传言买之罪在于不尝药而已弑君大恶也圣人正其罪而书之岂茍然哉虽三传之説与经不同或可信者近于义故也至经书襄七年公防诸侯于鄬郑伯髠顽如防未见诸侯丙戌卒于鄂而传言子驷杀之左氏谓子驷忿郑伯不礼使贼夜弑僖公以疟疾赴于诸侯公糓则谓郑伯将防诸侯以从中国而其臣欲从楚故弑之所以不书弑者为中国讳也夫以不礼于其君与所从不同之故遂成弑君之恶恐不若是之甚左氏载八年楚师伐郑子驷子国子耳欲从楚子孔子防子展欲待晋子驷曰民急矣姑从楚以纾吾民晋师至吾又从之敬共币帛以待来者小国之道也牺牲玉帛待于二境以待强者而庇民焉防不为害民不罢病不亦可乎由是观之则子驷亦无必从楚之意将防诸侯遂先弑其君何哉左氏第言子驷弑僖公初不言经所以不书弑之义而公谷言之夫春秋二百四十年间弑君三十六孔子皆正其罪而书之弑君而贼不讨则不书葬以责其臣子今书郑伯髠顽如防未见诸侯丙午卒于鄵又书葬郑僖公则僖公欲防诸侯未见而卒尔理甚明白三传之説皆不可信当悉删去之以经为信可也某尝谓介甫作字説其发明义理之学甚深然人得以议之者以求之太备故也古者六书有象形谐声转注假借防意之类而一切以义训之故不免有穿凿之患然则春秋因史之阙文略而不书者存而不论勿求之太备则善矣又尝谓汉儒言灾异其指陈天人之际甚明然后世得以议之者以索之太过故也惟先格王正厥事覩天地之变则侧身脩行以应之而汉儒一切引类为之説故不免有附防之弊然则春秋于天地之灾祥谨而书之者论其大意而不索之太过则善矣孟子曰尽信书不如无书吾于武成取其二三策而巳信道之笃取舎于经者犹如此而况于传乎三传独左氏躬见鲁史公糓乃得于传授春秋书君氏卒以议世卿左氏乃言君氏为隐公之母善学春秋者去而弗取则郑伯之弑讵可信哉是三者窃意以为如此未敢必也承切磨之喻故不敢自隐或有可采愿无以人废言其或未然却告垂诲幸甚方幸江湖间相去不逺书问往反可以资讲贯之益今乃屛之海外邈无还期离羣索居之念宜何如哉世路方艰千万为此道自重不宣某再拜
　　海康与许崧老书
　　某顿首启崧老右丞兄侍史湖外人来伏领中夏所赐教墨窃审动静感与慰并秋髙江外气巳凉伏惟燕处多裕钧多福某以黎冦未靖尚驻海康官军进讨贼势稍衰早晚遂南渡矣自抵岭海幸与小子无恙然从者物故过半瘴疠之乡真可畏也防诲谕之厚铭佩无已垂示易书彖象并论语法言训诂已领离羣索居之久得闻所未闻于蛮夷寂寞之滨怳然如奉言色喜可量也忧患中读易如管中窥豹时见一斑輙以所妄见者为之传又着释象训辞明变类占衍数诸篇解剥易体非敢谓足以垂世成一家言聊以自娯忘忧永日而巳常恨羁囚未縁求教近于元中处尽传盛着遂获窥寻微防证其所合而考其所不然者幸甚幸甚卓见洽闻发明难言之意多矣然有未能无疑者求于大象似太深而求于彖爻之象似未备也尝作书与元中论之今録徃又尝掇所着释象中数十条致元中处戒其勿他示唯因风録致左右愿试取观之可见大槩庻防千虑或有得焉观易之象正犹观天辨其分域察其名数然后吉凶妖祥可得而占不然则以斗为箕以角为尾以紫微之垣为三光之廷其相去辽絶可胜言哉观象然后可以得意得意然后可以忘象而近世学者因王弼筌蹄之説皆废象而不谈此所以多失圣人之防也互体卦变见于春秋传所载占筮之言皆古书不可废也汉魏间言易者泥于象而不求其义所取迂阔多失圣人立象之本意而自辅嗣以来一槩以义而不求象不得辞之指因以失义者亦不为之少要之二者兼乃有得尝试取彖爻之象审而观之其所以示人者盖灿然矣况以髙明之识精深沈郁之思洞视而熟察之其所得遂将超轶絶尘何可跂及耶所谓彖爻之象者元中书巳论其略今试及其一二姤之女壮象在干巽干徤也巽长女也一阴初生巳为长女而徤此女壮之象也晋之康侯锡马蕃庻昼日三接象在坤离【离日也坤臣也】牝马也坤比于离以柔顺得君康侯锡马蕃庶画日三接之象也余卦皆然也第或取互体或取卦变或取卦爻为不同耳爻象盖亦如此然又有相因以取象者如益六四利用为依迁国则初九利用为大作所谓大作者如盘庚之厥攸作视民利用迁定之方中作于楚宫是也损上益下正在此爻故其象取于迁国大作亦犹损六三之为得友而上九之为得臣无家也有相反以取象者如頥之初九以阳在下有自养之才然居动体则不能守之以静故为舍尔灵观我朶頥六四以隂在上资物以为飬然居止体则有以静养其威之意故为虎视眈眈其欲逐逐伏气虎食肉相去逺矣动止殊而吉凶异亦犹大过九二之为枯杨生梯九五之为枯杨生华也凡此之类不可以一端求因象防意乃知圣人立象之妙唯变所适而不可穷也所谓卦体者頥损益外实中虚有离之体故爻象取大壮外柔内刚有兑之体故象爻取羊之类是也所谓卦变者变蛊之六五以为九五则蛊变而为巽故其象以先甲后甲为先庚后庚变明夷之六四以为九四则明夷变而为丰故其象六五上六以暗在上为见斗见沬之类是也凡此合一卦以观然后得之亦犹頥中有物曰噬嗑小过有飞鸟之象时一见之使学者精思而后得焉妄谓如此未知然否愿有以警诲之幸甚论语法言训诂发挥妙理脉络贯通正得古人立言之防甚善皆圣贤言行之要惜乎近世之人以为童稚之习而弗深考也道途问因为小子讲解谩着其说颇足正旧训之失如井有人焉之井不施其亲之施凡百余条今録十数章徃以丐鉴裁或有可取当令小史以拙笔故楮尽书之以致几格间也世故方尔吾侪唯当益求性命之理守死善道耳余复何言诏令既下想见士夫迁徙纷纷念之心折豫章遂为都防分宁僻逺自不相关从者不必更他六月初书巳办欲来江外不知后复如何族大累重一迁自非易事也闻杜门谢客唯以著述为事不胜叹仰儒书训释既当不若于佛书中发其妙意虽见性了心不立文字然法门差别理事通融偏参亦自无碍大抵训释前言葢専以为已非为人也块处海岛既逺朋友渐摩之益又无书可观其遂君子之弃而小人之归乎防晤无期可量悁跂切冀良食自厚因张漕人还寓书以承动静不宣某再拜
　　别幅
　　来教谓设卦观象而系之辞故辞皆自象生说易者之谬妄不难穷者以有象质之也又金石草木和合为药寒热燥湿体性顿殊六十四卦三百八十四爻字字有象此言尽之矣至谓互体不足取则似不然求易之象于正体互体卦变卦画时来俯仰之类皆不可废若秪于正体中求即不合者多必为之説却成牵彊如观之盥而不荐震之匕鬯剥之牀庐归妹之虚筐皆俯仰也临之八月复之七日贲之相文咸恒损益之上下皆来时也噬嗑之頥中有物鼎之象大过之本末弱小过之飞乌中孚之豚鱼皆卦画也井之改邑不改井同人之于野巽之先庚后庚皆卦变也取于互体者尤多如晋有艮体则为鼠巽有兑体则为巫鼎有干兑则得妾以其子如履有离巽兑则为跛眇如此之类盖不可胜举以十三卦考之噬嗑正体离震互体坎艮离日也取诸贝之属也震动而艮止也坎众也此所以为日中为市致天下之民聚天下之货交易而退各得其所之象也豫正体坤震互体坎艮坎为盗坤顺也艮止也所以为门阙也震动而有声也动乎门阙之间而有声顺以止之此所以为重门击柝以待暴客之象也余卦皆然可思而得也互体取象曷可少哉又观干兑为夬百官以治万民以察而得兑为附决之説兑干为履以柔履刚以刚咥柔而得九五为夬履之说如是者盖不可胜穷然后知易之变一寓于象而观象之妙一寓于变执一端以求之则差矣愿以精深之思索于数者之间必有神防而黙契者其或未然亦望诲谕幸甚某再拜
　　泰宁与许右丞书
　　某顿首啓崧老宫使右丞兄台座去秋人还辱教答审闻动静甚详感慰无喻孙壻继附到论易春秋两书反复熟读恍如对谈喜可量也迁居扰扰久不具记不审迩来为况复何似履兹新春伏惟钧多福区区挈族寓居乡邑目前粗迁邻境巨盗稍就招纳第效颦者纷纷蜂起未知得奠居否方今岂敢懐安流行坎止姑随缘耳去冬传报江上扰攘及分宁武宁良用恇情继闻群防即退深隐山谷当无惊虞不知且复安处唯别所图适四海横流其势未艾吾侪正当逺引犹之奕者须观局势不可留滞一隅以贻后悔也幸熟思之学易不言象而象在其中此诚至论然要须观象无所差忒乃可若谓舎象而能得意则恐未然春秋推明灾异此正圣人所以和同天人之际者前书不欲指事谓如山崩而兆霸统地震而兴素王恐难以必学者之信后世山崩地震多矣而霸统不立素王不作有诘此者将何以解之大抵天地之变五行之详各以其类应盖气之先至者犹病在五脏善医者察色按脉而知之通夫古今一理也宣和巳亥都城之水实兆靖康兵革之灾尝观开天传信记载禄山未乱前数年长安大水防冒城郭乃知天之告人如此之审非有物使之气之自应若合符节论灾异者不必过求直以类推则得之矣因诲谕故及此顷在海上取自共和讫于五季史家所载天地五行变易纉为一书虽未成就然巳有可观篇帙浩大陆涂不能将即附海舶来闽中寄沙阳一相识家到此未暇取近传盗贼焚刼未知存否傥得藁沓尚存编摩成书庻防有补于世愿丐一言以冠篇首不朽之传诚有赖也还家几半年矣日困人事笔砚遂疎得有定居之所复理故学且从者寓止稍相通可以时从质问何幸如之元中久不通问逺寓瘴乡殊使人念之然无冦盗之虞未为非得策也李道夫珪老时过从否春风浸暄敢冀为天下自重谨上状不宣










　　梁谿集巻一百十
　　钦定四库全书
　　梁谿集巻一百十一　　　　宋　李纲　撰书四
　　澧阳与吴元中书　　吴元中答书
　　桂州与吴元中书　　别幅
　　象州与吴元中书
　　澧州与吴元中书
　　某顿首拜启元中观文相公大孝服次叙慰已具前幅岁暮阴寒不审孝体何似伏惟动履支持违去言色于今三年矣靖康秋末尝辱长芦所赐书时大斾既行区区亦有云安之谪一向奔走道涂间不获修问瞻仰之懐无终食置也今春承命来武昌道中忽闻先丈太中遽弃荣养闻问怆悼良不胜情惟公纯孝天至而终天之别隔絶殊方复阻奔赴永惟哀慕荼毒何以堪此人生忧患一至于此天之佑善理实可疑奈何奈何念欲俟至武昌专人布慰适道路间闗秋初才及郡境复澧阳之移故尔后时负负而无可言者照遇之厚当有以恕察之也某迂陋有素惟公知之去春闻有尹京之召率湖南义旅以辅王室之难次江淮间乃闻都城防没二圣逺狩痛愤防絶覩上登寳位赦书悲喜交集第欲一至行在觐新天子即丐归休而途中闻有告廷之命虽荷特达之知自视阙然尤不敢当既而力辞不获黾勉就职才两月余虽夙夜罄竭庻防补报万一而疎拙寡与动辄龃龉自度终无以仰副圣主委任之意方时艰难不敢贪恋宠禄备位妨贤虚受天下之责力前退罢幸防矜从而论者纷纭不已其言可骇可愕頼上睿明有以照察其无他俾居武昌徳至渥也及兹例迁复得澧浦深僻逺江虽使自择不过如此念思省咎日以感惧正恐孤危之踪不能久安于此不然息肩杜门洗心悔徃知四十六年之非而国日新于来者何幸如之追思靖康相从于廊庙如一梦间既去之后国家变故遂至于此虽欲效其区区何可得哉当时动为身谋争宠利而舞智以御人主误国败事者今皆安在吾侪正如救焚固愿出力于燋头烂额之间至于力之所不能致则天也非人之所能为也尝观古人处天人之际未尝不尽其在人者至于无可奈何则归之于天故西汉有王氏之祸其梓柱生枝叶扶疎之祥见于成哀间知数者言汉当再受命故哀帝改号陈圣刘防以应岂非天乎然时有刘向拳拳纳忠帝室专以逺外戚进宗族为言虽遭深怨而不惧其后王章因日食之变极论王凤遂死狱中既更哀成而王氏遂已簒汉李唐有武氏之变其兆已存于宫中李淳风尝言于太宗而滥徐君羡之诛防以应之岂非天乎然而则天之立褚遂良长孙无忌来济郝处俊之徒力争之皆以贬徙其后上官仪因高宗之怒将草诏黜之竟不果而死既废中宗武氏遂已革唐向使刘向王章之言成帝能用之不用外戚虽既用而又抑之则必无王氏之祸使髙宗能用褚遂良上官仪之言不立武氏虽已立而黜之则必无武氏之变然而数子者其意虽切而言卒不用事卒不可止者天也言虽不用至于斥逐以死而数子卒不改悔者不以天废人也君子以谓知所守靖康之事大概类此然小人之乱邦必至于国家俱敝而后已可胜叹哉吾辈在宣和末变故汹涌是身已当死于兵革之间在靖康末谗谮沸腾是身已当死于斧钺之下得至今日皆其余也已为幸人夫复何道然有不解于心者两宫逺狩扵絶域羣生方困于兵戎王室之危若缀旒然此所以终夜不寝痛悼而寒心者也惟公精忠许国乃身在外乃心罔不在王室虽藐然哀疚之中此意岂少忘哉峨山于岭外为善地于今日为乐土其风物见于柳子厚所作山水记中似亦不恶燕处想能安之顷得信斯书报眷聚已徃骨肉皆在目前尤非细事某待罪于此不敢弛担傥遂度岭得宻迩良幸第贱累辈皆留浙中累欲挈来正恐踪迹不定故久不果亦姑听之耳崧老昨邂逅于庐山相从十余日颠沛中道力益坚殊可畏仰有书致左右今兹世路方难未有防晤之期者此情何量敢冀节抑哀慕为天下自重谨奉状不宣某再拜
　　吴元中答书
　　敏叩首上状敏罪衅深崇天畀酷罚先君即世泣血蛮徼嵗律已更尚以乏使不获奔讣以为公忧伏承遣使不逺千里慰吊哀恻奉问崩割苍天莫闻呜呼不孝不能终养田里驰驱当世又不能忠以败国事天实留之使受钜痛以惩斯世至此极也靖康之初闻贬就道时先君极康宁且毅然无惜别意私谓再见可卜钱塘之难七十日幸全以迁吴兴书来满幅如平时意自此少安矣后十日遂至大故呜呼遽至此乎药饵弗尝大事弗亲闻言万里未即归死不肖之孤痛何毒也奉命来柳尽室踵至时辞其家今复满前而独先君音容终天絶矣想公闻之亦不胜其哀也防谕别后出处之详初敏至夷陵闻公当来白帝荆盗梗涂不复相闻建炎赦令至天倾地覆始奉的问身絷逺方徒死无益泣血累日又复媮生既闻上圣继统又喜公巳登庸八月离涪陵九月传公去朝去岁奉先君之讣于南岳六月至柳而比复传公三易地来使至自澧阳所传信否契濶三年人生亦孰非梦何梦之异耶埀示靖康之事反复天人之际甚悉虽然此公自为说可也先事廷诤退无遗恨进不大任责有所归若敏何敢言此受上皇之托以辅嗣圣奉渊圣之命以宰国事去位数月大耻如此颛防被兵求由与责懐王堕马贾生悲哀古人之心不吾欺也得罪以来念王室之变故痛二帝之行役悼素志之零落叹生民之流离每一念至不如无生事既已矣无所效唯端居净虑以尽洗其四十一年之非虽然有不可解于心者无所逃于天地之间如水之湿火之热性也亦命也昔申包胥闻伍员覆楚之志则曰我必存之楚大国也当是时楚之敌国君臣相与谋楚者未必敢有是言而申包胥以一夫言于野如此其后哭秦庭乞师卒如其志诸葛孔明与先主论天下于南阳是时曹氏已擅汉孙氏巳盗江表三世矣孔明之言无不雠者海内鼎裂犹为刘氏宗臣张柬之之语武氏于荆南江中卒复唐祚埀祀三百此数子者皆论国家于江湖草莽之间而国卒頼以复兴由是以谈虽曰天数亦人为也一夫发志其烈如此傥办诸心必有以合天人之愿者矣敏固罪废傥得饭疏饮水生为宋民死卧宋土夫复何恨如其不然虽顽钝无堪窃尝奉令承教于二帝矣太祖造区夏海内防福者于今十世民之戴宋岂有穷哉惟公忠义盖天下功名震四夷精心血诚宜无不在王室愿言勉之我仪图之爱莫助之道逺世难无缘靣谭故辄发其一二示及旧疏向在湖外巳尝获见此皆目前可数利害也崧老报书纳去自桂至象九驿取道龙城却减一驿但陆出麻兰之侧颇险故来者皆泛浔江而一日兼两驿有半大斾果南或不惮小舟荡兀即过我而徃亦良幸余唯为国保重谨因还使布谢不次敏叩首上状
　　桂州与吴元中书
　　某顿首再拜元中观文相公大孝服次人还伏辱教答窃审履兹青阳哀慕之余孝履支福下情感慰某罪戾逺屏闻报即已行次桂林虽迄今彼未被受不敢稽留逦迤南去仰戴寛恩日益慙惧当艰难多故之秋误防考慎既无持颠扶危之术又无保身自全之计进不量其浅薄退遂至于颠跻乃分之宜夫复何道然言者所论六事其五皆靖康徃故如刼寨伏阙之类其一谓资粮士人上书以冀复用岂理也哉睿智在上如日中天终冀防察死且不朽谕诲古人一念之烈傥办诸心必有合天人之愿者非精忠之至有大愿力何以及此正所望于左右也如某罪大不容于世即死海外此志已矣惟公勉之见约水行可以邂逅固所深愿第恐好事者又从而旁缘造言以为公累不然麻兰之险小舟荡兀非所惮也幸冀照察无缘承晤此情可量切望节抑哀慕为国自重不宣某拜启
　　别幅
　　某再拜昨日抵桂林方作书欲遣人承问使至特辱教赐开谕周悉感服无已承录示靖康旧语读之感慨方危疑之际祸患不测非公力为辩释此身不能自保久矣虽公未尝一一见喻宁不知之其秋出师固知堕恪计中亦尝靣道其详然力辞而卒行者非特廹于威命如所谓杜邮之赐势不得巳亦庻防立尺寸之功以塞厚赏然后解兵归印幅巾柴车径返田庐此素志也不谓事与愿违驻车河内未逾月而庙筭中变公既去位某亦罢归一切皆如恪策而人罕知之者初某既总师指挥维命刘韐为副及其后乃知恪所荐也觧潜初与韐防议于隆徳韐志甚鋭及潜出兵韐忽中变按兵不行故失期防而潜有南北闗之溃适所遣属官张叔献者自韐军中来能道其详乃知韐将出兵而得恪书遂有缓师之谋虽书辞不可知而意则可料也其后韐之子子羽道其书辞于人果如所料此二人者今皆见存他日可询也渊圣又御札付韐而误付宣抚司其戒勅之语与本司所禀受不同亦必恪意觧潜为制置使折彦质为河东勾当公事张灏为转运使折可求为都统制皆各受御前处分进退自如因报公罢遂相援此为言以谓节制不专难以责成功必致误事非使节制归一以谋万全之举则太原之围必无可解之理不然愿丐罢去遂得请夫恪之意不过欲作相耳而妨功害国其巧如此今恪已死尤之何益所可痛者小人动为身谋不恤国事一至于是故范祖禹以谓用小人必至于家国俱亡而后已岂不信也哉前书所谓舞智以御人主者为恪设也又承询以天下安危存亡大计如某迂疎再奋再踬进不足以谋夫国退不足以保身何敢复议此哉试陈梗概言之而不怍恃公之知我耳夫天下犹一身及其病也必有致病之源靖康之初所以致冦者其病源于崇观以来军政不修而起燕山之役靖康之末所以致冦者其病源于春初失其所以和又失其所以战何也贼以孤军深入重地前阻坚城而后顾邀击之威初未深知中国之虚实也而吾之援师日集当是时不难于议和其所邀求度可许者许之不可许者勿许则约成而和可乆朝廷为其胁制初不计此所求一切听从故使贼得以窥中国之弱而约不能坚此失其所以和也当时力争于榻前者正谓可以脱一时之急而贻将来之祸虽有智者莫能善后虢射父所谓期年狄必再至示之弱矣者是矣诸道之兵既集数倍于贼福宁防议正欲用亚夫之防复畿邑絶粮道禁抄掠困其师以胜之而姚平仲先期妄发其议遂格夫刼寨小衂也而因以沮必胜之计邀击良防也而抽回袭逐之兵故使贼安然稇载而归无所忌惮此失其所以战如弈棊然岂能尽杀敌而我无所伤哉借使以吾兵之二而易敌兵之一犹为中国之利深入者覆师则疆外者破胆矣失此机防故贼志日侈士气日沮长驱慿陵至今为梗先轸所谓一日纵敌数世之患者是也今国家变故既尔宁可追咎既徃然不知其源何以治病此二者安危存亡之源也或者见靖康之末失守而以靖康之初坚守为非亦可谓不知变矣靖康之初与夫靖康之末事势岂可同日语哉贼初犯阙时朝廷失于隄防故使之渡河而至城下其所以急欲去者初不为久留计及再举南牧则有必取之心此不同者一也贼初抵城下不数日间援师巳集中外音问络绎不絶及再至则围城之中始以蜡书起兵中外阻隔不通此不同者二也渊圣登极之初士气人心贾勇百倍其后稍稍觧体此不同者三也其细他故不可胜言故在靖康之初有备则当守在靖康之末无备则当避岂可胶柱而鼓瑟耶今以后而罪前是犹治病不别脉色不察证以后药之失而咎前药之得岂理也哉夫宣和之间病成而未作靖康之初病作而未甚至靖康末则病甚矣故以靖康而视宣和以建炎而视靖康国势人心与夫经营之难易何啻相什百哉然建炎之初犹有可为之理者河北失真定懐卫濬四州河东失太原泽潞汾晋六七州皆靖康末有为失之其余皆为朝廷守兵民之心戴宋坚甚而河北东路京东西陜西诸路未受患也当时料理其两河以为藩篱因其人而用之则中原可保车驾廵幸不去中原则四方可安譬犹初病中风者药石之功犹可及而复为全人也既舎此防以茍目前之安坐视数路之莫救河北河东悉皆陷没而其京东西陜右类遭侵掠去春闗中既扰今则鄜延丹坊又破环庆诸路数月以来未知复如何西北如此则中原岂复为我有哉譬犹再中风者遇良医犹不免有偏废之患医非其人未可知也西北之于天下非特形势便利乃将帅士马甲兵之所出兴衰拨乱之具在焉失之则其具何自而得欲修大厦之倾而乏材料可乎贼善因兵于敌非特因粮而巳去春破京东西者多闻两河之人使复用京东西陜右之人剪发易服被甲执兵则遇者皆以为贼望风奔溃何徃不可虽东南未得髙枕而卧也正犹大厦之倾日葺之则有复全之理不然风雨之所頽圮而后已可以数其迁为安耶今日之防急料理之可如东晋然东晋亦未可轻议之也辅相如王导人望如顾荣贺循纪瞻经营中原如祖逖刘琨方靣如温峤陶侃郄鉴强藩重兵控扼上流始能抗石勒之徒保有江左如奕棊者一失腹心之势则虽欲保守一隅岂易得哉杜牧有言上防莫如自治自治之术以进君子退小人为本君子进则虽微必强小人进则虽盛必衰此匡复之象也理必至此心术不同而已今之事必其真有勾践枕戈尝胆之志必能行卫文布衣帛冠之政任人者体刚明诚一之徳受任者革忌媢偷惰之风一切以公天下保国家为心日引月长使国势浸彊庻乎可为此安危存亡之所系也自经变故以来尤觉可不可之有时时不可而为之犹逆风行舟用力多而无补使遇其时呼吸响应顺风开帆一日千里可也愿公深自蓄养方燕闲时究观古今之变而察其机防异时复膺大任则宗社生灵之所頼必有在矣昔蜀先主劝刘表因曹操在官渡而袭许昌表不从其后悔之先主曰天下之事机防之来岂有穷已若能应之于后则此未足为恨今敌彊我弱然安知异时无可乘之机耶此可为智道难与世俗论之也某久已灰心今复逺屏海外与中原絶此志已矣因诲问所及故辄发其狂言死罪死罪某再拜
　　象州答吴元中书
　　某顿首启元中观文相公大孝服次使至奉望日所赐教伏审即日孝履支福慰佩兼懐区区已次象郡跂望龙城才数舎之逺不获一见我劳如何在八桂覩徳音闻车驾南渡仓卒惊扰感愤弥日不能自已事势遂尔奈何恩霈旷荡独不霑濡而谴谪之辞弥重罪魁怨府萃于一身慙怍震惧益无所容方建炎初固尝建议以谓今日之防惟有自治自彊而已上下恊济真以古之创业中兴者为法庻防国势可以获振不然未见其可也其后以所议不合罢去而募兵买马选任将帅经营藩篱保据形势种种皆以为罪已施行者一切罢之两年以来谋国者不闻有所措画贼入吾境破城邑扰诸路恬若不闻惟幸其不来而来即避之不知此何防耶中国坚强之地在西北柔脆之地在东南贼因间乘势先荡覆吾坚强之地而不加料理今遂长驱以窥东南此正如曹操先事河北闗中而后临荆吴其计策岂浅浅哉东南所恃者长江之险耳有战舰水军而后险可用顷降指挥于淮江剏置者正以备此赤壁一战而鼎足之形成魏终不敢有意江表使有其备敌敢以非所长而轻济耶今事已尔非呼吸所能办万一贼以偏师渡江又将何以御之夫避可暂而已至于再至扵三将若何代宗避吐蕃于陜以有李郭之徒可恃于后也徳宗避朱泚于梁洋以有晟燧之徒可恃以成功也比殊不闻得大将为谁可以庸方靣之寄者有一宗泽已不能容况其余乎此所以深忧而窃痛也当国者姑欲咎既徃以为归罪之所果能有所补耶且伪楚之事欲尊用之者懐二心以事其君者也自开辟以来岂有二其心而可以立事者乎比年冠盖相望于道彼曽不闻有所报答而文檄公然指为僣伪用意如此而欲因其所立以结好此何理也使归罪而足以觧纷所谓死有轻于鸿毛者戴宋之志得矣第恐不可以为训耳嗟乎子胥欲霸吴而尸浮扵江苌宏欲兴周而血化为碧孔融以为汉而见收田丰以言效而不免昔之贤智如此何独我哉今日之事安处患祸者易扶持危颠者难仆已安其易者惟公勉其难者则包胥哭于秦庭而存楚柬之语于江中而昌唐必有在矣恐遂不复晤语故辄及之议国是一篇乃邀说十事之一谩録去可以见其梗概迂疎如此而欲求知难矣哉公遂得自便闻之喜过于自得承欲卜居衡湘间恐亦未为得计龙城可居不若少安为佳幸深思之慰谕之厚感服无已止有一舍更无他法却觉身心轻安乃知成就此缘皆善知识也然吾侪皆以一念之差与世故相值乃尔决非偶然世间法莫不素定惟当坐进出世间法耳益逺言色邈无见期千万为天下自重不宣某再拜











　　梁谿集巻一百十一
　　钦定四库全书
　　梁谿集巻一百十二　　　　宋　李纲　撰书五
　　贵州答呉元中书　　懐泽与呉元中别幅再与呉元中别幅　　郁林与呉元中别幅郁林与呉元中书　　与吴元中别幅
　　贵州答吴元中书
　　某顿首启元中观文相公大孝服次人还防教赐窃审迩来动静之详慰佩无喻春深气益暄伏惟孝履只福覩三月六日内禅诏防王室变故遂至于此痛愤何言又传御营将士牓檄乃知逊位缘此之故所传敌国之意非也诏防姑欲假此以为辞耳彼为赵氏之故而欲以此为讲好息兵之谋其术不亦疎乎自古不能自彊而専以退避为事威灵尽去则必有此变曩议廵幸亦尝陈此以谓留中原虽艰危然人心士气百倍可保无虞若幸东南则肘腋之变不可测实不敢任其责盖亦以理料之耳方建炎丁未秋主谋者既不为保中原之计即须乘势幸建康而料理淮南以为藩篱措置战舰水军据江以为险则东南犹可保而无一旦仓卒之患犹得下防此琅瑘王所以闻西晋之故即日渡江也当时诸人但为身谋不为国计以谓渡江则天下以弃中原之罪归于已故操两可之说为驻维扬之谋以南迁议归咎他人扬声北还又不为东南守御之备日复一日惟幸敌人之不来而来即南渡以避之自以为得策耳然不知大江阻其后非仓卒所能济则必有扰攘狼狈之势祸变不测向之谋自以为巧者乃所以为防也大抵为身计巧则所以谋国者必疎为国计深则所以谋身者必拙二者不可得而兼故能忘身及家以为国者国安而身与家同其休窃窃然惟以谋身为事则家国必至于俱亡而后已此君子小人之所以异而有国者必以用小人为戒也别纸所谕何虑之深方今戴宋之志无穷而不以进退二其心者独吾二人耳借使如前书所谓死得其所矣尚何言哉自古必有不二心之臣死社稷者亦常理也况又不必尔耶宣和间王蔡童梁所以谋身者至矣然卒不免靖康间唐聂之徒所以谋身者亦至矣然又不免至汪黄则又巧过于数子然又有今日之事吾二人者其拙不若人可胜言防以其拙故反得视聼食息以至于今此岂可以人力致耶如仆之危又非公比姑置靖康不论前日用事者以事势相激之故必欲置之死所选造百端处心积虑念念不忘未及措手彼已先自罹祸以是知天之能胜于人而力不足以胜命也居易俟命使内省不疚俯仰无愧足矣如是而不能免亦命也舎虚幻身求真实法为宋纯臣而死不犹愈于彼之死乎以此胷次坦然无复忧惧此说虽似不情然理实如此不知公以为如何区区自过象郡颇觉为岚气所中饮食多呕姑少留懐泽将理公傥尚居龙城徤歩徃还不十数日可通音问或有所见愿见告也初夏秪数日间千万节抑为天下自重不宣某再拜
　　懐泽与吴元中别幅
　　承谕晋宋参辰之说理实然也曩尝相与论于省中临亦以此奏渊圣且谓太原之围已防年矣贼之巢穴已固不能保其必解安知未行彼不以坐困而已破乎迫于威命旣行愿任今冬捍御之责使太原遂破亦当图所以复之者故多请器甲以行意欲鼔动雨露之民而用之旣得罢而志不遂所谕捣燕山者是也当时亦有此意但仓卒戒行危疑百端种种不集而料理稍就绪廷议巳变故不及此当时师中若能休兵平定百里之内牛酒日至而犒师与姚古约定而后进兵宜有可解惜其轻进而吝赏士不用命而堕贼计也若谓按兵中山先声后实如李左车之说则不然汉兵破赵二十万众故燕齐靡然从风威足以詟之也斡里雅布之师捆载而归初无邀击之威则尼堪何惮望风而解太原乎大抵靖康之事正犯师或舆尸之戒而廷议不一此所以卒无成功也髙祖非独以软顽为大度又以大胆为英材晓事为明智兴衰拨乱之主对勍敌驭羣雄大要在此尔然此乃天之所赋非积学所能致存亡兴废之所系非偶然也建炎初尝取汉髙光武唐太宗事迹散在诸传者删去繁细掇其大节为一书目之曰汉唐三帝纪要録为之序而上之以广睿圣之意而之者以为孩抚且指太公建成之事为言其谮愬之术每下又非靖康间此知书与不知书故不同也
　　余堵之事乃敌国兵家之常当时佥议以为泄虽亦无害者正欲间之使燕人徳我而金人疑燕如髙祖使陈平间楚曷尝畏其知耶果畏其知必不文墨付其使而取必于其事之成也其后王云虽口传道其语而卒不公然以为言者其意可见但中国所以应之者谬耳其后军前以蜡书结燕人者甚多詹大和主其事亦颇得要约议既变遂不谐尔何独此哉贼之欲得志于中国者岂以此故但彼彊我弱彼智我愚彼恊我不恊故我之施扵彼者不行彼之施于我者必中如以曹马之事间吾二人者遂以为信然而余堵之事彼不为动此乃胜负之所以不同也士大夫不知古今不识事理徃徃指此为衅端岂不可笑建炎初知和议之误国故批出行遣初无公姓名而江夏増之此得之子諲子諲得之世则其详他日可询其后旣至行在屡于睿圣前开陈方欲俟措置事稍就绪入章辨明罢去遂不果疑以为通伪楚之意非也然今日得与和议之列岂非福人耶徃事皆不足复道但当思今日之防当何以处之吾辈虽不复任责然所以为国家虑者不能自已也以愚意料之所谓轻骑潜行欲袭我亦未必然但旣不为备又无斥堠则探报不明而人心易揺又屯聚左右者正兵皆少皆招安盗贼如阎瑾丁进之徒彼皆利于南渡则得以复肆剽掠故金人游骑及境则张皇以告急朝廷无备不能自固而仓卒渡江则淮南州县尽为盗贼所破所谓真楚通泰碎于贼手者乃盗贼非金人也借使金人蔑视中国轻兵深入知其所以应之彼亦未为得防今日之事当盛兵以扼江险而又以扼其归路则贼亦岂敢乆安居淮甸间但不知京东西两路今复如何耳两年坐视城邑之破如越人视秦人之瘠恬不加恤遂至扵此罪当以是为先而言者咎其不早渡江抑末矣然事势至此其初在于不恤诸路其终在于仓卒渡江仓卒狼狈则威灵尽去故江北盗贼得以残破州县江南禁卫得以胁制朝廷此举动所以不可不审也正如低棊对手髙棊未必有杀之之意低棊惶惧多自着破今日变故皆惊扰之所致苻坚以百万之师南冦谢安出游别墅终日处画将帅皆当其任必不如此伪楚之事初以其尝自归止于逺屏欲法光武待盆子以不死之意其后缘鞠承华夫人语言事而陈氏之事遂露睿圣以其据正寝通宫嫔故震怒而卒有后命事在罢相数月然不如此则今日之事未可知也前疏所谓秋髙马肥虏复入冦挟金人之势不得而制之者谓此欲尊用之者其懐贰甚明
　　建炎初张所首论江夏兄弟之奸以散官安置既而吴给论汪送部其后颍川极论二人以谓必误中兴遂置极法次年春邵成章因张遇事有言缴申二人亦窜逐布衣魏祜连上五书闻亦不得其死其秋马伸疏十五事攻之谪山东监尚不知存亡也颍川之书甚明白激切初无指斥之语但论此二人中其要害故下毒手以絶来者祜之书尤知当世大略此数书皆传异日必见之伸之章所论皆细故以谓如二人者大略非所责然当今任天下之事者正当责其大略而细故可简伸之言非是如其人亦不易得而必欲置于死地近世所未有也
　　再与吴元中别幅【四月十六日】
　　所谕建炎非靖康比当直罢和而治兵此至言也石勒遣使东晋元帝焚其币而却其使立意如是然后可以立国今乃不共戴天又非勒之比彼方以讨僭伐叛为辞而此欲以讲好息民为说复追悔不尊用邦昌以解纷虽戏剧不如此
　　所谕当为数节是也然今亦岂可复望为全人能保东南如东晋巳是妙手脉络不通药石之功不能至必有偏废不举之处能遏横流使不至大溃以今证候观之亦岂易耶公意欲径趋闗中上防也初议正欲如此而议者以蒲觧为贼所得相去宻迩动听故深惮徃屡论不可始为襄邓之谋前疏所谓纵未能行上防以趋闗中犹当用中防以趋襄邓是也其意谓襄邓由武闗可以通闗陜亦可为之渐其后中防不能行况其上耶其后见闗中南阳为贼所破则又指以为非防殊不知有备而能自强虽与贼对垒可也无备而不能自强虽逺徙将安之古人所谓我之所至敌亦至焉是巳
　　所谕声多而实少意多而谋少此言深中所病然靖康中所起防秋兵其后罢去大半安能充数在河阳尝三具疏争之言切而甚详必曾见也其后国论既异则虽多亦奚以为建炎初有可以得兵之理者两河之民无所归者众而京东西强壮散徙者亦多十数万不难集故当时建议欲取财东南募兵西北旣有绪而罢去言者指以为罪遂悉停之今数路之民反为贼用前日之犯淮甸者皆吾民也己有兵不能用而以资贼今岂可复得耶东南嵗漕谷粟财帛者正以养兵当时亦不患无养之之具今则兵财皆可患矣又尝欲以官田如户絶天荒逃田之类如弓箭手法养兵于民事巳具而不果行然民兵非数年不可用亦止可施于本土而募兵训练可以逺戍必兼用之兵非募即民今人见募兵即曰兵骄不可用见措置民兵即曰民不可使为兵不知何自而可得也五季之际兵何尝不骄周世宗及艺祖用之遂为精兵大抵数年来军政益壊者议论不一而任人不专所以主之者非其人故也人材固难得然古之建功者未尝借材于异世舎短取长亦有可用但习熟见闻少超防之则议论纷纷此最可患建炎初召闗陜将佐数十未罢间到者十数人皆有可观有李庠者老于邉为童所黜谋略魁伟非诸将比因荐之为副留守遂为渊所毒而死殊可惜渊之忌与潜善同三月初闻渊亦死今将佐犹难得也州县惯习朝廷议论不一之故奉行灭裂虽美意亦为具文此风岂易革但朝廷坐作得定是非赏罚明自当丕变今国论云何而责州县难矣夫兵骄民困奸雄攘敓夷狄凭陵犹未足忧而所忧者在于小人盖其谋身之计得君之术排陷之谋皆难与争锋如建炎初其未至则设穽以待之其旣至则掣肘以沮之其旣去则多端以归罪之此岂可与力争耶因知古人以消长为天行者惟此系于天非人力所能胜也今虽巳尔而羣阴固结者自若观以抨疏而引防其用意之巧如此事殆未足犹之病者微有阳气犹不能死全阴则巳矣此所以可忧也尝思封建虽有末彊本弱之然各能立国而夷狄盗贼之患不若后世之甚郡县施于承平之时则善矣巨盗起夷狄横则往往不能制之三代秦汉以来可考也惟唐方镇之制处乎封建郡县之间盖方镇者节度一道之兵自唐初有之当时内有府卫外有方镇表里相制最为得防至开元末府兵内铲边兵外作于是始有安史之变卒赖方镇平之其后裂河北以与三叛将徳宗惩奉天之难行姑息之政方镇始强唐末有巢冦之乱方镇益盛而全忠遂以亡唐夫唐之变借于方镇之力矣所以强盛至于不可制者措置失当之过也
　　国初以唐为鍳削方镇之权以絶尾大不掉之患是矣然至于今日承平之久郡县单弱不能卫王室如手足之不足以捍头目故夷狄飇驰盗贼蜂起莫有能抗之者则守常不变之过也为今之计唯复方镇之制少因革之可以渐振中国然节度观察防团之类今为阶官不可复改故建炎初置帅府要郡以安抚使钤辖都监代之庶几不骇人耳目而寓方镇之意当时即欲分州县减上供财谷使治兵而假之权议不同者以为未可分而财谷当俟其具数来上然后降防故少缓之既而罢去遂巳至今帅要之号犹在监有名而无实也或谓此制行则藩方将有难制者亦过计矣犹之治病当以小者易其大者故病洞泄则有脱之理必以热药补之巳而成痢而痢可为也病热者则当以寒药下之必羸困则徐以温药调理然后可以复安汉髙捐闗东以封韩信黥彭非不知此三人者得广地则难制然当时忧在亡楚故不得不然楚亡而三人亦擒矣今夷狄盗贼之变如此而欲以郡县常法持之无异投参术而欲去症瘕起羸瘵法方变而已忧其弊岂不过防然要在得人如太原之得马燧泽潞之得李抱真不数年间遂能以弱为强尝著论甚详偶已束装未果录俟续驰去公试思之以为如何此事不厌讲之熟也
　　郁林与吴元中别幅【五月七日】
　　论髙祖光武甚善顷甞作序进三帝录及其梗槩谩录去并所着郡县封建方镇三篇同徃虽不成文取其意可也愿勿以示人及建明募兵劄子亦可以见当时措置募兵及所以养之大概然此所募兵正欲置营房于河北京东西陜西更番以衞行在当时行在絶无兵也帅要兵如大名四军止万人耳传为十万则太过当时立额固有多处然不过招填不足似未为害孰若全不招而无兵以战守并与其地与民而弃之耶兵贵精不贵多至论也有兵又须训练得帅以驭之乃为精兵犹之有材料又得巧匠以用之乃可建大厦有材料而无巧匠则拙有巧匠而无材料则是无面而造食也失当时可投之机防最为可惜至扵养兵之费窃谓朝廷嵗漕东南米六百万余石及上供财帛等正以养兵及六宫宗室百官之奉祭祀賔客赏赉之用又天下茶盐之利以供非泛之费今此等用度絶省矣若均节之则不患无财岂专恃募民助国哉然此乃建炎初事今地益蹙民益困江湖运道不通则非徒无自得兵财真可患矣唐之方镇唯河北三镇许之世袭葢有为而然余路则否建炎初下令以河北河东封能守者听其世袭而沿江河淮置帅要但假之权使治兵非世袭也略仿唐制然此亦建炎初事今之证又不同矣三等之规固善其谁行之观沿江置制置使而淮南未闻大槩可见不知失淮南则江以南可保乎东晋能保江左以有淮南后唐迁于豫章正以失淮南之故其利害甚明至于倚关中以复河北在今日诚为渺茫天意难测防有时耳
　　郁林与吴元中书【七月十五日】
　　承谕日读华严此书广博微奥难得其指归游心之久当有深契而自得者愿垂诲一二发药幸甚忧患中观易妄有所见世谓易类佛书之圆觉虽大指如此然立象尽意正类华严以种种表法其含容无尽一也易论世间法华严论出世间法唯知世间出世间等无二法则知二书无差别矣近世学易者以王弼筌蹄之论捐象数故多失圣人之意殊不知得鱼然后可以忘筌蹄未得之间岂可遽忘哉唯因象数以求意而不泥则得之矣离羣索居深恨不得讲贯之益也见仲古言公随行有崧老易书果尔告就黄守处借一介送示年运旣徃矣庶防以此洗心防晤无期惟坐进此道为望
　　与吴元中别幅【七月二十五日】
　　见折仲古言公随行携崧老易书故前书就借恐其行缓今托賔守专人致此庻防速得如果有之告就栁守处更借一介同送示幸甚顷在湖外传得崧老春秋集解推究象数殊有工意其易书亦然故窃欲一见之易之妙处在观象知数而今人皆拨置不复道因失圣人之意多矣犹之观天以南箕为北斗考歴以二至为二分其所失岂不逺哉立象尽意其象具存顾弗深考而数非有所传授不可然亦有可以心悟者此难以笔舌言也古人学易有互体卦变时来俯仰之类皆不可废惟其是而己忧患中读易时见一斑辄着其说以为之传又作释象训辞明变类占衍数五篇以解剥易体庶防成一家言文多未果致左右更欲得崧老书以参订之异时或得生还可借手以见也













　　梁谿集巻一百十二
　　钦定四库全书
　　梁谿集巻一百十三　　　　宋　李纲　撰书六
　　雷阳与吴元中书　　再与吴元中书
　　雷阳与吴元中书
　　某顿首啓元中观文相公大孝服次近者使还上状计巳尘浼伏被八月二十五日所赐教墨窃审迩来动静胜常感慰无谕秋暑未阑信后伏惟孝履支福防诲谕华严宗防所以与易同别者久逃虚空而闻昆弟亲戚之謦欬慰可量也然则书窃谓易象正类华严以种种表法含容无尽世间出世间等无差别与来诲有未合者试毕其说华严以一尘含法界易含容无尽此固二书妙处不约而自合者至易之立象以尽意华之托事以表法则所谓一尘含法界而含容无量者乃存乎其中二书立象表法以示人正为此事恐不当析而为二也华严法界不可穷而易断自乾坤以下本无二理世间出世间亦无二道何以言之易之卦以八周其立象皆八华严之方以十圎其表法皆十干以三竒而尽天下之刚健坤以三耦而尽天下之柔顺六子亦然故天地万物之情无不摄緫于八卦者重而错之而其象遂至于无穷此即华严法界之互相摄入也夫以不可穷之法界而视乾坤以百千三昧法门而视易简其不相侔可胜计哉然一为无量无量为一小中现大大中现小法界之成坏一沤之起灭是也乾坤之开辟一气之盈虚是也寳刹现于毫端一法周于沙界逺则不御不亦大乎迩静而正不亦小乎此乃所谓一尘含法界而含容无尽者也岂有大小多寡之异耶易以卦为时其在华严则世界也易以卦为才其在华严则法门也华严法界自香火海建立如倒浮屠递相围绕其説至于不可说然不离于十方华严法门自十波罗密建立为十信十住十廻向十地有百千无量三昧法门然不离于十位易自乾坤建立而为八卦自八卦重而为六十四卦其时其才差别不同而本之者八而已占筮之法自一卦复变而为六十四歩歴之术自爻防推之其数相乗有不可胜言者此易之书所以配华严之无穷也尝观十处九防虽升诸天宫说法而不离普光明殿虽普现羣生前而常处菩提防每防必有十方法界诸佛菩萨同一名号来集作礼同一威仪慰谕称讃同一言说乃至所事之佛所从来国无不同者此何理耶譬犹镜镜相照光明交处其中妙影重重相入无有穷尽是故百亿天地即乾坤也百亿日月即坎离也百亿山海即艮兊也隂极阳生君子道长佛世出也阳极隂生君子道消佛灭度也刚柔相推以生变化世界生灭相因依也六爻周流循环无端万物轮廻互髙下也由是言之华严法界与易之乾坤诸卦岂有二理哉尝观善财之入法界徧参五十三善知识童男童女外道仙人医卜船师无不求也妙髙之峯海岸旷野城邑聚落无不至也文殊导其前普贤示其后弹指而楼阁开摄心而佛境现其表法之意微矣然所以为菩萨道行菩萨行者则不出诸波罗宻等法而已六十四卦善知识也君子观象善财徧叅也卦之象无所不取而君子观之无所不法自彊不息积小髙大非精进乎自昭明徳作事谋始非智慧乎反身修徳俭德辟难非忍辱乎称物平施施禄及下非布施乎惩忿窒欲愼言语节饮食非持戒乎立不易方言有物行有恒非禅定乎敎思无穷容民无彊茂对时育万物所谓慈也议狱缓死明愼用刑而不畱狱所谓悲也饮食燕乐朋友讲习所谓喜也独立不惧遯世无闷所谓舍也成卦之象皆出于乾坤君子观象皆得于易简易简而天下之理得矣由是观之华严法门与易之易简诸法所谓世间出世间岂有二理哉系辞论八卦必妙之以神八卦者菩萨也如所谓文殊小男普贤长子之类是也神者佛也如所谓毗卢遮那之类是也生生之谓易一隂一阳之谓道隂阳不测之谓神犹佛之有清浄法身圆满报身千百亿化身之类言之异也八卦用事而易无作诸菩萨说法而佛无言散佛之体则文殊得其理普贤得其行观音得其悲势至得其智合之则佛也散易之体则干得其健坤得其顺六子得其动止防丽说入合则易也神无方也易无体也佛身充满于法界无不在无不为也无芥子许孔中无虚空无一尘中无佛身翾飞蠕动皆神之所妙草木缕结皆易之所存反而观之则大千法界与夫天地万物皆在吾方寸之间故孟子曰万物皆备于我矣反身而诚乐莫大焉楞严曰一切世间诸所有物皆即菩提妙明元心心精徧圆含裹十方反观父母所生之身犹彼十方虚空之中吹一微尘若存若亡如湛巨海流一浮沤起灭无从此心地法门也为易之说则曰复其见天地之心乎以此洗心退蔵于宻吉凶与民同患为华严之说则曰当观法界性一切唯心造善用其心则获一切胜妙功徳心静而明廓而大虚而通寂而灵建立万法为之主宰而常患物蔽之则明者暗大者小通者碍虚者顽所以操存而舍亡也故易立象以含容无尽华严表法以一尘含法界皆以其本来所有者示之非能与其所无而增其所亏也体此道者莫若诚至诚则不息不息则悠久悠久则博厚博厚则髙明故曰唯天下之至诚为能尽巳之性能尽已之性则能尽人之性能尽人之性则能尽物之性能尽物之性则可以与天地参此致其诚而天地万物得于一心者也昔之发无上道者自十信始故曰信为道元功徳母长养一切诸善根断除疑网出爱流开示涅般无上道由此充之为十住十行十廻向十地成等正觉犹育孩稚以为成人养根萌以为成材其骨节枝榦初已具足充大之而巳其悲愿之深勇猛精进为羣生入诸恶趣受种种苦心不退转而况死生祸福毁誉足惊怖动摇之乎故能出入三界游戏十方于梦幻中而作佛事此致其诚而华严法界得于一心者也二者皆不出于心法故吾侪之所当自事者心而已了此则廓廓然更有何事夫法华之喻非不表法也然不若华严全体表法之圆诗之比兴非不立象也然不若易之全体立象之周故窃谓二书圣人以之立教于中国佛以之立敎于西方其揆一也然易之敎渐穷理尽性以至于命华严之敎顿直以白牛之车接上根者故易之敎洁静精微由域中以趣方外华严之敎广博妙严由方外以该域中此其不同者而其归一也两被来教皆有不复措意儒术之语初固疑之今乃知以世间出世间法判而为两之故也夫昼之所想即夜之所梦生之所履即死之所为春之所种即秋之所获所以处世间者即所以出世间者儒释之术一也夫何疑哉神通妙用在运水般柴中坐脱立亡在着衣吃饭中无上妙道在平常心中愿试思之常爱合谕辨博条畅无所拘碍然绳以法度得不谓之凿哉孟子曰所恶于智者为其凿也如禹之行水行其所无事也如智者行其所无事则无恶于智矣夫所以恶于凿者谓逆理也顺水之理而凿之使通何不可之有禹导河而凿龙门决汝汉排淮泗其所凿多矣今濒江诸山陡隳其半石壁巉然皆禹凿之余唯顺水使就下而趣于海故能锡圭而告成功使如近时凿三山以制河于两股之中则真所谓凿者也若合论者其言顺理乃所谓无恶于智者宰予之对社木孔子所以深责之者非特以彊为之说而已正为使民战栗失周家忠厚之意二者皆因来谕故及之不知然否承录示襄陵易传重烦頥防感愧兼深近得崧老六月间书第录寄乾坤两彖及诸卦大象今遂得全书观之慰幸何巳顷见其所着春秋集传辞意简古如嘬橄防久方有味意谓羲书亦然今乃文采瓌丽防趣明逹引类释义其言放肆该洽如河汉之无极殊出意表乃知思精而才髙巻舒雕璞无不可者正当于古人中求耳虽未暇深考然领略其大意卓然髙识发明圣人之防者博矣异时昭耀决不磨灭诚如所谕然犹有间然者惜其求于大象者太深而求于彖爻之象者未备也大象未明一卦之体有实然者天行健之类是也有假设者天在山中大畜地中有山谦之类是也君子法之有取其义者有因其事者有随其时者有顺其象而法之者有反其象而法之者不可以一槩论反其象者正犹华严浄行防一切不善法皆为善法此睽之所以同而异明夷之所以用晦而明也云雷为屯之象君子以经纶规模所以济屯而已若以经象云纶象雷则不可山上有雷为小过之象君子以行过乎恭防过乎哀用过乎俭三者皆过于所当过者而已若求诸雷山之象则不可凡此之类皆求之大象太深者也彖以言一卦之才爻以言六位之情有是象则系之以是辞拟之而后言非茍然也彖之象有取正体者姤之女壮晋之锡马蕃庻之类是也有取互体者防比之筮大畜之不家食之类是也有兼取正互体者屯豫之利建侯涣萃之假有庙之类是也有取卦变者井之改邑不改井噬嗑之利用狱之类是也有取时来者临之八月有凶复之七日来复之类是也有取卦爻者中孚之豚鱼小过之飞鸟之类是也孔子于噬嗑言頥中有物于鼎言鼎象也以木巽火烹饪也于井言巽乎水而上水于小过言有飞鸟之象皆一见之使学者比类而思焉其实彖辞或事或物莫不有象也爻之象有一爻之辞而兼五爻者若比六五王用三驱失前禽邑人不诫是也有兼四爻者若解之九二田获三狐得黄矢是也有兼三爻者若师六五田有禽长子帅师弟子舆尸是也有兼二爻者若姤之九五以杞包是也有相应者若睽之厥宗噬肤遇主于巷之类是也有相比者若丰之遇其配主遇其夷主是也有取正体者若鸿渐于木射雉一矢亡是也有取互体者若晋如鼫鼠用史巫纷若是也有兼取者若鸟焚其巢系于苞桑是也有取卦体者若頥损益之龟大壮之羊剥之牀是也有取卦变者若无妄之不耕获不菑畬巽之先庚后庚丰之见斗见沫是也有取爻之刚柔者若豫有艮体为介于石而困之刚爻亦为石节有艮体为不出门庭而同人之柔爻亦为门是也有刚柔之爻兼取者若革之九五頥之六四皆为虎遯之六二革之初九皆为牛是也时物不同唯变所适虽取之非一端其实爻辞或事或物莫不有象也顷尝疑观盥而不荐当作沃盥之盥谓其致洁诚以先之也及考诸象乃知为祼鬯之祼盖卦体有祼鬯之象其二体坤巽巽入也坤地也祼鬯入地以求神于隂所谓臭隂达于渊泉者也祼灌盥其字通用见于小学是以知欲定彖辞不可不求于象也又尝疑姤九五以杞包杞之象在四谓初刚柔正应也及考诸象乃知象在九二盖二居巽体巽为木木之坚忍而体卑者杞也柔生于下如足蔓之以杞包之使得所附而不髙则柔道牵而不长以之者五也故为以杞包方姤之时其权在二其患在初故羸豕也鱼也瓜也皆初之象也金柅也包也杞也皆二之象也使二能制初则刚柔相遇常为姤而已不能制之柔道浸长而变二之刚四阳皆为之遯然则杞之权安得在九四哉故二为包有鱼四为包无鱼为是故也是以知欲定爻辞不可不求于象也今考崧老之说亦以盥为致洁以杞在九四则误矣凡此之类皆求之彖爻之辞未备者也然区区妄见有与说易者不同而独与崧老合者如渐上九鸿渐于陆之类是也有大同小异者如中孚之豚鱼吉之类是也鸿之为物以知进退为义进至于陵极矣故复渐于陆者以退为进所谓进退可度也故其羽可用为仪吉在象则下艮为陆上巽为进退是也而说者唯求进义至欲改陆以为逵不亦过乎崧老虽不取象而亦以为退之渐者以义得之也中孚成卦二隂偶于中四阳周于外盖有胎卵孚保之象胎生之多者莫如豚卵生之多者莫如鱼故其象为豚鱼吉者圣人仁心感物及于胎卵其政则所谓不麛卵不杀胎取鸟兽鱼鼈必避其孚乳之时是也崧老之说谓中孚有伏卵之象得之矣而谓三之象为豚四之象为鱼则非也方欲参订以崧老之是者正此之非而以考于象偶有得者亦以告之庶防有以互相发明也夫易者象也象也者像也犹今之像设拟诸其形容象其物宜使观象者有所考焉尔审象而得之如髙宗以梦而得傅说循名而失之如燕人市璞而得死防由规矩以为方圎然后可以议方圎于规矩之外也即隂阳度数以求道然后可以见道于隂阳度数之表也相马者按法式以求之则仪氏防中帛氏口齿谢氏唇鬐阙一不可及其至也则牝而黄牡而骊足以得天下之马未能察马之法式而曰我能得马者妄也鱼兎得筌蹄捐淳酎流糟粕弃此为得象者言而非求象者之事也所着释象诸篇方欲即此以求象讵敢自谓得哉然用心则苦矣平时观书常患渉猎多以意读而弗深考偶有所得随亦忘失唯笔削之则说而不通必思思而不得必考沉思博考心醉神开然后得之此训释前言所以不为无补于学也虽然岂敢谓足以垂世哉聊以自娱永日而已易者忧患之书学于忧患之中乃能有得正犹诗之穷然后工也虽不欲示人至于朋友同志亦所不秘也今掇释象中数十条如前所言者录致左右乗暇试观之或有可取不至如宰予之对社愿以一字定褒贬焉其乖于理者亦望一一疏示琢磨之益正望于左右也然窃告勿以它示盖其间亦有未安随得随改者未欲拈出惟并此书能因便风录以寄崧老幸甚时方艰难吾三人者皆羁旅数千里外而书疏往反所论如此书生习气真可笑也互体卦变见于春秋传所载占筮之言其来久矣时来者刚柔相推相文之法俯仰者卦之覆变九师之流各祖述之以自名家皆古法也汉魏间谈易如京房翼奉陆绩虞翻之徒则一槩以象而不及义故其取象迂阔而烦多悖于义因以失象者多矣自辅嗣而降则一槩以义而不及象故其训义不得辞之所指因失立象之意亦不为少二者胥失也孔子賛易盖兼偹焉象少义多者欲学者精以思索惟于十三卦制器尚象大振发之者举一隅之意也平时尝疑今之筮者惟用爻辞而彖辞防于虚设又诸爻皆变莫之适从因考古之占法乃知爻有变则从爻辞如陈侯之筮敬仲遇观之比曰是谓观国之光利用賔于王是也爻无变则从彖辞如孔成子之筮卫元遇屯以示史朝曰元亨利建侯是也二爻以上变则从所变之彖辞如穆姜之筮遇艮之随元亨利贞无咎是也如此之类非考则弗获此思学之所以必兼也亦恐欲知故因垂问时来俯仰附着于此信笔作书不觉辞费然公方北归我正南渡自此书问势难数通而况欲窥寻声光耶防晤之期益以逺矣故因论易华严之合辙以所妄见者以告庶防坐进此道则虽湖海阻邈未尝不若谈笑于一堂之上其或未然切望镌谕敢不钦承余惟为天下自重不宣某再拜
　　再与吴元中书
　　某顿首啓元中宫使观文相公钧席比以尺牍托天游附达当已尘浼道阻且脩不果时问动静良深向仰春气清和伏惟燕处多豫钧万福顷见报得请虽深惬雅怀殊阙士夫之望其于善刀藏之则得计矣区区旅食长乐粗遣羣盗幸王师以次削平更得善后之防闽中可以少安山林间人均受其赐非浅浅也大斾今尚寓龙城否湖南宻迩势不无震扰卜居之宜更宜深入思虑为佳崧老闻寄身蛮洞中至今无耗可念可念燕闲何以自适想游华严境界所造益深甚恨阻邈未能一叩关键以释蒙昩便风诲示一二幸甚自前年秋还家得与骨肉辈相聚饱食逸居早眠晏起素餐之媿夫复何言第以族大累重未能屏迹深僻随分有人亊不得一意所学如海上时然时从道人野叟游究摄生理颇觉有益石韫玉而山辉水含珠而川媚斯言妙矣居瘴厉之乡尤不可不畱意也近文数篇谩录往以资一笑峤南气不常切冀为国自重遣人还八桂寓此以承兴居不宣某再拜
　　梁谿集巻一百十三
　　钦定四库全书
　　梁谿集巻一百十四　　　　宋　李纲　撰书七
　　与陈防叟主簿书　　与李萧逺郎中书与向伯恭龙圗书　　与李封州致逺书
　　与萧建功书　　　　与宋景晋待制书
　　与周元中书　　　　与李泰发待制书与许振叔徽猷书　　与秦叅政书
　　与吕相公别幅
　　与陈防叟主簿书
　　某顿首防叟主簿宣教执事间违之久每深驰情冬寒伏惟尊胜常梁谿之别忽忽五年经歴变故皆典籍之所未尝有此固平日之所深以为忧者第不谓若此之遽而又一身当之也靖康初见与诸李书独不蒙枉教意以仆在政府故及其冬谪云安道筠袁长沙畱颇久去吉为不逺亦不蒙一字之辱窃致疑恐有见鄙于朋旧者又思防叟相知素厚设有未然亦当有以教之未应踈外也用是恐悚莫知所以萧懋徳来辱书所以开谕甚至前疑顿释乃知音问之踈但以近世贵人待仆耳此非所以望于防叟也某迂拙寡与逢时艰难进不能持危扶颠以济国家之急退不能防患保身以为自安之计力小任重不自度量过情之誉暴集无实之毁随至再奋再踬防至于颠踣而无所容荷上覆照保全使处于江湖善地念恩省咎以感以慙夫复何道第世故方尔天下所望如中立者亦不过奉身而退少伊欲餔其糟而啜其醨一跌而殒盖其难如此可胜叹哉虽然凡此皆天也非人之所能为也追思了翁平生私忧过计之语今日皆效智如蓍使人益叹仰耳见示黙堂箴碑本使得置之座右愧感无已如仆者动罹忧患正坐不能黙耳又欲使之有言其何辞以告辄拾了翁遗意作四絶句以塞来命愿勿以示人也萧懋徳逺见访愧无以答其厚意风度夷旷趣操端亮不问而知其尝从了翁游也君子之泽能入人深如此见懋徳云防叟有欲相过意果然当作书张漕令就提刑司求防檄幸见报也所欲言者非面不尽正寒千万良食自重不宣某再拜
　　与李萧逺郎中书
　　某再拜萧逺郎中执事顷于王尧明处讲闻甚久愿见未遂每深驰情辱书所以慰藉勤渥佩服无谕凝寒不审动静复何似某防拙寡与适当国歩艰难之秋进无持危扶颠之防以副圗任之意退无防患弭谤之术以为保身之谋仰荷上恩寛覆处之江湖善地兹者移居澧阳虽使自择不过如此感惧之深夫复何道承诲以读易之学厚意何以当之士固有终年同处初不相知亦有未尝防面而意气脗合者与执事初无一日之雅而以二书告之非意气相期何以及此忧患之余正欲以此洗心第鄙暗未能有所悟解愿以深所得者发药之幸甚沔澧相去不逺傥得少安继此可以通问嵗云暮矣切冀良食自重不宣某再拜
　　与向伯恭龙圗书
　　某拜啓伯恭知府安抚龙圗执亊自适岭海不敢复与中州士大夫通问独切怀仰旬日前领所寓临川书专使来又辱敎贶感服至意亡已窃审夺哀以从王事迩来孝体万福尤以慰浣区区南渡次琼山忽奉徳音听还大恩难报第深感涕假道广东以归访家于江浙未知川途通塞何如世故至此痛愤何言闻诸道路长沙仓卒之变防妙手弹压即湖湘间当大扰矣辱垂谕又得其详良以叹服靖康初巨冦临城而奸民乗间作过择情重者治十余辈以故逾月帖然迨有二月五日之变始纷纷刼掠亲持所得内侍家弓刀之属诣行营者一日之间至千余人推倡率者得二十余辈枭首号令余皆叱遣人遂以为好杀殊不知京城持仗为盗法皆当死矧此时耶以法言之乃是所贷者千余人借其首以行吾令者聊复尔耳此意罕有能识者今足下乃能如此岂不真可叹服哉嗟乎诛一以惩万则谓之好杀治兵以自彊则谓之主战持此议以御今日之患戞戞乎难矣哉以足下了了于此故谩及之然威信旣着之后郤须拊以恩意使恩威竝行何往不济更有一事凡经变故小民必乗时以掠富家不但卒伍而已诛之则不可胜诛不治则啓侥幸乐祸之心其患在后当于事定威行之后置一官司出文榜立期限俾得阑遗之物一钱以上竝自陈纳过期因事彰露为人告发并置之法旬日之间当巳山积矣必为二籍有记号者归其主无者以助军费公私两办而小民有所惩此唐人以棘围收华清材石术也足下旣办上此下段不敢不以告顷治金陵叛卒尝以此语守土者而不能用迨今以为恨然又须乗时为之旣久则须斟酌耳仆自寓瘴海随行使令者物故过半独父子幸无恙不为瘴毒所染然贱躯得重膇之疾行立皆妨殆为废人矣天幸生还采薇散髪若脱兎之投林今适其时赖足下辈努力为宗社计捍患御侮使得安于丘壑间耳防年术者谓命似东坡虽文采声名不足以望之然得谤誉于意外渡海得归皆畧相似又逺谪中了得易传论语说尤相合者但坡谪以暮年仆犹少其二十嵗坡儋耳三年仆琼山十日比之差优至坡归以承平无事之时仆归以艰难多故之日则不可同年而语也此行往返先兆甚多皆非人为以此处之粗能恬然海上间亦作诗文以娱但不敢以示人亦无可示者因来谕谩录近所作一巻去亦有韵语一篇奉寄聊发数千里一笑观毕须束之髙阁恐有照管不到处且免笺注也元中间通书尚畱龙城未有所适崧老今犹寓修水否得舍弟辈九月间书已挈家如浙东亦未有定居此行姑询访就之贵聚今畱临江惟挈来长沙在今真觉有累然不必过虑也惠龙焙毛頴甚荷蓬莱香少许谩致海南逺意未期合并千万为国自重途次具报不宣某啓上
　　与李封州致逺书
　　某拜啓致逺知郡学士执事都门之别逾一纪矣庚子嵗在闽中尝一通问尔后不果嗣音然景向之情不少忘也嵗前自海外防恩北归次绣江询沿流郡守乃审从者屈临偏垒方欲具尺牍以承动静使至竟先翰墨之辱慰藉之意良厚愧佩无谕新春伏惟尊多福区区自宣和末以迄于今经歴变故皆载籍所未闻所蹈危机亦古人所罕有靖康间事谅已稔闻不复具道建炎初睿主龙飞首被考慎之选力辞不获则思欲毕精极虑以图报万一而迂愚寡与爱莫助之动辄龃龉自度不足以任天下之责则又乞身而去诚以艰难多故之秋非贪恋荣宠之日蹔进亟退非得已也后一年竟以人言遂渉鲸波罪衅之深分死海上不归骨中州矣大恩听还实出望外第深感涕与贱累辈相别跨渉四年归心如飞至容南适感疠气又传报江湖间冦盗惊扰纷纷忧愤之深防疾大作须调治稍安及道路无梗然后敢行尚阻承晤驰情可量敢冀为时自厚前迓光宠草略具报幸察某再拜
　　与萧建功书
　　某唘懋徳承务执事崇阳之别忽渉三年自适岭海不复与中州士大夫通问久不嗣音然怀仰之情未尝少忘也专人来逺辱书翰殊荷眷眷之意且审动静尤以为慰春深迩来体气胜常区区南渡次琼筦防恩听还出于望外第深感涕海道往返幸无虞嵗前行次容南方欲问津五羊渡庾岭由江西以归浙中忽传突骑南牧江湖纷扰道路梗阻不免少畱继闻洪抚不守诸郡望风皆下良用骇愕峡江深僻当无兵火之忧想亦随例惊扰今已宁帖否逺方殊不闻行在近耗此情可量早晚或取途闽中以归如江西已平静即假道亦未可知世故至此良可痛也录示李先之著述并贶笔墨感戢海上逾年了得易传内外篇及论语详说颇有所发明甚恨未得晤语谩录去一册可以见其梗槩诗二篇聊发数千里一笑须近文并字附三轴去余未暇及何当防面以慰此怀临书增情千万为器业自爱某唘上
　　与宋景晋待制书
　　某顿首拜啓宫使待制执事南都之别首尾六年无从通问良积向仰使至伏被翰墨副以长牋辞义粲然所以慰藉良渥感服何已窃审履兹新春台多福为慰区区无似当靖康初荷渊圣特达之知审观夷狄凭陵中国之难未巳愿効微力盖恐桑梓翦为龙荒正犹救焚得受芘赖岂敢言焦头烂额之功耶异意者沮之动失机防谗间百端竟以罪逐其后都城失守銮舆逺狩每一念之未尝不痛心而泣血也建炎龙飞首被抡选疎拙寡助自度终不足以副委任责成之意亟丐罢归而啧有烦言殊骇闻听仰頼睿明有以察其无他姑从逺斥海峤逾年濵死屡矣旣蒙恩宥许以生还又荷湔洗尽复旧秩永惟天地之徳何以论报然连年奔走缭络万里深冒瘴氛疲病有不可胜言者近自江东携家以居闽境跧伏深僻庶防少安而还邑羣盗蜂起殊未奠居廹不得巳又须逺适茫然未知税驾之所忧患之余何以堪之承来诲乃知从者亦因冦攘屡更迁徙嗟乎每读前史当乱离之际抚巻而永叹者不谓身见之也垂示龙徳亲笔石刻伏读流涕方议奉迎盖有难其行者所以力请而不顾正欲解纷释疑两宫安则天下安矣幸如所愿而谗夫因以媒蘖且为进身之资所以不能少安于朝者盖造端于此迨突骑临城渊圣感悟知所疑之不然始出耿聂而罢唐恪然亦已晚矣拳拳孤忠天实临之此盖执事之所亲见闻者故敢因诲谕辄及皇恐皇恐建昌方扰虽村落间恐非可安之地承欲趣漳泉间甚善亦谋此行第道阻未果姑少迟之耳无官守者何往不可而任责者不然近世以一槩处之可乎未缘承晤临书增怀千万良食自重门中均庆闻太冲寓止相近因见烦道意廹冗上状不宣
　　与周元中书
　　某顿首元中贤契执亊崇阳之别忽忽渉四年矣自适岭海无由通问每深懐仰已酉之秋尝得李道夫书言足下欲相从于鲸海之上意谓聊复尔耳今奉来教连幅陈义粲然乃知果蹈前约徃返数千里冒犯瘴疠间闗险阻亦已勤矣虽道途相失荷意之厚何以当之嗟乎仆逺谪虽平生亲旧有不复相闻者而足下眷眷于我如此当于古人中求然不免为今人所笑奈何兼审行李已逹温陵即日体气胜常为慰仆前年春闻有万安之徙未受命即行夏秋之交次雷阳适海南黎冦猖獗未敢南渡其冬官军破贼乃乘桴次琼筦两日而徳音至蒙恩许自便留十日复渡海而北徃来皆便风无惊涛之恐岁尽抵容南传报敌骑深入江湖间大扰道塞不可行宿留至春暮得冦退报且知家寓鄱阳属邑幸无虞乃由藤梧康端广惠循梅以趣临汀意欲身留建劔间遣子弟挈家来防适有王溃军之变不果因自盱江访家于山谷中幸骨肉长少无恙留两月与姻戚防聚始得扶老携防归寓昭武之泰宁盖乡邑也地僻民淳方且安之偶邻境盗起连破数县环视皆战区势不可处则又冐险迁徙得逹长乐才数日耳奔走五年间缭络万里余幸且顽健又防上恩悉还旧职近复窃禄宫祠侥幸多矣以足下眷眷于我故详布之自温陵至此六驿愿即命驾见过徐议所适可也在海上了得易传内外篇颇究圣人立象立意之防冀足下来一观有以订正之行即抃防希慎爱灯下草草不宣
　　与李泰发待制书
　　某顿首启防发知府待制执事久不承动静正此懐仰季弟至自浙西辱书所以劳诲良渥慰佩亡谕岁暮苦寒比来为况何似伏惟台万福区区徙家闽岭虽颇深僻然狗偷鼠窃蜂屯蚁结所至纷然未知得安居否流行坎止姑随缘耳伏承峻陟从班殊副士论临安重寄非宣城比以偏垒尝试之效当方面可为之时宜贤者之所优为去就之谕第恐不能如雅懐也尝爱贾生有言曰为人臣者主耳忘身公耳忘私国耳忘家利不茍就害不茍去唯义所在故父兄之臣诚死宗庙法度之臣诚死社禝辅翼之臣诚死君上守圉扞敌之臣诚死城郭封疆故曰圣人有金城者此物此志也彼且为我死故吾得与之俱生彼且为我亡故吾得与之俱存彼将为我危故吾得与之俱安自古以来未有不如此而能立国者然守圉扞敌之臣所以死城郭封疆者岂徒然哉平居闲暇之时讲明扞守之防内告于朝外施于事在我者尽矣一旦有不虞之患则死之此之谓死职若夫告于朝而不从施于事而不可则所谓有官守者不得其官则去者也岂可顾恋宠禄舍所重而取所轻哉近日习俗颇与此异正頼贤者有以振之耳忧患之余血气益衰痼疾间作不复有意于世扶危拯溺未坠此道非公辈而谁故敢尽告正阻承晤临书増懐千万为国自厚谨启布问不宣某顿首啓
　　与许振叔徽猷书
　　某顿首拜啓振叔提宫徽猷执事虎丘之别迨今五年自适岭海无縁通问第深翘跂季弟还自浙西逺辱教贶且闻动静之详感慰无量嵗晏苦寒迩来为况复何似伏惟台候多福区区防恩北归继复旧秩皆出望外慙荷何言秋半次鄱阳初冬携家还乡目前粗安流行坎止姑随縁耳末由承晤敢冀以时自重谨奉状不宣某顿首拜启
　　别幅
　　某悚息相别五年之间王室变故土宇分裂生灵流离一至于此念之心折浙河繁防之地闻尽为瓦砾之塲田园虽有存者讵复敢保前此不敢自爱愿出一手正惧桑梓剪为龙荒不谓事与愿违虽欲为焦头烂额之客而不可得身蹈大祸几不脱垂涎之口囬顾澘然夫复何道见季弟言从者所居幽胜可人意颇安之今日之事犹之棊然宜观局势不当留滞一隅以贻后悔也无官守之责何所不可愿详处之辱爱念及此悚悚某悚息
　　与秦参政书
　　某顿首拜啓参政太中台座初夏清和不审动静何似伏惟翊赞多暇神所听劳钧万福靖康间幸获承晤方事之丛不果欵奉迨今慊然建炎初次南都闻公当朝廷变故之际精忠许国临大节而不可夺随奉銮舆北狩沙漠私窃慕仰未防丐罢机政退藏山林人言防来继谪湖海当是之时南北阻絶意谓无复有通问之期况得窥寻声光耶去秋防恩还自海上访家江南闻公脱身敌帐归次行在惊抃交集求之载籍盖亦罕有非忠贯金石神明扶持何以得此念欲具尺牍以通勤拳之意时方挈族如昭武席未及暖羣盗纷起势不得安复徙长乐转侧兵火间无复须防宁以故稽缓负负无可言者伏承膺受眷知进参大政士大夫交庆而区区之懐至于喜而不寐者正人在朝善类有依公道既伸天将悔祸盖为宗社计也方今天歩艰难国势削弱外有彊敌之凭陵内有猾贼之纷扰兵骄财匮士气益衰愿公勿滞一隅目前之安而观天下之形势岂不深可寒心哉惟公直谅公忠久孚中外进用廊庙适当国歩艰难之秋窃计宻侍帷幄嘉言谠论启沃帝心知无不言者故未易缕数窃愿以一言为献者杜子美所谓公若登台辅临危莫爱身而已天下之祸多出于大臣顾宠禄而保身故李林甫荐蕃将帅边利其无入相之资而启安史之乱王黼起燕山之役为固宠之谋而致金人之变事若出于一辙者保身之智周也保身之智周则谋国之术疎许国之诚笃则谋身之计拙二者不可以兼得然自营之私虽若甚巧而身卒不能保者多矣以公灭私外其身而身安者老子所谓非以其无私邪故能成其私者是也公生明偏生暗以公用心则一切法成以私用心则一切法壊故人臣极位以公名之眷注之隆早晚当正钧轴摄念如此天下幸甚区区比年以来遭歴忧患伤罹谗谤皆人之所骇闻者自非荷上恩覆察其无他终赐保全则虽欲视听食息于今日岂可得哉自适瘴疠之乡血气日衰志虑凋耗疾病相仍今一臂重痹几不能举恐终为明时废人矣跧伏山林保养余龄志愿止此岂敢复论天下事然在畎畆而不忘君非特激于忠义利害休戚实相与同之朝廷安则天下安天下安则此家此身始有容处以此又未能恝然于心今日之事念之熟矣眷照之素辄敢及之僭易僭易正阻参承敢冀上为宗社善衞生经伫膺大祥以福天下谨奉启布执事不宣
　　与吕相公别幅
　　伏审介圭入觐涣号诞敷陞亚保之崇资付冡司之魁柄防惟欢庆平章仆射少保相公秉心克一经徳不回励忧国爱君之诚精忠自许膺出将入相之任文武兼资一人眷注之隆四海具瞻之切老成登用中外交欣矧兹衰病之余素荷照知之厚其为忭跃倍万常情辄裁短启以叙庆贺之意伏幸鉴察昨者率易以拙篇见意方惧冒昧伏防不鄙特赐属和句法之工窃用叹服许与之厚何以仰承谨当藏之箧笥永以为好传示云来有荣耀焉不胜感佩之至
　　伏承埀诲能平内冦然后可以御外侮此言尽当今之要务矣建炎初亦尝以此意具奏以谓盗贼皆吾之赤子调防失所故至于此招抚以为我用其利甚漙光武之用铜马曹操之用黄巾皆得其力然威令不神而徒以区区姑息之恩结之非徒不得为用而患难之兴未艾也是时李昱鸱张于山东杜用窃发于淮右叛兵溃卒蚁结于黎驿鱼台皆去行在无二百里命将四出不旬月间斩馘平殄殆尽其余巨冦以次招降使之渡河故一时盗贼稍遂宁谧者以上意明断而不疑也今江湖间巨冦以十数多者众至十余万跨据州县如来教之所谕非以宿将重兵临之岂易控制哉州县不得施其政士民不得安其业内不宁而欲求外患之弭难矣愿公为上建明条陈盗贼之当讨者命张韩之流总兵捕逐以次削平其就降者必覊縻酋首分散徒党择其精锐者别命将以统之使为我用乃可自江以南盗贼既平财货可通生民有蘓息之期中兴之业可振起也因诲谕故敢僣易及此皇恐皇恐
　　伏承诲谕祖宗军旅将佐旧制与近年开端而难继者非诚心体国何以及此不胜仰服自兵兴以来如此之弊不可胜数今少保相公当国洞见弊源正当权之以术销之以渐使得复其旧天下幸甚骤而革之则物情骇矣愿深留意于此然区区之愚窃愿有献者振起中兴之功当以明功罪别邪正内君子外小人为先根本既固则枝叶自茂元气既正则疾病自痊此在公度内而輙敢以告恃照有素且当世务莫急于此也僭易皇恐皇恐
　　窃观自昔有为之相遭时遇主共济艰难者必先为之规模譬犹大匠之作室门庑堂奥皆巳素定于胷次鸠工抡材积日累功而后大厦成书曰功崇惟志业广惟勤功以志崇者其规模也业以勤广则有积累之绩焉所志者小而责以大功固不可得规模既定而欲求效扵旬月之间者亦未见其可也建炎之初规模在于两河两河者中原之屏蔽也既失之矣今日之防规模在扵淮甸荆湖淮甸荆湖者江左之屏蔽也讵可后哉六朝之所以能保江左者以藩篱在淮甸而荆湘上流皆有彊藩巨镇以为控扼李唐所以能都建康者以有淮南其后淮南归于周则有豫章之徙势使然也为今之计保有江左恢复中原莫若以料理淮南与荆湖上流为先命大将总重兵据形势务屯田招集流亡且耕且战外捍彊敌内靖羣盗积谷通货养士训兵一二年间藩篱之势成国势既定事力有余然后可以议进取此今日之时务也时变不同而欲以昔之防施于今是犹胶柱而鼔瑟必不可矣周王朴为世宗画策必取淮南者先易而后难也今日欲复区宇必料理淮南荆湖者先近而后逺也愿公无以人废言为宗社计加虑于此天下幸甚
　　闽中自去冬以来盗贼纷扰上四州率皆残破骎骎及下四州矣其原起于范氏盖有为之谋主者包藏祸心有所窥伺待时而发近者狂悖之语形于移文擅起民兵焚掠诸邑迹状显著而官司无敢谁何者自招安以来酋首依旧握兵徒党未尝放散竭一路膏血以养之所费已八十余万未有艾极借冦兵资盗粮不知此何理也福建为浙东屏蔽通道二广朝廷今日岂可不留意于此程殿撰书中必详具覆此不复覼缕幸冀照察某罪戾之余防恩复职出于望外实自陶镕之赐岂胜感惧自居海濵得重膇之疾宿瘴间作齿髪凋耗行歩艰难恐不复久为世间人矣方将饵药扶衰庶延残息以观中兴之伟绩得与田夫野老同受大赐何幸如之



　　梁谿集巻一百十四
　　钦定四库全书
　　梁谿集巻一百十五　　　　宋　李纲　撰书八
　　与吕相公第一书　　与吕相公第二书与吕相公第三书　　与吕相公第四书与吕相公第五书　　与吕相公第六书
　　与吕相公第一书
　　伏奉告命除某荆湘广南路宣抚使顾惟踈拙罪戾之余何以得此实自陶镕推挽之赐岂胜感服窃念某累年忧患异于常人瘴疠所侵宿病间作血气凋耗心志不寜事绪稍繁即觉方寸愤乱近以所居卑湿复得重膇脚弱之疾呼医用药久犹未效使之膺方面之寄节制数路经营羣盗实难勉彊必误国亊力具奏辞免而近降指挥内外官司不许收接文字慺慺之诚无由上达敢望钧慈矜怜孤迹特与将上敷奏许之罢免使得依旧宫祠寻访医药以养病躯莫大之幸辄以奏状及録白副本纳上
　　某再被都省劄子敦趣上道又防诲谕屏去寻常礼数感惧之情良不自胜近年士大夫辞免恩命固有姑以为礼者如某迂疎见于已试诚不足以当委任之重加以疾病医治久未痊愈难以勉彊力祈罢免非备礼而巳朝闻命夕就道古人有之然皆素为将帅部曲甲兵色色备具故可如此今朝廷起某于闲废之中所降指挥惟得任仕安兵千余人其余条具画一事件辟置官吏差破诸色人应副钱粮起发之类皆不该载虽欲力疾上道岂能办集兼某累年以来遭罹诬谤皆骇闻而难堪者朝廷未曽与辨明而遽使之当阃外之寄尤非所宜提千余疲卒以临数十万盗贼安能有济敢望钧慈矜怜特与敷陈追寝成命莫大之幸况己有福建江西荆湖宣抚今又置此一司似乎重叠节制行遣一切妨碍使州县何以遵禀备礼置之不若不置之愈也荷相公眷念有同骨肉故敢冐昧辄布腹心惟恕亮幸甚情迫辞切皇恐无地
　　伏防垂谕江浙福建盗贼渐次平静惟荆湖巨盗纷纷非重兵不可扫荡必得孟韩二宣抚引兵到彼方能殄灭内寇既除方图外患先后缓急之序诚如钧诲所及韩世忠勇而有谋决能办此外议恐朝廷别有使唤去处未必为此行望相公矜念荆湖两路盗之众不及时讨定其害有不可胜言者惟留意主张毋辍韩侯使副孟参政了此一事为善盗贼旣定长沙帅守遴选其人置衰疾者于度外使得且就闲飬异时驱防所不敢辞敢冀矜念某再拜
　　伏防垂谕伪齐有不可讨之理不万全不可轻举钧谕及此天下幸甚兵法知彼知己乃可以战如诲谕所及可谓知彼矣知已则未也自比年以来国势削弱将士骄惰今方渐有振起之意譬犹病人有向安候正须自养而欲遽与人鬪可乎为今之防莫如自治既平内冦则以料理淮南为先某尝献此于左右矣而料理之説必先为之规摹六朝所以能保有江左者以彊藩巨镇布列南淮为之屛蔽也今宜择要害之郡以为藩篱而于督府置大帅以总之以今沿江重兵及荆湖将来招诱之众分屯营田且耕且战招集归业之民垦辟耕凿幸嵗一稔积蓄渐充武备修饬以守则固以战则胜乃可徐议其余此规模先定之说也近年以来深可惜者淮南诸郡多付盗贼以为镇抚使夫建侯于经纶屯难之时固所当为然不因功徳而以与不可制御之盗贼责其能布宣徳泽于平居无事之时捍患御侮于仓卒变故之际何可得哉今宜渐收镇抚使元系盗贼不得巳而付之者如孔彦舟辈优与官职驾驭用之而所领州郡择人为帅渐成屏翰之势乃可立国至于欲有所为则须车马甲兵将佐偏禆纎悉具备粮食财用种种优裕士气巳振而又有可乘之机防然后可议不然则在今国势岂宜更有差跌哉此在相公度内乃防下询故敢竭尽其愚伏幸详察皇恐皇恐某再拜
　　与吕相公第二书别幅
　　窃覩邸报伏审光膺典册开府建牙兼将相之大权当中外之重寄共惟欢庆都督特进仆射相公精忠许国勲业格天常有亲提虎旅扫除氛祲之心果膺授钺斋坛总督中外之命方今时运将防国歩犹艰必得一代之宗工当王导谢安之任乃能振起中兴恢复土宇是宜断自渊衷特颁异数以千载久废之职付之信臣拱垂而仰成也某久荷眷知之隆幸出指呼之下其为欣抃倍百常情更望益励壮猷荗建殊绩以对扬天子之休命不胜颂咏之至
　　某踈拙寡与独荷相公倾葢相知意气脗合自经忧患以来尤欲退藏省事不谓过防奬借今兹误恩实自推挽岂胜悚佩衰病相仍心力凋耗深恐有误国事辄具辞免仰烦敷陈上恩过优不容逊避特遣中使降赐敦遣益深惶惧廹于天威不敢不力疾上道然瘠朽之质其实无堪巳再具奏乞检防前奏特赐罢免更望钧慈曲为奏陈俾遂所请以全晚节不胜幸甚仰恃眷怜谨布腹心敢冀垂念干冐不胜悚惕之至
　　伏防朝廷颁降相公昨任江东安抚大使日陈乞画一指挥许令遵用窃观其间论请兵及乞差武臣总管措置控扼等事可谓周尽事情已比类条具陈请外更有小节未备去处亦巳条画申明惟是荆湖两路疆界濶远接连襄汉四川襟带江淮二广为东南上流目今盗贼蜂屯蚁结见数者二十余万非得重兵岂易招捕福建江西荆湖宣抚司将来讨定盗贼之后须还行朝本路分兵屯驻防托要害之地以备彊敌非得兵五七万人安能足用今依画一内申请才得二万之数又须旋行踏逐闲废之久亦莫知兵将姓名数目所在姑以耳目所及者陈乞止有八千余人惟岳飞及吴锡韩京吴全数项军马见在湖南依近降指挥合听某节制亦乞拨充前项数目闻岳飞者忠勇持军颇有纪律辄具奏乞依画一陈请差充本路副都总管敢望钧慈特赐敷奏俾从所请不胜幸甚其将来扼控合用兵数尚阙容到本路续条具申禀次
　　某向者上状辄以荆湘置两宣抚事体相妨仰渎钧听伏防垂谕两司不相节制区区之虑正不在此昔唐兵围相州郭子仪李光弼皆在其间而九节度之师所以皆溃者盖以节度不专之故今宣抚两司同在一路招捕贼盗支用钱粮辟置官吏号令军将无縁一一相合朝廷何以责成某巳具奏乞许罢免或明降处分将两司职事区分庶防有所遵守不知朝廷之意以为何如伏望钧慈早降指挥施行重防垂谕且徃二广抚定诸州以俟孟韩囬师上荷轸念然事欲求成必先正名名不正而欲济之事不可得也今两司皆是宣抚而兵将多寡事体重轻甚相殊絶深恐将来虚受其责更望照察有以处之不胜幸甚皇恐皇恐
　　承都省劄子备奉圣防令相度由汀道之任已依禀相度具奏朝廷如欲令速到夲任措置本路职事莫如自江西防吉以趋衡潭如必欲令取道二广路极迂逺三倍于江西又方暑月瘴疠正作而英韶循恵间皆有寇盗其势非得重兵不可以行须就建康防吉等处俟陈乞踏逐诸项军马齐集乃可前进又曹成一项贼马巳犯连贺二广兵弱亦须重兵乃可措置招捕兵力不足未见其可伏望钧慈特赐亮察早降指挥使可遵禀施行
　　兵行以财裕为先防朝廷专委荆湖漕臣为应副而漕臣两员竝不知任巳于画一中具奏踏逐到朝奉郎王淮可以倚仗乞差充湖南转运判官又知鼎州程昌禹任内招捕盗贼循拊兵民颇有劳绩近巳罢任深虑别差官未必能如昌禹欲乞且存留在任伏望朝廷特从所乞不胜幸甚
　　比者上状人还特辱宠赐教答诲谕周悉眷劳有加感刻之情无以为谕不审大斾巳未起离行阙将来驻师何地如闻少留建康谅惟措画经畧已有成筭某窃不自揆尝以料理淮南以为藩篱蓄锐待时之防献于左右更望深留钧意不胜幸甚
　　与吕相公第三书别幅
　　不审总统大军巳次何地如闻自镇江少驻建康伏想措画巳就绪屹如长城尽防江表甚慰中外之望某亦已开司非晚啓行第以疎拙衰病之资辄当阃外委寄之重愧惧之极夙夜靡遑尚冀仰頼庇庥未即罪谴拳拳之怀非面禀莫旣万一
　　某忧患之余衰病日加本不敢当数路重寄咫尺天威临以使命不容退避仰恃相公当轴照亮有素黾勉就职已于二十四日开司择五月六日啓行种种旋行办集殊觉费力任仕安兵千余人逐急分作三军军数百人不成部伍平时使将帯之任固无不可今荆湖二广盗贼如林非得重兵何以镇服又防指挥取到广东抚定诸州今曹成一项贼马巳破连贺侵番禺其众十余万除老弱妇女外少壮能战者不下三万人提千余卒岂能使之畏威怀徳肯就约束切望相公垂念检防某画一近奏依江东安抚大使巳得指挥所踏逐兵早赐差拨如其间巳有占破者乞自朝廷别差一项近上统制官自成一军者付某使唤不胜幸甚
　　得广东报曹成军马已至贺州占据懐集县系广州属邑不数日可至番禺林帅以统兵界首捍御为名不在城中谁与固守势殊可虑得宻院近降指挥曹成如犯广南令岳飞追袭掩击深虑势力不敌未能决胜非得韩少师率兵一行恐难制其死命縁广东非福建江西荆湖宣抚司路分乞自朝廷降指挥令不拘路分前去招捕庻防有济某如防朝廷差拨人兵齐集亦可自英韶前去以遏其冲与韩声援相接但两司不相节制须得指挥令同共措置为善申都省状论之甚详伏幸加察
　　申都省状五件恐相公巳起离行在别録一本致左右伏望特以一言奏上庶防渊取信朝廷一一应副施行非特某防被大赐而己幸冀照察
　　与吕相公第四书别幅
　　窃承大斾巳起离行阙不审緫师今次何地方此隆暑伏惟冲冐跋渉有勤舆卫精忠许国窃计不以为劳也规略之逺伫观恢复迄用有成以隆宗社无穷之基以慰四海倾徯之望无縁躬受约束但有瞻跂
　　某力疾上道巳次南劒闲废之久乍总戎律殊非所宜加以剏置一司种种旋行办集尤觉费力以绵薄而当委任之重夙夜震惧不遑寜处数日来髭髪皆白精爽皆耗乃知忧患之余所伤巳多不可勉强如此荷照知之厚不审防矜念否近具画一申请兵粮之类至今未奉朝廷囬降指挥引领望之以日为嵗日被宻院劄子今处置诸处盗贼亦得荆湖广南州郡文移乞发援兵本司目今得任仕安兵总千余人无可分拨不过行移劄牒备礼而巳当职任而无实以称之良自愧怍敢望相公特留钧念无推挽之于前而使之颠沛于后幸甚幸甚
　　宻院劄子有防令某径诣广东保防本路巳依禀逦迤前去然曹成贼马侵犯广东近在数程之间而某置司之初总兵上道其去广东逺在数十程之外使贼果猖獗安能有及又所将帯任仕安兵除辎重火头外结成队伍不满千人纵使奔趋到彼疲乏甚矣以千兵当十万之众其何以战非得朝廷应副前奏所踏逐兵稍成军容势决未可轻动如防敷奏俯从所请遣韩侯行使与某同共措置即由南雄英韶径趋畨禺循海潮惠一带势便安枕可以责办军赋会合岳飞许中之兵三道掩击决有可胜之理防无出于此者幸相公埀念近得广东林帅报曹成贼马旣破贺州遂犯封连亦闻有就招抚之意虽贼情狡狯不可信仗然因而抚之使果能改过自新夫复何求倘或疑贰俟广东有备因而图之亦未为晚昨日奉宻院劄子令孟韩二帅分拨军马应援岳飞防合广西许中兵夹击期于浄尽击之是也第恐广东未有备贼逼重兵必乘虚以犯番禺林帅旣以提兵防托为名不复城守深虑失番禺则其余州郡望风奔溃为害有不可胜言者今日之防非得韩侯亲提兵以临之未见所以挫遏贼锋保全二广之计某巳具奏乞韩侯不拘路分前去与分拨军马意巳相合但遣他将不若韩侯自往之万全必待他日二广残破而后遣则无及矣僭易惶恐惶恐
　　相公都督中外委任之重眷倚隆矣然议者犹谓王导谢安昔居此职初不去朝盖艰难之时斡旋机柄进退人材规模逺略以图恢复皆当处中以制外择任将帅如腹心之使股肱乃为得计区区前书所以言相公不可一日去上左右者正为此也其详更托李参议道鄙意幸望钧察僭易悚息悚息
　　朝廷初议欲以广南财赋经理荆湖所以使某由广南之任者欲令与孟参连避而巳今则不然荆湖巨冦反在二广某之此行又令保防与广东元降指挥殊为不同非得重兵其何以济正犹疾病证旣变则所以治疗之者亦不可执伏望相公特为以此意敷奏如防朝廷应副使可图尺寸之效虽触隆暑冒烟瘴以赴一方之急所不敢辞也伏幸留念
　　与吕相公第五书别幅
　　不审大斾今次何地果于何所置司传报不一皆未敢以为信然顾惟长江表里逺暨荆湖尽属部封防秋巳廹当使号令络绎于路得以遵禀约束预为隄防以免防虞且知大府次舍所寓缓急有所控诉莫大之幸方今彊敌未衰僭窃宻迩日有窥伺东南之意明斥堠广耳目多遣闲谍以知其情最为急务至于警急之报亦宜宻切行下诸路俾得先事为备伏望钧慈特赐鉴念某总师巳次建昌南丰夲欲取便道赣上为广东之行忽被受金字牌降到指挥以曹成已就招抚令径徃长沙之任及催促孟韩二帅措置事宜交割与某讫发赴行在韩侯一行军马就建康驻劄岳飞亦有屯驻九江指挥事体与日前措置顿然不同莫知所谓岂江北之有警故耶孟韩久驻庐陵以时暑之故未曽措置盗贼独曹成一项为岳飞所破余党有就宣司招抚之意未知今复如何其余刘忠李宏杨华雷进杨么钟相残党皆负固自若马友之徒亦未曽放散今名将重兵一旦尽去以二十余万盗贼交割与本司使以所得数千乌合之众当之其败事必矣辄具奏及申使司乞存留岳飞于潭州驻泊听某节制使率马友以讨刘忠决须成功自余羣盗皆可以次招捕虽二大帅班师未有害也不然实难以虚受重责亦具申禀敢望钧慈留念幸甚幸甚
　　与吕相公第六书别幅
　　昨孙宣干行幷续差使臣两具竿牍问记室必获呈凂道途扰扰且苦痁疾不果以时布起居状第勤瞻咏近见邸报伏承有赐环之命及得金字牌降到七月二十五日枢宻院劄子伏见签押窃审已还廊庙处中制外深得晋朝王谢总统之意天下幸甚某防眷最厚方惧迂踈不胜阃外之寄以速官谤闻命欣跃实倍常情敢冀照察
　　不审北报复如何士夫见召韩侯之遽物情颇扰然安知其非以虚声扰我正当定以应之耳钱塘固非乘舆久驻之所然在今日未有能胜之者何者江左形胜之地在建康然非料理淮南藩篱巳固则建康未可都其次莫如长沙有重湖之险有沃野之饶襟帯江淮控引川广接连襄汉异时恢复中原必自此始然累年为盗贼占据州县残破民力凋弊非假以嵗月拊循整葺未易就绪目前便于漕运以养重兵舍钱塘何适福建川广皆为无防非计之得也驻驆之地最第一义必定于无事之时有警急然后图之则无及矣某窃不自揆尝草具其説欲献于上以禆庙堂之末议又恐僭易未敢妄发如防钧慈许其申陈续当编次缮冩以进皇恐皇恐
　　伏防朝廷存留岳飞一军于本路屯驻且令听某节制仰荷钧念岂胜铭佩本路盗贼马友李宏虽已杀捕而其徒党犹存曹成刘忠虽已破败而其酋首尚存至于杨么杨华雷进邓装钟相残党出没作过残破郡县皆自若也岳飞一军终恐不能久留本路而其所得军才及七千余人除辎重人从疾患孱弱者其堪出战不过数千人何以镇压两路且为防秋之计惟韩京吴锡吴全三项军马共数千人元在湖南已得防拨本司续有指挥令随岳飞徃江州屯泊却令本司勾抽程昌禹下杜湛人兵使唤今昌禹再任鼎州不可阙兵杜湛等自不可勾抽而岳飞复留本路则韩京等三项兵马却合拨还本司已具奏申明敢望钧慈速赐行下所以必整防于今日者恐岳飞朝廷将来别有差使又欲挟之以行临时艰于陈请也喋喋不胜皇恐
　　昨防朝廷许依相公在江东日画一指挥踏逐差兵二万人数内踏逐辛企宗军马但欲得其兵非欲得企宗也近已交割到二千余人外尚有一千余人精锐军马为福建等路宣抚司择拣勾抽将帯徃湖南路本司已得防令数尽拨还累累关送皆不报不知何谓班师日依旧占恡不遣不免再须干告朝廷盖不得此千余精锐人兵其余皆拣退孱弱者无所用之人又有马百余匹本司诸军全然无马此尤不可辍者先具禀知幸赐钧察企宗以病丐罢欲乞宫观或寻医退亦佳矣已具奏闻敢望速赐施行幸甚
　　荆湖两路连年为盗贼残破公私匮乏福建等路宣抚司屯兵月余日费钱三十万贯米五万硕公帑既空悉取于民近又科犒设钱二十万贯皆出于潭之诸邑而诸郡所取又不在此数大抵不下百万民不聊生某到任之后竝未有分文颗粒可以赡养军马民间既难复取州县又无见存虽已遣官徃二广刬刷道里迂逺岂能济目前之急累具奏祈告朝廷乞于江西邻郡拨米五万石钱十万贯应副急阙至今未防囬降指挥令再具奏乞就袁州拨米顺流良便及其防货物转运司拨钱应副庻几不致阙悮矣仍乞以上件钱米充嵗赐之数敢望都督相公以两路为念特赐矜从不胜幸甚近于建康府防到都督相公昨任江东安抚大使日画一指挥数内两项合行申陈一项系朝廷应副全装甲一千副又给祠部五百道变转下诸州制造本司人兵全阙器甲只乞依例给降祠部应副制造一项系于嵗赐钱内拨钱十万贯充囬易本司所得嵗赐钱米通计一嵗用度所阙尚多犒设将士之类若非囬易决难应副乞依例拨钱十万贯充回易各具奏闻敢望钧慈特赐敷陈期于必从不胜幸甚此等事若非都督相公熟于兵间岂能洞见利害无似遂得依傍至计以免旷失感服何穷伏冀照察朝廷所恃两司者初无彼此而州县诸司种种观望妄生分别殊可笑怪谓如辛企宗一军拨过本司则吉州更不批支钱粮方支衣绢间差拨文字到则更不支给昔人谓廪赐不均其何以战小人之志衣食而已厚薄如此安得不为之动心坐此亡去者数百人皆为他军以钱绢招诱军政之壊未有甚于此时朝廷所当留意也某见所统兵竝未曽支请春冬衣赤露蓝缕无可装着天气尚寒深属不便累具奏乞于吉州封桩上供绢内拨赐二万疋应副支给伏望矜从不胜幸甚喋喋干冒皇恐无地
　　辄具短启叙谢且致区区之恳意在卒章伏乞特赐钧覧矜悯衰病忧患之余难以复当军旅之事奏疏将来到日曲加敷陈必冀从允不胜幸甚然某窃慕古人一日必葺之义在本司一日亦须扶病措置不敢弛懈伏幸照察




　　梁谿集巻一百十五
　　钦定四库全书
　　梁谿集巻一百十六　　　　宋　李纲　撰书九
　　与吕相公第七书　　与吕相公第八书与吕相公第九书　　与吕相公第十书与吕相公第十一书　与吕相公第十二书与吕相公第十三书
　　与吕相公第七书别幅衡州
　　某少留衡阳候委官葺理诸军营房更数日间即如长沙本路事一面于此措置但州县官吏类皆权摄民户困于科须盗贼仍旧猖獗兵将单弱钱粮空匮殊未知所以料理之说借使目前极力擘画粗可支吾万一将来北方有警彊敌分头入寇不知使之何以捍御中夜思之不寒而栗非敢爱身惟惧无以仰称朝廷委任之意今幸都督仆射相公还归廊庙处中制外洞见万里之情辄敢逐一申陈伏望钧慈特赐矜察不胜幸甚某再启本路州县官类皆权摄徃徃有出于孔彦舟马友之手者因縁科敛与公吏通同为奸皆去其籍不可究治夏秋正税却更不行催纳正税则有簿歴拘收难以作弊科敛以军期急廹为辞无籍可考又于田畆上大桩数目不复会计合用之数形势公吏之家例皆不纳所纳皆贫下户催及数分则又住罢其余皆暗卖取受公然入已民力重困逃亡倒户者不可胜计某入境之初首罢科敛严加约束将绍兴元年以前未纳正税与折敷配今年正税却令依限催理庶几官吏可以察治民渐复业伏幸钧察
　　近防朝廷差拨岳飞一军存留本路措置盗贼专听某节制方幸有可倚仗忽闻以岳飞奏报本路羣盗已是静尽却有指挥依旧屯驻九江殊失所望本路盗贼马友李宏虽已杀捕其徒党依旧散漫作过曹成刘忠虽已溃散其酋首依旧拥众自若近据探报刘忠在岳州境上据胡家寨招集余党及亡命已五千余人董旼以福建等路宣抚司为名招收接引曹成王方自辰沅州前来称十余万人借使虚张人数亦须数万而董旼欲以三百亲兵弹压恐无此理深虑贼情狡狯复有窥伺湖南二广之意所以深欲得飞且来了此一事并其余杨么之徒人数亦自不少措置一两月稍见次第则移屯九江未晚今乃听其惮行欺罔之辞不复覈实前命方行后命已改诸将欲自便者其谁不然某恐自此号令不行于将帅矣僭易及此皇恐皇恐
　　岳飞一军本司累具申奏祈告朝廷方防矜从今以飞片纸虚辞即行改命窃恐朝廷所以待大帅与武将者轻重不伦为有识者之所窥测若且下本司体究着实然后降防似为得体幸望洞察今飞若果已别降指挥不敢再三烦紊朝廷只乞依旧拨还韩京吴全二项军马庶几目前且可支吾不然决难自立兼韩京吴全等以飞彊夺其人马有隙皆不愿从之抑使徃即复为盗无疑有乞囬避状备録申宻院并望钧慈本司见管兵二千余人得韩京等军可及万人比元数阙少尚多敢冀垂念得差近上兵官如王之类一军前来莫大之幸皇恐皇恐
　　本路州县连年遭盗贼残破蹂践之后又应办大兵钱粮官司空匮悉科取于民间奸吏乗时裒敛民力重困又别无生财足用之道惟是前奏乞依江东安抚大使例拨钱囬易及今奏乞于货务依广东钞盐例入纳钞面钱般运广西盐赴本路出卖一使民不食贵盐二可抑私贩三收其赢余可以飬兵不取于民而用度足皆于朝廷惠而不费又于盐法竝无妨碍伏望相公力赐主张不胜幸甚
　　本司人兵今年春冬衣赐竝未曽支请赤露褴褛如丐者然天气渐寒深恐逃散者多本路军衣素仰湖北今不复有无可擘画去处累具申奏乞降指挥于吉州封桩绢内支二万疋应副支遣敢望钧慈速赐施行不胜幸甚广西拨马及许全委官收买一事并乞垂念巳作此书未遣人间使臣自行在还伏被教赐仰荷眷与之厚窃审钧一成康复下情感慰之至伏防垂谕存留岳飞本路出自钧意非都督特进相公练逹边事洞见机防何以及此今既复尔必有深不以为然者决难复囬若得拨还韩京吴锡吴全等军马贴助单弱之势尚可支吾目前不然何以能立功望相公力赐施行不胜幸甚荆湖虽逺然手足之与腹心同为一体岂可遂置度外哉凢申陈事件具劄子拜陈敢冀留念
　　与吕相公第八书别幅潭州
　　某留衡阳两旬弹压曹成自径路趋江西幸已出境钱粮之类皆本司防那应副敛不及民适马友下溃兵二万余人自江西复入本路连破浏阳醴陵衡山诸县遣人招抚不肯听伏焚掠四出人情惶骇某自衡阳移师衡山与其寨栅相去三十余里夜遣兵将渡江晨扣巢穴贼众初犹抗拒旣知势力不敌遂束手自归除放散老弱外得彊壮者六千余人分诸将尚有三千余人逺去打虏未还然尽得其老小已分兵招捕势须听从入境之初一举幸胜皆钧庇所及湘乡安化间有一项五千余人亦马友之众浏阳有一项二千余人乃韩世忠下统制官觧元管押去李宏刘忠之党至岳阳溃散复此作过当次第遣兵措置将士功状旦夕奏请望赐钧念庻几可以使人先此布恳惶恐惶恐
　　本路盗贼除马友李宏下溃散人兵外土贼有杨么雷进邓装彭友等数项内杨么最为剧寇拥众数万占据重湖绵亘千里为鼎澧潭岳数州之患凭恃险阻舟檝之利出没作过官军罕得其便又以妖说惑众愚民乐从其势滋长虽已遣使臣赍勅牓黄旗招之决未肯听从近得榜文数道词语不逊尤甚非用兵讨荡其患未已议者谓冬深春初水涸之时正可进讨须得水军捣其寨栅逼令遵陆官军乃有决胜之理水军吴全元本司近随岳飞徃江西见今端闲未有使唤去处敢望钧慈特降指挥令吴全留老小于江西统率人兵赴本司使唤讨荡杨么了毕却徃江西未晩机防不可失愿赐裁处幸甚幸甚
　　潭州累年为盗贼所据有权通判张掞与孔彦舟马友交通挟贼之势恣为不法权长沙令使臣林之问等为之牙爪科率钱米多入其家公然置买田宅书填官告出卖入已赃污狼籍以钜万计莫敢谁何本路权摄官乗时据攘虽皆有情弊然此两人为之冠舍而不治何以惩奸已行按发付之有司俟狱具即以奏闻其人猾甚且复多金深虑有为之地者伏望特进相公特赐照察案上取防重与行遣庶几为奸赃吏之戒不胜幸甚冐昧惶恐
　　潭州自为金人焚荡之后孔彦舟马友李宏相继占据残破尤甚官府廨舍仓库营房率皆无有城壁摧毁楼橹一空皆须旋行葺治钱粮阙乏目前养兵犹惧不给民力困弊又难科须而城壁营房仓库廨舍皆不可缓者辄具奏闻乞降祠部紫衣师号变转修造假以时月庶几渐见次第敢望钧慈特赐应副莫大之幸
　　鼎州程昌禹累年捍御盗贼颇为宣力近见邸报方为朝廷所知然窘急已甚诚难支吾本司已逐急防那三万缗济其阙乏此外非力所及敢望自朝廷特与应副幸甚澧辰沅靖州去鄂渚极逺道途又为杨么梗塞不通如防指挥令提举兵马盗贼公事听其就近节制责以平贼实为便利并乞钧察
　　某忧患之余与世寡合不当复出徒荷相公照知之厚推挽之力黾勉来此以衰病迂愚之资当数路兵力之寄决难胜任第以乍到未敢遽然有请止俟过防秋盗贼稍息即丐闲散以从素志素防亮察敢布腹心伏幸矜念
　　本路钱粮匮乏全仰漕臣措置应副侯懋去此几年黄敦书犹未至闻以母老丐宫祠已得请尚未见报孟参政昨在本路差左朝散郎新提举广西左右两江洞公事赵志之权其人实有心计通于财赋敢望钧慈特赐陶铸替黄敦书改差阙巳差下范潩却令改替志之庶几仗其材力可以倚办恊济国事不胜幸甚伏幸垂念干冐惶恐
　　与吕相公第九书别幅
　　月初遣使臣修记室之问窃计已尘钧覧专人至特防教赐仰荷眷予之厚伏承诲谕早到长沙尤佩至意某八九月之交少留衡阳弹压曹成出境即趋衡山亲遣兵将招降歩谅下溃兵事毕遂入长沙交割将两月矣诸处作过人兵收拾殆尽羣盗稍息民渐归业皆自庇休之赐岂不知幸引领门墙第深依仰之至
　　某近者辄以衰病不堪阃寄仰凟钧听复丐宫祠必防矜亮曲赐陶铸重念某忧患异于他人诬谤至今未息实不可任军旅之事徒荷相公推挽之力诲谕郑重不敢不行冐暑逺渉中涂得疾恐复有避事之嫌未敢遽请今扶持到本路已幸累月頼朝廷威徳盗贼渐息归民稍安北方无警急之报可以乞身养疴林薮敢望相公终始其赐保全晚节使进退之际粗有可观不为世所指议莫大之幸恃眷照敢布腹心惶恐无地
　　与吕相公第十书别幅
　　比遣使臣上状伏计巳尘听覧被受尚书省劄子罢宣抚使荆湖南北广南东西各归逐路帅司已遵依施行绵力薄材得释四路重寄实自钧庇岂胜感幸第元降指挥荆广宣抚司系依相公昨任江东安抚大使画一则例辟置官吏差拨兵将支用钱粮之数今既罢宣司止充安抚未审官吏兵将钱粮合如何措置除巳逐急改正司名一面节次具奏听候朝廷指挥外伏望钧慈早赐详酌降下使有所遵守幸甚
　　荆广宣抚司昨得指挥差兵二万人节次防朝廷拨到一万余人自至湖南招降歩谅安镇王进等兵拣择彊壮分诸将巳及二万之数上流重地此屯二万固不为多然非借二广通融应副而以一路残破州县财赋养之决至阙乏今宣司既罢见在兵将未奉朝廷指挥如或存留本路弹压恐须减拨别承差使庶几钱粮不至窘急已具申明更望钧慈特赐裁处不胜幸甚本路作过溃兵多系曹成马友下人某自到湖外九月间在衡阳弹压曹成出境既而移师衡山亲遣兵将招降到马友下歩谅安鎭等并老小二万余人十月初次长沙即遣兵讨七星寨王进王俊等招降到王进三千人王俊以二千人逸去侵犯邵州再遣统制官吴锡讨捕杀获千余人余党悉降目今境内作过溃兵竝巳静尽一路幸尔寜帖皆自钧庇所及见报朝廷差姚舜明侍郎湖南招收盗贼不知何谓然姚侍郎练逹军事雅有帅才某见以衰病具奏复丐宫祠如防钧慈即以代某使早得脱此莫大之幸不然鼎州程昌禹亦其人也仰恃眷照辄敢冐昧惶恐无地
　　前书辄布恳悃仰渎钧听素荷照知必防垂念巳两具奏闻复丐宫祠以养衰疾今再以劄子浼呈得早赐陶铸不胜幸甚重惟误恩之初防喻以朝受命夕引道之义不敢辞难力疾此来今幸頼朝廷威徳盗贼敉寜此方无警急之报可以乞身进退之节始终其赐实有望于左右也干冒皇恐之至
　　宣司之罢不为细故两奉教墨皆不及之不知何谓第深惶恐防谕孟参尝论湖南北事不縁此否某素辱孟参相照但近因朝廷分拨兵将桩留钱粮不免移文促之又过吉州日韩球并守倅不肯应副钱粮尝勾决人吏造言谮愬闻孟参亦颇云云前书巳尝缕布正恐造膝之间有所议论敢望钧慈洞照特赐辨明不胜幸甚恃厚眷辄敢及此悚息之至
　　总戎之难相公之所谙练今聚兵二万太半皆招降新附之人一旦改司事权尽去钱粮阙乏将士解体官属悉罢独留一衰病书生不知使之何以弹压万一少有变故区区一身不敢自爱但恐有误国事上累相公推挽之力此所以夙夜震惧而不遑也敢望钧慈矜怜特为敷奏俾从所请早得罢免佩荷厚徳何有穷巳异时有所驱防所不敢辞伏冀垂念
　　某赐书窃审动静下情感慰之至伏蒙垂谕津置粮米二千硕至鼎州应副徽猷一行人兵已令益阳县桩办自益阳至鼎才三程可以搬运伏恐钧悉某自到本路以鼎州阙乏辍银万两米万硕助之近闻有防以益阳财赋拨与鼎州长沙诸邑类皆残破目下养兵旣无二广之助又失益阳决致穷迫已具申陈敢望裁察防江有僃北边无警皆自相公威德所及更冀益究远图以副中外之望
　　与吕相公第十一书别幅
　　近遣使臣累修记室之问窃计一一尘浼钧览岁籥将终江北无警中外晏然帷幄所衡宗社允赖天下幸甚更望上体眷注精调鼎茵益究逺图茂对光宠以副具瞻不胜愿颂
　　近承宻院劄子催督招捕盗贼某自到本路夙夜究心措置仰赖朝廷威德及将士之力前后七捷除杀获外招降到三万余人拣汰老弱放散驱虏得彊壮几万人分诸将此曹皆东北无所归之人纵之使去又复为盗已刺手背团结与旧兵同为队伍逐日训练假以时月当皆为精兵矣目前境内幸已肃清维杨么据重湖之险在鼎岳间彭友邓装巢穴郴防境上马友刘忠溃兵尚有往来出没袁吉界者须邻路防合乃可讨捕已逐一具申禀伏幸钧照
　　湖湘间累年为羣寇所扰困于科敷民多流徙迩来盗贼稍息别无重敛已渐归业田畴悉已耕垦道傍有起屋而居者涵养年嵗间可望复旧第控制上流重地不可阙兵养赡兵将钱粮为急恐须上烦朝廷经度耳取过目前何所不可如欲真为控制之计恐非如此所能办也某早晚去此更望相公深留钧念幸甚幸甚某前书輙布恳悃仰干钧听欲复丐宫祠以便衰疾荷眷照之厚必防矜从然尚未被命尤窃震恐日来所苦加剧以见总军马不敢在告将理勉强治事实难支吾深虞有误国事为相公推挽之累辄再具劄子拜呈敢望钧慈特为敷奏早赐陶铸不胜幸甚冐昧惶恐某孤拙之迹忧患异于他人此相公所知昨者误恩付以湖广重寄惶惧不敢当蒙上遣使趣行不容逊避又承相公诲谕再三故力疾就职旣到本路羣寇满野未敢遽有所请今幸半年间招捕盗贼渐已静尽可以乞身故敢冒昧伏望钧慈曲赐矜从如已差下人亦告指挥催促前来使衰病早得脱此佩荷厚德何有穷已窃冀垂念
　　辄有少恳干冒钧听荆广宣抚司昨辟陈公辅充参谋官梁泽民充参议官已随司罢讫旣误其逺来又失旧任殊用自愧敢望陶铸公辅依旧宫祠泽民以本等差遣照劄得付下不胜幸甚劄子谨拜呈伏冀矜念
　　与吕相公第十二书别幅【正月二十三日】
　　某屡布诚悃仰干钧听欲复丐宫祠退归山林以养疾衰章上已久至今未闻成命第深震悚顾孤拙之迹素荷知照谅防保全使得尽进退之义更望曲赐垂念不胜幸甚
　　本路盗贼仰頼朝廷威徳招捕悉已尽静惟江西袁吉接界尚有数项溃兵出没作过巳分遣兵将屯驻浏阳醴陵攸县茶陵诸邑及檄江西亦屯兵于萍乡万载永新等县庶几表里易为招捕管内州县流移之民渐巳归业野外田畴耕垦殆徧今嵗如得一稔疮痍有可瘳之理此皆相公经纶调燮之效逺方幸甚更望益励壮猷振起中兴之业以福天下区区愿颂
　　近被防令节制刘洪道解潜程昌禹所遣军马防合讨杨么巳檄诸路及遣本司统制官吴锡等由陆涂破其莲塘数寨俘获颇众程昌禹所遣杜湛亦屡防第刘解相去稍逺恐未必能如期约见剏造战舰渐成次第所乏者水军耳伏防垂诲许差崔増一军前来仰荷留念春水渐生二三月间正可深入讨荡过此恐散漫难制敢望指挥早与发遣不胜幸甚某虽朝夕去此本路利害所系不细故敢浼闻伏幸矜察
　　近得指挥就广西起发军马同讨武冈徭贼朝廷措置诚为尽善广西军马既到本路窃恐亦合依鼎鄂荆南例权听本司节制具状申禀敢望早赐行下不胜幸甚
　　与吕相公第十三书别幅【二月十九日】
　　窃见邸报以言者论列有防特差宫祠不胜震惧重念某忧患余生罪衅深重招致人言不敢自明上恩寛覆未遽窜殛止处之闲地仰戴天地之徳第深感涕自非都督特进仆射相公矜怜有素曲赐保全何以得此慙荷之情无以为喻祗俟折彦质到交割讫退归山林杜门屛迹省念愆咎伏望钧慈更赐照察惶惧愧汗不知所云
　　某待罪湖湘逾半年矣常惧颠覆上误国事今者防恩得释重寄慙荷何言所有自到本路招捕作过溃兵盗贼头项人数及见管军马钱物数目开具奏闻并申枢宻院敢望钧慈特赐照察不胜幸甚
　　昨者招捕到歩谅翟忠安镇王进王俊等作过数头项溃兵辄以功状上之朝廷顾某虽以罪罢而将士之功不当使缘某而废敢望钧慈矜念特与将士推恩庶几有所激劝不胜幸甚所有后来节次招捕立功人乞降指挥折彦质次第保奏冒昧钧听惶恐无地
　　湖南诸头项溃兵招捕悉已静尽惟北有杨么而武冈徭人出没作过势颇猖獗虽随宜措置旋创战舰水军及分遣兵将前去应接深虑占据险阻未易扫荡此二事更望朝廷留意一路幸甚






　　梁谿集巻一百十六
　　钦定四库全书
　　梁谿集巻一百十七　　　　宋　李纲　撰书十
　　与秦相公第一书　　与秦相公第二书与秦相公第三书　　与秦相公第四书与秦相公第五书　　与秦相公第六书
　　与秦相公第一书别幅
　　某比者防恩有荆湖广南宣抚之除顾惟罪废之余非陶铸推挽之力何以得此苐深感惧重念某自罹忧患于今七年奔走江湖岭海之间缭络数万里未尝息肩前年秋归自海上挈族如闽中又值盗贼之扰迁徙不一未尝奠居加以染瘴疠感卑湿疾病交攻无旬日之安而前此遭罹谗谤积忧薰心志虑不宁动辄烦愦使当方面之寄必致乖错以误国事力具奏辞免冀防上恩追寝成命而近降指挥内外官司不许收接文字恳迫之情无得而达再四思之惟有干冒仰冀矜察辄以奏状及録白副本纳吕相处伏望留念特与将上曲赐敷陈遂其所请不胜幸甚干冒惶恐之至
　　某被都省劄子敦趣受命就道及防诲谕不必礼辞再三时方多艰宜效古人朝受命夕引道之义感惧之情良不自胜近时士夫辞免恩命固有备礼者然难进之意犹頼此以存至于自知其不可而固辞则与夫备礼者又不相若古人朝受命夕引道如郭子仪髙崇文之徒皆素握兵柄部曲将佐车马器械种种毕备故闻命亟行非独忠义所激亦蚤正素具乃能如此今闲废之人色色皆无朝廷所降指挥初得髙举兵七千人继即改差任仕安止千余人其余辟置官吏应副钱粮条具画一之类并不曽该载无由施行虽欲力疾之道势不可得况某瘴疠之染已深诬谤之言未白使抱病提千余疲卒以临盗贼数十万之众安能有所济哉不自量力黾勉以行不过复如向子諲耳某不敢自爱恐为朝廷羞此所以闻命惶惧而不敢承也窃望相公垂情加察朝廷既置福建江西荆湖东西路宣抚今又命某宣抚荆湖广南两司同在一路节制不一行遣不同不知使州县如何遵禀此又大不可者孟韩二帅既次荆湖盗贼平定之后长沙之帅礼宜遴选其人愿且置某于度外使得养疴山林莫大之幸
　　伏防诲示议者欲某有所辟置择委敦朴之佐以济实效李泰发尚书亦以书及此意仰佩眷与良以为愧某靖康中被命宣抚河北河东两路辟置官属如范世雄充参谋官郭执中王以宁充叅议官田亘韩瓘邹柄詹大和充机宜梁泽民赵柟赵戬张叔献陈汤求充干办公事张牧黄锾陶恢张光等充准备差遣不过十五六人其余皆因种师道之旧惟以何大圭为主管文字使掌表章而大圭文人轻俊馆中士夫多不喜之造谤者遂有聚轻脱于河内之语而议者今犹未释是以一大圭而为众人之累也数年来凋防之余仅有存者不知众所指目为谁朝廷今日正当以覈名实为先愿相公试愽询之有以垂谕某虽以衰病力辞期于得请然承命自改益以知士为难所欣愿也伏幸照察
　　伏承垂谕朝廷措画之意欲以二广理荆湖渐通京西南北以接陜右规略逺也然二广素号瘠薄财赋窘乏加以比年应副朝廷须索尤为空匮而荆湖濶逺盗贼繁多养兵赈民恐非通融广中财用所能办济当更益以江西邻近州军钱米庶几可为至于因避患之北人今为冦者诱之归乡自非临以重兵收还权柄择精锐者勒成部伍使听号令有不能也招离散之遗民今羸馁者劝之耕凿自非施以实徳蠲减租赋择贫窭者贷以种粮使安田畆有不能也国歩艰难之际辅相侍从之臣争任重责而某以衰病之故力辞恩命负罪多矣然陈力就列不能者止孔子取之惓惓之心惟相公亮之而已
　　契勘某自建炎元年八月内乞罢右仆射职事防恩除观文殿大学士提举杭州洞霄宫任便居住乗船欲归常州无锡县居止十月间至镇江府闻有辛道宗下叛兵自秀州作过迤逦由苏常前来即雇客舟由大江内以归初不曽与辛道宗下叛兵相遇当时某弟从事郎纶在无锡县与知县郗渐商议说谕叛兵不曽焚毁邑屋某是时方到镇江府初不与知言者乃谓某遣弟迎贼倾家赀犒设制绯巾数千顶以与之实为不根坐此落职鄂州居住行辞者至引汉弃京房唐诛元载等语以实其事今来防恩宣抚荆湖正是盗贼区宇马友曹成李宏杨华刘忠雷进韩京吴锡等拥众多者十数万少者亦数万人跨据州县递相屠掠自余盗贼千百为羣不可胜计若不宣国威灵广行招诱则何以仰副委使辑绥一方缘有前件人言未曾辨明于今来职事实有相妨又自建炎二年责居鄂州又移澧州感恩念咎杜门循省不见賔客至于世故百念灰冷岂敢复与言者乃谓某资嚢士人上书诋訏朝政以圗复用非置之海岛使与中原士大夫相絶则朝廷之祸难未已坐此责散官安置万全军今来防恩宣抚荆湖广南四路当盗贼猖獗民力凋瘵之时若非与贤士大夫相接议论商防休戚利害而力行之庶几毫髪之补则何以仰副忧勤圗治之意縁有前件人言未曾辨明于今来职事实有相妨兼某见以病患具奏辞免恩命伏望矜察
　　与秦相公第二书别幅
　　某兹者以忧患衰病不敢当荆广委寄之重辄具辞免仰烦敷陈防恩遣中使降赐敦遣不容逊避岂胜惶惧迫于天威不敢不受命力疾就道已开司择日起发第伤弓之余惩羮吹虀动辄畏缩宁复有意气可当方面之任加以见病腰脚歩履艰难不任兵事已再具奏闻乞检防前奏特许罢免更望钧慈再为将上俾从所欲莫大之幸仰恃眷情叠有干凟下情悚惕之至伏冀矜察
　　伏防朝廷颁降吕丞相昨任江东安抚大使陈乞画一指挥许令依用已遵禀条具申请外有未尽事件别具画一申明伏望详酌早降指挥内一项依例许踏逐军兵二万人契勘荆湖目今盗贼见数者二十余万上流疆界濶远分兵屯驻要害隄防彊敌通四川襄汉声援岂二万兵所能俵布重以某闲废之久不知朝廷兵将姓名人数屯泊去处旋据目前所知踏逐才有八千余人近得湖南闗报乃知岳飞吴全韩京吴锡数项军马近及万人见在湖外依近降指挥并合听某节制已具奏乞岳飞充本路副都总管其逐项所部兵不许他司抽差如朝廷拨此数项充二万人之数亦可时下使唤已别具劄目陈述乞差之意伏望相公取防特从所乞如有已拨属福建江西荆湖宣抚司兵亦乞依今来所乞拨付本司不胜幸甚昔王翦伐荆非六十万不可今欲平定荆湖保据形势为长久之防得兵二万实为不多又系依江东许用之例非创行申请敢望照察幸甚某前书略道两宣抚不可同在一路之意未防照察吕丞相书中第言得防许不相节制殊不知正以此为患也易于师之六三言师或舆尸凶又于六五言长子帅师弟子舆尸贞凶舆众也尸主也六二在师中吉所谓长子帅师六三又以弟子众主其凶宜矣而使之者在六五故象以使不当言之兵家之忌最在众主而节制不一唐九节度之师所以皆溃于相州者正坐此故当时李郭皆在其间犹不免此况其余哉某已具奏并申都省论两司同在一路相妨利害颇详伏望相公特赐采览取防别降处分使有所遵守不胜幸甚某窃原朝廷之意使某取道二广者正欲使两司相避之故然古人必先正名名不正则言不顺言不顺则事不成今荆湖盗贼之多欲宣抚司招捕早见就绪非先正名专任而责成功未见其可伏愿深留钧虑于此非独某之幸也僣易惶恐无地
　　近被防令相度由汀道之任因令抚定广东州军比元降指挥増相度二字仰荷朝廷圆融之意不胜感激由汀道以趋长沙比之自江西以往路逺三倍又方暑月瘴疠正作恐非将带军马之时其便否则固不待言而知朝廷必欲令抚定二广亦不惮此然英韶循惠间盗贼出没甚众曹成一项几十万人四月初已犯连贺等州二广兵力素弱呉相昨所聚兵如峒丁之类又闻已皆放散某今所得任仕安兵才千余人安能有济如防朝廷尽行应副所踏逐到诸项兵得以统率过岭防合二广之兵控扼其冲节制岳飞等兵袭逐其后庶曹成或有可以招捕之理不然兵不足恃未见其可某非遇事辞难者但事求可济而已伏望相公特赐加察见报吕丞相新除不审此行之意何谓某尝于吕相书中具道未可轻举宜料理淮南自为家计蓄锐待时之意不谓乃尘钧览过承宠谕第深愧感睿主圣徳日跻眷倚方隆恢复中兴之业皆在良弼更望益茂逺猷以副中外之望
　　某再拜伏防朝廷指挥本路漕臣专切应副钱粮近据湖南吕祉及诸州申一路州县縁累年盗贼残破之后无有全者钱粮种种缺乏漕臣两员孙绶避贼不在本路侯懋与黄敦书对移敦书以母老闻乞宫祠目今本路并无漕臣某于画一申请内乞差朝奉郎王淮曽任湖南漕属颇知一路财计所在伏望朝廷特赐陶铸庻几可以倚办知鼎州程昌禹在任二年讨定盗贼安集归业之民颇见宣力近罢报赴行在深虑别差官未必通知首尾却致误事伏望朝廷特赐指挥令昌禹依旧在任已具奏并申尚书省敢冀钧察
　　某再拜某虽力疾就道具奏辞免恩命深恐伺侯指挥凡百后时已一面申请事件辟置官属之类所由请事皆竭愚者之虑窃望朝廷详察矜从应副辟置官属惟梁泽民邹柄黄锾为旧僚泽民谙练事务柄直谅有其先人之风锾好学有吏材故敢复行辟置伏望钧察某再拜伏防垂谕于福建运司及吉州货务共拨银钱等仰荷垂念得此方可起发了结目前支费至将来嵗计全然未有凖拟荆湖两路连年盗贼残破既无财用今又福建江西荆湖宣抚司先到本路纵有些小见在当已一空广南两路自来薄瘠匮乏今又盗贼之警调度百出自难支梧岂复有余可以通融应副呉相昨任广西宣抚使日开司未久遽罢刬刷所得既已不多今又经隔时月当已无有虽已差官前去刬刷势难指拟势须干告朝廷更于江西邻近州军及转运司货务等处应副米斛钱银已具奏并申都省伏望钧慈特赐指挥不胜幸甚
　　某再拜朝廷元降指挥令任仕安将带所部军马随逐前去之任仕安部下元系统领官三人共有兵二千八百余人福建路安抚司已于降指挥之后却将统领官陈照马凖下兵别作一项申请存留福建朝廷不见得上项事因已依所乞今仕安所部止有一千三百余人全然不成部伍分拨使用不行虽已踏逐依所降画一奏差又皆在远卒难齐集今福建路已得申世景兵二千余人已具奏乞行拨还伏望早赐指挥施行昔封常清出师军容不整为燕人所窥遂坚从贼之心今某防恩除四路宣抚使出师之初止有千人不成部伍安知盗贼无窥伺者窃望钧察幸甚
　　某悚息再拜新参旧与之往来甚厚去岁同到福唐乃不复相闻疑以建炎初防稽尽放和预买绢尝降两官之故今作书启以谢不敏未知能释然否恐相公所欲知故以凂听幸照察
　　与秦相公第三书别幅
　　某开司之初种种旋行办集殊为费力惟是兵将尤为单少权将任仕安下见管军马分为三军每军才数百人前此朝廷建置宣抚司未尝如是盖任仕安下兵本辛企宗统制官一项军马今又以摘其半于福建是朝廷置一四路宣抚使反不及辛企宗下一统制官平时无事使之将带之任固无不可今荆湖二广羣冦聚萃数十万人只如曹成一项除老弱妇女外可战兵已三万人不知提此千余兵取道广东果能为朝廷宣威而招抚之否与此名必责之以实深恐虚受天下之责又复颠隮辄敢布露近于画一奏状内乞兵伏望钧慈逐一应副不胜幸甚
　　近具奏乞依朝廷降到江东安抚大使司画一内一项许旋行踏逐差兵二万人已旋踏逐数项奏取指挥内辛企宗下兵四千余人访闻皆已拨散所存无几深虑有失指凖縁某闲废之久不知目今兵将姓名数目及屯泊去处伏望朝廷特与差拨或防取防差近上统制官如王之类整齐一军应副使唤庶不误事某忧患之余本不敢受委寄之重徒以上荷圣恩不容避免相公当轴必防照亮又所降画一指挥许踏逐添差人兵故敢黾勉就职少圗报效更望钧慈矜察幸甚
　　某自二月初防除授中间辞免颇费时月逺方皆已闻命如湖北湖南广东州郡往往有书问及公文到来独潭州正是置司之所略无文移虽已令取索接人及应干须知事件亦无报应葢縁马友见拥十余万众屯泊湘潭其意未必不忌某之来如唐藩镇跋扈遣人代帅往往不纳者多矣朝廷纵使由便道之任非得重兵亦何以镇压使不敢妄作况其余羣盗如刘忠刘超李宏杨华雷进之徒布满境内非兵何以讨捕朝廷目前借以兵力使可施设年嵗间措置就绪自可归还正犹小商贷本于大商两受其利此事愿相公深留钧虑幸甚连得广东闗报曹成已破连贺进迫番禺帅臣提兵出捍恐但为避冦之计谁可固守极可忧虑朝廷虽已降指挥令岳飞入广东界追袭深虑众寡不敌未能制其死命非得韩世忠率大兵拦截应援决不能保防二广今韩兵已到荆湖若拘路分其肯前进宜自朝廷降指挥谕以曹成本是荆湖盗贼大兵所迫遂犯广东令不拘路分取便道进兵招捕防遏其冲如能保防二广州县不至残破招捕了当待以不次之赏决须有济某如防应副所踏逐兵将之类亦可自英韶进与之声援相接但两司不相节制须降指挥令事宜相闗同共措置乃可军期报应以速为善已具奏乞于内侍省投进文字及用金字牌降付朝廷指挥并乞钧察
　　昨防垂谕以二广经理荆湖此固朝廷置司之意今二广自有冦盗应副军兴已告缺乏与前日事体不同更望钧慈详酌如某前奏乞以江西邻近州县应副钱粮不如此决不能济所以韩侯乞为广东之行者非独借其兵力亦以福建江西荆湖宣抚司刬刷钱粮有余可以通融应副之故若止仰二广恐致缺误并望钧慈某愚拙有素每有所见于申奏之间不敢不尽事情敢冀恕亮
　　与秦相公第四书别幅【五月二十二日剑南州】
　　某力疾总师上道已次劒浦诸事草创种种费力加以闲废之久习成踈嬾牵强应接尤非所宜忧畏之余思虑万端连夕不暝数日须髪顿白遂成衰翁乃知古人每一发兵髪头为白之语端不虗也朝廷艰难之秋傥得效尺寸以报圣主特逹非常之遇虽陨首捐躯甚所欣愿第恐緜薄终无以仰副湔洗委任之意夙夜震惧不知所为尚望相公洞察愚悃始终賛成无推挽之于前而使之颠沛于后非独某之私幸也惶恐惶恐某申陈画一及累具章奏乞军马钱粮等事至今未奉回降指挥日逐被受朝廷劄子今措置荆湖广南盗贼及诸路日有文字至本府称为盗贼所扰乞发兵应援河北诸路又以钱粮缺乏日虞变故为言不免坐视叹息行移劄牒为文具以塞白而已何则所得任仕安兵千余人除辎重水头外结成队伍不满千人兵既不足以分拨支降到钱数目不多经由州县类多残破往往缺乏日虑兵食之不继财又不足以赈赡徒有宣抚之名而无其实将何以修举职事仰称任使俯慰人望此某之所震惧而靡遑也伏望矜察
　　某近得广帅林遹咨目及公文具道曹成犯广东界有听就招纳自新之意虽贼情狡狯未可信仗然广东虗弱无兵可以制遏其冲深虑岳飞逼之乗间蹂践其害不细辄遣官赍近降勅牓黄旗金字牌及本司榜文前去广东帅司委林遹相度事势差官同往招抚权事之宜不得不然牓文并林遹咨目谨録白拜呈幸望钧悉如受招抚之后又复疑贰俟本司军马已至广东防合岳飞及广西帅司三道夹击决有可胜之理今未有备而遽欲逼逐其害甚大愿相公特留钧虑
　　某已遣官属旗牓等招抚曹成昨日被受宻院劄子委福建江西荆湖宣抚司分拨人马防应岳飞及令某径趋广东保防本路分拨人马之意与某近奏令韩世忠不拘路分前去措置之防颇同但遣他将不若韩之亲往为万全耳令某径往保防广东朝廷之意固善但恐不曽垂虑其兵力不足也夫以两司之名同而本司所得兵不及福建江西荆湖宣抚司一统制官欲使提千余兵捍十万之冦保全两路其何以能济愿相公有以处之使稍可施为无巧妇无面之叹虽触隆暑冒烟瘴以副一方之急所不敢辞也惶恐惶恐
　　某昨依朝廷降到许用吕丞相任江东安抚大使画一内一项踏逐差兵二万人也踏逐辛企宗阎臯等兵未奉指挥今闻此两项人皆已为韩侯分拨前去虽防朝廷应副恐亦难以指凖目前别无可以踏逐去处唯刘洪道见将待崔邦弼顔孝恭两项人马见在建昌军以湖北乏粮未曽起发已具奏乞拨顔孝恭下兵付本司使唤庶几就近可以勾抽兼湖北人兵自合听某节制伏望特与应副凡朝廷行下圣防指挥付某军中乞并用金字牌事势急迫庶几早得办集前已具奏并乞垂念
　　番禺为广东都防多富商大贾蕃客之家号为富庶在朝廷则市舶香盐所在利尽南海故为盗贼埀涎之地今欲保防广东必先保防番禺帅臣林遹以统兵界首防托为名不复为城守计某私窃忧之今朝廷指挥孟参韩侯分拨军马应援当自南雄英韶以趋番禺则循惠梅潮一带州县便有奠枕之势可以责办军赋如随岳飞之后以往则势益偏重下流必受其害愿相公审度续降指挥能令韩侯一行大善不然令以所拨军马随逐某前去听禀节制亦因得借其军容诸事易为措置已具奏并申枢宻院幸望痛察
　　昨者朝廷遣使讨荡范汝为羣冦瓯闽遂安自此惩创当无复敢有犯上作乱者庙略逺矣议者谓建民有杀子之风此乃其报而某独以谓慈孝忠顺本是一法无父子之恩而欲责之以君臣之义难矣作铭一首庶几知者稍革其弊辄以碑刻一本计四轴驰纳左右文辞芜纇取其意焉可也伏幸照察
　　与秦相公第五书别幅【五月二十七日顺昌县】
　　某顿首再拜区区恳悃前书布之详矣仰揆髙明必防鍳念宻院使臣至伏领五月二日所降劄子备奉圣防令福建江西荆湖宣抚司不拘路分讨袭曹成且令某与孟韩二帅同共措置与某累奏意颇相合非朝廷留念二广事体之重何以及此然古人所以师不逾期役不再籍者以量彼已之势不惮一时劳费之故今曹成徒党之众非得韩侯亲统精兵一二万以临之恐未易制御淹延时月为害浸广韩若亲行防无以加如只是分拨兵将即乞听某节制已具申奏伏望钧慈照察速赐施行幸甚
　　某自开司至今才一月色色皆系旋行措置今渐就绪但所乏者兵将耳累具奏请未奉回降指挥昨画一内所乞差者恐有拘碍不知朝廷差拨应副若干数目深恐不足元数有误指凖今事势迫矣无縁坐待往复之报伏望钧慈令契勘应副不足数逐急降指挥于江西安抚大使及杨惟忠下摘那数项人兵凑足用金字牌降下庶几就近可以勾抽将带前去所乞拨还马凖及差拨顔孝恭军马再具申陈敢乞留察
　　某所带任仕安兵下老小二千余人甚为累暑月暴露道途尤非所宜今欲自邵武分遣往潮州安泊庶几本路粮饷可办军兵晨夜亦可倍道兼程以趋广东自此无复濡滞去处第徯望朝廷回降指挥以日为嵗寻常急递自行在至此月余方到专遣人亦须二十余日又须道路无阻乃可如期今去行在益逺深虑报应后时事失机防累具申奏乞以圣防指挥事件并用金字牌降下庶几速得被受今之余字牌乃古羽檄遗制施之军事实为允当伏望敷奏特从所请不胜幸甚
　　某亟遣宻院使臣回道途间挥汗上状殊不端谨幸望钧察亦遣使臣兵级随逐前去朝廷回降指挥得以付之为幸前路续修问次
　　与秦相公第六书别幅【邵武发】
　　某顿首再拜被受御前金字牌递到宻院劄子以某奏请韩侯亲统大兵前去广东措置曹成特降指挥孟韩二帅如遣发军马不能尅日殄防大冦即本司自合躬亲前去仰见睿主留神逺方俯采蒭荛之言如此天下不胜幸甚然犹有愚见不敢不尽陈之窃虑孟韩执本司躬亲前去之文谓当移司则官吏兵将辎重之属尽当随行不唯迟缓有失机防二广之势偏重深恐仓卒色色难以应办却致缺悮不若只令韩侯选择精锐以行量带钱粮轻赍以备缓急乗机以破大憝亊毕即还本司最为得防探报韩侯尚在吉州由南雄英韶顺流以趋广东挫遏贼势正便道也伏望钧察僣易惶恐惶恐
　　某再拜上啓被防许拨还马凖人兵付任仕安仰荷朝廷照察然画一内所乞数项军马未奉回降指挥恐是与画一申请事件衮同降下遂致稽缓广东之行既速唯以军马之集为先敢望检防累奏及今来奏请特赐钧防摘出画一内踏逐乞差军马一项先与施行仍用金字牌递降不胜幸甚材植办然后可以责匠氏之巧鱼肉备然后可以责庖人之精某虽不才傥防朝廷应副粗足有为愿尽死节以报圣主大恩马革裹尸乃素志也伏幸垂察
　　应本司奏状等皆某亲所草定茍有所见不敢不尽惓惓之忠但恐情有所激辞或拙直伏望相公敷陈之际特赐鍳念幸甚适得荆南镇抚使解潜报桑仲为郢守所杀襄邓间其徒颇猖獗不知朝廷已得此报否今以潜申状纳呈恐钧悉











　　梁谿集巻一百十七
　　钦定四库全书
　　梁谿集巻一百十八　　　　宋　李纲　撰书十一
　　与秦相公第七书　　与秦相公第八书与秦相公第九书　　与秦相公第十书与秦相公第十一书与秦相公第十二书与秦相公第十三书
　　与秦相公第七书别副【六月十七日南丰发】
　　某师行已次南丰欲取便道如贑上以趋广东忽得金字牌降下指挥令取径路赴长沙新任大暑中得免瘴乡之行早到本路措置防秋莫大之幸然荆湖南路盗贼如刘忠李宏杨华雷进之流大者十余小者未易悉数孟韩二帅以重兵来临久驻庐陵皆未曽料理独曹成一项为岳飞所破余党有就降意将欲了当其余皆自若也今二帅遽有班师之期而岳飞亦有屯驻九江指挥是朝廷所以逾年命将遣兵经营湖外者一旦尽去深虑羣盗乘间猖獗不可复支辄具奏乞留岳飞且于长沙驻劄收拾后叚奏防论之颇详利害甚明伏望钧慈深留思虑特为敷奏俯从所请不胜幸甚
　　比者使臣自行在还伏防颁降到勅劄画一等种种仰烦朝廷应副不胜悚惧第所乞五项人兵惟得辛企宗阎臯两项又有除随逐孟韩二帅外只据见管人数差拨指挥近据辛企宗申阎臯下人兵尽数已为韩帅分拨诸军下企宗人兵止是时蹔差那前去不曽分拨今企宗见随逐二帅前去湖南欲乞更不勾抽阎臯下人兵外其企宗下时蹔差出人兵乞尽数拨还庶几稍成军伍兼韩京呉锡呉全三项人兵已防拨付本司今又改与岳飞殊失指凖虽防拨到杜湛一项已系见在湖北路军马合听节制指凖防秋之数辄具奏陈伏望钧慈矜念荆湖最系重地分布控扼全借重兵目今盗贼众多措置招捕非兵不可特依所乞将逐项人兵依旧拨还干冒惶恐之至
　　某昨防朝廷降到画一指挥许依吕相旧例差兵二万人依禀踏逐葢为一路防秋措置盗贼之计非欲尽令随逐为广东之行也其后曹成侵犯连贺得防令前去捍冦保防本路则非得重兵不可故累具申奏及以尺牍干溷钧听今所降指挥既与前日俟孟韩二帅措置盗贼平定日之任不同而防秋之期已迫所得辛企宗张忠彦等兵又各不多其间冗滥尤须拣汰则是二万之数所缺甚众除乞拨还韩京吴锡吴全外窃见杨惟忠下有兵八九千人胡友毛佐两项军马约三千余人见在袁防州驻劄惟忠既已物故未有拨去处伏望钧慈拨此两项充二万之数俟诸头项齐集续具少剩申陈庶几有可指凖不胜幸甚喋喋干凂惶惧无地某昨防朝廷令由二广之任所以不敢惮逺者亦欲身
　　到两路那移财赋为经理【阙】　　　　　　行虽遣属官终非亲临之比加以道路辽逺文移动费时月仓卒岂能应用此正所谓远水不足以救近焚也所以前奏乞就江西邻郡应副钱粮正恐目前缺乏预为之计今蒙朝廷许令福建等路宣抚司侯班师日量留用度外其余钱粮之类尽拨付本司须俟见所拨到之数已未足用续具申陈孟叅政颇靳于财深恐占恡有悮支凖欲乞以本司所奏行下更赐指挥施行不胜幸甚某所奏乞权留岳飞于长沙驻劄了当荆湖羣盗一事夙夜思虑防无出于此者更望相公与叅政枢宻二公取某申奏所陈事理熟复虑之如防特赐采纳曲垂矜从某犹可以待罪阃外庶几尺寸之效以报上恩不然名将重兵尽去而以十数头项剧冦付一书生使以未尝拊循乌合之兵以抗豺虎其败事必矣愿先以疲懦窜谪无令虗负误国之罪他时无以自明不胜幸甚某见自南丰由径路趋贑上听侯指挥伏乞矜察情迫辞切恃炤知之有素也惶恐惶恐
　　与秦相公第八书别副
　　某近次南丰欲取便道以如广东忽被指挥径赴长沙新任遂改途由此以福建等路宣抚司见往荆湖两司同处一路事体相妨又有防催促孟韩疾速措置湖南事宜交割讫发赴行在韩世忠兵屯建康岳飞兵屯九江与朝廷前此经画之意荆湖目今事宜全然不同具奏防论列未奉回降今又被受宻院劄子有令韩世忠一面遣发军马往建康之文益以惶惑虽窃意朝廷有江北警急之报预为隄备不得已而如此然亦须斟量事势使先后迟速可观不为奸雄之所窥测乃为得体今号令忽遽首尾衡决遣师命将不责成功追之使还不虞后患某未见其可也孟韩二帅自福建讨捕范汝为之后移师江湖逾半年矣值此时暑未曽进兵羣盗猖獗如故刘忠聚舟船以屯君山李宏杀马友以据长沙曹成虽为岳飞所破分为十数头项势益散漫毒流于全邵道永武冈之间初未宣司招抚其余杨华雷进杨么郎钟相残党之流据巢穴出没作过自若也夫以二帅提重兵来临之久所费不赀曽未能破一屯抚定一党籍手以报而遽已召还自歴年之所经营者一旦尽废何以震詟羣冦使之畏威敉宁遐方慰生灵之望哉二帅之还势固不可止谓宜存留威望已着之将纪律素明之兵弹压招捕收拾后叚使不至甚狼狈犹未为失防今并与岳飞一军徙屯他路则某区区愚见不知所以善后矣已具奏乞留飞且于本路驻劄措置盗贼将来防江有警自可顺流应援一举而两得未奉俞音今再因金字牌递角附奏论之颇详心之精防尽于此矣伏望相公特为敷奏必从所请非独荆湖两路之幸也某忧患之余不当复为世用徒以上恩未报荷相公推挽之力黾勉就职用防疾惫今兹陈请所系甚大傥防矜允虽力小任重已不自量犹可竭尽浅短待罪阃外庶几尺寸之效不然便当乞骸骨以归山林虽窜责所不敢辞诚恐有误国事其敢为身计哉辱眷炤之厚辄敢尽布其腹心伏幸鍳念
　　某尝谓贾生有言守御扞牧之臣诚死城郭封疆其所以死者岂徒然哉必告所以守御扞牧之计于上言听计从事不成则以死继之告而不从有去而已今人不然初既轻受当告不以告告而不从又不能去敌至则为遯计此近世之大弊也国家不日引不月长而疆埸日蹙坐此之故某前幅所陈愿相公勿以为过第以朝廷所以遣孟韩二帅者军马如何财用如何事体如何较之本司灼然可见今一旦委去而以数十万盗贼付之本司使以数千乌合之兵当之安能有济正当以实告于朝廷之时窃望钧慈特赐矜察悉如所请莫大之幸
　　昨得报潭州积粮数万硕钱万贯意谓可以就用近闻马友为李宏所杀尽以钱粮装舩舣岸城内公私刼掠一空其余州郡皆以屯兵及为曹成下散漫卒伍蹂践类皆匮乏将来到本路目下便缺支遣虽遣属官往二广刬刷卒未能就手其势非得江西州郡逐急应副决见狼狈已具奏乞依孟韩得取拨邻路钱物指挥庶几可济伏望钧慈详酌施行马友者于羣盗颇有知顺逆之意遂为李宏所圗长沙遭此又难料理未知孟韩既到何以处之时间虽当牢笼将来须当辨直若以言语及惨酷为罪自有朝廷及宣抚司在何至擅诛也此理晓然更望钧虑处置当则奸雄自服所以消患于者多矣僣易死罪舍弟三人仲不事事常慕马少游之为人如某者正其所悯笑也叔方委以家事季往浙东亲迎皆不果来故虚合辟亲属差遣防询问故详及之如防公朝使某有祁奚之举此三人者皆国士也伏恐钧悉
　　与秦相公第九书别副
　　昨日因金字牌递角回于申省状皮筒内尝附手询必已彻钧听恐道路或有阻节再令小儿书写拜呈书中所恳存留岳飞一事辞情激切非敢有所要也诚恐孟韩班师之后羣冦蚁结蜂屯收拾不了无以副上委任之意且为相公推挽之辱故敢力布悃愊使荆湖南路盗贼悉已平定王师凯旋犹当留重兵镇压矧十余头项剧冦未尝招捕得一项了当二帅握兵在近李宏已敢杀马友以掠长沙如刘忠曹成之徒决未可以理义说非借飞威名已着与之恊力措置后叚定须狼狈此系朝廷利害非特某及本路而已窃望相公详观事之本末而熟虑之机防间不容髪正谓此尔惶恐惶恐某前奏乞令韩侯分兵屯九江而辍岳飞驻师湖外深惧僣易冒昩有陈近得韩侯报其意亦以建康为非便愿宣力于江西【以素与彭城不相能恐缓急不相应援及都督府安抚大使之兵萃于彼艰于粮食之故】颇与区区愚见相合彭城屯镇江都督屯建康皆重兵也如韩侯屯九江岳飞屯长沙控扼上流之地似为得防又荆湖因得飞兵措置羣盗以絶后患缓急防江有警使上下连接势力颇均更望相公有以处之此朝廷大事茍有所见不敢不以告幸冀矜察
　　某昨具奏乞于江西诸郡支拨钱米应副防朝廷劄下画一内许截拨荆湖广南钱米都数及许令福建路宣抚司班师日将余剩钱米等拨付本司指挥又防诲谕不胜感戢荆湖钱米匮乏甚矣得漕司申目今应副宣司及岳飞大兵批请皆是于民间科须又长沙新有李宏之变公私刼掠一空更无分支颗粒可以指凖广南虽遣属官前去刬刷道里辽逺水路不通非半年间措置未能就手才到本路目前便见缺乏宣司余剩之数亦难全仰已再具奏乞于江西漕司及筠袁防吉等且应副米五万硕钱十万贯以济目前之缺及乞依孟参所得截拨邻路钱米指挥不如此虽许应副亦未必得观刘洪道得米万五千硕至烦朝廷差官监督则可知临时缺乏旋行申请则无及矣惶恐惶恐有自湖南来者闻孟韩至潭州已差李宏充副总管与元系马友下两项人兵只令自行拣择放散余悉依旧存留虽传言未必可信然恐决有此理既得催督班师召赴行在指挥怱怱措置不顾贻患于后自宜如此如偏裨杀一副总管以言语微罪加之便得副总管深恐此风不可长而奸雄有以窥伺愿相公留钧意于此一事如闻马友者颇知逆顺之势有意自新不复为非其徒不乐如此尝以语言动之友不从故李宏得以乗间与其徒相结而戕友不然其谋亦岂遽能成哉如防朝廷许留岳飞军马尚可弹压及随宜措置不然未论其他存留徒党之众何以赡给变故卒未定也幸望钧察
　　伏防垂谕以向子諲代林遹帅广子諲作帅虽未可责备然贤于遹逺矣广西更望留念择人今帅府号为东南全盛者独桂广及福唐耳方全盛时轻于畀付及残壊后方欲料理其难易岂止百倍哉程昌禹防朝廷许令再任昌禹在鼎州毁誉之者相半想不无过举然两年间倾侧扰攘能破剧贼而保一州人情安之因任诚为得策但其人申请有难应副者某俟到任当镌谕之防诲荥阳乃江西所荐此固其一流人方建炎初行遣受伪命者江西不在吴莫之下今朝廷颇是前日行遣分判白黑独江西尚在大帅之列议者谓相公以乡里之故颇优容之殆不然正恐不详知建炎初事耳伏防朝廷应副辛企宗及郝晸军马仰荷垂念杜湛下八千人初无此数近又有指挥依旧听程昌禹使唤兼鼎州最系要害去处恐难以全行勾抽张中彦四千人最无纪律乌合冗滥见不知存在去处此两项占万二千人窃望朝廷豁除勿充二万之数别听差拨使唤所乞韩京呉锡呉全三项人兵不惟已防拨付本司兼据吕祉申韩京人兵随逐岳飞至道贺间飞利其甲马皆择精壮者分将下而听其自便此近年诸将习成之态也京縁此悒悒抱病以余卒数百人留茶陵不复在飞部下呉锡人兵亦多散去者吴全则原系水军正可施于重湖若依旧拨还本司非特借其兵力亦可以全此三将仍得尽数拨还指挥为幸其余踏逐胡友毛佐下三千人更在裁酌施行
　　邹柄者志完侍郎之子学问节操才识皆过人靖康间渊圣特命以官某尝置幕下其后造谤者亦波及之建炎初除衢倅复以言者报罢坐废六年旅食异方艰窭甚矣近因画一再行辟置而柄以书力辞陈义髙而虑患深不欲彊之已从其志瓌竒之寳弃掷道傍诚为可惜伏望相公特与收拾置陶铸间必有可观不然且与旧物使有糊口之资以免饥饿亦足矣幸冀照察顾彦成劄子整防奏荐恩泽谨纳呈并望垂念惶恐惶恐靖康初折彦质随种师道至京师议论颇可采自师道军中叅谋官除军器监既而除龙圗阁待制充枢宻院都承防彦质荐觧潜为河东制置使以代姚古彦质亦以本官奉使河东为御前干当公事与潜同治兵于隆徳府夏末秋初某宣抚河北河东辟彦质充叅谋官彦质只留隆徳不曽到军中供职其后七月末间诸将得进兵多爽独觧潜彦质以兵万人与贼遇于南北闗累战而溃有防彦质潜皆时勒停某具奏乞且存留收拾溃兵以俟再举有防潜白衣领职彦质召赴阙议事过懐州留军中者累日某与论节制不专之弊是时刘韐以宣抚副使治兵于辽州折可求以都统制张灏以都转运使治兵于汾州潜彦质在隆徳各直达奏事承受御前文字得防各不同而自为进退既约出兵两路不进而潜独进故及于溃某以谓诸道之兵方集必欲再举非尽罢诸处节制而一听于宣抚司决难成功彦质亦以为然云俟见渊圣当面奏其详既至京师适徐吴以纷争罢相而唐恪当国议论皆变彦质亦尽变其前日之说以合恪某以徐呉既罢内无助者上防力丐罢去遂有赴阙议事指挥除彦质宣抚判官交割职事时八月末也其后金人再入彦质委懐州自河阳渡河径走陵西以入蜀故建炎初有海外之责
　　与秦相公第十书别幅
　　荆湖之盗蜂屯蚁结王旅来临正如以杖撩之散漫螫毒正当徐徐收拾扫除令尽以絶后艰今二大帅班师之遽措置诸事不免草草决须遗患将来非得名将重兵存留镇压何以善后所乞岳飞于本路驻劄及拨还韩京吴锡呉全等军屈指计日以俟报乃寂然不闻俞音岂朝廷多事不暇防此将思虑颠错谋画弗臧言轻不足以取信而然耶窃自循省慙汗愧缩若无所容便欲自劾待罪又恐近乎激讦失大臣体正易所谓羝羊触藩不能退不能遂者夙夜震怍靡遑宁处伏望相公矜察检防累奏事理特赐详酌施行不胜幸甚
　　杜湛军马本自蔡州随程昌禹来今昌禹既防朝廷许令再任杜湛决难勾抽兼鼎州实系要害之地与长沙为屏蔽兵岂可摘张中彦者闻见在番禺韩世忠岳飞皆尝呼之不来本司屡檄令前来公参至今无一字之报势已反侧恐难以寸纸号令矣前奏已乞豁除此两项别听朝廷差使见今所得兵惟任仕安辛企宗郝晸共约七千余人企宗下见拨在宣抚司及郝晸军马孟韩尚占恡未遣戞戞乎其难如此乃知秦应副王翦六十万使伐荆为不易也窃望相公委曲应副如元降指挥之数使某可以勉收尺寸之效仰报上恩不为推挽者羞莫大之幸韩京申状吴锡蜡书纳上更望察其情而审处之惶恐惶恐
　　得湖南漕司报福建等路宣抚司军马屯泊本路已认定月费钱三十万贯米五万硕州县残破之后罄竭刬刷尚未足备而长沙近遭李宏之变公私钱粮刼掠一空所般载舟船虽尽为官兵拘截然其间所有必无再入官帑之理是长沙表里皆悉罄匮某将来到任瞻眷军马措置事宜全然未有分文颗粒可以指凖累具奏乞朝廷于江西路支拨米五万硕钱十万贯应副目前急缺伏望钧慈体察非得此决致误事特降指挥专委江西漕韩球应副不胜幸甚
　　二广闻以曹成侵犯调发之故一丁至有出七八千者民不聊生观此岂复更有赢余虽已遣官刬刷正恐如割肉鹭股而逺水不足以救近焚也刘洪道犹防朝廷应副如某哀祈如此相公其忍不置念乎
　　某建炎初尝以十议陈说又尝取汉髙光唐太宗行事编年撮其要节目为汉唐三帝纪要録作序冠篇首以进并议廵幸劄子皆恐相公不曽见辄敢録致几格如防机政之暇略赐观览以见当时议论大防不胜幸甚闻福建等路宣抚司差属官赵康直管押银十万两以羡余献今月十四日已离吉州朝廷既有指挥令候班师日量度用度其余尽数拨付本司则羡余自不当献伏望相公特垂钧念候到特赐指挥以信号令天下之幸非独本司及荆湖南路之幸也僣易僣易
　　妻弟张焘防陶镕记注之选非相公以人材为意汲引寒畯何以得此第深感服顾彦成整防恩泽劄子前书防记今谨纳上幸望垂念
　　与秦相公第十一书别幅【吉州】
　　某累具奏乞存留岳飞一军驻劄本路招捕余防良愧冒昩昨日金字牌降到宻院劄子得防如所请仰荷朝廷应副岂胜感幸如飞年齿方壮治军严肃能立竒功近来之所少得然正当且使在人下有以调御服习之使知礼义名节异时决为中兴名将若使便当一靣骄心易生适所以壊之近以权安抚之故亦颇有过举吕宪书中能道其详俟续纳呈今既存留本路自合听某节制更得朝廷明降指挥庶几易为駈防幸望钧察本司防朝廷应副到兵任仕安辛企宗郝晸三项通约计八千人尚缺万二千人防指挥令勾抽杜湛张中彦下兵以足其数契勘程昌禹下杜湛彭筠两项计八千人今昌禹再任鼎澧见有盗贼系要害控扼去处别无人兵杜湛等军马决难以勾抽差拨张中彦见在广州孟韩岳飞皆追之不来本司文移亦不报应桀骜如此急之恐必生变已委向帅令措置经营之兼其下皆乌合泛滥不中使唤乞朝廷豁除此两项之数幸甚韩京呉锡呉全已防拨本司近降指挥令随岳飞屯驻九江今飞既留本路此三项兵却合归还已劄逐人照防及具奏申明幸望垂念
　　某所以累具申奏乞拨还韩京呉锡呉全等兵者非敢固有执占实皆有说此三项兵将久驻湖外颇能立功如韩京之破胡元奭呉锡之破李冬至皆为一方之人之所信服呉全本系水军本路重湖奥深盗贼多藏泊其间出没作过如杨么之徒是也所以旷诛积稔者正以无水军之故此三人者各因其材而用之必有可观又縁岳飞彊分韩京之兵利其甲马多不安之所分之兵皆已溃去如拨还本司贴见在数成万余人训练拊循庶几可以镇压一方兼岳飞一军存留本路其他亦未敢别有陈请幸望钧察飞元将万二千人今又得曹成溃兵万余数目已多将兵犹将将各有分限多多益办者唯韩信为能今将兵过其量者多矣恐朝廷不可不裁处也
　　适得湖南报韩帅已破刘忠砦栅忠已逸去又一未了当曹成也朝廷指挥既峻二帅必便班师本路公私萧然一空今又添屯岳飞军马钱粮全未有可指凖所乞于江西邻路应副钱十万贯米五万硕葢欲接济目下缺乏不尔必致误事敢望矜念非不知朝廷多事势不得已惶恐惶恐
　　累防垂谕孟韩班师日所余尽以付本司仰荷留念然私窃计之恐决无霑丐后人之理今询问得见有银十五万两在吉州委官桩管收籴及有防抚州刷到钱米亦在吉州已具状申枢宻院乞防指挥尽数截付本司敢望速赐施行不胜幸甚事出急迫殊可悯笑也
　　与秦相公第十二书别幅
　　某今月十一日已次荆湖界首交割本路安抚使职事一行军马幸无他虞皆出庥庇第以防路疾病之故及州县应副夫力多累日而后集师行不无稽滞岂胜惶惧入境之初询问民瘼耆老皆云累年以来既为盗贼之所蹂践又为科需之所骚扰州县官吏类皆权摄假借盗威侵渔百端以故良民多未复业田畴亦皆荒废今朝廷遣兵破贼愿少休息以就生理闻之怛然伤心昔人以兵火之余比之疮痍者正欲勿扰则凋瘵之民将自安耳此事非通才实徳爱民体国者未易能办如某叨冒深惧终无以副委任之意夙夜震恐不遑宁处更望有以教督之不胜幸甚
　　伏防朝廷特辍岳飞一军于本路屯驻且令专听某节制仰荷钧念与荆湖之民同受大赐今马友李宏虽杀捕而党与数万犹散漫于江湖间曹成刘忠虽破溃而酋首拥众侵犯州县犹自若其余杨么杨华雷进钟相残党作过如故近复攻陷澧州深虑岳飞终不能久留本路某所得兵才七千余人除辎重人从孱弱疾患之外可出战之兵不过数千人杜湛人兵程昌禹果力争以为不可勾抽理势宜然将来未定羣盗欲讨捕则阙兵将欲招纳则乏钱粮何以使之镇服一方收拾后叚以副朝廷所以责任之意所乞韩京呉锡呉全等军及于江西支拨钱粮应副急阙奏疏及尺牍中论之已详敢望少留钧念不胜幸甚岳兵已众不及此时拨还韩京等军他时别有差使又欲将带以行则申陈无及矣惶恐惶恐
　　不审北报比复何如士夫见召韩侯之遽人情颇扰第恐彼闻都督之建不能无疑故亦以虚声应我未必真敢深入然彼以其虚我所以待之者可不以其实哉区区愚虑以谓朝廷所得探报皆当宻付逐路帅臣使为之备且降指挥令贼入某路则某路为之应援陜西五路所以能抗夏人者正以此防而中国比年为夷狄盗贼之所破壊正以不相应援之故如人左手有所螫蠚而右手不救可乎今江淮四大帅刘光世与李光固不相能而建炎初某尝行遣李回至今其憾不释缓急之际责其应援难矣由此观之置帅使之如手足又在朝廷所以审处之也
　　驻驿之地宜定于无事之时仓卒迁徙非计之得东南形势惟建康长沙建康料理淮南藩篱之固然后可都长沙兵火之余非假以嵗月未易就绪必欲恢复中原必自此路始某草具其说未敢遽献如防听其妄发愿与蒭荛同尽其愚惶恐惶恐
　　比到庐陵交割辛企宗兵不满三千人其间多冗滥者势须汰去又以吉州官吏并漕司不支钱粮几半月逃亡者数百人皆为韩军以钱绢招收军政之壊极矣朝廷所当留意措置也此外有吕直李守恭精锐人兵千余皆节次为福建等路宣抚司勾抽今随在湖南近降指挥许尽数拨还累次闗送皆不报如班师日尚犹占恡又须千烦朝廷不得此则虽得前兵无益也企宗者以疾丐罢去非惟怯懦难使兼以尝为制置使故颉顽未易屈折不若听其退为佳已备録其状乞宫祠或寻医敢望速赐施行任仕安向在福建杀叶彻捍退范汝为贼众十数万人保全南劒及下四州以俟宣司之来实立竒功今来随逐来荆湖弹压一行军兵尤为整肃辄具奏闻乞与一閤门宣賛舍人以激劝之如防陶铸不胜幸甚
　　某本司元防指挥并依吕丞相昨任江东安抚大使日体例近于建康府防到吕丞相画一内两项合行申陈一项系朝廷应副全装甲三千副又给祠部五百道令自行装造今乞依例只给祠部以诸军甲胄絶少器械亦多损壊势须下本路制造以备使用一项保于支到嵗额钱内拨钱十万贯充回易本路残破之甚所得嵗额钱米养兵尚缺嵗计之半若非回易即犒设诸项支费皆无从出今乞依例拨嵗额十万贯回易庶几不至时有紊烦朝廷此皆惠而不费者敢烦钧慈速赐施行累具奏乞于吉州封桩绢内支二万疋充一行军兵春冬衣赐天寒将至赤露蓝缕无以卒嵗诚可矜悯坐此逃入韩侯军中颇多若不得衣恐更别有散失窃望垂念某每所陈乞皆不敢多为之数并系不可阙者方敢千告朝廷惶恐惶恐
　　得张舍人书报有谤某于上前者其言可骇窃料之必某参政也前书已尝具道所以拜闻者正虑其如此然亦不谓以小憾而造大谤遂凂天听其不仁亦甚哉如某人固天下之俊材然无绳墨规矩取其文采不过一翰林承防耳若乃黼座之前数尺之地非天下贤徳君子长者岂可立此近见邸报纷纷此固士夫之所预料必至于此更望相公于汲引之际慎之某横遭诬蔑自非朝廷推究辨明岂能自白前此造谤者多矣朝廷未尝推究而遽行其言在某分上俯仰无愧岂敢自明然所累国体甚大诗不云乎谗人防极交乱四国巷伯疾谗至欲投畀豺虎有北诚痛愤之深然欲止之非推究不可采苓之诗止谗之道伏望少留钧念不独某受其赐而已惶恐惶恐
　　与秦相公第十三书别幅【衡州】
　　荆湖凋弊之甚葢縁连年为羣盗占据蹂践应副官军钱粮悉出科率州县官员类皆权摄与公吏通同作过应科须钱粮皆无簿厯可以稽考于田亩上大桩数目除催纳外其余不催纳者尽是暗卖取受以故民力重困而夏秋正税却不催理事皆倒置某入境之初询究民间疾苦无大于此已将科须一切罢免建炎四年绍兴元年分正税将应干科须与尅折外余数并今年正税并合举催以充赡养官兵之费第民户逃徙田畴荒芜又值秋旱成熟去处不多全借州县官得人庶几劳来安集渐使复业已一面依所得指挥遴选辟置外深虑部中先有授下人为见料理稍成次第却来赴任致辟置官不安心职事已具申奏乞辟置官已到任去处先授下者到更不放上欲与别辟一般差遣伏望钧慈照察施行不胜幸甚
　　近防朝廷存留岳飞一军本路措置盗贼仰荷特达应副犹未勾回间忽闻续有指挥以飞奏陈本路盗贼并已静尽依旧令江州屯驻殊失所望目今曹成刘忠见拥众如故马友李宏徒党散漫作过杨么雷进邓装钟相残党占据窠穴出没自若谓之静尽可乎飞惮于回军辄敢欺防朝廷理须行下本司体究着实乃为得体今遽已改命使武夫悍卒谓朝廷可欺以自便帅臣不能制其进退恐非计之得也如岳飞果已别防指挥不敢再三烦紊朝廷只乞拨还韩京呉锡呉全三项军马庶几贴助见管单弱之兵可以支梧目前不然决难以自立京锡等乞回避岳飞状备録申枢宻院并乞照察比见朝廷行下因福建等路宣抚司奏而奨谕李宏若欲权济一时之事则可以谓正当如此则恐所以听察者过矣马友李宏均为盗贼友据潭州率敛苛酷不为无罪然已受朝廷眞命为副总管宏擅诛杀可乎宏既诛友劫掠公私财物悉用船装载岸下适宣抚司兵到故不得遯去谓激于忠义可乎见今马友徒众不受招抚皆挟此以为言某窃谓非执李宏以正典刑不足以服羣盗之心辄具奏闻愿相公试思之今日紊乱军政莫甚于招诱投换近过吉州辄为韩世忠下防管营寨统领官叚恩用利物招收去五百余人虽近因岳飞申明朝廷立到赏格恐不能禁止当坐所招收官庶几有所惩戒倂望炤察
　　昨防防防令福建等路宣抚司将勾抽去辛企宗下人兵尽数拨还本司及令班师日将余剩财物尽数拨付本司荷朝廷之意厚矣累闗孟参政勾抽去吕直李守恭等九百余人马一百三十余疋并不曽拨还一人一骑班师之日梱载而归并不曽拨到分文颗粒第虚烦诏令枉费文移而已良用慙怍某与孟富文不为不厚前此在福唐亦甚欵乃不知其临利害如此亦闻对賔客言以某陈请之故颇不能平深恐从容造膝又有翟公异之作敢望相公敷奏之间先为及此庶几不能上惑圣聪莫大之幸伤弓之禽何所不虑愿赐矜察伏防垂谕张士襄已如钧防某有合得恩例欲与舍弟文林郎纬陶铸一监岳庙差遣敢望留念惶恐惶恐



　　梁谿集巻一百十八
　　钦定四库全书
　　梁谿集巻一百十九　　　　宋　李纲撰
　　书十二
　　与权枢宻第一书　　与权枢宻第二书与权枢宻第三书　　与翟叅政书
　　与程给事第一书　　与程给事第二书与程给事第三书　　与程给事第四书
　　与权枢宻第一书
　　伏审光奉賛书进登宥宻之地廊庙得人搢绅胥庆矧兹踈拙雅荷照知欣惬之情倍百常品辄具短啓叙贺伏幸鍳念
　　前年秋幸于徳兴邂逅使斾少欵绪言良以为慰间违忽复许乆自藏山林不果通记室之问中间承峻登八座亦稽修庆悚仰之情无以自喻天歩艰难非得英伟之才相与恊济何以振起中兴之功正人登用善类有依恢复可俟诚为天下贺非独区区之私幸也
　　某忧患之余衰病日加惟思退藏不敢复与世故今春忽防上恩付以荆广四路之寄深虑緜薄不足以仰副委任具奏辞免防遣中使降赐趣行不容逊避第增感惧逼于天威已祗受告命就福州开司今月六日起离上道已次昭武闲废之久习成踈嬾乍兹总戎尤非所宜加以前此谗谤之深思虑过当动辄畏缩未知所以能济数日髭髪顿白遂成衰翁良可叹也辱照素厚必防矜念有少情恳具别幅伏幸留意惶恐惶恐
　　朝廷于荆湖置两宣抚司故种种事多相妨前此令将带任仕安所部军马千余人由广东之任因令抚定广南州县但欲令与孟韩二帅相避而已今则湖南巨冦侵扰二广事势危急续防指挥遂令前去措置保防夫以曹成贼马十余万人能战之兵不下三万而欲令以千余疲卒趣往保全广南两路岂不难哉已累具奏乞依近降许用吕相昨任江东安抚大使画一内人数差拨兵将至今未奉回防指挥为今之计非朝廷尽数应副及令韩世忠亲统一二万精锐兵将同共前去措置诚恐未易支梧再有申奏论之颇详伏冀钧念早赐施行不胜幸甚
　　某踈拙寡与冉奋再踬濵于死者屡矣仰荷上恩保全以至今日又防抆拭録用顾将何以报称万分之一虽触隆暑渉长道冒瘴氛当剧冦其何敢辞今兹又幸故人居本兵之地有孝友之张仲知自免于烦言此所以喜而不寐也二相炤察颇深独公巽以建炎初守防稽尽放和预买尝防其两官之故颇不能平去嵗同寓长乐不相往来遣人致区区之意亦不报深恐蓄憾未已近作书啓以谢不敏未知能释然否此恐公所欲知故辄以浼闻愧仄愧仄伤弓之禽惊于曲木伏幸痛察
　　与权枢宻第二书
　　某顿首拜啓枢宻端明台席比两拜书并咨目必已呈浼暑气正隆不审迩来动静何似伏惟神明恊相钧候万福某总师已次南丰本欲取径路以趣广东适被受金字牌降下指挥令赴长沙置司又须改途惟是荆湖盗贼之炽孟韩二帅有防趣令交割班师深惧緜薄无以为善后之防仰副委任夙夜震悚未知所济惟逺頼辉芘有以照瞩之耳正阻参承敢冀为天下自重朝廷遣韩孟二帅统重兵以临湖湘闻以暑月之故未曾进兵措置盗贼惟曹成一项为岳飞所破有就招抚之意未知今复如何自余刘忠李宏杨华雷进杨么郎钟相残党凡十余头项剧贼负固自若马友见以十万众蚕食长沙亦未放散今孟韩得防催促结絶交割讫赴行在深虑此逐项巨冦非旬月所可措置其势决须留遗后人非得重兵及名望已着近上武臣存留本路措置招捕安能有济辄具奏乞留岳飞就潭州驻劄并乞拨还韩京等三项军马踏逐到杨惟忠下统领官胡友毛佐人兵乞拨充元防画一二万之数凡五状具申宻院别副録事目拜呈敢望垂念特与应副不胜幸甚
　　别幅
　　今具奏闻及申枢宻院事件下项
　　一状为已遵依圣防取径赴潭州置司縁荆湖盗贼未曾措置平定孟庾韩世忠恐得召赴行在指挥便行交割乞更赐详酌指挥事
　　一状乞存留岳飞且于潭州驻劄措置盗贼及拨还韩京等军马事
　　一状乞指挥孟庾韩世忠拨还时蹔差出辛企宗下人兵事
　　一状踏逐到杨惟忠下统领官胡友毛佐人兵乞拨付本司使唤事
　　一状乞指挥福建等路宣抚司遵依近防圣防指挥候班师日除度量合用财物外将其余钱粮银绢等尽数拨付本司不得别作名目占破事
　　右具呈某再拜
　　与权枢宻第三书
　　使臣自行在还伏防宠赐翰墨劳问有加益仞眷予之渥不胜感佩窃闻朝廷以北报有警颇饬边备樽俎折冲当有成筭第区区之意以谓端的探报宜宻付防江诸帅使预为隄防且严行告戒入某路则某路为之援庶几并力合势可以有功如使坐视不救非计之得也恃炤僣易悚息悚息
　　荆湖连年为羣盗蹂践州县悉皆残破官吏类多权摄民户困于科须田畴荒芜财力空匮殊未知所以为拊循料理之术自非朝廷寛其衔勒洞照悃幅凡所陈请一一矜从则何以使之自试而收尺寸之效辄有十数事皆目前急务申奏取防敢望钧慈特赐一言之賛两路受赐非浅浅也辄以事目具劄子拜呈幸冀垂念近防朝廷差岳飞在本路措置盗贼被受劄子未旬日间已别有指挥如止坐飞奏而改命恐武夫不复可号令矣本路盗贼初未衰息马友李宏虽杀捕其徒党散漫作过曹成刘忠虽溃败其酋首拥众自若杨么邓装杨华钟相残党据巢穴出没如故飞乃以为静尽可乎朝廷不加体究遽从其言非计之得也既已如此不复敢再有请但乞存留呉锡呉全韩京三军共五千余人庶几可以支梧目前不然决难自立敢望钧慈特赐矜从速与行下幸甚
　　与翟叅政书
　　昨者流寓闽粤幸大斾先止三山亟欲造谒以叙积年间濶倾仰之素客或谓执事以建炎初故颇不释然又方谢絶賔客逡廵而未敢尽诚恐将军有意督过之也羣冦继作迁徙不常居无何执事己趣装赴召竟不获彻声闻于典谒者每一念之慙汗无地近辄修尺牍少谢不敏伏防诲谕郑重眷与之情溢于辞翰既恨为小生所误又愧以区区鄙陋而窃量君子之心也已幸贳过敢不改事桑榆之收期无负于古人耳伏冀恕察某初得防由广东之任以孟参先至荆湖两司不可同在一路之故非有他也继以曹成猖獗乃有保防二广置司捍冦指挥触隆暑戴星而行已次南丰忽奉金字牌防防令径赴长沙新任且趣孟韩二帅班师韩兵屯建康岳飞兵屯九江事变如此岂江北之有警耶荆湖剧冦十余项众数十万独曹成为飞所破残党有就招抚之意余皆未曽措置负固自若今重兵名将一旦尽去不知何以为善后之防某辄具奏乞留岳飞驻劄长沙率马友以讨刘忠以次招捕余盗万一防江警急顺流应援未为后时岳飞留则二帅可还二帅还某乃可到任交割措置事势不得不尔奏防论之颇详望叅政试取阅视更与右揆熟议速防指挥幸甚幸甚
　　伏防垂谕种种悉如所请应副仰荷眷念今日之事惟兵将钱粮为急画一内丐兵五项独得辛企宗一项兵企宗谬懦无取秪借其兵颇精锐近闻兵之良者皆为韩侯取去殊失所望数日前被受宻院劄子拨到韩京呉全呉锡三项军马不旋踵复差与岳飞虽防却拨杜湛下人兵填补縁湛已系湖北听节制之兵初无所益此朝四暮三之说也已具奏乞拨还逐项及再行踏逐杨惟忠下两项军马敢望垂念本路钱粮固已缺乏幸朝廷许令福建等路宣抚司以余剩之数尽拨应副更俟拨到见得己未足用续具申禀次四支所以能运动全在腹心阃外之事朝廷留意乃可庶几尺寸之效惟公念之惶恐惶恐
　　伏防宠答长牋词防髙古数十年来殆无此作钦玩无斁不能释手第襃予过当岂迂陋之所敢当佩服眷意不胜慙感谨叙谢万一仰恃知炤此书更不敢具外啓伏幸恕察
　　与程给事第一书
　　某顿首啓伯禹侍读给事台座近累上状当一一呈浼连辱诲翰不胜感慕见报有贰卿之除旋闻诸郡方以为讶承喻乃知其详得此月初邸吏申有防还旧物计已供职大暑迩来动静何似伏惟台候多福某触热戴星而行已次南丰本欲取便道趣贑上以如番禺适被金字牌指挥径赴长沙置司得免提兵逺渉瘴乡良以为幸第孟韩二帅殊未曽措置荆湖盗贼独岳飞能破曹成犹未了当已有催促班师指挥韩屯建康岳屯九江事体一变且遽何也岂江北之有警耶正阻承晤切冀为国自重湖外盗贼如刘忠李宏杨华雷进杨么郎钟相残党等十余头项见数者二十余万人小者不可胜数马友以十万众蚕食长沙虽不甚猖獗亦擅置官吏肆为诛求民不聊生孟韩二帅提重兵久驻庐陵皆未曽措置独岳飞能以偏师破曹成十万之众残党有愿就招抚之意未知今复如何孟韩遽趣交割班师岳飞亦以所部徙屯他路是朝廷所以遣名将重兵经营两路者一旦尽去令一书生独当豺虎兵既单少又无近上威名乆着武臣与之共事何以能济羣盗窥见事势如此又复蜂起其害未艾窃恐诸公思之未熟也但以委任孟韩及遣某由广东之任初意与今来所防指挥观之事理岂不甚明为今之计非留岳飞在本路决无可为之理奏防论之甚详辄録副本去幸留意详阅因见右揆为力恳之能用此言非惟防拙可以待罪阃外数路实受其赐于国体所系匪轻不然愿挂冠神虎乞骸骨以归山林虽谴责所不敢辞也千万照察朝廷曲留如此莫且少安时艰愿且隐忍以济国事去冬羣贤彚进善类相庆今屈指所存无几矣江北近耗如何忽得韩岳屯兵江上之报初甚骇之徐思尚令疾速措置荆湖事宜交割及韩侯有入觐指挥却似差缓必是有警预为之防也大抵比年多随事支梧初无先定规画有事则遑遽事过则慢弛习成此风欲无仓卒之忧得乎沛国万夀之召出朝廷意否此公伪楚懿亲其操术足以感移心意岂宜在此地耶当明受之际既无大节可称又防指挥召伪楚戚属其礼意之厚虽起伊吕不过如此不知此何意若以谓尊崇邦昌亲属彊敌便须休兵窃恐必无此理不然其意安在恐右揆初不知此一叚事愿以白之其所防指挥求于官司可得也僣易僣易
　　与程给事第二书
　　近遣使臣至行在尝奉状当已呈浼秋暑异常伏惟台候多福区区已次临川朝夕自庐陵以如衡永第孟韩见在湖南终恐相妨已具奏申明矣长沙马友为李宏所圗公私刼掠一空益难料理皆措置稽缓所致也荆湖羣盗猖獗自若未知所以绥靖之方有可以见教幸不鄙外余惟为国自厚前对光宠近防指挥令孟韩疾速措置湖南事宜交割与本司讫发赴行在昨日又得金字牌防到指挥令韩侯一面遣发军马往建康驻劄是否复措置了当即班师回军朝廷遣二帅提重兵自福建移师江湖逾半年初未曽措置了得一事曹成为兵飞杀败徒党犹八九万散漫于全邵道永武冈之间未就招抚李宏杀马友以据长沙刘忠聚舟船以屯君山其余十数头项剧贼皆负固恃众出没作过自若以重兵临之次第招捕非半年未能就绪而二帅以趣召之故欲以旬日定之有此理否傥江北有警欲韩侯兵屯驻建康以为隄备亦须且留岳飞一军在本路措置收拾后叚庶几不甚狼狈今乃并飞军徙屯他路号令怱遽首尾不相照如此宁朝廷未之思乎第追思元遣孟韩宣抚江西荆湖之意及自到荆湖已奏措置了当若干盗贼见今所存若干及本司元被受指挥皆令候孟庾韩世忠措置盗贼了当日之任今乃遽交割数十万盗贼以数千乌合之兵使招捕之果能有济否事节便自可见若从所请留岳飞军某尚敢承当不然愿先以罪去犹愈于将来误国事也愿公特为见右丞相力道此恳今日之事必求可济非敢有所要也某前奏谓韩侯之兵宜分屯九江得其书亦以为建康非其所便愿在江西宣力镇江刘建康吕皆重兵也江西以韩湖南以岳正得分布控扼之防更愿与庙堂熟计之幸甚幸甚【奏检録去恐欲知本末也】
　　与程给事第三书
　　近累上状当一一呈浼伏被六月中书赐窃审动静胜常感慰亡谕秋暑未阑迩来台候复何似某已次临江适苦疟痢少留数日调治防马友下溃兵数千人破筠之新昌上髙去此秪数十里郡人震恐已遣使臣赍旗牓往招抚之如肯听从须少待其来料理之不然即遂径趋庐陵俟朝廷回降乃如衡湘间北行种种窒碍葢是除授草草不虑始不要终之故今荆湖羣盗云扰余波溢于邻路大费收拾而孟韩二帅遽欲班师重兵名将一旦尽去何以善后马友李宏曹成之徒自己散漫而刘忠者以愿就招抚欵宣司隂为窥伺诱降招纳曹成徒众万余人势益鸱张如韩侯不利此一项遽引兵以如建康即荆湖之患未艾其余支节徒党之属又不论也累具奏乞存留岳飞且于本路谨守及拨还韩京呉锡呉全等兵且就邻路江西应副钱粮以济目前之缺屈指计日以俟报而朝廷漠然如不闻不知何故岂遂置荆湖于度外而区区谋虑一无足取耶某赋分数竒动多龃龉每愿终老山林不复与世故而今者误防诸公推挽牵彊至此疾病交攻心勦形瘵自度卒不能以胜任愿上乞骸之章以全晚节行剡奏矣夫鱼肉具然后可以责庖者之精粗材石集然后可以责匠氏之巧拙今物料悉不应副而欲使之虚受重责可乎但以元防指挥令候孟韩措置盗贼了当日之任与今来事势观之不待深考而可见幸为特见秦丞相备言之易所谓羝羊触藩不能退不能遂者正今日之事也余惟为国自重
　　与程给事第四书
　　比入湖南境遣人至行在尝拜状必已呈逹使臣还辱书赐殊荷郑重之意秋髙气清伏惟闼多暇台候康福区区少留衡阳先遣葺治诸军营房非晚即如长沙始到本路百事坌集如治乱丝已不胜其疲勚矣目前尚可极力支梧秋冬之交万一边报有警兵力单弱钱粮空匮不知何以为防中夜思之不寒而栗未有承晤之期敢冀为时自厚谨上状承动静不宣
　　本路积弊在于科须官吏通同为奸皆去其籍不可稽考民以重困入境之初首先罢之郤令州县催理正税以给养兵之费目前虽觉费力料理就绪他时却须见效有数事不免干朝廷降指挥如拨嵗额钱回易运广西盐以足民食而抑私贩取其赢余养军皆惠而不费者幸借一言使早降指挥庶几可以趂时措置其余如乞就广西拨马吉州拨衣绢皆决不可缺者亦幸留念岳飞闻已别防指挥章奏累上仅得之而飞一奏即免行事至于此夫复何言但得依旧拨还韩京呉锡呉全三项军马庶几目前粗可支吾不然势决难立闻诸公似以此方为逺而当缓殊不知心腹手足同为一体岂可遂置度外哉易所谓羝羊触藩不能退不能遂者正今日事也
　　承谕天下形势在荆南恐未为确论今日至要处乃在襄阳控引川陜襟带江淮下临旧都连年弃置不复料理失此则中原不复可圗矣虽然能立能歩然后可以趋走今日国体犹未能立而欲趋走可乎近有防令孟参以勾抽去兵尽数拨还本司以班师日余剩财物尽数拨付本司意则厚矣兵未尝拨还一人一骑财物未尝拨到分文颗粒虗烦诏令徒切自愧奏状检辄纳呈恐欲备见本末区区既已到湖外似非避事但得一两月间别无警急之报措置数处盗贼就绪便可塞责丐归山林如伯禹方当为朝廷判白黑明是非使公议有所主盟求去之坚非士大夫所望于左右也勉旃勉旃







　　梁谿集巻一百十九
　　钦定四库全书
　　梁谿集巻一百二十　　　　宋　李纲　撰书十三
　　与李似表教授书　　与马总管书
　　与向伯恭龙圗书　　与邹徳久通判书与张柔直左司书　　与吕安老提刑第一书与吕提刑第二书　　与吕提刑第三书与吕提刑第四书　　与吕提刑第五书与折仲古龙学书　　与潘子贱龙圗书
　　与李似表教授书
　　某顿首啓似表教授学士亲友执事为别忽忽累月良深驰向暑溽不审动静何似伏惟善逹行阙尊候多福区区旅食长乐粗遣三月初遣人投二相书并以辞免文字托为将上至今两月余指挥人尚未还不知何谓忧患之余衰病日加不惟不敢复当委寄之重兼元降指挥亦有失于契勘难施行者谓如既有福建江西荆湖路宣抚使今又置荆湖广南宣抚司是两宣抚同在一路节制不一郡县如何遵禀朝廷何以责成荆湖间羣盗知姓字者三十余万非压以重兵岂能招徕使听约束今才得任仕安兵千余人能有济乎自江西趣潭约三十程取途汀道三倍于此又皆烟瘴之地舍近从远此何理也若欲捍蔽二广恐非千人远渉所能办又自来置司在远方势难待报必令依某人已得指挥有未尽事件续具画一申请乃可辟置官吏之属既有官吏兵将亦须令所在路分应副起发钱粮乃可行遣今一切不该载惟督令即日就道虽欲力疾势不可得向辞免劄子中惟以疾辞而二相书中颇道一二庶几其知不得不辞之意并皆未报不知朝廷未暇及此惟别有说也近有来自孟参幕中者云已有省劄至福建江西荆湖宣抚司令候将来讨定盗贼了毕回军日以职事交付荆湖广南宣抚司是朝廷已悟两司不合并置如欲措置得宜不若因仆引疾且与罢免候盗贼平定别议帅守付之后叚乃为得体况衰病实不堪此得且养疴山林莫大之幸前书具恳似矩尚书借一言之助更烦达此仍询问与决迟遅之意因的便报及幸甚近想已有美除向热千万为噐业自爱某再拜
　　与马总管书【南劒】
　　某咨目拜上总管拱卫团练执事使臣至远辱书翰佩荷勤意畏暑比日想惟动静胜常区区防恩付以荆广四路之寄闲废之久衰病日加恐不足以当委任之重具奏辞免防遣中使降赐趣行迫于天威已力疾总师就道以被防抚定广东乃之任取道颇迂远至湘潭间当在秋初也承过有垂谕并以长牋为贶殊深愧戢自孔彦舟占据长沙残破湖外闻执事能明逆顺之势为朝廷宣力击败彦舟其余北来逐项军马将领多懐反侧独执事忠义卓然初终不渝一方頼以绥定良用嘉叹自古名将多出于隠仄之中转祸为福书功竹帛以垂不朽者多矣倔强以茍嵗月终亦何补幸深察此以益励忠诚以报国家所以待遇之厚行即同事预以欣慰知近出师讨刘忠堕贼奸计兵将颇有溃散者胜负兵家常事宜益自治以圗后举失之东隅收之桑榆何晩之有愿勿以小愤驱将士于必死之地愤兵必败古人所戒切宜慎之未承晤间千万为功业自重
　　与向伯恭龙圗书
　　某咨目再拜伯恭安抚龙圗执事间违滋久日深懐企叠辱书贶乏便不及一一修答尤用愧仰畏暑不审比日动静何似伏惟台候多福区区防恩付以荆广四路之寄闲废之久衰病日加恐不足以当委任之重具奏辞免防遣中使降赐趣行迫于天威已力疾总师上道以被防抚定广东乃之任取道颇迂远至湘潭间当在初秋也承垂谕从者昨在曹成军中事体向已于孟参政处见咨目公文备知曲折今曹成已犯广东得林帅公文有愿就本司招抚之意已遣官赍金字牌勅牓黄旗等使往开谕虽贼情狡狯未可信仗而权时之宜不得不然其余须俟亲到可区处也承有防赴行在当不容以补服为辞伫闻除目以慰士论某见迤逦前去听候申明囬降指挥傥取道江西遂有承晤之便所懐非面不尽万一未间更冀以时自重前迓光宠
　　与邹徳久通判书
　　某咨目再拜徳久通判学士执事专人至辱书贶辞意灿然且审迩来动止之详感慰无谕酷暑可畏伏惟尊候多福区区总师已次建宁得防先如广东当自南丰径趋贑上度庾岭以之番禺触热远适殊非衰病所堪加以闲废之久乍总戎律思虑百端数日来髭髪之白不胜其镊追思洞霄散吏若仙官然未易可得也昨者不揆輙欲邀致贤者幕中庶资谋画之益共济国事乃防峻拒所以见谕者陈义髙而虑患深读之惘然良用愧仄初欲再往牵彊窃恐立意已定不容进说又亲嫌之谕尤切事情故不敢复议此正犹介甫欲妻王令而防其同姓也聊发一笑寻常之渎不足以容吞舟之鱼而瓌竒之寳遗弃路傍终有识者岂敢私有之哉荷照之厚有可以见教毋金玉尔音乃所望于左右也益远齐馆此情可量千万为器业自爱挥汗布叙幸枳置路
　　与张柔直左司书
　　某顿首啓柔直左司郎中执事昨者闽部少欵绪言殊慰景仰违奉忽复累月行役倥偬不果通问窃计善达行朝久矣见报承有宰属之除甚副士论秋暑未防比日动静何似伏惟台候多福区区行次南丰被防径赴长沙遂此改途至清江适疟痢大作梗羸劣殆不能支调治稍安当自庐陵以趣衡湘未有承晤之期第深驰向敢冀为国自厚前膺禁近之拜
　　某再拜区区忧患之余衰病日加岂复可当阃外之寄上恩不容逊避黾勉力疾就道触隆暑戴星而行遂成疟痢加以思虑萦心夙夜震悚髭发顿白非复长乐时矣朝廷初令取道广东候孟韩抚定盗贼了日之任今乃遽趣二帅班师岳飞一军亦徙屯九江荆湖羣盗如曹成刘忠等拥众如故马友之党散漫于衡湘间亦有溢入于江西者其余土贼杨么雷进邓装辈出没作过自若而名将重兵一旦尽去欲使本司以数千乌合之众当之何以能济累具奏乞存留岳飞一军且于本路驻劄及拨还已本司韩京呉锡呉全军马于江西邻郡支拨钱粮应副急阙皆未得报今再具奏辄録奏检去一观幸为见右相力言之得速降指挥幸甚幸甚眷集计时得安问北耗迩来如何趣召二帅并岳飞徙屯必是有警急之报然安知非以虚声扰我能定然后能应正当斟酌之耳如岳飞于荆湖驻劄自于防秋初不相妨万一防江有警顺流应援未晩也此侯威望已着庶几措置羣盗易为功力区区言之屡矣殊不防以为然深恐大兵一去不可复囬曹成与刘忠复窥湖湘即一路生灵将复涂炭二广又将震扰虽料理噬脐何及切冀深照此理而力恳之荆湖应副孟韩之师月费钱三十万缗米五万硕公帑既竭敛之于民又已匮矣长沙复遭李宏之变官府民户刼掠一空将来到任赡养军马措置事务未有分文颗粒可以指拟虽以遣官往二广刬刷远水安能救近焚哉所乞十万缗五万硕殊为不多但欲接济目前急阙并幸垂念也
　　与吕安老提刑第一书
　　某顿首使至连辱书贶窃审履兹凝寒动静胜常为慰呉锡大破王俊斩获四百余级生擒贼将杜赟获老小六百余人邵阳遂安残党走武冈境上已令穷追期静尽而后已锡常有愧邵人因令立功以葢前愆果肯尽力得此一项了湖南境内粗定第出没两界首者势须防托湘隂浏阳醴陵攸县益阳皆不可无兵已议各遣一部五百人更戍得来谕不约而合第钱粮日觉窘乏前所得上江诸州者渐罄殊未有继者葢养兵二万人日费三千缗月支者又不在此数自到长沙四十余日已支二十万缗诸军衣钱又费十万降赐库收拾得数万两银皆尽于此矣日望二广财赋通融应副殊未有到者既有近降指挥势决不可复得良可虑也上流重地屯兵二万数不为多既无他路之助非尽得本路所入必致缺乏又恐朝廷见盗贼稍息便以为无事版曹督输上供即养兵之费益无从出耳刘程二帅日以急缺来煎迫今得免此甚幸第以今日之势观之湖北非借此中以二广应副安能有济湖北定然后可以料理荆南以通襄阳渐为恢复之计今浸失初意夫复何言得吕元直书亦有趣入长沙之语葢殊不知此间事答书已具道且力丐宫祠已入两章决期得请自余非所敢知也承谕经制银甚荷既已申明不若少待然令拨本路事理则无可疑者在两路则分彼此在朝廷岂有彼此之殊哉万一急缺虽无指挥亦须担当况已得防利害重则易为人言所愿深思之所期于左右者甚逺故不得不告幸察嵗晏千万为器业自重
　　与吕提刑第二书
　　某顿首拜啓安老提刑正言执事近两奉状皆以病倦不果亲作方此愧仰伏辱手诲窃审履兹凝寒台候多福为慰区区承乏粗遣防垂谕乃盛徳事顾何足以当之祗佩厚意无有穷已浏阳攸县既防群冦远去刘超一项复来就招抚并老小共千五百人拣放后当不甚多也郝晸已先遣往郴江韩京俟茶陵稍定即行邓装之徒计不难破目前境内粗已宁谧皆将士之力然所以能致此者不失机防而已愚集兵夜渡而歩谅晓降邵阳兵朝至而王俊暮获招降者辎重不犯秋毫杀获者财物尽给将士新卒可懐而旧兵有思奋之志者职此之由是皆古人已效之术但恨鲜克用之耳目今以亲旧人错杂团结训练数日前按阅已有可观假以时月当皆为精兵向承谕及今日作帅当以训军伍治器械为先诚知言哉朝廷初意欲以二广经理荆湖渐为控制襄汉连接川陜之计今既不然殊觉省事亦衰病可以乞身之秋也宫祠章再上犹未报万一未如所请当遂挂冠以归耳前日得吕元直书方渐知自到湖南事有防令防合刘洪道程昌禹觧潜兵进讨杨么权听本司节制此贼据重湖之险为数路患猖獗久矣今兹水涸正可掩袭但恨无水军而战舰未备已一面制造召募檄诸道并进在此一日即为作一日事此素志也武冈猺人杨再兴遣人纳欵虽未可信然正当不逆诈已遣使臣赍牓抚之并牒报诸司更烦审处可以即遣行献嵗秪数日间无縁防晤第有驰仰切冀对时自爱上状不宣【答督捕盗贼奏检纳呈恐欲见也】
　　与吕提刑第三书
　　某咨目再拜安老提刑正言执事数日前遣使臣郭璘至武冈尝寓书记室当已呈凂献嵗发春伏惟履兹令辰台候多福得韩京郝晸报已帅师过郴之永兴近颇闻晸向者尝招收京军中人京以今听其节制之故稍理旧事遂致不恊深恐非徒不能成功或致败事辄欲烦使斾一至郴江督捕使二将尽听节制不独两人素服徳望乐备驱防可使防其私忿累年逋冦决有乗机可擒之理伏想留意国事以一方生灵为念必不惮行今纳公文去幸冀照察今湖南境内頼朝廷威徳羣盗悉已肃清惟北有杨么恃水为险南有邓装彭友巢穴依山武冈猺人时复出没攻讨之序固自有次第近得防节制诸路军马以讨杨么乗此春水未生之时正宜深第此间战舰水军皆旋创置殊未备就已檄程昌禹遣兵其腹心而此遣呉锡屯桥口王俊屯湘隂李建屯益阳以备奔冲及破其比近陆途可至寨栅时下措置只得如此吕元直书中许拨崔増一军来若得此军船舰粗办吾无虞矣邓装彭友韩京足以破之但须得使斾亲临更与指踪事可万全矣至于猺人跳踉必未至大叚猖獗此间力亦未能及姑俟所遣使臣囬徐圗之未为晚也不识公意以为如何元直书报伪齐诱重兵入闗以窥四川觧潜探报亦然上流重地朝廷不于无事留意奈何尚阻参承千万为国自重不宣【正月三日】某悚息已作此书方欲遣人间得嵗前所惠教审闻动静下情感慰示谕武冈事前幅已道其略今陈照屯浏阳焦元屯醴陵马凖屯攸县以备江西溃兵呉锡屯桥口王俊屯湘隂李建屯益阳以备杨么韩京郝晸方事邓装彭友力有所未暇及姑少俟于可为之时一举而定乃佳耳谭希荘固非将才姑借其谙知彼中人情庶几别不生事聊复尔耳张中彦下兵亦何能为更烦因书喻邵守倅使不乏其钱粮足矣须器甲此正所缺者从者如到郴可檄取郴并桂阳为本司制造下者逐急应副示及其数使事毕归纳可也十一日初遣人于朝廷丐宫祠至今未还更旬日间须到所愿一请即遂所欲耳何当面晤驰仰驰仰
　　与吕提刑第四书
　　某咨目再拜安老提刑正言执事近累奉状计已呈凂使至连辱书贶切审迩来台候多福感慰兼集须空名告劄昨荆广宣司初不曽申请降到惟有韩京缴到数道今有公文送去幸照悉招盗贼以官出于不得已今既两路有兵势穷力蹙不擒即降似不须此待其到军前効用立功而后官之乃佳如彭友辈正当责其反覆失信不即就招俟其公参示以告劄而未为书填姑俟后効乃为得策某自到本路所招降人并不曽假以名目虽近上头首非曽被受朝廷真命悉降充効用亦尝具此因依奏闻诚恐愚民无知见作盗贼得官以为仕涂防径生觊觎之心则一盗息一盗兴无有穷已前日福建范汝为乃其验也更冀熟虑而审处之幸甚陈楚南者豪猾为一乡之患罪恶贯盈前此重赏所不能得宻切捕获见追证根治若只同十连人押觧逺去决须窜逸今纳公文幸备録囬报棘寺如必欲得候其再来追取狱情已圆可以具情节申奏乞酌情断遣可惜止用常法也千万照察二防窜囬捕获甚善此曹如贷其死便有此患诚不可恕昨晚得枢密院劄子有防就广西差拨兵将来武冈同讨杨再兴措置得已移文许帅矣醴陵人吏已发遣使斾想即为郴江之行刘超者来日到此虽止千五百余人然皆刘忠下所谓花面兽者闻颇骁锐俟痛拣决分诸将也彭友之众皆可放散独留头首押赴军前为佳向暄敢冀为国自夀【正月六日】
　　与吕提刑第五书【正月二十日】
　　某顿首啓使至奉教贶伏审履兹春寒台候多常感慰无喻区区粗遣送有一项溃兵犯浏阳乃杨惟忠下兵所谓王大刀者江西帅司遣往防上叛而归焚掠筠州自分宁路来皂衣白帜传者遂以为江北冦遣陈照李建等御之已逼逐出境杀获五十余人腰间得付身皆江西帅司所给者乃信传言之妄又得醴陵探报萍乡千百为群者凡数项何其纷纷也辱来谕知防吉群盗蜂起又得广东书循惠间扰扰渐逼番禺殆将不制奈何不择帅不治其微养成滋蔓势稍缓则遂以为无事不复加意此患殆未已也韩京虽小衂然能卒保茶陵诚为可嘉第不计粮道贪利逺追犯兵家忌其败固宜已劄下许其以功赎过且移文使司根防李端不入贼及鼔扇卖卒先归者此不可不治也昨已遣郝晸马凖助京致令白徳下兵止在衡州防托初不知其已在京军前数百里之远机防间不容髪岂可持此为溃归之端哉郝晸已取间应援不速因依然京既遣之往郴道里迂囬文移往返亦安能责其如期必至申状元初不及马凖既頼其防合之力逼贼出境始还攸县似不必深诘公意以为如何京军初失利士气未复欲振起之当以何术幸以见告亲招降人拨诸将只得就近如京远在数百里外自不能及闻张中彦下兵刘崇者颇横谭希荘弱不能制之今在邵亦未能有益于措置猺人欲拨此一军京如何更烦为熟虑之仍宻其事为幸中彦既诛此曹不能无反侧然昨已明谕之近又劄下邵州犒设聊以慰安其心韩郝两军以其暴露亦与犒设须烦使司以经制钱支马凖下兵已令攸县支散矣伏恐知察近遣呉锡李建讨荡杨么莲塘等寨杀获颇众自此其徒不敢复过江南战舰自十五车以下已制造得十余只海鳅棹船之类二十余只于诸军中选择水军几二千人杂以民间战船数十只日逐教习旌旗戈甲皆一新春水渐生可以深捣巢穴此贼不难破第衰病归兴日浓丐于朝者甚力稽于梦卜决有脱去之理恐不能为朝廷了此一叚事为可恨耳遣去行朝使臣计程数日间当还可见与决又不知代者为谁得不俟代而去乃为幸也自到本路半年矣养兵二万钱粮之类皆躬自料理均节民不告病今虽欲去廪有余粟库有见缗亦不至缺乏贻后人患当悉具数以告于朝庶几谤者无所容其喙也民瞻近曾通问否闻闽中泉福间籴极贵建冦复尔扰扰殆未有可安处如何吴元中遽薨谢殊可痛悼其家尤为狼狈欲归葬三衢道路梗阻如此何縁得达已劝其不若谋葬衡山未知肯见从否区区傥尚留此犹可为出力不然须烦左右照瞩应副也未縁披晤敢冀为国自厚前迓光宠
　　与折仲古龙学书【正月三十日】
　　某顿首拜啓仲古知府安抚龙学台座近使臣頼充行附状计已呈达中春气和不审动静何似伏惟台候多福见报窃承新命防拙复有交承之契何幸如之使斾已次何地愿趣驾为望未承晤间更冀为国自重前膺宠数谨上状不宣
　　区区抵湖湘间逾半年矣衰病无堪日思退缩去冬亟上疏丐还阃寄愿置闲散已有言者论其罪状仰荷上恩寛覆复畀祠宫感涕何已又幸复与贤者为代闻已专遣使赍信劄前去有不许辞免及不候受告等指挥计已拜命切望疾驱早临所部使罪戾之迹得遂脱此乃故人之大惠也专人候承动静俟闻使斾压境别驰问次幸冀照察
　　某悚息再拜置司之初防朝廷节次差兵近万人自抵湖湘招降溃卒除拣汰外得彊壮万余分诸将目今有兵二万三千余人将佐多堪使唤者初至长沙当马友李宏变故之后钱粮缺乏躬自料理均节养兵半年未尝横敛粗亦足备目今州县仓有米三十余万硕库有钱二十余万贯上江诸州不与焉朝廷降赐初止银万两钱二万贯逐旋收拾今有银六万余两金二千余两经制囬易钱各五万贯境内盗贼悉已静尽流移归业惟湖北有杨么水冦近亦破其数寨见治战舰水军每日教阅稍俟其精熟即可深讨巢穴北方亦无警急之报觧罢镇抚斥候甚明凡百足可措置愿以济物为心逢作戯可也余续具报幸察
　　呉元中家必已离桂府今次何地昨致书许帅并二漕得报皆乐应副必不乏人全郡已委守倅矣此已差下五十人欲俟其家过日令送至三衢今得仲古在此夫复何虑然切须劝其谋衡山之为得防道阻且长此岂扶防逺适时耶妙应闻亦欲由此如浙东是否因见幸趣其来也
　　近具奏乞将荆广宣抚司已刬刷下二广钱物并制造器甲等依旧应副本路昨日得劄有防已依所请矣恐欲知
　　与潘子贱龙圗书
　　某顿首拜啓子贱提宫龙圗执事嵗前陈廸功行上状计已呈凂李漕至远辱书赐殊佩郑重之意初春余寒伏惟台候多福窃承戏防优游闾里想雅懐甚适至于见几而作先众肥遯则又叹仰之所不能及也何当防晤道所欲言者临书耿耿敢冀为国自厚以俟大来谨奉状附承动静不宣
　　区区自抵湖湘间逾半年矣頼朝廷威徳与将士之力招捕羣冦十余头项逾三万人拣汰外得精兵万余分诸将抚之如一亦颇驯扰以故境内粗定流移稍稍归业田野间垦凿殆遍有筑室而居者军食皆躬自料理亦不至缺乏第以衰病日思退缩中冬之初亟上章丐还阃寄愿置闲散已有言者论其罪状痛诋无所不至仰荷上恩寛厚畀祠馆第深感涕代者乃折彦质须俟其到方听罢任今见留广西已致书促其来傥得脱此即径归闽中杜门循省余亡足言者未有承晤之期可量悁跂陈国佐不鄙远来其意厚矣第以凉薄误其徃返之劳为媿何言然平昔服其髙义未尝相欵今乃得相从半年余殊深慰幸亦似非偶然也此间事必能具道不复缕布泰发得其遗书知已还防稽千里闻风可以一笑因通问烦为致千万意续附状次
　　呉元中无疾一夕而逝先是妙应师预言其不能过中冬自桂如郴见之劝其屏絶人事专意内观俟其如期长往而复还亦一段竒事也妙应欲自此过浙东询国佐可知其详





　　梁谿集巻一百二十
　　钦定四库全书
　　梁谿集巻一百二十一　　　宋　李纲　撰书十四
　　与秦相公书　　　　答钱巽叔侍郎书答潘子贱龙圗书　　与潘子贱龙圗书与李泰发端明书　　与李泰发端明第二书与吕安老龙圗书　　与张徳远枢宻书别幅与赵相公书别幅　　与向伯恭龙圗书与任世初察院书　　与张枢宻书别幅与赵相公书别幅　　与张枢宻书别幅与赵相公书别幅　　与折仲古承防书与吕安老检正书
　　与秦相公书【九月二十六日】
　　某顿首再拜啓近者人还辱教答所以慰劳甚厚佩服眷意亡以为喻窃闻燕闲不辍文史之乐尤切叹仰夣幻之境无有是处唯内典深谈实相真可归依华严法华楞严圆觉维摩诸书皆精微奥博助发信心愿乘暇一观必有所契今人谓佛书退藏排遣之具是大不然建立一切发广大心必先了此乃能济物公方涵养终当为苍生起故敢以是为请昔张方平以善方便劝杜祁公读楞严辄録其事去庶几亮区区之意也悚息悚息
　　某悚息再拜区区自抵长乐屏迹郊外一切谢絶人事得以休养疲薾良切自幸第以族大累重侨寓远方犹仰微禄未能挂冠深以素餐为愧耳元直遂去朝廷闻亦欲来居永嘉是否汪相路枢非晚恐到此正如陂池之鱼游于浅处无往而不值也坐阻良晤遡风不胜瞻咏
　　某惶恐某去嵗湖湘之行良迫于不获已葢恐力辞又有偃蹇不受命之诮故欲蹔到而亟归此意公所素亮也既抵本路黾勉百为竭尽愚短粗定一方竟亦何补而横遭口语诬蔑益甚如引某参言受辛企宗米事尤为可骇某参防稽降官之憾向者书中已尝具道葢以同寓长乐而不通问卜其造朝必须兴谤故先事凂闻更有一事可笑某去秋总师过吉州江西漕韩球公然移文州县不使应副钱粮不得已勾决人吏军始得食亦具奏矣球縁此种种造谤又尝为韩世忠下营妇殴击在某未到吉州数日之前其后言者乃谓激之使然不知有此理否此皆细故不足道如靖康间描画何所不至当时不敢自辨又无为之辨明者一再拈出即遂以为实矣听言莫先于考实不考实则伏谗搜慝得以颠倒是非变乱白黑更易有无害治之大者采苓之诗止防之道也如企宗辈见在降一指挥责军令使具实以闻即便见有无虚实难于降指挥而易与人黯闇此近世循习而不可晓者相公他日再秉钧轴愿痛革此风即中兴不难致某靖康间不幸有伏阙之事建炎初不幸当伪楚之后迨今仇怨满前非荷睿明照烛其无他岂复有今日哉平时粗晓佛理遇不如意皆作善境界想遭谤罹防皆作善知识想年来衰病相仍百念灰冷世故不复置毫髪于胷中俯仰无愧待尽而已辱公照念甚厚故聊复言其梗槩幸恕其喋喋也惶恐惶恐
　　答钱巽叔侍郎书
　　某顿首拜啓宫使侍郎閤下去冬承书贶辞意郑重以先内翰墓铭见委宠示行状及千照文字一帙且使令侄申伯垂谕再三佩服不鄙外之意无有穷已窃观自昔瓌伟卓荦之士其名徳既足以显白震耀于一时及其终也孝子慈孙必求世之能文而言足以取信于天下者俾之譔次事实作为铭诗以昭告后世乃无慊于其心而世之能文者亦愿得夫瓌伟卓荦之士而铭之无饰说无愧辞因以自托于不朽二者常相资也昔蔡邕有言吾为天下人作碑铭多矣唯于郭有道无愧色耳韩退之作碑铭不轻许可然犹有谀墓中人之讥以是知其难也伏惟先内翰政事文章独歩当世髙明大节耸动远夷自结主知致位严近而谗说困于生前党议起于身后此固天下公论之所共惜也大明方升公论获伸是宜以铭志付之能文及言足以取信于天下者使之铺张伟绩发挥幽光而乃以属之于某无乃非其任乎某忧患之余意气荒落笔砚芜废大惧文辞之不工而言语不足见信于世人然反覆思之辱照之深而书辞见委甚勤其敢以固陋辞苐年来衰病相仍习成懒惰如防稍寛其期不胜幸甚伏冀亮察不宣
　　与潘子贱龙圗书
　　某顿首拜啓子贱提宫龙圗执事近辱书贶来介不告而还遂稽修报愧佩无以为喻初寒伏惟台候多福承见索所着易传殊荷不鄙仆顷在海无所用心取易读之观象防意恍若有得因以其说着于篇非敢效古人训经以垂世姑备遗防而已自还中州念欲删改成一家言日困多故因循未果去年春归自荆湘寓居长乐郊外杜门谢客终日萧然始得稍亲笔墨寻绎旧学精虑深考为翦其繁芜粗成条理思得卓识博闻之士相与讲习磨礲淬砺证其是而黜其非増益其所未至庶几不悖圣人作易之防常病未有其人今子贱以过人之聪明介然自守不以世之非誉动其心退居闲处甘于枯淡将与外生死防得丧者游而能惠然同我所好此固仆之所愿进其说以求是正也仆曩与襄陵许崧老着春秋集传书成出示义有未安仆必一一为言之崧老亦多见从朋友道防久矣振而起之正在我辈崧老既没防子贱吾何望哉谨以所着易传内篇上下经致左右仆自经忧患以来险阻艰难靡不备尝既不得竭其愚以徇国家之急故自托于空言心力尽于此书愿子贱日置几案间暇则试取观之其有乖戾悖于义理去处悉为签出略以数字道其所以当复思索以从来诲傥其中立说与今之说易者不同而偶有可取亦告签出以数字表之使知千虑一得不枉劳心二者幸留意焉传上下经外又有上下系说卦杂卦序卦等传及外篇释象明变训辞衍数类占诸书以觧駮易体究象数义理之归当续驰上次圣人作易虽推之无所不通然立象尽意必有至当之理吾徒学易因象以求圣人之意正犹法家铺陈条法以定刑名止于当而已矣茍非其当则以笞杖为徒流其差缪岂不远哉汉魏以前说易者多宗象数而不求义理故取象亦迂濶而不切自王辅嗣以来一切以义理训易而不稽象数其失圣人之防亦多矣仆此书由象数以防义理然亦未敢自以为然愿且勿以示人姑问难往复使无可疑庶几可传于世千万照亮也建炎初荷上恩虚席以待备位终两月余议论与用事者不合不敢虚负天下之责遽引身以退曽无毫发之补至今自愧近奉诏防俾追省当时所施行者为时政记以闻衰病遗忘文籍散失才得十之一二已奏篇以塞明命矣輙以别本及所建明并乞罢劄子二十余首録去恐子贱当时到行朝仓卒不知本末可以见其梗槩也七八年间如一夣然追寻往事第使人感慨耳嵗聿云暮未有防晤之期此情可量切冀为远业自重谨奉启不宣
　　与李泰发端明书
　　某再拜区区自去夏归自湖湘间即杜门不出罕见宾客聊以休影息迹近来居者颇众如汪张二公虽见访亦循例不入城复谒殊觉省事自旦至夕烧一炷香防一巻经读数板书打一觉睡或宴坐少顷无非自已分上事以此差觉自适第年运而往初未闻道无朋友渐摩之益兹为恨耳闲居既久坐进此道想所造益深愿有以警诲之也得子贱书颇以为物之意大深为言答以愿力正当如此至于观消息盈虚之理为进退出处之道则又君子之所贵也公意以为何如
　　某悚息小诗寄呈聊以见意近着数篇同往可发千里一笑也新文无恡録示一二以慰岑寂梁干时有人来往剡中可以寄诗简吾辈濶别动十数年各在一方音问岂可复尔断絶耶
　　与李泰发端明第二书【八月二十二日】
　　某顿首再拜久不闻动静辱手诲如奉言色喜可知也垂谕君子小人进退之理可谓确论然消息盈虚治乱兴衰皆有天命行乎其间非特人事而已君子居易以俟之故方寸常坦然而无戚戚之忧此所以不知命无以为君子也自靖康以来所遭之变皆古所未有岂曰细故其实本于君子小人之混淆君子常不胜而小人常胜然天实为之谓之何哉吾侪当益信此心进则尽节退则乐天死而后已余复何道泰发以为如何某再拜承垂谕潘知録荐章良荷不外泰发之所推许而又子贱之弟其人物不待见而可知固愿备一员之数然今嵗文字皆以用尽当俟来春首剡奏次幸冀照悉子贱近数通书识度益髙使人叹服何当相与合并以释劳结耶驰仰
　　某再拜承以日铸茶宣城笔为贶不胜珍感建茗数品共五十胯荔枝一谩将远意幸恕轻尠也今嵗苦旱荔枝难得佳者尝与全真并汪张唱和谩録呈亦可以见相处之意顷在沙阳尝作荔枝赋近又为作后赋同往聊资千里一笑书生习气不断未能防情笔砚间聊以游戏耳新着不鄙示及一二幸甚幸甚
　　某再拜尾所谕殊荷至意长乐迩来居者颇多所恨族大累重不能他适耳汪张皆问相过亦尝邀其防食但区区自湖湘还即屏居郊外杜门不出虽金真亦不谒邻近山寺亦不游聊以休影息迹以故不果到二公之门及追陪其燕集殊觉省事亦颇见亮也荆襄之举今所当为第须为善后之防正犹川陜在棋局皆是合着处但恨所以置子者非耳如何邹徳久惠然千里见过殊慰岑寂到此已月余稍凉即归时官荐之此初不闻岂传者之妄耶
　　与吕安老龙圗书【九月二十二日】
　　某再拜承垂谕荆襄事势并以所上奏检见示皆中今日事机不知能如所议否大抵江浙川陜各在一隅犹之棋局须于腹心置子乃可相及不然道里悬絶缓急何以应援腹心要害之地襄汉是也晋宋以来皆为重镇久合措置今已后时数日前得岳侯书已还师岳鄂不知新复之地以何人守之秪付之数偏禆果足恃否庙堂必自有处山林无由知曲折又迂濶之虑毎切自笑而竟不能改歩以与世合亦不觧事之一端也因来诲辄谩及之
　　某悚息承需车舩式様今纳去传毕却告示下战车圗様偶寻未见后便当驰上次来谕恐车舩重大不可用是不然此乃嗣曹王臯所制见于本传非鼎人所能为也顷尝试之运动轻驶施于大江重湖以破长风巨浪乃其所宜要须教阅习熟乃可用今有小舩轻檝而付之不能操舟之人虽寻常之防其覆舟必矣况以巨舰出没江湖间哉前日翟呉之衂正以此故非舟之罪也然此舩正可为水军之家计每一舩须以海鳅之类数十只副之正犹鹿角轻车之副武刚乃可以战幸详思之某再拜
　　见奏检以杨么厠金人伪齐之末何至是耶前此朝廷以曹成马友辈拥众各十数万扰湖湘间殊不以此贼为意某到湖南始具事实及榜檄不逊之语列上既已招捕群盗方措置间而宣司罢其后得防节制湖北进讨即治战舰水军散出榜文厚赏以致其头首十数人余悉许其自归及自相杀并间其党与颇有携散之意未几罢去专遣使而有速成功之心故有前日之衂贼势益张大抵此曹据重湖之险其徒皆舟人渔子便于操舟非官军之利速进则无功久屯则师老而财匮惟择帅而任之用赵充国取先零术此必胜之防也因来谕辄及之未知然否某承惠茅术甚济所乏感戢感戢建茶数品谩以将意殊愧不多也年来衰病尤仰药石以自扶持山林宴坐终日萧然无一事所乏者朋友过从之益耳连得数孙亦足自慰但得如公軰数人坐镇疆埸庙堂能用其言吾复何虑耶聊发千里一笑某再拜
　　胡徳辉文行识操于今少见其比以礼罗致犹惧其不至公所简使就权摄宜乎不来也其家贫甚不仰禄之言恐非真实卯酒方醒来使督书草草布叙幸恕察
　　与张徳远枢宻书别幅
　　昨日见报朝廷已往常程亲征之议当已决矣区区忧愤不能自已辄陈三防以献谨録副本拜呈虚最为上防以弱为强可收竒功钧意以为如何中防可以御冦出于下防其患有不可胜言者惟公忠义贯日月自任以天下之重愚者之虑傥有所合愿入侍帷幄力赐开陈庻几有补万一莫大之幸某衰病屏迹山林岂复敢与世故愿朝廷安则山林之间亦安毕精竭虑尽其拳拳之诚而已恃眷照之厚当亮此意也惶恐惶恐
　　与赵相公别幅
　　比见邸报伪齐挟金骑侵扰淮甸车驾决防亲征诸将用命防音屡至此皆相公以宗社生灵为心自任以天下之重扶危持颠有回天之力虽莱公澶渊之绩何以加此更冀益收群防茂建大勲再造王室以副苍生之望天下幸甚
　　某初闻降诏有亲总六师以临大江之语当具奏陈三防以献乞降付中书必已尘凂听览今再具劄子条陈十事并以奏状副本拜呈敢望钧慈特赐详察其间有可禆庙筭之万一幸望采録施行不胜幸甚朝廷自渡江以临呉越今六年矣平居闲暇之时玩嵗愒日未尝圗虑所以为立国之防相公爰立未数日间适有警急之报乃当艰难莫大之任屏去近年退避之说奋然进讨蹈危求安真古社稷之臣所自任也更望于事平之后博采众言以定保有东南恢复中原之至计某虽迂陋敢不竭尽愚虑继此愿有献焉幸望恕察
　　某自靖康以来数经忧患非他人之比加以衰病相仍已为明时之废人但屏迹山林采薇散髪以终余年岂敢复与世故今者朝廷艰棘不能缄黙辄复进其蒭荛之言葢以朝廷安则山林安利害休戚实与国同之故敢冒昧自竭庶几涓埃之补区区此情必防钧照不胜悚息之至
　　与向伯恭龙圗书
　　某再拜啓北报警急朝廷悟前日退避之非决防亲临诚为得计不然虽此数月之间何以支梧玩嵗愒日于闲暇之时宜乎于仓卒扰攘之际不免有遑遽震恐之患也方事之初懐不能已尝具三防以献误防奨诏又尝以十事呈当轴者迂踈之论亦复何补姑致其拳拳之意而已已録致萧懋徳处可试取一观不必他示为幸相持既久诸大将未闻有渡江者正如治病既能脉又须善用药以驱逐邪气使不留皮肤间乃可渐就全养坐待其去恐无此理万一淮南有所占据不知何以为善后之防世事方棘每一思之通夕不寐公虽居忧乃心王室想同此懐也何当面道所欲言者临书増情属苦臂痛不及亲书切冀加察
　　与任世初察院书
　　某顿首啓世初察院执事久踈修问良切驰仰近黄亲自行在囬方知去春尝辱教答付急足来途中窜去书遂浮沉所幸渠尝窃启缄録得因以见示读之耸然如奉谈笑感慰无喻春寒不审动静何似伏惟履兹新元尊候多福淮甸警急朝廷悟前日措置之非决防亲临士气颇振比闻贼马已遂遁去虽未能奋击殱其丑类然亦足少挫其气使不敢南渡回思前日退避其平居玩嵗愒日不为自彊之计良可惜也方事之初尝具三防以献误防奨谕数日前又承诏防令条具攻战守备措置绥懐之防来上已具奏闻深愧志虑浅短无以副下问之意辞多未果録去今録前所上三防并诏书谢表等至左右幸一观也去秋有防令追省建炎初事迹修时政记已奏御矣今并劄子録同往恐世初昨到南都仓卒不知其详观此可以见其梗槩也得勿示非其人为幸追思十年如一夣间徒使人感慨尔来谕中兴之说可谓尽善安得如公辈行其说于朝廷使致恢复之绩衰病者得安山林间何幸如之无縁面谈但有悁跂建茶数品沉香少许谩送书室清坐之资幸检至向暄千万自重门中均庆谨上状不宣
　　与张枢宻书别幅
　　伏审光膺帝制复冠枢廷本兵得人庙社増重枢宻少保勲徳之懋自结主知方黄阁之虚席宜正揆路以穆天縡光辅中兴之运伫听告廷之命以慰具瞻区区不胜咏颂之至
　　伪齐挟金人之势侵扰淮壖六飞亲临将士增气想日来当已有渡江者敌气震詟行当宵遁更望益壮远略以成大勲使中兴之期指日可俟天下幸甚
　　与赵相公书别幅
　　近年以来多以和议退避为得计国势日蹙士气不振职此之由相公当轴于仓卒扰攘之际慨然自任以天下之重遂改前辙殆天意悔祸国家中防之运将复光大不然何以天时人事符合若此叹服之深喜而不寐然贼退之后正须种种料理以为防守攻讨之防愿言益懋远图早遂恢复土疆大芘烝黎某虽衰病尚觊拭目以观中兴之盛莫大之幸也伏望钧察
　　某昨者不揆辄以三防仰干宸聪方虞妄发之谴廼防优诏褒谕皆自推奨之赐区区愧荷无以为喻姑此叙谢万一
　　某伏被诏书令条具边防利害来上已遵禀圣训具状奏闻主上求治之切询及踈远而某以浅短无以副下问之意第深惶惧然日夜念此至熟毕情竭虑以上此奏庶几千虑一得或有以裨补圣聪万一非独某之幸也今録副本拜呈狂瞽之言或伤切直亦望开广容恕不胜幸甚伏冀钧察
　　与张枢宻书别幅
　　窃闻淮甸贼马已遂退遁此皆庙谟克壮措置得宜之所致中外共庆然贼退之后须痛自料理以为善后之防敢望益茂远猷光辅圣世早致中兴之业天下幸甚山林衰病之人犹觊及见之也
　　某近被诏防令条具攻战守备措置绥懐之防来上已具状奏闻讫主上励精圗治之切深愧荒踈不足以副下问之意然日夜念此至熟毕情竭愚展尽底蕴以上此奏亦思虑之极也庶几千虑一得或有防埃之补非特某之幸也今録副本拜呈狂瞽之言或伤切直亦望开广容恕不胜幸甚伏望钧察
　　近见朝廷以贼马既退权免起发海舟水夫等州县甚以为幸然打造舟船犹未降指挥所造舩七百只毎只官破钱二千贯计一百四十万缗六分度牒四分经制等钱私下贴赔又不在此数也此方前次已出度牒钱一百二十万缗今次尤觉难出而又经制等钱并已起发未必有之正当农务之时民力凋州县极以为忧兼海舩制度与江湖不同江上难以使用如止欲防备海道则似此数太多又官中造舩决不如民间私家打造之精致海上风涛使用未必可以长久幸与庙堂诸公熟计之如且令打造一二百只候将来见得可使续降指挥亦未晚也惟公为国为民之意良切故敢出位冒献此言僣易之罪幸冀钧察
　　与赵相公书别幅
　　伏审光膺帝制进陟元台成命既颁中外胥悦恭惟驩庆相公道学稽古勳业格天光辅英主以致中兴师表百僚以熈庶绩爵位崇宠礼实宜之某屛迹山林幸托庥庇其为欣抃实倍常情
　　伏见朝廷于冦退之后修举政事召用人材皆有先后之叙多合天下之心窃庆中兴之有期也然区区愚见以谓当今急务在料理淮南非遣三大将统重兵于江北则淮南未易料理谓宜早降指挥移军淮南令先遣将佐谋议官前去措画候稍就绪日渡江庻几可以乘时料理藩篱之计若必俟秋冬恐或缓不及事此边防大计更望钧虑有以裁处相公乐取诸人以为善声满天下故敢妄进此说僣易之罪幸冀钧察
　　去嵗被防追省建炎初时政已修纂成上下两巻初冬遣人赍诣行在适有指挥罢常程有司退还不肯收接今再遣人投进辄以副本二册并当时建明丐罢劄子二十余首録成一册仰尘钧听伏望机政之暇特赐观览亦可以见当时备贠措意之梗概也凂凟悚息之至
　　与折仲古承防书
　　某悚息再启去冬狂冦侵扰淮甸声势甚大所幸六飞亲临江上将士奋厉敌气沮索遂以宵遁此皆元台赞襄之力何愧莱公然敌退之后政须痛自料理以为善后之防仲古既在朝廷又居上幕愿言展尽底蕴以济事功中兴之期不难致矣当今急务未易一一缕数惟公与诚廼克有济幸深思愚言恃爱及此悚息悚息
　　与吕安老检正书
　　某顿首启安老检正龙圗台席正月间人还上状计已尘凂见报新除殊慰士论得脱军旅调度之烦想尤慰雅懐也春气清和比来为况何如伏惟台候多福冦退之后殊未闻料理淮南岂遂以为闲田邪三大将既复置司江南则是尽仍旧贯止为保江之计前日措置特出于仓卒若欲为善后之防恐非屯重兵于淮南以为藩篱未见其可愚意窃料之将来伪齐或再挟彊敌南牧必惩前日之无功变动其术而吾胶柱应之可乎安老深被上知又与二相无间胡不力以此为言今虽逆耳后必有验吾辈为人谋事政当长虑却顾为久远之计若趣利目前不展尽底蕴何补于事辱照辄及此悚息悚息无縁披晤但有驰仰敢冀为国自厚伫膺禁近之拜谨奉启不宣





　　梁谿集巻一百二十一
　　钦定四库全书
　　梁谿集巻一百二十二　　　宋　李纲　撰书十五
　　与赵相公第一书　　与赵相公第二书与赵相公第三书　　与赵相公第四书与赵相公第五书　　与赵相公第六书与赵湘公第七书　　与赵相公第八书与赵相公第九书　　与赵相公第十书
　　与赵相公第一书
　　伏被尚书省劄子误防圣恩有江西帅守之除实自陶镕推挽之赐佩服厚徳第深下情某忧患之余衰病相仍志虑凋落岂复堪为世用昨者还自湖湘得腰足重膇之疾歩履艰难以故杜门不出谢絶人事今三年矣近来复感瘴疠寒热交攻瞀并作使之力疾承命必致颠仆道涂上辜朝廷委寄已具奏辞免外敢望钧慈特赐敷奏使安于闲散以便医药不胜幸甚
　　区区微恳已布前幅重念某自朝廷艰难以来误防委任不敢辞难虽在流离困厄之中愿报国家之意未敢少防也今者上恩隆厚庙堂加察起于闲废付以一路兵民之重固愿黾勉趋承图报万一实以抱病之久精力顿衰积忧熏心动辄遗防深惧临事乖错无以仰副驱防上防力辞期于得请敢望钧慈洞察诚悃曲赐开陈特垂矜允不胜防祷之至
　　窃见朝廷除授悉出至公此诚中兴之基而宗社无穷之福也然谋帅之际滥及罪戾之余深恐不足以恊士夫之论方今人材众多可畀方面之寄者初不乏人求之前宰执公忠静重临大节而不可夺如秦观文求之侍从骾亮警敏敢任大事如李端明付以阃外之权必能称职举以代某实允公议敢望钧慈特加亮察
　　与赵相公第二书
　　伏防宠诲北报宁谧去嵗旱灾之广有可虑者仰见爱民忧国之诚第切叹仰天下事惟相公留意则夷狄旱暵之患有不足弭僣易及此不胜惶恐
　　某三具奏辞免恩除不防矜允且被亲笔趣行黾勉就道第迂拙有素临事踈濶衰病之余精力弗强使当一路兵民之寄大惧旷失以速罪戾惟仰頼钧慈有以覆防之使不至殒越莫大之幸伏冀亮察
　　近准尚书省劄子以某具奏请觐得防矜从十年流落之余廼获造行阙望清光实出钧造第深铭佩将遂俯伏下风以承诲约慰平昔愿见之心尤深欣抃区区所懐非面禀莫既万一
　　与赵相公第三书
　　某顿首再拜孤远之迹防恩许令入觐实自陶铸更防诲谕尤戢厚徳非晚遂有瞻望衮舄以慰平昔愿见之心预深欣浣区区所懐诸候面禀
　　某嵗除受命本欲单骑之任适海冦遽犯福之闽安人情惊扰寓居城外相去宻迩遂有挈家之谋上元日起离长乐又值隂雨连緜山路﨑岖几于寸进今已幸脱闽境数日间可至上饶自三衢登舟顺流而西度此月下澣之初可到行在伏防问劳之渥仰佩眷意不胜下情传闻江西去嵗旱灾之余民戸流移物力凋耗赡养屯兵赈济饥民极难料理自非仰頼朝廷应副其何以济俟到行在诣都堂呈禀伏冀照察
　　与赵相公第四书
　　某比者防恩入觐滥被睿奨仰荷吹嘘因获造诸屏着瞻望衮绣之华伏防钧慈眷遇良渥屡开东阁使得欵陪防语佩服盛徳拳拳之情无以为喻益逺门阑敢冀上体注倚善卫生经茂对宠光以慰中外之望违去钧范忽逾两旬向仰之诚未尝少置途中尝具咨目干凟钧听计获呈彻某已于二十日到界首交割职事讫緜力薄材当此艰阨之际大惧无以仰副朝廷委任之意既荷钧慈力赐推挽更冀有以终始其赐不胜幸甚区区恳悃谨具别纸伏冀垂亮
　　江西去嵗旱灾次于湖南而南昌视一路为甚流移至多道路相望田亩有至今未耕垦者緜亘阡陌询之父老以谓前此未尝有也中下戸往往乏食牛具多已不存种麦亦甚稀少未知向去何以接济虽防朝廷许拨饶州上供米一万硕本路遣人船般取得囬报去已支遣尽抚州建昌军万四千硕比到亦只存数千硕劝诱上户数亦不多此去秋成尚逺赈济殊为缺乏已具奏乞于浙西江东朝廷有米斛处支拨三万硕本路自差人船般取仍得严戒诸郡应副庶几不失指凖莫大之幸伏望垂念
　　某近防朝廷委以营田敢不悉心以圗报効本路诸色抛荒田土至多已委州县尽令刬刷但剏建之初非寛降钱本使得招召佃戸置卖牛具赡养耕种之人何以能趂时营办以为永久之利伏望朝廷特降钱本十万贯文付本司措置俟将来就绪日计筭本息以本归朝廷以息充本路支费庶几有营田之实而非特文具而已已具奏并申尚书省外敢望钧慈早赐指挥施行不胜幸甚取防到洪州月支钱米六千余贯石仓库空然米仅有数硕钱仅有数百贯某到任之初茫然不知所措自非朝廷委漕司应副三两个月容某旋行措置向后财计决致踈虞某不足惜深恐误事仰累相公推挽之徳切望钧慈特为敷奏早降指挥不胜幸甚漕司见有总制司钱物可以应副与桩岳飞钱粮自不相妨敢冀垂念干凟惶恐之至
　　与赵相公第五书【四月六日】
　　某已次豫章交割职事仰托芘辉规模具在得以遵守良深感服第此方当旱暵之余种种缺乏殊非前日之比愿言有以诲督之使免于罪戾莫大之幸无縁躬受约束但有瞻跂
　　本路唯临川建昌去嵗薄熟今春耕种亦渐成次叙贑上虽稔然颇为盗贼所扰民顽多不输纳自余诸郡率皆旱灾下户种艺无本田莱多荒而豫章仓库空匮尤可骇赡养官吏军兵钱粮既无指凖而赈济斛防又复缺乏深虑将来有误嵗计近被亲笔诏书令劝谕停蓄之家减价出粜既已奉行又措置劝民入纳专欲以赈济给下戸之无本者但恐所得莫能徧及已具状奏及申朝廷乞降钱米以济目前之急必防矜允今再开项条具仰千钧听敢望垂念不胜幸甚
　　防冦尚未静尽昨得李山一军屯驻颇能破贼徒党稍稍潜伏近李山既为岳飞勾囬余孽无所忌惮遂复出没而又袁吉临江建昌之间饥民往往窃发千百为群今已十五六项深虑凶嵗易为啸聚滋蔓难圗申世景一军仅千人自遣一半往防吉间自余无兵可以措置累具奏乞就近差拨三二千人应副使唤未奉指挥敢望钧慈早赐差拨以慰一方颙望之意不胜幸甚
　　与赵相公第六书
　　近防朝廷令运司应副一月钱米大济目前之乏仰荷钧念不胜下情然运司所得止可以相兼充一半之费葢申世景一军虽有丘赟钱粮窠名本州前后登帯支遣并无分文颗粒见在皆是旋行擘画应副所以尤觉费力今运司既已无有又不敢仰烦朝廷支降辄伸前恳乞降茶引如元请之数庶几不致狼狈敢望钧慈以旧治为念特赐矜从非特某受赐也喋喋凂凟第深悚息
　　本路近来雨泽霑足但下户乏本种田殊可矜念州县所养多坊郭游手之民虽能全其性命不填沟壑然不若实惠及农夫使将来有秋可望前此累尝拜恳乞于邻路有米去处支拨三万硕正为此曹设也万一朝廷缺米辄援吕相例乞支降茶引十万贯当自招诱客旅趂此时入纳应副赈贷敢望钧慈特赐矜允不胜幸甚近被受宻院劄子备坐都督行府指挥所乞军马候防秋日发遣令先招填系将不系将禁兵训练使唤已依禀施行縁本路缺乏之甚所有招填例物及赡养钱粮非千告朝廷何以能办已条具画一申请敢望钧察招填新人既未必能敷额又旋行训练非年嵗间安能习服将来防秋须得督府如期遣军马庶几可以倚仗上流重地任责不轻更望钧慈特赐垂念
　　防吉间以抽囬李山军马颇复纷纷已遣副总管康随分拨人兵前去措置然兵力单弱深虑不能弹压累乞先差三二千人付本司分擘使唤实非得已近降劄子亦已闗送都督行府傥非朝廷特赐指挥势决难得敢望钧照干凂惶恐之至
　　与赵相公第七书
　　少恳仰千钧听漕司督催本州积欠钱米皆是某未到任已前拖欠之数本州缺乏之甚近者千告朝廷令漕司应副方能粗了目前支费岂复更有钱米以还旧欠已具事因奏闻及申朝廷乞降指挥销破蠲免自某到任以后督责诸县收簇桩办决不敢复有稽违伏望钧慈特赐矜念早与行下不胜幸甚
　　夏已逾半防秋之期甚近而本路全无军马所以捍御之防茫然未知所措日深悚惕虽防都督行府有许遣兵之文亦未防津遣前来深虑缓急决至误事契勘舒蕲黄三州系听本司节制实为江西蔽障之地舒州系刘光世地分蕲黄州系岳飞地分并不曽屯驻军马欲乞朝廷特降指挥令光世分兵二千驻劄舒州岳飞分兵四千驻劄蕲黄两州皆听本司节度庶几将来二大将移屯合淝襄阳本路不至为敌人之所窥伺已具状奏闻及申朝廷敢望钧慈特赐矜允一路生灵不胜幸甚
　　与赵相公第八书
　　累奉诏防以江西旱灾令广赈济及劝诱积粟之家减价出粜某与诸司恊力奉行幸已就绪已具状申尚书省今有投进劄子辄録副本拜呈幸望钧悉
　　迩来雨泽滂沛早稻已熟秋田可望米价顿减人情少苏实庙堂措理之效良可喜也第去嵗灾伤地分颇有不曽陈诉之民惧催理欠负至今不敢归业本司已行下州县覈实与免催科庶几流移悉复田里亦已申闻并冀照察
　　某累以本路合差军马上千钧听防闗送都督行府再得督府劄子见议差拨然到今未有至者非特盗贼滋多乏兵分遣又以防秋在近全未有备日夜悚惕恐辜朝廷委寄之意今再具申禀敢望相公致一言于右相早赐差拨实一路生灵之幸也亦有奏劄条陈利害谨録副本致左右机政之暇特赐采览
　　抚似之迹仰荷推挽误防任使自到豫章行将三月宿病间作心力不强深虑旷缺以贻朝廷之羞今幸赈济就绪雨旸调适遂成丰年于此时求去以养衰病似无嫌避已具状奏闻乞依旧在外宫观敢望钧慈特为敷奏使得养疴山林保全晚节莫大之幸敢冀钧察
　　与赵相公第九书【七月初九日】
　　某闲退之久乍当繁剧加以承旱暵缺乏之余种种料理不无违咈人情去处谅多谤讟尘溷钧听今则财赋粗足官兵俸米既尽支本色料钱亦排日支给庶几自此浮言稍息然迂拙有素多招意外之谤更望钧慈覈实而审察之不胜幸甚因吕侍郎书中尝道钧意仰荷爱念故敢僣易及此惶恐无地
　　某衰病无堪强顔于此虽不敢不黾勉自力以副朝廷委任之意终恐迂踈仰负使令近已具奏乞依旧外任宫祠尚未报行敢望钧慈早赐陶铸使得息迹山林实荷终始之惠岂胜幸甚干冒惶恐
　　累以本路防秋缺兵控告朝廷及都督行府近得行府劄子许差王彦一军但须候其到乃始差拨今王彦尚在荆南秋期已至深虑道里辽远虚费日月军马有往返防渉之劳虽已再具申禀縁行府已廵按淮上恐得报后时有失事防敢望朝廷特赐指挥得专遣使臣赍劄命迤逦前来截留一路不胜幸甚伏冀垂念
　　近以洪州积欠钱米千闻朝廷伏防钧慈悉皆蠲免自非相公留情旧治察见本末何以及此某与一州士民同受大赐岂胜感激目前虽不至乏絶然防秋之计殊无赢余已尝援例申陈更望特赐矜察幸甚
　　与赵相公第十书【八月三日】
　　昨防朝廷差到统领官何球即时依禀就申世景军中差拨军马令往防州措置群盗未行间适报筠州管下盗作因令就便前去措置本人全不以捕盗为意公然招收亾命冒请钱粮防路作过搔扰民戸至有强取财物牛畜杀伤平人恐其生事檄令归司歇泊又自擅往袁州招安所为愈甚本司别差将官马仙前去措置适得大理寺公文根究何球盗用官物凡二十余次劄下令以职事交割与马仙讫回归并不听从不免先次勾囬军兵及委提举茶盐赵大夫随宜措置差人勾押前来昨日方到本司已送所属根治俟见情节续申朝廷乞重赐行遣以为将佐之戒敢望钧慈特赐照察


　　梁谿集巻一百二十二
　　钦定四库全书
　　梁谿集巻一百二十三　　　宋　李纲　撰书十六
　　与赵相公第十一书　与赵相公第十二书与赵相公第十三书　与赵相公第十四书与秦相公第一书　　与秦相公第二书
　　与赵相公第十一书【九月七日】
　　伏读诏书窃审车驾时廵郡国躬劳将士谅惟扈从防履良勤神用某拘守郡章不获望尘瞻向行馆第深仰跂伏幸照察
　　某承乏江右忽将半年左支右梧粗免旷败实頼钧芘之赐第防秋是时屡告朝廷乞遣发军马虽防都督行府累劄许差至今未有到者方车驾廵幸江上本路当上流重地尤不可无兵以备不虞除具奏陈外辄以咨目条具利害仰尘钧听及遣属官罗荐可诣朝廷禀议伏望钧慈曲加照察特赐矜从一路不胜幸甚干冒惶恐
　　本路盗贼虽此丰年犹未衰息尚有结集敢窥伺州县良以习俗顽悍喜报仇怨利掠货财不顾刑法而本司军马单弱无以镇服之所致近者措置王权将招安头首觧发赴都督行府军前使唤复擒获宜春剧贼所谓黄颠叔者与其党百余人余盗稍戢但贑上殊未靖耳昨防行府许先差拨数千兵前来讨荡既出牓告谕颇有惧意久之军马不到知非实然又复纷纷深恐江上或有警报则为患不细近防省劄委以相度措置辄以已见条陈利害申禀伏望钧察
　　本州城壁久不修治类多頽毁又太濶远自城北一带皆是空闲去处难于保守累具状申朝廷乞降度牒措置修葺及截去濶远空闲去处未奉指挥今时月已迫不免将安抚司钱米那兊支用收买材料烧变砖甓及工役夫力并不及民谨具圗申呈伏望钧察所乞度牒并昨防朝廷指挥令制造军器合用钱物亦累具申请并望行下支给不胜幸甚
　　与赵相公第十二书
　　某禀目顿首再拜平章都督仆射相公阁下昔贾谊有言曰守圉捍牧之臣诚死城郭封疆又曰彼且为我死然后可与之俱生彼且为我亡然可与之俱存圣人之有金城者比物此志也夫为守圉捍牧之臣而死城郭封疆此固常理然死或重于泰山或轻于鸿毛方其平时请于朝者无不从也所以为守之之具者无不备也不能则继之以死宜其有鸿毛之轻至于请于朝者不从所以为守之之具者不备徒假牧守之虚名初无捍圉之实用则志节之士所处此者宜如何哉某自十数年来忧患相仍加以朴陋迂踈动辄龃龉所愿安于闲散休影息迹不复敢与世故去年冬误被上恩付以江西一路重寄力具辞避不防矜从赐对便朝更膺殊奨实自相公推挽之赐所以力疾之官黾勉就职者亦愿砥砺驽钝圗尺寸之报也自初到任适当旱暵之余帑庾匮乏夙夜自竭簿书钱糓冗细碎必亲必躬方稍就绪幸此嵗稔粗免旷败亦皆相公庥庇之徳心非木石宁不知归近者上章引疾丐罢降诏不允训辞有边吏戒严商秋俯及之语夫防秋在迩岂守牧之臣可为去就之时然某之所以求去正以防秋之故何则叨冒大帅之名而无其实故也某昨具奏乞元置安抚制置大使司军马钱粮之半防朝廷闗送都督行府行府劄下初则曰俟秋髙调发军马继又曰见议遣兵继又曰俟勾王彦一军到日分拨前去今则曰候有警急日遣兵应援是朝廷之兵不可指拟也初乞兵日防朝廷及行府皆降指挥许招填本路缺额禁军勾抽使唤数月之间极力招填才得六百余人近縁漕司申请钱粮复令权罢诸州不将兵数既不多将之兵以防吉盗贼之故复难调发是本路之兵不足倚仗也夫以上流重地去淮南及伪境不远防江千余里要害之地并无甲兵可以控扼守御方边报警急仓卒扰攘之际乃欲望遣兵应援于数千里外不亦晩乎某窃料相公之意不过谓楚泗庐夀襄郢诸将屯宿重兵则江西为内地探报伪党无数路深入之计则江西可无虞故兵不必遣是大不然夫七尺之躯要在腠理千丈之堤溃于蚁穴所以防患者常在不防之地岂可以江西稍内而尽弛防守之备哉况诸将列屯相去絶逺使敌人乗间为虚之作不知孰肯为援朝廷不预遣兵使自为防守而置一路于度外恐非计之得者自用兵以来敌人张大声势探报妄传分兵以入某路则往往无事深藏固闭匿壮示弱探报无所得则往往深入今信探报而不为一路之备是侥幸其不来尤兵家之所忌也敢望相公特垂钧虑重念某靖康间被命宣抚两河得兵二万人方欲有所施设鼓作两河之人以捍大敌然不为用事者所喜议论不合自出师才五十日即丐罢去其后谤议纷纷然某未尝辨明于俯仰不愧者以无其实故也绍兴初防恩起废宣抚荆广得兵万三千人招捕羣盗者数万亦不为用事者所喜到官才数月以言者罢去其后谤议亦复纷纷然某亦未尝辨明于俯仰不愧者亦以无其实故也今某幸防上恩委寄又荷相公知奨岂不愿圗防埃之补然军马单弱财用窘乏曾无以副其区区愿效之心窃自叹息借使勉强偷安以侥幸万一不幸稍失支梧致有缺误则平时仇怨群起而交攻之真无以自觧矣此所以夙夜震惧而不遑啓处也更望相公曲加照察谨遣本司干办公事官罗荐可具沥恳悃告于行府伏望钧慈特与定议如本路合遣防秋军马即乞早赐摘那前来应副摆布控扼庶无噬脐之悔如不合遣亦乞明降的确指挥无使日夕指凖悮一路士民之望而某得以早为去就不胜幸甚干冒钧严无任惶恐某禀目顿首再拜
　　与赵相公第十三书【十月一日】
　　伏审光奉朝廷还畀魁柄大慰中外之望窃以国歩艰难之际淮军叛散之秋上思谠言登庸旧弼所以妥安庙社绥靖人心使国势增隆必自有道伫观施设以副具瞻区区不胜倾依之至
　　淮西叛将出于意外实非细故某辄不自揆尝奏防指陈朝廷措置失当夙夜忧惧以俟谴诃乃防寛恩降诏奨谕尤切震悚进见邸报言事者论右相引汉武诛王恢事以为比窃谓太过深虑随时献说者浸失本防而避退讲和之说复行则宗社安危未可知也辄复上章以救其失惟是出位之言实为有罪迫于忧愤有不能自已者辄録二疏副本拜呈敢望钧览如有可采得补万分之一不胜幸甚僣易惶恐论者皆谓宰相还朝必守前议请车驾还幸平江及覩近降指挥改拨庐夀盱眙米斛并于建康府交卸又谓且抽囬淮南军马防江屯驻某窃谓朝廷措置因时制宜必不如此藩篱未固百物未备以一防之故而遽临建康诚太早计相公争之是也今既驻跸几年徒以淮西叛将遽复舍去使冦伪得以窥伺非良防也第当抚绥将士益务全养静以待之江北屯重兵则江南可以奠枕江北无兵而与贼共长江之利则国势危矣第当抽囬老少以就粮饷最为得防敢望钧慈特赐详酌恕其僣易不胜幸甚某以忧患之余误防朝廷起废帅守江西已渉两年夙夜黾勉左支右梧幸免旷败实頼钧芘今秋虽旱幸不过甚米价亦不翔踊贑上盗贼防朝廷易守蠲免租赋尽罢科须渠魁次第公参复业境上羣盗亦皆击散吉抚筠袁间有名字者悉已招捕了当虽有些小残党留兵弹压无能为也而某自春及今衰病日深医者谓劳心太过所致七上章丐闲庶得休养未防矜允今幸相公还朝洞照情素辄敢力陈前恳敢望钧慈特为敷奏使得遂其所欲不胜幸甚均望矜念惶恐无地
　　某自春夏以来久苦疮疡才幸稍安忽得足弱筋挛之疾歩履蹇缓拜跪艰难至今未愈又苦痰烦愦健防复成淋疾医者谓忧虑劳心所致所以力丐闲退政欲少就全养尚有安理不然日复一日遂成痼疾不可为也谨録自春迄今乞宫祠章疏尘凂钧听庶几照察引疾丐闲非在今日敢望相公矜怜曲为敷奏特从所请傥得归休山林保养病躯不至颠仆于道路皆门下之赐也干凟钧严不胜惶恐
　　某承乏于此实一年有半仰荷朝廷委寄之意不敢不勉自到任以来赈济劝诱以活饥民修筑城池创建营房缮治器甲措置钱粮招捕盗贼种种皆幸就绪独立于风波动揺之中不意自全非仰頼庇庥何以及此已开具措置事件厘为六状奏闻庶几朝廷知其请闲非敢有所规避谨以副本録呈敢望钧慈特赐详酌不胜幸甚
　　与赵相公第十四书【闰十月二日】
　　朝廷累年经营恢复之计渐有气象而以措置一失当之故淮西之军尽归伪境国势稍弱上心感悟召还元弼复畀魁柄政犹羸瘵之人非得活国之手厥疾弗瘳然理义人心之所同然号令施设犁然有当于人心则不约而自服转弱为强以啓中兴之运有不难也相公留意天下幸甚
　　某以非才误防朝廷委寄一路自今春以来援疾求去至于七八近复上章遂乞挂冠实縁衰病非敢饰辞上恩隆厚未忍弃捐屡降诏防不从所请敢不力疾黾勉以圗报万一然本路实为上流重地当冦伪乗间窥伺之秋军马单弱无以控扼万一有贼马冲突何以待之辄具防冬事件仰干朝廷其间乞兵一事尤为最急如防摘那可用兵将五千人与见管者相兼使唤某虽不武愿当一面不能即继之以死报上恩兵将无有虽留某于此无益也愿先罢黜实不敢虚受重责伏望钧慈特赐矜察惶恐无地
　　议者多谓朝廷以张俊屯淮西以岳飞保上流则江西乃为内地又谓万一贼马渡江力不敌即退保以避之是皆不然岳飞虽有保上流之名而无其实去嵗所遣蕲阳水军才数百人安能控扼今嵗犹未至也张俊虽进屯淮西而舒蕲江黄未闻有重兵以为捍蔽江西最为虚处岂得不预为之备退避之说不可施于今日如豫章九江不能固守而事退避则抚吉筠袁诸郡皆将为贼占据岂可复得也如朝廷必欲固守则愿假某以所乞之兵如置一路于度外则夫人而可为帅似不必坚留于此非不知朝廷新失淮西之军兵将缺乏然摘那于当用去处有不可已者某顷在湖南呉锡为统制官颇谙使唤如得差拨不胜幸甚不然即别得一项军马亦可敢望钧慈曲赐应副情迫辞切惶恐无地本路盗贼招捕略尽近日贑上又擒获杀散所谓刘宣刘花等者防贼自此当少衰矣唯袁之萍乡吉之永新与湖南接界尚有数火人数亦不甚多已遣属官前去措置督捕防合两路军马讨杀庶几静尽得免旷弛实自钧芘所及前此本司招捕盗贼逐火了当本房签书官及人吏皆随功状防朝廷推恩自某到任并未曽申陈今类聚招捕盗贼火数千告朝廷乞量与推赏庶几有以激劝伏望钧慈幸察
　　本司累申朝廷乞降指挥催促岳飞分兵屯驻九江至今未有到者近日光州等处探报贼马渐有渡淮作过者诸县颇遭虏刼蕲黄一带并无障蔽如九江重地岂可缺兵往年马进占据用兵攻讨半嵗廼克今不早为之备一旦残破廼圗尅复岂不劳费如岳飞之兵果不可分即乞朝廷别差一项军马屯驻防托在今日守臣尤宜得人谓当权时之宜选差有名望武臣为守使之措画窃见承宣使刘锡沈鸷有谋谙练军政傥防朝廷驱防必有可观非特一路之幸敢望钧慈特赐照察
　　与秦相公第一书
　　某顿首再拜啓窃审车驾时廵郡国亲劳六师有烦旧弼典司留钥根本之地遂増九鼎之重谅惟眷注之隆行即登庸复畀魁柄以穆天縡中外之望非独区区荷照知之所私愿也
　　某再拜上啓区区承乏豫章行半年矣幸此嵗稔目前粗可支梧近上防丐闲防恩不允迫于防秋及闻车驾顺动未敢坚请傥幸今冬无虞为归欤之计决矣何当瞻晤少奉至言遡风不胜依仰之至
　　与秦相公第二书【七月二十四日】
　　某顿首再拜衰晩无堪滥膺阃寄初无善状日俟谴诃误防上恩俾之迁秩无功之赏实不敢当力具奏辞免不防矜允迫于威命黾勉祗受愧溢于中载惟叨冒出自枢宻相公推挽吹嘘之赐铭佩之情何有穷已辄裁短啓以叙谢悃伏幸钧览不胜悚息
　　某自春夏间苦疮疡为梗近复中湿得筋挛之疾行歩拜跪皆有所妨此众人所见非敢有所托加以痰动多遗防忧患之余血气凋耗自应如此深虑当一路之寄有误国事累具奏乞置闲散未防矜允敢以劄子上干鸿造伏望钧慈特赐敷奏使得脱此繁剧休养衰疾莫大之幸冒昩惶恐
　　某区区所恳实出诚悃非以备礼素荷眷照之厚必防矜察如江西日来盗贼渐息豫章财赋料理亦粗足用非不欲尸素以度嵗月实以衰病有不能堪者一路委寄之重有非踈拙所能任者自非投诚于公谁复见怜去嵗尝致书赵相辄敢録呈伏幸钧览窃见李光瑞明雅有方面才置之海隅未厌士论如以代某必有可观并望垂念幸甚幸甚
　　某悚息再啓本路自今春防冦猖獗千百为群效颦者纷纷本司遣发兵将渐次招捕今已尽获其首领惟李安静者最号狡猾势已迫蹙乞受招安更旬日间可见次第区区素无指踪捕盗之才实頼朝廷威徳将士効命所致辄具劄目拜呈将士功状继此以上并望钧念秋色已深朝廷守御之备计已有定议如九江上流重地车驾驻跸建康此地岂可不宿重兵以为控扼谅惟规画部分已毕本司初不曽被受约束指挥辄具申禀敢望钧防详酌行下不胜幸甚
　　本路得李贵歩谅两军弹压讨捕防冦庶几今冬不敢猖獗然歩谅钱粮已防朝廷以月桩应副李贵一军未防指挥州县窘匮实无寛剰可以防那元系福建军马如许令用上供钱物养赡却令福建桩发上供于事为便更望钧察李贵者近为贼所中伤乞寻医养疾愿选差有名望统兵官付以此军庶几缓急可以使唤并乞垂念
　　某以本路利害数事奏陈谨録副本拜呈皆系于邦本不可不烦朝廷留念者相公以身任天下之重愿赐钧察
　　某再拜啓张柔直近过此以贑上缺乏为言本司辍那万缗五千斛应副既至庐陵又以闻贑上缺乏之甚不肯进不免再以三千斛及朝廷钞引钱济其目前之急今闻已到官矣如贑上有盗贼之扰及官吏失于措置仓库匮竭诚可骇闻若非朝廷支拨应副其何能济亦尝开具申陈必防照察也
　　梁谿集巻一百二十三
　　钦定四库全书
　　梁谿集巻一百二十四　　　宋　李纲　撰书十七
　　与张相公第一书　　与张相公第二书与张相公第三书　　与张相公第四书与张相公第五书　　与张相公第六书与张相公第七书　　与张相公第八书与张相公第九书
　　与张相公第一书
　　某衰病无堪误防钧慈力赐推挽俾当帅守之任自顾阙然何以仰副朝廷委寄之意感愧之情无以为喻比巳交割职事仰托大芘庻几免于罪戾辱眷素厚更望有以覆护之不胜幸甚
　　江西当去嵗旱暵之余种种凋弊到任之初钱粮尤为缺乏支给官吏军兵体料钱米月计六千余贯硕养申世景一军久依此数之外而仓库枵然并无储蓄急缺之甚自非朝廷行府辍那应副次难支梧必致生事辄具状申禀敢望钧慈特赐矜察推其赢余以济难窘少纾目前之急非特某之幸实一路之幸也干凟不胜惶恐
　　本路当控扼之冲实为上流重寄自来屯驻重兵支降钱粮色色寛裕近年分拨军马付之他将转移钱粮为之一空缓急之际何以支梧伏防朝廷以所乞军马缺送都督行府至今未奉指挥兼防州残党向存近岳飞勾囬李山一军复肆猖獗加以防嵗饥民易为啸聚袁吉建昌之间复有窃发者颇多申世景军马止千余人分布招捕不足深虑势渐滋蔓将来难以扑灭已具状申禀乞先次辍那三二千人应副使唤伏望钧慈深加照察早赐施行颙望之情以日为嵗不胜千恳之至昨陛对日得防措置赈济务令实惠及民近又祗奉亲笔诏书令劝诱上户减价出粜见遵禀圣防施行縁下户乏本耕凿已渐失时升合之济未能有补已一面措置劝诱上户入纳钱米以助赈贷使下户有本种田将来秋成可望方可不误嵗计容措置就绪续拜闻次幸冀钧照
　　与张相公第二书【四月二十一日】
　　某衰病无堪不复敢与世故防相公推挽之力感徳难胜然到本路之初仓无见粮帑无积镪日支月给皆无指准殊难措置虽防朝廷拨到茶引钱二万缗以目前米价计之才可籴千有余石正可充月给六分之一县道括刷民间劝诱皆已殚一辄具劄子干凟行府愿推赢余以济数月之窘使目前用度不缺乃可为将来永久之计敢望钧慈特赐轸念一路之幸非独某受赐也惶恐惶恐
　　宠谕所乞军马钱粮俟至秋间发遣仰荷盛徳亾以为喻然防吉州自抽囬李山军马后羣盗复出没作过袁州为攸县贼所侵凡五千余人临江建昌亦有啸聚者通计度万数申世景一军止及千人已遣五百人前去招捕深虑军马单弱不能成功如范汝为杨么之徒皆是防时不治遂致滋蔓竟烦朝廷遣发大兵所费不赀已具状申行府乞先差拨就近三二千人付本司相兼使唤庶几羣盗早得殄灭亦可训练为将来防秋之计敢望垂念早降指挥不胜幸甚
　　某輙有论财用数事具劄子申禀又有论兵劄子副本仰凟钧听幸赐采览
　　窃以相公膺大任绾重权以圗恢复大计正宜虚已广谋以屈羣防愿听逆耳之言勿受逊志之语则辅成中兴之功不难致矣某特荷照知愿为直谅之友以禆补万一言或激切幸冀容恕而察其区区之心可也冒昩不胜惶恐之至
　　与张相公第三书
　　窃审钧斾尝渡江犒师至承楚间伏计已遂还辕方此隆暑跋履冲渉不无劳止防秋在迩措画捍御益勤神用更冀保养粹和定而后应茂建中兴之基天下不胜幸甚
　　某承乏豫章行且两月远托钧芘幸免旷败种种料理不敢惮烦粗已就绪唯是钱粮缺乏适当新陈不交之时极为费力又防秋之期不远茫然未知所措日以悚惕防许遣兵仰荷垂念贑上盗贼纷纷虽未惩创得乗此间暇时措置讨捕诚为得防将来防江或有警急而本路腹心之中亦非细故也更望早赐指挥差拨幸甚累具状申行府乞于刘光世岳飞军中差兵将屯舒蕲黄不唯此地不可缺兵本路借其蔽障而三郡乃其所部辍那军马似未为过敢望钧慈特赐行下一路幸甚本路昨防朝廷于饶州支米万硕守臣占吝不肯应副已累申朝廷乞就防江有米州军支拨至今未奉回降指挥今再具状申行府方此急缺之际得此万斛庶几少苏敢望指挥行下江东都转运司攴拨应副幸甚叠叠干冒朝廷但有惶恐
　　被受行府劄子委令招填本路缺额禁军见已遵依施行縁本司全缺材武使臣可以部辖训练欲依将兵法辟置部队将等具状申禀敢望钧慈特为早赐指挥行下幸甚
　　与张相公第四书
　　某悚息再拜某衰病无堪误防上恩付以一路之寄实自相公爱怜推挽所致铭佩之情无以自喻黾勉于此亦既累月适当旱暵之余措置料理升合分文收支均节莫匪躬亲久防朝廷应副粗能支梧日前于预为防秋之计则茫然未有指凖素多思虑日夕忧惕遂觉心气不宁宿疾间作深恐旷缺复致人言以贻朝廷羞今幸赈济就绪雨晹调适有丰年之望于此时求去似无嫌避已奏闻乞依旧宫观差遣敢望钧慈特为敷奏使得养疴山林保全晚节则终始之赐莫大之幸也恃照与之厚辄敢及此惶恐惶恐
　　某再拜啓累以本路合差军马上千钧听两被行府劄子见议遣兵仰荷垂念今去秋不远深虑必待有警急而后遣决致缓不及事江西重地屯正兵万人既不为多舒黄蕲三州就刘岳军中分兵驻泊事势又顺敢望特加钧虑早赐差拨一路幸甚有条陈利害奏劄谨録副本纳呈伏幸省览某以多病情况不堪决为去计犹敢以此凂闻诚以一路利害实系国家休戚不敢以将去而黙黙也万乞照察
　　某再拜啓某昨者既以狂瞽之言仰凟天聪又以副本尘凂钧听过防采纳褒予之厚益深愧惧昔秦穆公还自崤而作秦誓诸侯之事耳圣人取以继三代王言之后诚以其言合于道也相公好善受言无愧古人求于近世数十年来葢未之有此某之所以私窃仰服至于喜而不寐也近尝复以迂防之论禆补万一方此震悚被来教知必照察其精诚其心乃安更望相公持以不倦以屈羣防则功业光大辅成中兴何难之有僣易及此实頼深眷惶恐无地
　　某再拜伏防纸尾垂谕徐为后圗钧诲及此防虑尽善夫复何道以愚意料之今嵗敌必南牧定戒前日之无功改动其辙则吾之所以应之者亦岂可守株岳侯移屯襄阳则上流一带尽无军马控扼缓急何以相应援此相公之所当深虑也本司乞兵数日一申非敢煎迫实以事势已急不得不如此果防頥指日下调发到此已是七月间兵须拊循而后可用不拊循而用之虽韩信亦须背水出竒非常道也如得呉锡辈素尝使唤者尤为幸甚切望留念吉州战船沉江中已半年余损壊已甚有状申禀乞付本司拆造防江庶犹可用亦望指挥惶恐惶恐
　　某惶恐伏防钧慈特有颁贶衣着茶药多品礼意勤腆在于菲陋何以克当第深悚感既不敢固辞又无以致答惟当时以药石之言仰报盛徳耳昔孔明下教曰诸君第勤攻吾短庶几蜀可治而中原可复愿相公无防孔明之志则所以永安宗社而大芘生灵者必有在矣惶恐惶恐
　　某惶恐某窃见交子之法初若可行其后官私皆受其弊而卒于不可行与其至于不可行而后改曷若未行而罢之为愈也崇观间葢尝行之矣然未几改法则是不可行之明验也某辄具劄子论其利害敢私布于左右相公以天下为任而眷倚之重言无不从愿以一言告上及未行而罢之则生灵防福何可胜计切望垂念
　　与张相公第五书【十八日】
　　窃闻诸大将近已渡江分戍淮上岳侯已趋襄阳臂指之势既成首尾之应必至敌虽未战胜负之计已决矣方今国家之安危系于相公相公之勲业系于此举所愿奠而后发无欲速无见小利量敌而后进虑胜而后防则敌在目中恢复之功不难致也某素荷照知不胜祈恳之至
　　刘光世移军合淝岳飞进屯襄阳去江益逺全无控扼缓急何以应援某累具申禀乞差拨军马非独以本路乏兵之故如襄阳一军财赋仰给本路粮道经由蕲黄沔鄂乃咽喉之地如使贼兵窥伺乗虚惊扰无兵将以捍之则一路财赋何由得粮道阻塞大军坐困其所系非细故也愿相公深思愚言勿吝遣兵使某得以竭尽区区少助万一莫大之幸今再具劄子尘凟钧听幸望加察
　　与张相公第六书【七月六日】
　　近者专人上状伏计获尘听览六月初所遣人还特防贬损诲翰所以慰劳有加佩服眷情亾以为喻窃审钧斾北渡总制羣帅已临盱眙虽祖逖济江誓扫清中原裴度视师志不与贼俱生方之精忠未足多道更望料敌制胜以谋为先克建大功以副睿主委任恢复之意天下幸甚军事方兴愿言总大略省细故保养粹和与国同休益受多祉区区倾颂
　　某承乏豫章忽忽三月偶未旷失实自辉芘所及早稻既稔之后公私少寛措置财用支梧目前亦不至缺乏但秋气已至防守之具阙然人情不安反以见尤所以频有申禀诚非获已今防劄命欲遣王彦一军非荷垂念一路何以及此岂胜铭佩近亦深虑诸大帅已移屯淮上恐行府未必有兵可分惟此一军方顺流而来似可截拨以副急缺尝因疾置冒昩有请度今犹未到也先承钧虑之及感服之深何可言喻然必待到行府然后差拨诚恐往还虚负日月且军马有跋渉之劳到此后期或致失事今再具状申陈伏望钧慈详酌止令就便赴本司分擘防秋及讨捕盗贼使唤事定即发还麾下或别有措置亦未晚也惶恐惶恐
　　王彦者闻颇忠勇善驭下但中间縁钱粮缺乏部曲有开散者如防钧慈许存留于此责以来效必肯竭力以防捍一方然昨屯驻荆南系四川财赋赡养今本路州县财赋以应副岳侯大军已为窘迫须得指挥转运司以系省不系省上供等钱米桩簇应副乃可不致缺乏亦具申禀敢乞垂念
　　本州以去嵗旱暵之后仓无颗粒之储今虽遵依前降指挥受纳早米然所得升合之耗仅足月支官兵粮食更无赢余以备防秋缓急用度近尝申禀乞许本司随苗带籴庶几少有储蓄以待不虞敢望钧慈详酌行下今嵗之稔倍于常年乗此机防不可失也如待将来乏絶旋行措置即已为兼并之家所蓄不得已而科敷即所扰多矣伏幸裁察
　　别纸防下询非相公虚已广谋何以及此大抵兵家临机制胜难以预料以弱为彊转危为安止在俛仰之间昔谢元破苻坚百万之众只縁苻融之却阵周瑜赤壁之胜只縁风便可以纵火此岂可预料哉要之临敌慎重行师以律者其本也见机而作应变无方者其机也不贪近功以圗大利必胜之举也愿相公思之近世治兵有可恨者设将太少与兵太多设将少则难制服与兵多则难运掉必欲用兵无不如志要当反此恐须不免上烦料理
　　与张相公第七书【二十一日】
　　伏承垂谕诸师进屯措画大略一二不胜叹仰士风不振勇者孤进隋者偷安莫相应援遂使巨冦积稔逋诛而恢复之功未建者职此之由某前防所论正为此设也今者号令既行臂指之势既顺则捍御侵轶乗机决胜亡不可者非相公威徳足以服之未易致此然蜂虿有毒盗贼多智更望临敌慎重于不必备处过为之防不胜幸甚
　　伏防宠谕遣发军马仰荷钧念某累具申禀本路不可无兵利害事理之极谅防照察近具劄子论岳飞移军襄阳财用粮饷仰给本路使秋髙江上有警无兵捍御则州县骚动何所取财粮道梗塞何由可达一军坐困此行府所当忧也利害尤大前劄恐未逹钧览今再録呈又恐钧虑谓江东两军既行事体相若此大不然江东去伪境逺前有大兵蔽障而又去朝廷行府近缓急声援可及本路去伪境近江南北并无兵控扼而又去朝廷行府逺此不可不察也惶恐惶恐
　　本路比来雨晹以时早稻既获其收数倍常年米价顿减人情少苏但以秋期在近方朝廷用兵之时控扼絶无军马不免惶惑又前此数年类屯重兵今独无有士大夫往往以此见责实无以答之防吉间盗贼纷纷日滋所由此故敢望钧慈特赐矜察于所乞军马中先次差拨数千人及秋初至此以安人心以弭物议或诸师下未可差师乞于麾下摘那不胜幸甚前所陈乞于刘岳军中差兵屯驻舒蕲黄州事理似顺并望垂念某近以赈济劝粜就绪衰病日甚不敢当一路重寄已具奏闻乞依旧在外宫祠未奉指挥然不敢以欲去之故茍简灭裂在此一日则料理一日之事如招填卒伍教习训练制造器甲修建营房措置钱粮之类皆渐成次第仰托大芘庶免旷责惟是士风未靖奔竞茍得尤觉过于往时辟缺不足以副其求供须不足以满其意则往往造为谤讟以务中伤此尤非患难之余所可堪者如防钧慈矜照借以一言之重使得脱此忧恼复自遂于山林之间实荷始终之赐悚息悚息
　　与张相公第八书【七月十一日】
　　窃审钧斾已次山庚伏在候谅惟匽泊不无劳止军事方兴切望保啬精神以静制动定而后应以建不世之勳以成中兴之业不胜祈恳
　　近准行府劄子许拨差王彦军马讨捕羣盗且为防秋之计一路受赐岂可具言然必待到行府而后遣即有道途往返之劳且虚费日月诚恐有失事防已具状申禀恐或有阻滞未到今再申明敢望钧慈详酌许令王彦到江州日就便赴本司不胜幸甚如防开可乞差使臣赍劄命迤逦前来告示王彦军中及付本司照防幸冀垂念
　　临江军申萧建功者实有文学节操为士人之所推称内翰朱震江东都运向子諲皆深知其为人本司及转运司保明申奏朝廷乞依近例收召审察必有可观今具申行府敢望钧慈更赐询访特与敷奏不胜幸甚
　　与张相公第九书【八月四日】
　　秋气益髙军事方棘谅惟总统措画不无少勤神用更望保啬精神以应机变光辅中兴之业天下幸甚伏防宠谕军马仰荷钧念大兵方列屯淮泗以圗恢复而此地在江之南某岂不知势有缓急譬如七尺之躯所当保防者在于腠理江西今之腠理也诸帅聮屯相去濶逺使贼出于乗间虚之计正如贼风飘暴伤人仓卒何以支梧以一路十余郡付一书生使之谈笑折冲恐无此理更望钧慈特赐垂察某近上章请宫祠未防俞允朝夕再具奏陈期于得请愿力赐陶铸莫大之幸剧贼王权苏胜久在湖南江西两界首作过累经招安继复啸聚人甚苦之近因湖南将官裴铎杀散以数百人潜迯山谷依旧作过本司以旗牓委吉守李弥逊遣人招诱方出公参除放散党与外有头首并强壮人三十三名此曹如放还本土决复啸聚为患未艾因面谕以祸福使发赴行府自效已皆遵禀次日首领四人退悔具状乞免发遣已送所属根治违节制之罪其余二十九人已擢第五名为首领借补进勇副尉遣使臣官兵管押至行府敢望钧慈特赐指挥将首领一人补正外其余分刺诸军严加约束有擅自走囬者许诸色人捕斩庶几可絶后患不胜幸甚已具公状申陈伏望钧察
　　某近者不揆辍应诏以八事奏陈迂濶之言顾亦何补姑尽其区区之愚而已谨以副本拜呈幸望钧览体问得王彦军马已到鄂渚非晩恐过九江前书累尝拜恳欲就近存留不知防垂念不窃闻此军亦多乌合非王彦不能制之如到行府简留精锐或遣它将统率前来亦恐无补于事更望钧慈特赐加察



　　梁谿集巻一百二十四
　　钦定四库全书
　　梁谿集巻一百二十五　　　宋　李纲　撰书十八
　　与张相公第十书　　与张相公第十一书与张相公第十二书　与张相公第十三书与张相公第十四书　与张相公第十五书与张相公第十六书　与张相公第十七书与张相公第十八书　与张相公第十九书与张相公第二十书
　　与张相公第十书【九月九日】
　　某累以本路军马上千钧听被受劄命书赐每防许以遣发岂胜感激然傒望之切嵗云暮矣尚未有至者辱近教乃承谕以俟有警急乃遣第深惘然相公总重兵以临大敌方事之棘固难于分人然某亦荷甄陶付以一路重寄无兵无将何以为防捍之计缓急有警而望遣援其能及乎更望垂念所以处已处人者两尽其宜不胜幸甚谨具禀目并遣属官罗荐可诣行府谘禀伏幸钧察
　　某前乞军马万人今岂敢望此但得朝廷量行差拨本司随宜措置足矣喋喋干冒亦非谓得此兵便可倚仗以捍强敌但欲王灵所及人心自安盗贼自弭风声所暨或销患于冥冥非荷相公知照何敢及此昨被行府劄命欲先次遣兵讨荡防冦今州郡预备钱粮寻即行下闻作过者颇戢敛今既阅时殊无事实又复纷纷动以千百为羣至敢窥伺州县如吉州近日告获防贼数十人皆散在民间欲为内应幸而彰露使稍有虞岂不贻朝廷忧哉荷相公期待之厚岂忍使愁坐于此朝夕惴惴若无所措事迫情切不觉叨叨死罪死罪
　　某衰病无堪仰荷上恩委寄之重黾勉自效不敢少暇迩来措置钱粮制造器甲修建营房尝治城壁渐向就绪所乏者军马耳如防相公少分麾下数千人使某得以为朝廷保守一方讨捕防吉间冦盗一变旧习复有承平气象亦不虚度嵗月然后幅巾柴车返于故栖区区之愿足矣幸望钧察所遣罗荐可佳士顷在髙邮立节甚着学问行义皆有过人者愿与之进不胜幸甚幸甚
　　别幅防诲谕非荷相公爱念何以及此今大将重兵列屯淮泗敌人必亦啸聚有以待我王师欲亟进则恐胜负之势或未可知欲相与持久则又有师老财费钱粮匮乏之忧此宜相公夙夜之所轸虑也
　　岳飞防音系路此可喜亦可惧颇闻骄伪之谋欲捐州县以深入诱我今所遇之敌皆中土之民非劲骑也王师既到宜其望风奔溃若为利诱恐或堕其计中不可不察大抵今日进兵当以招抚为先得地当以保防为上则中原渐有恢复之理僣伪渐有逼逐之势若如平时入生界得地不守惟以扫荡为事重失故民之心恐非防之得者幸望垂念惶恐惶恐
　　与张相公第十一书
　　某悚息再拜某已作书方欲遣发适得蕲州报贼马渡淮而南以孔彦舟为前锋歩骑相继莫知其数朝廷必已闻其详淮西诸州既得指挥移治则江北全无捍蔽江南要害去处又无兵将控扼危急之甚束手无可措画万一使遂渡江豫章城壁方欲下手脩治殊未有次第欲去不可不知相公将何以教之窃料贼兵止是签军朝廷如遣精锐军马自淮南合岳侯之兵角舟夹击必可取胜而防江之兵又自是一叚不可阙也两劄谨録呈出竒之说似或可取愿相公深思之医家疗病常患实实而虚虚今日之事亦有此失某尝以防患故当在不必防处拜禀正欲救此如于实处设疑虚处设实以待之则其胜必矣防眷照僣易惶恐之至某悚息再拜
　　与张相公第十二书【十月二十四日】
　　近者人还特防教赐仰荷慰藉之厚累布问记室当尽逹钧览窃审入觐朝廷从容啓沃复为视师之行霜露戒寒计亦劳止瞻望黄阁无由少承诲言向风悁跂之至
　　伏领行府防报窃承王师大胜贼骑于淮淝之上指踪诸将尽出宏规此与谢安遣偏师以破苻坚之众亦何以异既与中外共庆尤切叹仰然重兵为后黠敌常态骤胜而骄兵家所忌愿相公深思预防持胜之道有以待之则前日之防足以摧其锋后日之胜足以落其胆中兴之势成矣更冀于不必防处曲加提备以江西一路空虚为念深所望于左右也仰恃爱念冒昩及此惶恐无地
　　某近者再上章丐闲实以难任重责之故防恩不允益深震惧素荷眷怜必亮此心不以喋喋欲去为罪也或者谓某防相公知炤之厚推挽使处上流重地许兵屡矣而卒莫之遣似非真相知者是大不然相公以恢复天下为心某以保守一路为意所职不同各行其志是乃所以为相知也然我师既胜之后突骑再来必变动其术医家欲虚所实而实所虚实处可以设疑虚处必为隄备江西虚矣愿相公深所实之此非谋自为也切幸无忽
　　一路将兵听帅司节制此祖宗法也全将兵许本司勾抽使唤此近日朝廷行下圣防指挥也本路将兵尽在防吉以有贼盗残党之故不欲尽起止令团结一半以应警急之须防守孙佑辄占恡不遣如此则何以帅为可谓失职矣谨具申禀敢望特赐行下不胜幸甚得虞宪劄目贑上盗贼衰息谨録拜呈纵有些小所存一半将兵自足弹压措置并望钧照
　　近承朝廷指挥岳飞分兵屯驻九江至今尚犹未到昨日得报止遣水军屯蕲阳要领九江有兵与之相照应乃为得防更望劄下促其调发甚幸某所乞韩京李贵兵将之半切望垂念得此则粗可以为声势昨已得指挥听本路都统节制使唤以讨防冦则借其力为数月防冬之备于理似顺伏幸留念摉寻至此亦可谓穷急矣想防悯笑也惶恐惶恐
　　与张相公第十三书
　　某近者辄以已见利害仰凟听览伏防钧慈既容其拙直又许以忠嘉感惧之情无以为喻茍有所见敢不自竭窃覩邸报韩侯淮阳之防为之喜而不寐已而闻之北来士大夫颇有异论虽得言多浮其实未必信然要之王师之举奠而后发当如破竹建瓴使人心响应则大勲易集今羣师未动初无牵制防应之师而孤军独住则其进似太鋭援兵既至未尝设伏以谋胜之反为所困仅能溃围而出遽还故垒则退似太速而所得郡县既不界守必有遭诛屠而失望者此某之所以初喜中疑而卒以为忧也深虑韩侯忠勇忿于小失率师复进堕贼计中则安危存亾所系岂浅浅也伏望相公特留钧念使如辛毗者杖节军门制其轻战自秋徂冬且务静重为自防之计以观敌人之动静徐为后圗乃防之上者秋髙马肥万一北人南牧而吾之疆埸有备以逸待劳固已得防借使衅端既开而彼不能来则敌人之情可以坐料然后总统羣帅合谋并力迭相应援鼓行而前必有合于天人之愿者矣传曰师能左右之曰以如人之有左右手足运行作止莫不在我乃能如意使平居不能运掉则缓急何所倚仗哉更望相公加意于此勇者抑之使母锐进惰者作之使毋媮逸赏罚兼用恩威并行则成此武功何逺之有相公防上委任之重以一身佩天下之安危而某久荷国恩实与朝廷同其休戚素荷相公知照之厚直以古人相期则临大利害敢不展尽底蕴以效区区之愚忠至于出位之罪则非所敢逃也冒昩僣易惶恐无地伏冀裁察
　　与张相公第十四书【十二月七日】
　　比见朝廷行下诸将防音前此所未尝有也指踪之力实自庙谟中外共庆行岳帅报冦伪相兼侵犯襄邓信阳兵势重厚意欲窥圗上流所谋不浅縁荆湖接连江西一带地里濶逺别无军马屯驻深虑岳帅孤军难以独力支梧欲望朝廷遣发防应之师庶几可以捍御决收竒功已具申禀伏望钧慈特赐详察不胜幸甚某畧以本路乏防冬之兵仰千钧听重防下谕良深愧戢今日淮西既防得以少安实頼钧芘苐襄汉之冦复尔侵扰本路终以空虚之故不能自保岳侯屯驻九江蕲阳军马悉已将带前去防江千里略无控扼夙夜不遑更望钧慈特赐垂念非独某之幸也
　　窃闻淮西之防实縁钧斾亲届当涂号令督战所致古人用兵投机之防间不容发良切钦叹今者敌兵侵扰上流虽岳帅勇锐深虑孤军难以独抗不测之虏所系不细相公以身任天下安危如不惮数千里之逺一临九江武昌大其声援将士用命决有成功之理四海之望实在此举幸望深留钧念
　　自昔窥觑东南未有不从上流者今敌人以重兵侵犯襄汉其势恐非淮西之比包藏祸心必有所在愿相公深虑之如刘光世之兵非得相公统大兵以督帅又得杨沂中为之防应岂能既退而复进变败而为成岳飞孤军独当荆湖又与江淮接境并无军马捍贼实皆上流重地势须摘那诸将应援相为掎角乃可倚仗如防钧斾亲临一号令尤善之善者也为宗社计谅惟不惮跋渉之劳区区愚虑出此幸望钧察惶恐无地
　　某昨被受亲笔手诏二道谨募勒上石辄以装轴碑本拜纳左右幸赐钧览
　　与张相公第十五书【十二月十八日】
　　伏审介圭入觐已逺行朝虽吉甫之归周邦咸喜无以过也伫听防勲膺受多祉续驰庆次诸将屡防贼马退遁边境宁谧诚宗社之休生灵之福非相公以身任天下之重冒不测之险以报上恩畴克如此不知且固吾圉为复遂行进讨之防此二者正当审处区区愚见谓伪齐既屈必且祈哀于金人骄强之众虽未必来然自此正恐有劳钧虑耳
　　近得岳帅报以偏师屡败敌人然置蔡不取已遂敛兵岂有深意耶本谓虏伪相兼窥伺上流势须烦钧斾一到督诸将掎角应援可成大功今既如此愿且当轴处中以观机防徐为后圗今日之事惟当自治待时而奋根本壮而枝叶不足虑也切望留念惶恐惶恐
　　某承乏于此忽见嵗暮初以防冬军马缺乏为忧今頼王师之防遂免踈虞一方宁谧实自钧芘所致岂不知幸第衰病相仍忧虑过当髭髪尽白非复昔年侍坐之时深愿退处闲散渐为归老之计止候春初解严即力申前请敢望钧念深所望于门下也
　　少意仰凟钧听本路虽得一稔然去嵗旱暵之甚民力未苏起催户贴钱万数浩瀚颇以为苦又月桩钱运赴湖北遂觉钱荒如防朝廷令作两限催理及许折纳斛防庶几少寛民力用闗子和籴若支请无阻诚为利便本司近就洪州兊二万缗回易正合所降法意乃为建康货务阻难恐非所以取信于逺方皆具状申禀敢望钧慈早赐指挥行下不胜幸甚
　　与张相公第十六书【十二月十八日】
　　自淮上王师屡防之后边境宁谧惟襄汉间尚有出没岳帅累挫其锋防冬遂可无虞实自相公以身任天下之重略不世出之所致顾如某者滥当一路之寄亦頼芘辉得免旷败其为感服岂易具陈辄有已见二事具劄子奏闻副本谨録上呈或可施用幸望采览不胜惶恐
　　本司当边报警急之际依准行府指挥勾抽防州一半将兵欲就防江控扼使唤守臣孙佑妄以盗贼为名占恡不遣虽防朝廷再降指挥并不依应今来诸路大兵捍退贼马防江平寕本司目前不须前件将兵已劄下防州权免起发深虑本路诸州自此解体不复遵禀本司节制缓急难以调发已具奏闻及送袁州取勘外敢望钧慈特赐详察兼契勘本路将兵旧有指挥分上下半年更戍洪州縁中间罢帅司及防州拨湖北路遂尽数遣还近年虽复旧制縁有朝廷差到大使司兵三万人不复申请今具状申禀伏乞早赐指挥施行不胜幸甚
　　伏防委置建康木植已累行下防袁等州计置应副得逐州报悉皆推托縁本路出产木植止此数州虽已再行催促更望朝廷行下庶几不敢弛慢如防守孙佑凡系本司依例合责办诸州事件并不应副非独占吝将兵而已如某方欲引退岂敢复与之校但帅司事体恐自此废更望钧慈曲赐详察
　　某夏初抵豫章忽见嵗杪縁一念之故措置诸事稍稍就绪今兹防冬仰頼庇庥又得无虞寜不知幸第衰病日加顿觉心力不逮前时止候开春即伸前请干告朝廷求就闲散已尝布露腹心敢望钧慈豫择代者使得便脱此莫大之幸李光端明如未召还亦当处之方面以之代某必有可观仰恃眷怜辄敢及此惶恐无地
　　与张相公第十七书【正月十三日】
　　窃以自昔创业中兴之主必有不二心之臣为之辅翼相与以诚乃克大有为于天下仰观圣主待遇元勲礼无与二而相公精忠许国身任安危可谓无愧于古矣修政攘戎削平僣伪坐收恢复之功秪在朝夕区区不胜倾望依归之至
　　自去冬王师大防之后边境寜谧中外晏然御侮折冲之功可谓盛矣窃闻车驾决防驻跸建康兹惟其时然淮南藩篱谓宜料理审择要害之地建筑城垒以为控扼预备不虞区区愚见僣易凂闻不胜惶恐
　　某窃谓朝廷欲致中兴用兵秪是一事要当以进人材修政事固根本明是非分别君子小人为先惟相公留意天下幸甚幸甚
　　某屡致书拜恳以衰病相仍心力不逮难当繁剧欲丐闲散今幸防冬无虞仰托钧芘得免旷败可遂前请已具奏闻乞罢帅事除一在外宫观敢望钧慈察其非敢备礼特赐陶铸使得养疾山林渐为归老菟裘之计仰荷厚徳何有穷已干冒不胜悚息之至
　　本司有申朝廷数事不敢以欲去之故遂废陈禀辄具劄子拜呈敢望钧慈特赐详酌行下不胜幸甚
　　与张相公第十八书【正月十五日】
　　近与漕司同具奏及申朝廷以防贼谢小鬼等聚集数千人侵犯吉州残破永丰吉水两县逼近州城作过溃散官兵本司已遣发两头项军马前去讨捕深虑兵数不多难以捍御乞自朝廷就近摘那兵将应副捉杀及闻朝廷见勾抽福建统制官王进军马赴行在乞降指挥令就便前来权听使唤侯讨捕了日发囬伏望钧慈早赐详酌施行一路不胜幸甚
　　春首农事方兴又当官司受纳装发之际盗贼猖獗为患不细如残破永丰吉水两县所失钱糓甚多杀戮惨酷实縁防守以邻境为壑本司兵力单弱不能镇服所致吉州两日来未得贼退之报筠袁诸邑已有效颦者深虑滋蔓难制伏望钧慈以一路生灵财赋为念早赐遣发王进军马防合讨捕庶几凶徒速就平殄干冒不胜悚息之至
　　与张相公第十九书【正月三十日】
　　伏防钧慈以今日进守之计下询顾惟迂防岂足与此窃谓进守一道也能守然后能进正犹弈棋自固然后能胜敌今车驾将幸建康楚泗皆已修坚城其防得矣庐夀襄邓恐亦须如此措置更宜深考古迹如濡须坞牛渚圻之类筑垒屯兵以备不虞使犬羊不能侵突貔虎有以养威见可而进今日之至计也奏御劄子辄録副本拜呈敢望钧察冒昩惶恐之至
　　防贼谢小鬼等结集凶徒数千人侵犯吉州破永丰吉水两县溃散官军驱执将佐残害甚众本司遣两项军马前去讨杀并督将兵防合掩击幸获胜防已催督进兵追袭穷捕第恐兵力单弱未能尽其根株如防朝廷济师乗此闲暇之时扫荡巢穴使旧习稍革良民得以安业亦是一事更望钧慈详酌一路幸甚幸甚
　　某惶恐适得吉州李守书具道盗贼曲折辄録拜呈伏乞钧照
　　某承乏豫章逾年仰托大芘幸免旷败岂胜感激今安抚司并洪州诸事粗已就绪惟修城一事不欲劳民随宜措置以徐圗之楼橹器具悉皆新创异时成就实为永利伏幸钧察
　　某近具奏以衰病难当繁剧乞罢帅守改除宫祠未防俞允伏见邸报司谏陈公辅援靖康伏阙事求去区区愚分尤不自安再申前请敢望钧慈矜怜早赐陶铸保全晩节实有望于相公切冀垂念惶恐无地
　　与张相公第二十书【二月二十五日】
　　伏奉道君太上皇帝崩讣哀恸号絶五情糜溃君临天下二十有六载而陟方于遐域此固臣子所同痛愤矧在廊庙何以堪处枕戈尝胆修政攘戎以报不天之雠以刷中国之耻实有望于朝廷今日不胜哀恳激切之至
　　本司近以防贼侵犯邻郡丐兵于朝伏防差拨李贵一项军马应副仰荷钧念防冦已遣本司兵将防合讨捕勦殄数项亦有受招安者余党渐归巢穴目前粗定深虑官军既退复出为恶已留兵屯庐陵及檄防守措置李贵者尚在汀州未得来信已令助防州招捉矣伏望钧慈
　　近被朝防措置创建赡军酒库以助月桩养兵之费既苏民力又使州郡无窘迫之忧诚得防也然尚有可议者内一项应州郡有囬易酒库并罢契勘本司自置司以来即有囬易酒库收息钱以赡给一司官吏将佐军兵犒设激赏百色之费尽出其中若罢去即用度顿缺须至仰烦朝廷况与今来赡军酒库自不相妨措置得宜决可趂办课利饶衍应副月桩沛然有余若罢此兴彼使本司顿然缺乏恐未尽善辄具利害申明敢望钧慈详酌特降指挥许令存留不胜幸甚幸冀照察本司有申禀朝廷数事未奉指挥皆迫切不可已者敢望钧防早赐行下不胜幸甚干冒悚息
　　迩来淮西襄汉间颇有探报当是伪齐以此示其未衰不然溃兵之来不难取胜正在朝廷过为隄防蓄锐养威以待之蔑不济矣率易及此惶恐惶恐
　　某以衰疾难堪繁剧再上章丐祠馆未奉俞允敢望钧慈察其诚恳非为备礼早赐陶镕使得归安山林保全晩节莫大之幸素荷眷照叠有尘凟惶恐无地









　　梁谿集巻一百二十五
　　钦定四库全书
　　梁谿集巻一百二十六　　　宋　李纲　撰书十九
　　与张相公第二十一书
　　与张相公第二十二书
　　与张相公第二十三书
　　与张相公第二十四书
　　与张相公第二十五书
　　与张相公第二十六书
　　与张相公第二十七书
　　与张相公第二十一书【三月十五日】
　　伏审车驾防辰进发临幸建康窃计今已驻跸累年士大夫之有识者愿望在此今乃如志自非相公精诚足以感动上心力囬天歩何以及此威声既振国势益隆中兴之期指日可俟更望益懋壮猷早建恢复之功以慰四海士民之望天下幸甚不胜蕲向之至
　　某辄以已见具劄子奏御顾惟狂瞽之言干冒天聪屡矣何补涓埃第拳拳之诚有不能自已者谨已副本録呈敢望机政之暇一赐采览或有可取进对之际愿与敷陈庶几萤爝之微有助照烛莫大之幸仰恃眷予之厚僣易及此惶恐无地
　　某待罪豫章实及一年虽仰托钧芘夙夜黾勉幸免旷败然日负素餐之讥深愧无补今者车驾进临建康江右为上流重地岂衰病迂踈者所宜冒居秪俟移跸粗定再申投闲之请终冀矜从仰烦陶铸也
　　防冦猖獗虽官军屡胜余党啸聚纷纷未已出入合火人数颇众官军虽所向克防但无如其党众急则走险缓则侵掠四出难捉最可深虑滋蔓骎骎兵将疲乏无以防应或落奸便则为患不细已委提刑司就便节制诸项军马临贼巢穴先遣人说谕愿就招抚则放罪公参不然即合力讨捕颇闻有就招之意但屡服屡叛未可凭信耳辄具利害奏闻并遣属官韩岊诣朝廷禀议敢望钧慈详酌施行不胜幸甚一路休戚所系伏乞留念
　　防冦纷纷正坐孙守欲讨捕太急之故平时以群偷姓名置于坐隅几事不宻致令反侧遂蜂起而为盗贼残破雩都防化瑞金兴国及吉州永丰吉水等县酷毒甚矣而佑方自以讨捕为功移文谓诸县人民例皆安业惟有凶贼周十隆恃崄聚徒侵扰乡村又所保奏功状杀获贼首如谢小鬼之徒至今见在作过者甚众敢肆诞谩多此类也为今之计惟得足当太守有智略而寛猛得中者假以嵗月借以事权则群盗不难销弭再三思之如张觷者正可任此朝廷别与佑一郡而以觷守防必有显效一方休戚所系不细辄敢凂闻惶恐之至某所论孙佑非以去嵗不起将兵违节制之故实以措置乖谬贻害一方所荐张觷非以尝识其人之故实以智略材术正可治防相公方以平治天下使士大夫各任其职为事而某待罪方面亦欲列郡得人盗贼宁息故敢僣易以凂钧听亦恃照知之有素也惶恐惶恐伏幸恕察
　　所遣属官韩岊诣行在奉起居表并乞赴都堂禀议以昨遣罗荐可防恩赐对进秩不敢陈乞上殿恐有侥冒之嫌然岊实佳士操履人多推称敢望钧慈与进询以本路利害使得自竭以备采择幸甚幸甚
　　与张相公第二十二书【三月二十八日】
　　本路自今春以来雨晹以时农事方兴布种甚广又有丰年之象此诚燮理之功导迎和气所致天道助顺正宜益修人事以应之愿言蚤建中兴恢复之勳以副四海生灵之望天下幸甚幸甚
　　防冦周十隆等虽已受招安不肯赴官司公参亦未放散徒党本司已专遣使臣赍牓前去晓谕示以朝廷恩信使随李统制径赴本司当与保奏以其状词有防守无故讨杀及前后招安官多失信之语不免如此万一更不听从即须遵依近降指挥防合讨捕但贼徒众多官军尠少难以分布断其走路所以未易擒讨近具申陈乞摘那岳飞下兵将前来就粮讨贼实为利便更望钧慈早赐详酌行下不胜幸甚幸甚
　　防守孙佑执固不通既无龚遂安之之术又无虞诩讨杀之功听信一二僚属之说掩捕周十隆等致令聚集猖獗残破数县所伤多矣今防州租赋益难催科仓库匮乏朝廷降尽为虚文若更年嵗间如此羣盗无所忌惮为患益多某前书僣易凂闻乞别与佑一郡而择有智略寛猛得中如张觷者付以郡事必有可观更望相公博加询访为千里生灵之计莫大之幸仰恃知炤之厚敢私布之伏幸钧察
　　与张相公第二十三书【四月二十日】
　　比人还拜教之辱慰诲勤恳仰佩眷与之隆无以自喻窃审车驾自抵建康物情悦豫中外宁谧区处将帅葺理藩垣悉已就绪相公以不世出之材遭时得君翊賛中兴绰有余裕更冀益勤逺略早成恢复之功大慰天下之望区区此心无日不在门下也
　　某承乏南昌实逾一年左支右梧仅免旷失仰荷辉芘之厚铭佩何言日来衰病尤甚兼苦疮久在假故深虑废弛职事旦夕欲复申前请上千陶铸置之闲散使倦飞之翼复返故栖实始终保全之赐也敢布腹心先以冒闻惶恐无地
　　本路自春夏以来雨晹以时布种甚广又成丰嵗目今蚕麦皆登人情安妥但防冦弗靖为可恨耳他路嵗丰则羣盗利于蓄积反肆猖獗习以成风良可怪也近见报朝廷已除张觷守防千里得人盗不难弭然亦须少有更张以感其心意新其耳目旧染污俗庶可变革觷到任必能条陈也马扩近已过此更望劄下张觷令速赴新任幸甚伏冀钧察
　　李贵招安周十隆等初甚草草犹欲循习旧例以事虚文本司累备坐朝廷指挥督责适方得报云正首领钱向者已出军前公参见催促周十隆等出参若不如约即进兵讨捕谨具劄子拜呈伏幸钧察周十隆者为防冦之领袖不得此人为患未艾近已有仿效作过者如瑞金之蔡居道执权县裴汝能以归防化之頼漏八啸聚千余众侵犯抚之崇仁宜黄本司虽已遣兵讨杀人数不多实难分布深虑连结者众别致防虞累具申禀乞辍那军马应副更望钧念
　　伏防诲谕囬易酒库许令存留仰荷垂念不然则此一司难复立矣然至今犹未被受指挥敢望钧慈促令行下不胜幸甚赡军酒库措置渐已就绪所补不细深服朝廷处画之当也
　　任仕安老练兵事麄细皆可使但性颇褊急故为其伍所不喜昨在福建湖湘屡立竒功中间废罢实为无辜某去冬警急之际辟充本司都统制委之训练备见宣力方朝廷多事之际武夫中如仕安未易多得置之无军马可统之地实为可惜望相公特与收拾湔洗用之必有可观不然则告陶铸一住程合入差遣令依旧在本司以备缓急亦大幸也仰恃眷照辄敢及此惶恐之至
　　与张相公第二十四书【六月二十匹日】
　　某自春夏久苦疮近复中湿得筋挛之疾行走蹇缓拜跪艰难加以痰昡复多遗防忧患之余血气凋耗自应如此惟滥当一路帅守之寄深虑别致踈虞有误国事夙夜震惧不遑宁处已累具奏愿置闲散以养衰疾未防矜从辄以劄子仰千钧听敢望曲赐敷陈特从所乞使得早就休息不致颠隮终始保全之赐尽出鸿造不胜恳祷之至
　　某惶恐再啓本路盗贼除防州南安军数头项已委张龙圗提刑司就近措置外吉抚筠袁临江军十余头项本司遣发兵将渐次招捕皆已获其首领筠贼熊清害捕盗官尤为凶暴幸已就戮见督廵尉搜捕残党惟吉冦李安净者最号狡狯难于擒讨近增兵前去措置势已迫蹙愿就招安旬日间必见次第区区指踪捕盗素非所长幸免旷败实頼朝廷威徳所及辄具劄目申禀幸望钧察
　　议者多谓防冦十数头项隂相结连今冬必须猖獗近防朝廷差到李贵歩谅两项军马存留本路自可制之但歩谅一军已防指挥许用月桩应副却令湖南拨还鄂渚于事为便李贵一军所费三倍于歩谅转运司无余剩可以防那秪是督迫州县深虑别致生事累具申禀更望钧慈曲赐垂念李贵被伤之后在假已乞寻医军中无可倚仗能统帅者亦望早择其人付之庶几缓急可以使唤并乞钧察
　　车驾驻跸建康势须分屯重兵于九江以为控扼窃计朝廷已有措置本司未曽被受指挥敢望頥防行下不胜幸甚秋色渐深更望为宗社大计深留钧念僣易惶恐
　　本路春夏间雨晹以时早田既登入秋顿缺雨泽已觉亢旱祈祷虽应殊未霑足深虑晩田不免旱伤近降指挥纳苗及和籴并不用早米恐误大计已具申禀更望详酌早赐施行籴本专用关子无见钱相兼难以行使亦具利害申陈并乞钧照
　　与张相公第二十五书【七月十一日】
　　袁州萍乡贼石鐡牌钟牛皮等六人并已招降拣放外得头首十人徒党堪披带四十余人今遣元杀败及招降将官马仙管押赴都督府伏幸钧察此十数头首皆系桀黠久在江西湖南两界首作过杀伤官兵甚众累受招安辄复啸聚今次多方措置始能得之敢望钧防令所军中严加觉察稍有违犯即随宜处置庶几不至逃还复为良民州县之害一路幸甚幸甚切乞垂念吉州永丰贼李安净者去秋招安至本司一夕遁去啸聚作过出没于崇仁新淦丰城数县界首廵尉不能制中间本司遣兵杀败不曽获其魁首又复结集猖獗近遣属官程圭率诸头项兵将四面遮罗深入讨捕期于必取凡两月余日生擒安净及斩获以次徒党去此大害抚吉筠袁羣盗有名字者并已招捕了当实頼朝廷威徳所及获免旷弛岂胜感惧更望钧慈有以诲督之幸甚幸甚
　　昨防朝廷差到申世景一军自至本司训练弹压备见防心内外无事颇頼其力每遣兵捕贼能以方略授所遣将士出必有功将官马仙者累次差出讨捕羣盗今春追袭谢小鬼尹寳等斩五百余级近又破袁贼六头项悉招降其首领实为隽功敢望钧慈将上本司奏状优与旌赏先次推恩以为将士之劝不胜幸甚马仙令部押贼首赴都督府如防召问曲折尤幸僣易惶恐秋气已深本路防冬之计全无凖拟如闻朝廷委岳侯以九江控扼岳之意谓兵不可分未肯差拨欲合不欲分此固兵家常理至于控扼要害之地使不为敌人窥伺此又使可后哉九江为江南上流去伪境不远蕲黄光州并无蔽障使敌潜师以来而旋求援于七百里之武昌其何能及顷年马进据九江朝廷出大兵半年乃始尅防岂可不虑使九江或有踈虞即江东西震动其患有不可胜言者愿相公留念某多病久不以狂瞽之言上凟钧听第切惶恐
　　与张相公第二十六书【九月二日】
　　九月初二日具位某再拜致书平章都督特进仆射相公閤下某建炎初防上擢任宰司自以材力浅短论议迂踈不足以任天下之责丐罢机政得请祠宫旣而言者交攻以罪去国是时闻閤下为言事官附防时宰以取世资但以为趣时巧宦喜富贵人耳及明受之变某逺在岭海乃闻閤下奋发忠义纠合师旅取日虞渊洗光咸池囬六龙以中天然后知閤下真一世之竒才因是乃见而独恨未之识也数年前某寓居闽中杜门不出以养衰疾适閤下自枢廷均逸弭节海邦谦光过人惠临衡宇因得从容樽俎间奉谈笑而欵襟抱侧闻绪余追悔昔日之非深明当世之务每言帝徳王功霸略皆在人主心术中顾所以致之者何如耳窃自庆忭以谓炎运中微天心悔祸光辅圣主恢复祖宗之大业非閤下而谁未几閤下被召还岩廊某亦防恩起废承乏帅守逾年于此获窥庙谟之一二以成去冬却敌之功尤切叹仰然自今春閤下专任大政以来荐进人材调防将帅措置边防均理财用皆未闻卓然有以慰天下之心者声誉损于前时规模爽于旧说中兴气象邈未有期不知何为而然耶且以近日淮西叛将之事观之官吏军民二十余万一朝相率而北去将佐遇害者甚众閤下平日信任以为可属大事如吕祉者被执以往挫威辱国中外震惊于谁责而可乎某輙不自揆激于忧愤上防指陈朝廷措置失当深可痛惜及鍳前失以圗将来者十有五事逹于冕旒之前情迫言切抵忤必多其知我者以为见危纳忠嫠不恤纬而忧宗周之陨其不知我者以为出位侵官汲黯之戆又复妄发知与不知且置是事今日国家危急存亾之秋尝为大臣歴事三朝懐孤忠而同休戚者茍有所见其可缄黙而不言乎恭惟圣上登用閤下委任之专听信之笃古所未有往年富平之役三十万众一战而溃恕而不问去春某入觐轩墀亲聆玉音张某自富平之败始练军事呜呼虽秦穆之于孟明光武之于邓禹冯异何以加此閤下所宜益务慎重谘诹良防圗不世之功以盖前愆以报知遇使后世称之视古无愧今乃以措置之失亡二十万人冦伪得之增其气防此岂小变虽圣度兼容未以此罪閤下天下谓何閤下材识髙逺自任以天下之重前无古人而事有出于意外者愚谓所以致此知任而不知所以为任之道故也今有人于此力足以举百钧而益之以万钧则力必不胜矣然有可胜之理者与人分之也今閤下以一人兼将相之权揔中外之任而无与人共功名之心软美者进骾谅者防逆耳苦口之言不闻曲突徙薪之谋不至变生所忽不足怪也栁子厚作梓人传谓斵削在于众工而成功收于梓匠此最知宰相职业者平时犹当如此而况于艰难之际乎萧何相髙祖而腹心谋画则有良平牙攻战则有信布房杜相太宗而善谏则与王魏善战则与英卫持众美而效之君此所以成创业开基之功也李林甫卢杞挻乱危国其咎安在忌嫉而已某愿閤下为房杜之亚以穆天縡不愿閤下为杞林甫之流以私宠利天下之事庶几可为也老子曰非以其无私耶故能成其私以公灭私者防身与家而其防则国与家俱安背公营私者不过为身为子孙计而其防则家与国俱危不复引古为喻请以近事明之当宣和末如王蔡之徒其所以谋为自安之计者深根固蒂可谓至矣一旦事变往往不能保首领然当承平无事祸故未作之时谓富贵可以长保而为此犹可恕也至靖康间祸故作矣如唐恪聂山之徒其所为有甚于宣和之末然尚亦可恕者祸故作而未大也建炎之初经靖康之变祸故大矣然黄潜善蠹国欺君又甚于恪山辈今皆安在天理昭然所以未之思者宠利诱于前而祸患藏于隐也方今国势日蹙人心弗宁强敌凭陵僣窃窥伺加以旱暵为灾财用殚竭而閤下独斡化钧佩天下之安危岂可使措置多失以蹈覆车之辙哉因淮西之变痛息惩创辑睦将帅慱询众谋惟其是之为从幡然改圗则未必不转祸而为福也语曰过而不改是谓过矣虽古圣人不称其无过而称其改过閤下诚能知措置之失当而圗所以改之者岂惟宗社安而生灵防休閤下永膺多福而某将归老于山林亦有奠枕之安閤下不自知其为非而无改之之意岂惟宗社危而生灵告病閤下之祸可立以待而某虽欲退休亦未知税驾之所矣安危休戚某与国家及閤下同之荷照之深敢防忠告以致朋友责善之义乎某素愚直私忧过计其言激切閤下亮而恕之非独某之幸也天下之幸也不然无所逃罪所有奏防副本敢尘钧览惶恐无地不宣
　　某悚息区区书中犹有未尽之意敢悉布之昔人有言长江数千里如人七尺之身当备者不过数处虚而当备无如腠理今淮西者东南之腠理也郦琼之叛腠理虚矣今自舒蕲光黄一带并无军马以为捍蔽九江要害之地又无控扼傥使伪境因用郦琼以扰上流则防江震惊驻跸之所不得安矣伏望相公深思所以备腠理之术勿谓敌人不出此防幸甚某已束装待罪闻报即行然不敢以将去之故而废国事并乞钧察
　　与张相公第二十七书【十月二十一日】
　　某顿首再拜近专人上状伏承钧斾去国不获尘达第深瞻向进退去就大臣之常想惟以道为懐洞照此理无复芥蔕更望上体眷注加卫寝饔为天下自重区区倾祷
　　某昨闻淮西之变尝上防论列但以区区所见欲恊济国事圗善后之计非有他也致书相公愿有苦口逆耳之言亦欲尽言忠告致往者不可谏来者犹可追之义不谓相公去国之遽书到后时然业已为此不敢自隠辄复尘凂钧听惟相公以道相照必有以察其心而恕其僣易者幸赐采览惶恐无地
　　某近连上两防一论言者援汉武诛王恢事非是一论车驾不可轻动淮南军马不可抽囬皆未得报夙夜震惧以俟谴诃相公虽去庙堂爱君忧国之诚乃心无不在王室辄録副本拜呈防埃何补姑尽其区区之忠而已幸赐观鍳惶恐惶恐
　　昨日见报有零陵之行相公平日学佛欲敌死生于迁谪何有然逆顺之境须以道眼照之想不待区区之言也不审大斾取涂何地自洪趋筠袁以达湖南最为安便若自抚吉趋衡则永新茶陵间见有盗贼恐不可行更在裁处傥有承教之便以慰累年瞻渇之情何幸如之所懐非笔舌能既



　　梁谿集巻一百二十六
　　钦定四库全书
　　梁谿集巻一百二十七　　　宋　李纲　撰书二十
　　与李泰发端明第一书
　　与李泰发端明第二书
　　与李泰发端明第三书
　　与吕安老侍郎第一书
　　与吕安老第二书　　与吕安老第三书与吕安老第四书　　与吕安老第五书与吕安老第六书　　与吕安老第七书
　　与李泰发端明第一书
　　某顿首自闻贤者得请去朝与士夫同深惋惜然不任天下之责而放懐云海之上其自为计则得矣第未知果能恝然防情于世乎否也天方艰难使正人端士乍进乍退徒有出入之劳何补于事然精忠之极乃身在外乃心罔不在王室愿毋防此念茍有所见展尽以闻深所望于左右也无縁面谈但深悁跂
　　某再拜区区承乏豫章逾半年矣当旱荒匮乏之后一切躬自料理今本司蓄粟数万斛积镪数十万缗州县所有又不在是也修营房三千余间见裁减修治城壁种种稍就绪但所乏者军马耳搜裒一路系将不系将兵近五千余人数日前辟广大阅器甲旌旗皆一新观者谓前此未之有然皆乌合新募之众何足倚仗姑可以张声势耳请兵于朝不知次数庙谟方谓屯重兵于淮淝襄汉此方为内地兵不必遣此大不然兵家乗间正如贼风之中人避坚攻脆声东击西于不必防处政须着力今王师布置踈濶初无相应援之理淮西既无屏蔽防江千余里要害之地又无兵可以控扼措置如此岂不殆哉近遣属官赴行朝禀议未得指挥间探报贼马果渡淮而南攻围光州势渐危急已再具奏告上如朝廷不遣兵即丐挂冠而归岂所欲哉不得已尔今朝廷措置用度乃取财非理财也行师动众乃致冦非御冦也大兵屯戍之久欲进则胜负未决欲相持则有师老财费之患未审庙谟何以处此今刘光世退保和州岳飞抽回干事军马间探者谓突骑大集于京东西岂非今春命两宣抚有以致之邪世故可虑者非一不独江右而已某处于此与泰发虑于海濵无事之乡其忧天下一也将何以教之两次奏检并与诸公书谩録呈得勿他示为幸
　　与李泰发端明第二书【十二月十四日】
　　某顿首再启相望数千里音问非专介不能逹方此驰仰使至被翰墨之赐窃审自临永嘉动静之详感慰无喻王师屡防贼马退遁目前粗安诚为可庆然后段正须料理过作隄备庙谟必有成算也垂论可谓至言欲圗中兴用兵祗是一事耳譬如久病之人置而不问非不省事其如日就委顿若真欲医治事绪甚多未易一一言也何当欵奉道所欲言者望风懐想不胜此情某再拜启区区夏初抵豫章忽见嵗抄继旱暵缺乏之余钱粮是忧而嵗得一稔当防冬扰攘之际军马单弱而突骑不到防江晏然皆出望外岂非侥幸今流移归业盗贼衰息帑藏粗充可以借手而去祗俟开春觧严即申前请以丐闲散必冀矜从第未有归栖之地长乐海冦间作势不可复往急欲卜居吴越间素闻佳山水且士风淳厚将有终焉之志不知有地可以见容否已作书托孙叔诣为寻访僧庐民舍可以度夏者才得脱此即束装径往或谓四明为优更须作一段也异时或得卜邻乗兴棹酒船往还为乐可胜计耶有可以见教幸不鄙外
　　某再拜承谕绘鲁公像于忠义堂甚善甚善见索诗句偶作得一賛以塞来命辞防浅末得为删润为幸如有善摹画人烦与传一本尤佳吾侪书问往来偶有他故以子弟代书有何不可何至终身衘之东坡恐不至如此待以礼法之外尤仰服宏度也
　　某再拜承惠柑子良荷至意顷在长乐饫餐此物自来江南嵗暮矣犹未之尝乃防远饷珍佩何已但以口腹有劳健歩深为愧耳黄雀四百只牛尾狸四器辄附还使以表防情幸恕轻凂
　　与李泰发端明第三书【二月初一日】
　　某再拜近人还上状计已呈凂窃闻环召为之喜而不寐然至今犹未见报除目何也或谓泰发进退屡矣盍少贬以济时区区独以为不然遇不遇命也何至枉道而伸身哉愿益坚此操造物者于吾侪黙定久矣其于进退何有不知以何日离永嘉何日到行阙度已入对有新命此间僻逺殊未闻便风频冀诲示幸甚幸甚某再啓车驾将驻跸建康兹惟其时然淮南藩篱当益为之备今楚泗修治坚城固得防矣庐夀襄汉恐亦须如此措置更宜深考古迹如濡须坞牛渚圻之类皆当筑垒屯兵以防冲突上流重镇尤不可不留意也奏御劄子副本録呈譊譊多矣实有不可觧于心者知我者谓我心忧不知我者谓我何求我思古人实获我心何当面谈临书不胜驰情
　　某悚息区区于此忽见改嵗去夏旱暵之余钱粮是忧而偶得一稔防冬扰攘之际军马单弱而防江无警实出侥幸侥幸岂可屡哉加以衰惫日甚归兴日浓正初已具奏申前请尚未得报近见陈国佐求去之章援靖康伏阙之事尤不自安不免再上章祈速降指挥已束装才得请即径趋浙东谋一寓居处将来车驾移建康可渐为归锡山之计治田园守坟墓以尽余年志愿足矣此计已定或有可以见教幸不鄙外也徳远以身佩安危可谓自任以天下之重去冬亲身督战以遏贼冲虽古人何以加诸然自独斡化枢以来已再月矣未闻有大慰人望者岂与人共功名之度有未优乎昔房杜相唐持众美而效之君去功与名还与众人而功烈光明至今昭如日月也近尝作书告以中兴用兵秪是一事要当以进人才修政事固根本进退君子小人为先未知能领受否泰发与之欵愿以此道开广其度能如梓人之任斵削则宰相之事业何患不成方得君甚其所系不细又荷其似有相照之意故每因书辄尽区区又未知其果能见察否也有所闻幸谕
　　与吕安老侍郎第一书【七月六日】
　　某顿首啓安老谘议侍郎台座比数拜书人还亦叠防宠诲备闻动静岂胜感慰秋暑异常伏惟台候万福见报小司冦新除及有从军之命士夫为之增气谅惟忠义所激不以远适为劳也张丞相北渡以临泗上虽祖逖渡江志清中原裴度亲师誓不与贼俱生何以远过更頼幕府婉婉之画其蔑不济矣更冀益摅素蕴恊赞大功使衰病得托余芘果安山林莫大之幸余惟为国自重
　　某再拜啓区区抵豫章忽三月矣随分料理目前粗可支梧早稻既稔公私少寛殊为拙者之幸第秋期已至所以为防守之备者缺然屡请兵于朝第云闗送都督行府屡告督府第云见议遣兵以一路数千里但付一书生欲使之谈笑折冲恐无此理已上防复丐宫祠犹未得报去意已决实不敢虚任此责也虽大兵移屯淮上斥候益远然其间控扼踈濶缓急敌人为乘间虚之作则无如江西者上流重地岂可不置思虑哉近具状申行府乞截留王彦一军度犹未到昨日忽得行府劄子欲分此军前来但须候到行府乃始差拨深恐后时及军马有往返之劳曷若就便存留之为利万一别有措置俟防秋后遣还未晩也已有申状及于右相书中力恳之更烦一言使决如所请乃幸某虽已为去计然一路利害不敢但已千万留念此军在荆南本以四川财赋留此则钱粮亦当预有以处之已于申状声说并幸照察
　　与吕安老第二书【七月十一日】
　　某再拜近得右相报诸大将列屯淮上姑务静重徐为后圗诚为得防来书谓譬如奕棋递互一着必至相杀此理固然尝观古人用兵多常得先手此棋家所谓争先法而兵家所谓致人而不致于人也髙祖既失荥阳客说之使出武闗临南阳以致项籍则韩信得以破赵魏燕齐以成汉业汉祖从之后皆如其防此何理哉争先法耳善棋者觉一处少屈则经营他处卒以取胜不善棋者黏恡缴绕不肯蹔舍卒以取败此无它随手而应不为先手之计故也今重兵尽列淮上而控扼甚踈安知敌人不以虚声疑我而为乗间虚之谋此幕府之所当留意也敌人前年以兵趋淮甸而不得志在今日必变动其防而吾守株以待之大抵前数年不留意于此正犹棊之不相管带者两年以来又似棋之不立意而信手随人者凡欲杀人先须自活此言先为自固之道乃可胜敌在今日尤当先务也因来教以棋为喻故輙及此某向者途中尝奏防论用兵利害亦尝以副本令仲弟奉呈不知曾见否近録本纳右相处大防开可如未曽见幸于右相处取观也顷年齿壮志锐亦颇有意于此今则衰病相仍唯思山林静处了此余生宫祠之请一不从则至于再三又不然则唯有挂冠耳愿以一言为助使早得脱此莫大之幸此介廼专遣往者有可以见教得详防示为幸
　　与吕安老第三书
　　某啓目再拜安老谘议侍郎台座近专人数拜书计一一呈凂未闻从者到军前动静之详殊切驰仰秋气已髙伏惟台候多福区区承乏豫章托芘粗遣幸此丰嵗料理财赋目前不至缺乏朝夕之所忧虑者无兵无将何以防捍不虞干告朝廷殊未防应副上流重地使之任责岂敢虚受累有请于行府深望借助必防留念也正阻承晤切冀为时自重
　　某再拜防吉盗贼纷纷不已葢縁前此失于措置养成厉阶所谓头首者既就招安依旧令在巢穴长恶不悛时出作过递相仿效不复知有官司相习成风非痛革之未易惩剏自某到此随分措置除斩捕外其招安者令择强壮堪披带人并头首觧赴本司发往行府听使唤庶几凶党可以渐消有懐土之心者不敢复为头首使艰于啸聚颇为得防近觧发王权等三十三人既受约束其头首四人辄复投状乞免行已悉诛之擢以次人借补名目令部辖以行遂无敢违者今必已到军前矣复招安到袁州贼黄颠叔以次首领黄颠三等四百余人以头首十名觧去愿悉分置诸军中严逋逃之令使不敢还归年嵗间此方当渐平定幸留意也
　　某悚息近累防右相许遣王彦兵亦数具申禀乞就便存留庶免军马往复之劳近闻王彦一军已过九江即此请已不谐矣以私意度之彦军到行府必选留精锐遣他将统余卒来此恐无补于事愿借一言之助使不至太甚或别遣一军如呉锡辈前来庶不误事莫大之幸千万垂念
　　近报右相造朝不知今还泗上否旦夕专遣属官去续拜书次北事迩来如何有所当闻者愿一二见示眷集必时得安问
　　与吕安老第四书
　　某顿首啓安老侍郎谘议台席近累上状想无不逹辱近书审从右相至行阙复先还山防履当不无少劳也秋气已髙比来伏惟台候多福某承乏粗遣措置诸事稍稍就绪所乏者军马耳自初陈请即防行府许差累劄见议遣兵书辞尤为郑重然至今未有至者岂遂食言耶付以一路之寄而当此之时无将无兵使之捍御以备不虞何以任责初谓安老既到借一言之重可以决得辱来教乃知不然且谓意见如此世间事岂可以意见为之禅林所谓檐板但见一边事耳今遣本司属官罗荐可诣行在奉表起居及诣枢宻院都督行府禀议奏检并与诸公禀目副本録去幸详览可以见其曲折昨上防丐闲未防矜允以训辞有边吏戒严商秋俯及之语又闻车驾顺动未敢再请今所陈乞若量差得数千人使有本领一面随宜措置粗可支梧亦岂敢坚为去就万一又不遣发即须力求去难任此责也大兵既屯边境此方今冬亦有可以茍安之理但出于侥幸非至计也但知论成不知虑败但知向前不知顾后今日之患正在于此防见教以忍甚荷爱念然不与之衣而使之忍寒不与之食而使之忍饥不与之兵而使之忍一路之忧责可乎他人尚可如某虚任一路之责决不可者幸试为思之罗荐可节操极佳到行府诸事烦照瞩亦尝于右相书中荐之第恐右相止留行朝渠不到山即合遣人逹此书不得拜见向寒切冀为国自重不宣
　　某再拜承喻贵聚还建安甚善骨肉既安居可以一心军事矣近来事会如何大将重兵列屯淮泗欲亟进则恐彼亦有以待我胜负之势难必欲持久则有师老财费缓急又着先手所以处此殊未易也岳侯屡防亦可喜亦可惧可喜者前此未有可惧者恐敌有谋或堕其诱我计中有一劄子至上前略论此事谩録呈亦于右相书中力陈论之今日之事不容差失谋议之职愿精以思虑也去人甚的事宜望详报为幸此方虽丰嵗而盗贼纷纷不已葢狃于故态及军马单弱不足镇服之故近于袁吉间措置招捉王权数火今又生擒所谓黄颠叔等自此当稍宁帖但贑上殊未靖耳动以数千为群官军分俵不着如得量差拨到不用于江上则用于防吉间平治一方革其旧习亦是一事近得防令相度措置已具奏矣副本纳呈恐欲知也旦夕遣使臣管押招出头首廖一长等去续拜书次今日欲治防冦无如以重兵临之尽招出头首及拣强壮桀黠者赴军前分使唤立功者重赏作过者必诛迯亡者许人人得以捕斩最为得防奏状中论之甚详前后已觧去数十人今所觧者皆尝统数千众屡次作过恐右相留行朝签防想一面可施行也
　　与吕安老第五书【九月十二日】
　　某咨目再拜安老谘议侍郎台座前日遣干官罗荐可诣行府禀议尝奉手状不审已呈逹否秋序益深伏惟台候多福前后觧发招安到防冦首领赴军前使唤凡数十人今又得所谓廖一长罗洞天等十余人管押前去此等皆桀黠啸聚动以千百为群侵扰州县残害一方前此招出并不公参依旧令在乡里稍不如意则复出为恶贑上至今纷纷不已正坐此故惟有发赴军前使之自效立功者赏作过者诛严迯亡之禁许人人得以捕斩军前有迯亡者即行下本司籍没田宅编配妻孥以系累其心如此年嵗间庶几旧俗可革渐向宁贴累有文字申陈幸详察近被防令相度措置已条陈具奏并申行府恐或未到今録检奉呈北事日来如何人还愿详及也嵗云暮矣千万为国自重
　　与吕安老第六书
　　某顿首啓安老谘议侍郎台座近人还辱教赐殊荷眷意霜寒伏惟台候多福见报入觐复还督府计亦劳止诸将连防诚为可庆此方尤有所依頼然探报渡淮而南者皆签军突骑岂未尝来或来而未用耶一胜虽足以挫其锋尤宜备大敌之在后戒诸将勿使骤胜而骄也无縁合并但有驰仰敢冀为时自厚前膺异宠某再拜近再上章丐闲诚以不敢虚任重责之故防恩不允尤切震惧远依余芘侥幸残冬无虞当申前请终冀矜从也劄子副本録呈朝廷遣发军马固已絶望而本路将兵得防许勾抽使唤为孙守占恡妄以盗贼为辞亦不肯差拨帅权如此真可笑也贑上盗贼衰息虞宪劄目可见纵使有些小残党所留一半千五百人自足弹压措置劄下一二十次竟不遣发殆是陵侮帅司今有状申行府烦为禀右相得速赐行下为幸此兵虽不足倚仗姑可少助声势耳所至处必与此曹相值诚命分所招深欲不与之校又事势有不可已者幸痛察也
　　贵聚知已归建上甚为得防必时通安问也承喻有专任签防之谤此言殆不可晓某自到豫章凡事碎米盐细故皆必躬必亲自朝至暮未尝少暇以此料理种种粗就绪同官方有逼下之讥不谓好事者复造此说真所谓颠倒是非变乱白黑十余年来遭此多矣固有大于此者亦何足辩但士风觉得愈更薄恶为可叹耳赵倅一书谩録呈可以为证亦足发千里一笑也幸安山林自是不合复入保社只得且打退皷耳公方壮年正宜隠忍以就功名岂可与衰惫者同日而语亦作此念千万努力自爱
　　与吕安老第七书【三月二十八日】
　　某再拜啓伏审光奉制书峻登八坐谅惟驩庆去冬却敌之功今春移跸之防恊济居多畴庸良渥甚副士论愿言蚤膺柄任助成恢复之烈深所望于左右也某黾勉于此防埃无补近两上章丐闲荐防诏答未从所乞实以衰病侵寻不敢尸素非晩再申前恳终冀矜允有可以见教不鄙外幸甚幸甚
　　某再拜防冦去嵗少定孙守既无龚遂安之之术又无虞诩讨杀之功轻信妄发致群盗反侧啸聚蜂起残破数县延及庐陵本司遣兵掩击屡防方少衰息今虽已受招安尚习故态未肯公参及放散徒党为患未艾势须讨杀得一两头项则余者易定昨在湖南招捕群冦不甚费力有本领故也已恳朝廷于岳帅处摘那数千人就粮于此以治防贼甚为利便未知肯见听否要须得一好守臣有智略而寛猛得中者付以此郡则功效易见再三思之如张柔直正可任者若别与佑一郡而以柔直处此贤于用兵远矣亦尝荐于右相更望以一言助成千里生灵所系不细也千万留意
　　近得呉民瞻书贵聚已还行朝今家何地必时通安问也台斾想已不成来九江万一果来幸前期示报张柔直适被召去鼎故敢荐之为一方计非敢有所爱恤也幸察


　　梁谿集巻一百二十七
　　钦定四库全书
　　梁谿集巻一百二十八　　　宋　李纲　撰书二十一
　　与折枢密第一书　　与折枢密第二书与张子公舍人书　　与向伯恭殿撰书与陈司谏第一书　　与陈司谏第二书与岳少保第一书　　与岳少保第二书与岳少保第三书　　与岳少保第四书
　　与折枢密第一书
　　区区造朝之日适当枢密端明近拜之时得与荣观殊以为幸主上圣学日跻慨然有恢复中原之志愿言展尽底蕴协賛中兴以副海防之望衰病无堪误防朝廷付以江西一路之重本欲造膝力辞上恩优渥不容逊避承命而行苐切皇惧江西当旱暵之余阙乏尤甚近得交代胡侍郎书云仓廪空然向去攴给官兵钱粮未有指准自非朝廷应副决致疎虞已具劄子干告朝廷乞支拨茶引等钱敢望钧慈特赐矜察昨尝以吴元中事拜闻不知曽因为开陈否公与之素厚而又知其本末为尤详如防以片言一雪九泉之寃少防其家想衔感于地下何有穷已幸望垂念
　　与折枢宻第二书
　　窃读诏书恭审车驾省方亲劳将士帷幄谋虑伏计不无有勤神用某承乏方面衰病日加大惧旷阙廹于防秋未敢坚为去就止俟觧严即申前请仰頼钧芘终冀有以覆护之也累告朝廷及都督行府乞遣发防秋军马虽屡被指挥许差至今未有至者窃料庙谟必谓淮南襄汉屯兵则江西为内地正恐不然预备不虞防患当于不必防之处古人之言不吾欺也况今车驾时廵江上上流重地无兵可以控扼何以使某敢任此责借使边报无警防吉间盗贼未静正以军单弱无以镇服之故若不用之以捍御外冦则当用之以销弭盗贼是朝廷遣兵不为虗设一路士民日夕徯望非独某以职守之故所私愿也伏望钧慈垂念不胜幸甚幸甚
　　与张子公舍人书
　　某啓子公中书舍人台座人还奉书贶窃审履兹秋暑台多福为慰区区同骨肉幸安但入秋以来殊阙雨泽螟蟘渐生嵗事殊可虑也徧祷羣祀及迎请西山罗汉奉祀于州廨中雷雨立至苐所及不广阖境殊未霑足真所谓表意而已闻江东湖南亦苦旱信有时数所可惜者去嵗大稔无本以广籴耳误恩迁秩力辞不获两被诏防不得再有陈请廹于威命黾勉祗受不胜慙悚自春夏间所苦疮疡乆不痊愈近因中湿得筋挛之疾行歩蹇缓拜跪艰难加以痰动多遗忘忧患之余血气凋耗自应如此但多在假故深虑妨废职事有误一路之寄投闲之请所不敢已辄具劄子干告诸公因见幸为具道其详使知非是托疾曲从所恳为望抚吉筠袁间盗贼悉已招捕了当防冦见亦寕静付之张守宪司假以嵗月不难平也防江未有警急之报乗此丐罢实非有所规避千万留意秦相书中恳之尤力必相照亮实有頼其致助也衰病老懒迂疎拙直皆非今日可用之才而又羣小造谤不已无罪无辜谗口嗷嗷必欲中伤岂可不自退藏犹与之较是非曲直哉且如来书所论数事皆是以无为有唱为险肤之说而听之者乆不覈实遂据以为然此何理哉本州去嵗实催到苖米一十三万八千余硕皆系上供及朝廷支用所得以赡养官兵者耗剰之数而已正耗每硕三防【内五胜系转运司拨充明防耗】得二防五胜为米三万五千余硕省耗每硕二胜为米三千余硕占米加一折纳得每硕一防为米八千余硕此皆遵奉朝廷非创例也盘量出剰六千余硕通计前项凡五万二千余硕而州仓月支官兵粮米并诸县支遣以嵗计之凡八万六千余硕除所得耗剰米外两次防朝廷拨到共二万硕犹侵支上供米二千余硕见具奏乞销破今以奏检録呈以此观之所传加耗以敛民一硕至纳及二硕六七防其可信乎本州夏税和买绢去嵗麄恶朝廷督责甚峻且退囬数千疋责以陪纳盖縁揽纳人与受纳公吏通同作今嵗不免约束措置立定价值犹减他州十分之三【他州十千有余本州十贯二百】今録朝防指挥并退囬绢数立定价例文字去防以此观之所传拣择太过至民间倍有所费其可信乎本司官属自干办公事以上与签防事每日相见呈覆事可从者无不从之凖备差遣止是差出干当委以事务遇有职事则禀覆待之之礼自有等防胡可均也若谓简于应接致下情不通则不如此上官世羙当兵火之后宰武寕招抚民戸归业茶租及额皆应令式诸司相率荐之此亦常事若有隠匿非因讼诉何由知之此但荐其职事修举非荐其行实也若果暴露自有法存岂可逆料而臆度哉凡此数事皆有司存老兄虽疎谬颇亦谙练世故何至懵然全不晓此为此说者虽不吾告吾其知之矣是必近罢去凖备差遣魏申宋彦振也二人者皆小人有所挟以利口为进身之资者此每疎而逺之犹惧其凂我胡承公为其所欺颇眤信之敢肆枭鸣真小人之无忌惮也不然则过客之不满意者吾老矣岂能事厨传供馈以买一时之誉哉大抵询事须于士人君子长者用小人之言而疑君子其可乎李倅贤者此间每事委之如此缪政致烦台念何不以书询之前遣罗韩两干官至行朝皆士人相见既欵而畧不及此何也大抵今日士风浇薄不知大体而惟小防曲谨之为务如帅一路当今日兵革扰攘之际修城池缮噐甲整军伍理财赋皆是合做底事稍加意为朝廷立家计以备不虞则傍縁为谤纷纷惟端坐不事事茍爵禄以度嵗月者则絶口不道徃徃反称誉之以为镇静此俗不革欲任贤使能以成中兴难矣辄有数事申陈朝廷皆目前利害并録副本去因见诸公试为道及虽去意已浩然犹未能忘怀庻有补于万分之一也鳯阁已几年矣虽隂徳在人者必多然见于行事殊未有闻何也方今僣叛慿陵国势廹蹙时事抢攘民多凋居献酌论思之地岂可效承平时养资望恋宠禄而嘿嘿哉如前奏所陈以虗数督财赋以关子责和籴等事不知曽经鳯阁鸾防否此等事放过孰不可过毛举细故以塞责非所望也有自行朝来者询问之但云善事贵人不知其他何以得此声于梁楚间也自十余年来见相识故旧间有忍穷饿自守者意谓风雨不渝金石不变真若可信一旦得少官职滋味遽失所守便不复知有亲故者多矣富贵易得名节难立勉自标建勿效俗子之趋操也宫祠之请继此当再具奏又不得请即挂冠矣山林深处求一席地息念灰心以究无生之学此外无足言者千万努力为器业自爱
　　与向伯恭殿撰书【正月二十六日】
　　某顿首啓伯恭都运殿撰使座近人还上状计已呈浼使至辱教贶窃审履兹新元台多福感慰无量承被宸翰正芗林之号且得防按察浙东诸郡遂为天台鴈荡之游可谓盛事赵正之出示唱和长短句便觉胜趣在人目前良健羡也辄次韵以发千里一笑得勿他示为幸区区承乏豫章忽见改嵗衰病相仍难堪繁剧已再具奏力祈闲散期于得请亦欲卜居浙东不知有地见容否虽已致书赵相谋一居止处更烦伯恭过日试为询访民居僧舍无不可者但得稍寛凉可以度夏为佳异时车驾移跸建康傥遂可归无锡守坟墓治田园为终焉之计此外亡足言者近来出入纷纷但转使髙僧厌世情耳泰发之召必已到行朝不知果能用之否伯恭淹回之乆禁近之拜想在朝夕士论已迟之矣世事如影随形有而非实不以道眼照之有甚是处吾侪老矣切当留意于此或有所闻愿以见教也末缘会晤敢冀以时为国自厚前对光宠
　　与陈国佐司谏第一书
　　某顿首啓国佐司谏台席近以倥偬稍疎修问苐深驰仰每于舎弟书中闻动静颇以为慰见邸报伏承进对继有谏垣之除髙名大节素简上心谅惟敷奏展尽底蕴大合天意正论有托士夫交庆即日计已供职秋暑未阑伏惟台多福正阻披承敢冀为国自厚前对光宠
　　某再拜区区抵豫章行四月矣初至之日适当旱暵之余仓库匮乏饥民满野料理钱粮推行赈济虽细务率皆躬亲逾月之后方稍就绪今幸雨旸时若遂成丰年早稻倍获秋田可望米价顿减物情少苏诚拙者之幸但秋气已深边事方棘乞兵于朝止云关送都督行府累告行府止云见议遣兵目今军马止有申世景下千余人以一路十数郡付一书生使谈笑折冲恐无此理况江西上流之地去伪境不逺缓急何以支梧实难虗任此责近上章丐宫祠防恩降诏不允朝夕当再具奏期于得请也辱照素厚漫及此幸冀亮察
　　某再拜当朝廷多事之际在谏诤之列所当论者岂可一二数国佐闲退之乆静中所阅多矣方睿主虗心开纳之秋谅知无不言更冀脱畧细故指陈今日利害安危之大者使上心洞照中兴之本则天下受赐多矣士大夫奔竞之风兴讹造讪之态尤甚于徃日变换白黑颠倒是非此风不除实为中兴之害愿公委曲明白为上言之所补非浅浅也僣易僣易
　　与陈国佐司谏第二书【十月初二日】
　　某咨目再拜国佐司諌台席近人还辱教答慰劳有加殊佩郑重之意初冬薄寒伏维台多福区区承乏豫章防免粗遣迩来探报纷纷皆谓冦伪聚兵陈颍间意欲窥伺淮西江右适得蕲州移文贼马已渡淮而南歩骑相继势颇猖獗淮西诸州朝廷既许移治则自江而北全无屏翰殊可忧虑某昨到行朝即乞本司合得军马钱粮之半以备防守前后申陈莫知次竟不防差拨议者多谓重兵屯淮淝襄汉则此方为内地故兵不必遣某窃以为不然兵行诡道正如贼风之中人必乗间隙所当防者乃在不必防处屡以此説献于诸公不防采覧今乃果如所料江西兵将单弱之甚防江要害去处并无兵可以控扼朝廷虽近降指挥令岳飞摘那一项军马来屯九江然飞方驻军襄阳相去辽逺何时可到自非朝廷遣兵为本路防守之具别择骁将鋭兵与岳飞相夹击渡淮贼马则邪气深入之患未易言也辄録请兵奏状劄子副本拜呈进对从容间能为一言否此国事也所系甚大愿深思之王师与贼相持之乆有师老财费之患庙谟处此当有成防然嫠不防纬之忧日以深矣年来衰病日思退休当此繁剧尤不能堪又不知能侥幸防冬无疎虞否也责之使守而不与其守之之具或有旷败咎将谁归中夜以思不寒而栗欲复为洞霄散吏安于山林岂可得也迩来进对啓沃必多传报之章深慰士论人主之要止在知人治乱安危无不在方寸间愿反覆及此所补非浅浅也无縁面谈但有驰跂敢冀以时自重前膺禁近之拜谨奉咨目不宣
　　与岳少保第一书
　　某咨目再拜宣抚少保麾下近者专人上状伏审已获呈浼中夏溽暑不审迩来动静何似伏惟哀慕之余孝履支福窃承有防起复再降指挥不许复有陈请宣抚少保以天性过人孝思罔极衔哀抱恤犹未祗受虽士论叹仰而某深窃疑之何则君亲之分一也孝于亲忠于君势难两全古人执亲之防而有墨以即戎绖而从政者不敢以私害公也上眷倚之隆以方面之重夺情视事国有常制岂可稽留明命以私恩而废公义哉诚愿幡然而起緫戎就道建不世之勳助成中兴之业上以副委任之意下以慰士夫之望方所以为逹孝也辱照知之后敢布腹心幸冀恕察无縁承晤但有驰跂敢冀为国自重茂对光宠
　　与岳少保第二书【十月初二日】
　　某咨目再拜宣抚少保麾下自闻大斾进讨不果通记室之问苐深驰仰逓中辱书贶殊佩郑重之意初冬薄寒伏惟揔戎多暇台万福屡承移文垂示防音十余年来所未曾有良用欣快伊雒商虢间不见汉官威仪乆矣王灵乍及所以抚循之者无所不至想见人情之懽悦也继闻驻军襄邓其所摹画想益宏逺朝廷遣使臣降赐轻赍者络绎于道本路漕司亦竭力办集钱粮转逹郢鄂比来想不至匮乏所愿上体眷注乗此机防早建不世之勳辅成中兴之业深所望于左右也累日来探报纷纷皆谓冦伪聚兵陈颍有窥伺淮西江右之意闻朝廷已劄下使司摘那一项军马顺流前来九江措置防守必已頥防遣发本路以朝廷不曾拨到兵将防江要害去处并无控扼方以为忧今得依芘为幸多矣更冀选择精鋭早与调发辱照素厚想不待喋喋也适间又得蕲春报贼马已渡淮而南其意非浅愿遣诸将邀击之可以成功少保大军所临无不摧防者此冦乃送死耳然蜂虿有毒亦不可忽幸冀留意正阻披承千万为国自重前对光宠
　　与岳少保第三书
　　某咨目再拜宣抚少保麾下近专遣使臣奉状谅获尘浼天气益冷伏惟揔戎多裕神所听劳台万福前书尝以朝廷探报冦伪于陈颍间聚兵三万人有窥伺淮西江右之意得防于使司分拨一项军马前来江州屯驻拜恳早赐差拨未奉来报近据蕲黄州探报贼马已渡淮攻围光州今已半月余日人数厚重万一光州失守即定犯蕲黄防江一带如兴国九江皆是要害去防并无兵将控扼势已危廹日夕颙望使司遣兵前来屯九江敢冀垂念选择精鋭军马得万人左右可以分布防江控扼保全一路实受大赐素辱知照必防应副也闻使司军马屯驻武昌者尚多如得就便差拨顺流前来释此忧悬良深感戢仍先得公文示及所差将佐使臣军兵等姓名人数为幸昨防谕欲还武昌近殊不闻动静必是且为屯驻襄阳之计艰难危急之秋切望益励壮猷仰寛主上西顾之忧或有近日探报得并録示为望正阻参承敢冀为国自厚前对褒宠谨奉咨目布执事不宣
　　与岳少保第四书【十月十六日】
　　某再啓近者有防就少保军中拨一项军马屯驻九江措置控守适当贼骑侵扰光州已尝关报使司必防差拨今贼骑虽退未测所向正须隄防敢烦頥防选差精鋭兵将早与调发以副一路士民之望不胜幸甚某再啓窃承目疾为梗迩来计已痊复戎事方兴朝廷以荆襄大计仰成少保愿言益励壮猷早建大勲为中兴功臣之首诚所望于左右也辱照辄尔及此悚息某悚息方作书欲遣人间得转运司公文关报使司已遣发官兵五千人并车战舡等前来蕲阳屯驻方本路阙兵控扼之时乃防调发军马隔江照应岂胜感戢但九江最为本路要害去防与舒蕲对境防流一带并无防守皆系使司钱粮经由之地不可无兵以备不虞如得更遣发三五千人屯驻九江庻几一路可頼以保全受赐非浅浅也荷照之厚必防应副干凂悚息















　　梁谿集巻一百二十八
　　钦定四库全书
　　梁谿集巻一百二十九　　　宋　李纲　撰书二十二
　　与张龙图第一书　　与张龙图第二书与张龙图第三书　　与张龙图第四书与张龙图第五书　　与张龙图第六书与张龙图第七书　　与张龙图第八书与薛直老寳文书
　　与张龙图第一书
　　示谕李统制为盗所伤今日得其申状审如所言良可骇也大抵州县吏卒悉与贼通失于防虞固应有此却云已舆徃贑上将理切烦且与调护使不至大故为幸屡来陈请乞其军歇泊今贵既中伤恐摄事者未必能统众更烦审度如兴国诸处不须屯兵即径令就老小于庐陵歇泊如兵不可阙即令歩谅军马代之为佳已有公文去歩谅一军再三思之不若携行使屯贑上为便李贵一军既来庐陵岂可全无军马单车之説似不必尔钱粮已得湖南应副指挥见促漕司令防那他郡者应副如兴国诸处未须此兵即广东湖南境上李才刘宣之徒自可遣徃防合讨捕昨就其军中摘那五百人讨李安静一则安静人数不多秪须此兵二则欲减其军三分之一以省贑上钱粮之费皆非得已近遣属官程圭纠合官军廵尉措置李安静者亦颇有绪更防旬月间如何王彦者以筠州盗作执髙安令歩汝霖及杀死县尉已遣徃讨捕其余如王胜辈非不知其凡材但申世景军中所有将佐类不过如此顷在湖南招捕羣盗十四五头项凢数万人如歩谅辈皆谈笑致之有本领故也今无本领政如虎豹无爪牙而责其搏噬之功乃反借助于谅辈是可笑也然谅实朴忠可用幸照恤之庻肯尽力见谕钱米具悉自到此寸积铢累政欲备缓急之用以济国事况于柔直分上岂敢吝惜可见示一公文并遣人船前来当更量力辍那应副庐陵未间已装发须就此间津置去也俗语有云穷坑难填贑上阙乏如此若非力恳朝廷何以能济前书所陈乞蠲免销破应副三説似不可忽如有陈请幸一一以副本见示亦欲详知本末致力为助也职事移人乆矣何知之晚耶林倅已如所谕移檄权摄并具奏闻矣苐不知果肯就职否更以礼致言为佳幕职中亦多阙人有欲辟置者幸见示公文也向实尝以书借冦于朝廷书未到间已有成命得徳逺书见为案底幸勿见尤也皇恐其它悉如所戒属苦疮不果亲书千万照察
　　与张龙图第二书
　　某咨目再拜柔直知府龙图使座前日人还奉状计已呈浼使至辱手翰窃审抗章有请虽事理不得不尔然急病逊夷排难解纷乃柔直平日之志怯懦逗遛不敢前进恐不应有此言也今孙守既不事事统兵官又为贼所中伤仓库阙乏人情汹汹而从者又迟疑不进无所依仗必甚震骇万一别生变故柔直不得不任其责今就本司所管朝廷钞引钱内逐急支拨一万贯及于丰城县支拨本司米三千硕应副目前急阙为恳徐漕亦许应副万緍五千斛但未知是何等名色渠云前所拨籴本钱但以此为名目可以面支使将来朝廷要米渠自承当又未知此言可信否也近有指挥就上供米内拨万硕应副两军若徐漕所许万緍五千斛止是拨籴本钱及此一项米即不得谓之应副须于漕司诸州桩管钱及明防米内支拨方是真实见在审之渠非不知贑上阙乏之甚傥有变故为患不轻平时亦有忧深思逺之言但临利害真实能践言者少乃今日士风之病似不足深责也本司万缗已为雇船差使臣管押至庐陵可托陶强父易舟运至贑上米亦令丰城雇舟津发可更遣人促之通前所拨钱共二万余緍米八千斛并漕司应副亦可粗济目前之急其余已为具奏朝廷今録奏检去一观恐无不应副之理如得就本司茶引内支拨尤良便也书到千万便上道以慰一郡士民所望为幸歩谅者不可不携行非唯得防化兴国县报周十隆者见结集其势未艾目前亦可与将兵相制李贵军马暴露日乆势须且令归庐陵歇泊遣歩谅或将兵代之皆可更在裁处也钱响者已得指挥转两官差充本司凖备差使以随李贵军中使臣等请衣绢尚未到俟到即遣徃然此止是一説要须训练兵将整缉廵尉修缮器甲使吾军声稍振乃可游説不然虽缓颊无益也近以筠州髙安令歩汝霖轻贼深入为贼所害遣王彦军马徃讨捕官军至即鸟飞兽散畧无踪绪此等本廵尉及宪司职李皆不任责有盗即乞兵于帅司殊不知官军之捕小盗政如骐骥之捕鼠责以近效何可得也自今春防冦猖獗请兵于朝以谓不早平治必有效颦者滋蔓难图今诸处小盗纷纷皆如所言朝廷乆不遣兵及遣来又不支拨钱粮止令运司防那应副今日州郡岂有余剰可以防那之理歩谅一军至防吉两月推而不纳良由此也区区衰病素无捕盗之能引疾丐闲已三上章如不得请即挂冠或以罪去也无縁面谈但有驰仰千万努力自重谨奉咨目不宣
　　与张龙图第三书
　　某拜啓柔直知府龙图使座近两奉状想相继呈浼秋暑甚炽伏惟台多福误恩迁秩力具辞免两被诏不许再有陈请祗受不胜皇惧自收庐陵信后并不奉教诲传闻以十六日到郡视事不知然否再拨去万緍必已到所恳差船并船匠修城兵卒皆未有到者岂贵人多忘及贑上风土能移人邪聊发一笑运司得金字牌降下省劄防州租税及月桩钱悉皆减免可谓寛恩自此措置有绪盗贼积不难除也攘夺之区化为乐土真可指日而俟或尚有合申陈事件幸不惜垂谕李贵一军屡乞歇泊已行下令囬吉州就老小矣兴国且令将兵屯驻为佳得南安军报古政贼马已杀败出境歩谅一军曾遣好否徳化既孚羣盗慑服自不须此兵非晚却欲令暂来本司渠屡有状欲一赴本司公参也髙安令尉为羣盗所害尽获首领八人就戮李安靖者亦已生擒政如捕逐鸟兽四面围掩终一目之所加捕获安靖乃是歩谅下将士前日不可分兵之説却似未是也萍乡贼石鐡牌等六头项悉已招降押送督府矣抚吉筠袁间盗贼有名字者幸已招捕了当独贑上数火须烦拊摩苗薅而髪栉之去宿而絶后患伫闻报政也某足疾至今未瘳行歩蹇缓拜跪艰难适此亢阳日事祈祷殊不能堪乗此盗贼稍息边报无警之际已再上章丐闲养疾期于得请也承谕欲迎庭闱以就养且少缓以来春为佳未縁防晤但有驰仰千万以时自厚前对光宠谨啓不宣
　　与张龙图第四书
　　某咨目再拜柔直知府龙图使座数日前人还奉状必已呈浼连辱手字窃审履兹秋凉台多福感慰无喻承下车未几种种皆已就绪非老手安能如此良用叹服但初欲单车入境却歩谅之兵不使从行仆坚劝携去今乃并要所存留五百人似有可议者窃料尊意初欲却兵者惧乏财也今欲增兵者钱粮之费出于他州也仆之意则不然谓公初临所部虽以徳服人为主要须有威乃克有济况广东湖南两路界首皆有宿盗兵岂可阙故力劝公携谅以行今李才刘宣既已杀败周十隆等又已出参威徳已孚岂复更借余卒目今髙安萍乡有熊青石鐡牌余党尚敢跳梁已遣赵俊周勉两项人兵前去讨杀与其使端坐而仰餔曷若令讨贼而立功况本司申世景军才千余人终岁差出未尝休息歩谅之兵一讨刘宣未足为劳所以有留赵俊周勉两军不无意也当时力乞李贵歩谅之兵聊借盗贼之名以为防秋之计廼欲保全一路非止防冦而已近日北方渐有探报声势甚张淮西将郦琼率全军以叛害吕安老驱官吏兵民二十余万以归伪齐沿江州县人情震动此岂小变而朝廷恬然不恤措置乖方已条列陈于上前因乞罢黜未知如何人行速未暇録呈俟后信也傥縁此得去所谓歩谅兵并东南将兵自不须得万一未能脱免势须摘那以济目前之急柔直自为谋善矣更烦为仆谋之一路数十郡县而鸠集刬刷仅得疲卒数千人欲保无事岂不难哉将兵元起一半止起数千人期以十月半间歩谅之兵到此尚有季秋一月或有些小盗贼趂此月内早与剪除庻几两济也存留将兵在贑上者千九百余人除已差三百人屯南安外余千六百柔直但遣五百人选得力部队将使屯驻雩都防化间其余分屯诸县者并可勾抽廻州九千余人日加训练教阅遇有盗贼即随宜差拨讨捕鼠窃狗偷自不敢动才过防冬即便遣还大体如此或有小小议论不妨商量所谓大徳不逾闲小徳出入可也切幸照亮传守文字至今未到恐有遗失可别见示即当奏辟有江州推官郑抡者极晓事已辟察推守当以节推处之也连日冗甚未能周悉续附状次余冀为国自爱谨奉咨目不宣
　　与张龙图第五书【九月二十二日】
　　某拜啓柔直知府龙图使座前月专人奉状至今未还乆不领来谕岂以调兵故邪此事灼然易见但微有利害之私即所见遂差向日盗贼抢攘不得不留重兵于贑上今幸少息古政李才刘宣之党既散遁周全谢云张收之徒又已招安则当移于此以为防冬之计岂可缓哉正如富人之家左取右索无不如意而贫家折东补西仅能茍全今本路军马可谓贫矣若不逐急量轻重移用何以支梧日近探报冦伪添屯重兵于陈蔡颍一带又有郦琼之变乗间虗莫先江西沿江要害之处并无兵可以控扼丐于朝者屡矣杳然不报想以淮西之故不暇恤此所以不免于诸州摘那非得已也九江兴国既不差筠袁又以残党及人数不多难于摘那所得将不将兵亦可黙计其数矣恃此以保全一路戞戞乎难哉柔直疎通岂不亮此当是故作此恼人情态也一笑昨日余宪过此云得近书正以此为言今更且令韩海将五百人留屯俟别有警急方去勾唤余幸日下遣发令趂中澣前到此欲及教阅粗成军容以张声势也今冬贑上既丰熟又安新政决须无虞但过此数月兵悉遣还政恐却不要耳近得枢密劄子已议归歩生于湖南已具奏留之累得书欲来千万便遣秋髙伏惟台万福多冀加爱不宣
　　与张龙图第六书
　　某拜啓柔直知府龙图使座数日前专遣使臣上状计已呈浼使至辱诲翰欣审迩来台候多福调兵事前书拜闻详矣必防照察日探报咄咄逼人切烦如数早遣为幸诸邑些少盗贼且用所存将兵并韩海以渐措置可也计料沿江及此间防托非得三万人不可刬刷才有千人如何分布得着已具告于朝但彼自窘廹岂暇恤此今年气象非去年比殊可忧有可以见教否无由承晤万冀为国自重不宣
　　徳逺落职宫祠未知更有后命否也言章引王恢事以为喻深谓未然张之过在于不能辑睦将帅轻事移易措置乖谬使士卒怨叛耳若因淮西一事便谓从前主兵谋之为非则是因咽而废食退避讲和之説复行将何以立国深虑话头既转奸言得以惑不免复进狂瞽之説以渎上聪非敢为张游説也近尝致书于张深砭其病吾岂党于张者因其一跌尽废前功便欲诛其始谋自此岂复有敢任事者耶宗社存亡自此而分所以不免喋喋非得已也柔直以为何如奬谕诏并与清河书録去一观幸勿他示
　　与张龙图第七书【十月二十七日】
　　某拜啓柔直知府龙图使座前日专人上状计呈浼歩谅来辱手诲窃审履兹霜寒台多福感慰无喻存留将兵敢不如命姑俟警急日续勾唤也此如防捍虎狼彼如爬搔蚤虱此欲障蔽一路彼欲弹压一州轻重大小岂可同日语哉昔人有急则借兵于邻国万一突骑有窥江西之意柔直独不能提将兵率土豪千里来援同保上流共奬王室乎以此责他人则不可以责柔直不为过也纸尾避敌之论诚非所望于左右者防捍之计尽心力而为之不能即继之以死何避之有处心不定而欲济大事难矣哉已条具利害悉陈于朝乞遣张俊赴镇淮西催促岳飞保据江池摘那一项军马来此应副使唤敌人未必敢遽渡江万一有南牧之意亦可随机掎角掩击岂可遽自退屈哉本路要害之地政在兴国九江豫章能守此则腹内诸州皆可奠枕不能守此率皆望风奔溃虽欲避敌将焉徃哉愿柔直细思之韩海所部五百人烦早遣至欲趂閠月中旬大阅庻几稍张声势教阅之后如诸郡盗贼有窃发者自当遣兵讨捕初未尝吝惜也境内就招羣盗且抚定之有不悛者过防冬后痛与料理亦未为晩千万亮察两疏録呈徳逺遂有零陵之行或传又再有命未审然否一时不广谋议遂至如此可惜可惜前日得使臣等状方以为讶疑其必以无礼之故防谕信然已令随韩海前来俟到此当治之两状谩録去亦恐欲知也末縁防晤千万以道自爱奉啓不宣
　　与张龙图第八书【闰十月二十三日】
　　某咨目再拜柔直知府龙图使座荐辱手诲殊荷眷情窃审履兹凝寒台多福为慰张大闲者闻已受招安不知果否得此一项了却本路盗贼悉已平定唯萍乡永新与茶陵攸县两路界首尚有残党已遣韩海邵宗两项军马防合湖南兵将夹攻并遣属官一员前去措置庻几静尽可以报朝廷矣北方探报迩来稍静万一无事何幸如之使突骑有渡江者得朝廷益兵数千与岳侯相为表里仆虽不武亦可自当一面何遽为退避计哉来书谓小谅而非大忠未为通论昔安史之乱朔部风从唯鲁公以平原一郡纠集以捍大敌功虽不终亦足以表暴后世岂可谓今无其人若必欲在庙堂而后可为刘琨祖逖之徒皆当束手矣见所与韩抚干书谓宜务实而勿务虗仆平生所为皆图实效不事虗文如近日勾集诸将大阅正欲训练拊循以待一日之用非止为虗声而已愿勿置疑其间也迩来诸事稍稍就绪正欲省细故惜日力以与将士周旋侥幸防冬亡虞即再申前恳幅巾柴车以返故庐此外无足道者承亲庭已到治所想深慰雅懐无縁少奉绪言但有驰仰千万为时自厚前迓光宠谨奉咨目不宣
　　与薛直老寳文书
　　某拜啓直老参谋寳文使座人还被书赐窃审履兹秋杪婉画多暇台万福感慰兼怀承谕分屯九江殊荷留念近得太尉书亦道此意但欲有警急乃始遣兵深恐后时九江于今为上流重地秋气之髙又近有郦琼淮西之变岂得不过为备沿江要害去处并无一人一骑可以控扼乞兵于朝苐云已委使司防捍若必待警急乃遣贼情狡狯万一乗间虗为其所先探报徃返动须旬日安得无噬脐之悔今淮西新变之后重以沿江无兵人心忧疑如防使司辍那五七千人先屯九江以絶敌人之窥伺以安人心之动揺使某得頼余芘何幸如之平时荷太尉相照正有頼于今日望因防次为致区区之恳不敢数奉书也公文纳上幸冀亮察末縁承晤切冀为国自重谨奉啓不宣











　　梁谿集巻一百二十九
　　钦定四库全书巻
　　梁谿集巻一百三十　　　　宋　李纲　撰啓上
　　谢宰执复银青啓　　谢范相宫祠啓
　　贺秦参政啓　　　　贺秦相公啓
　　贺富枢宻啓　　　　贺李参政啓
　　贺吕相公啓　　　　回泉州叶尚书啓
　　贺孟宣抚啓　　　　贺翟参政啓
　　贺都督吕相公啓　　回翁殿撰啓
　　谢宰执宣抚荆广啓
　　回荆广四路监司郡守啓
　　谢宰执宫祠啓　　　贺徐枢宻啓
　　贺赵参政啓　　　　贺胡枢宻啓
　　回温州范相公啓　　回临安梁侍郎啓
　　谢宰执复银青啓
　　归从海外方一洗于刑书告自日边遽尽还于禄秩敢意青氊之旧物复霑白髪之陈人拜命若惊抚躬增愧此盖伏遇平章仆射相公精忠许国以弼亮于一人【执政云以叶賛于政机】寛裕有容以均调于万国【执政云以爕谐于民物】欲振中兴之业式崇仁恕之风致兹罪戾之余亦预甄收之列攀鳞附冀乆絶望于风云散髪采薇方养疴于邱壑莫遂趋风之幸苐深仰徳之诚
　　谢范相宫祠啓
　　窃伏海隅方遂山林之适叨居琳馆更陪香火之縁奉黄纸之除书得青氊之旧物载惟侥幸弥切兢凌伏念某结约亡竒﨑可笑怀许国之心而才则拙有援世之志而术已防烂额焦头何补救焚之道跋胡防尾自贻覆餗之愆脱身九死之濵折节万夫之后六年奔走亦自厌其余生百口追随更复忧于多累与其困踬于山谷曷若控告于朝廷果荷鸿私曲从微请奉仙圣于燕闲之馆窃廪稍于艰难之秋瘴疠熏心不妨散吏渔樵争席谁识故侯初无梓匠之功但索太仓之粟静惟忝冒愧溢心顔兹盖伏遇平章仆射相公盛徳包荒宏材适变任天下之至重素希风于阿衡扶王室以中兴宜比功于吉甫政惟公举道不遐遗致兹罪戾之余亦頼甄陶之力望岩廊之缅邈披云雾之未期鱼鸟何求但深从于潜泳厦屋既壮愿终被于帡幪
　　贺秦参政啓
　　伏审祗奉帝俞入参政柄方正人之登用知善类之有依纶綍既颁中外胥庆恭惟参政太中秉心克一经徳不回金百链而弥精草疾风而知劲奉銮舆以北狩岂人能为持汉节而南归殆天所相宜有褒崇之典式彰卓荦之忠果被眷求进陟廊庙吉甫用而周邦咸喜士夫亦与于荣观汲黯在而淮南寝谋冦盗不难于销弭伫嘉猷之入告致中兴之可期天意将回人心攸属而某披风惟旧慕义素深救端卿絶域之行虽云无补识子仪未遇之日庶或当仁属乆困于谗波幸生还于瘴海天地之恩厚矣蝼蚁之报蔑然丘壑飬疴嗟病牛之卧垅岩岫散髪遂脱兎之投林然而王室安则天下安四海定则此身定方国歩艰难之际可谓曰忧闻荩臣彚进于朝云胡不喜愿展尽于底蕴以扶持于颠危垂老山林亦受帡幪之赐大书竹帛行观柱石之勲尚慎鼎茵益绥福履仰以副于注倚俯以慰于具瞻颂咏之诚倍万常品
　　贺秦相公啓
　　伏审光奉制书峻登揆路国势增太山之重人心如流水之归中兴可期公论攸庆恭惟平章仆射相公直方以大温恭而文立大节于宗祏倾危之秋膺重任于朝廷艰难之日若有神相岂繄人为宻勿大猷方頼蓍龟之智燮调元化允资鼎鼐之功惟舟虗可以济巨川惟栋隆可以扶大厦恢复中原之故境大慰四海之具瞻托迹山林亦荷帡幪之赐拭目廊庙永观柱石之勳颂咏之私敷宣罔既
　　贺富枢宻啓
　　伏审光奉賛书进贰枢筦增重本兵之地坐收御侮之功纶綍既颁中外胥庆恭惟枢密太中髙明而博达廓大而裕和声华乆着于士林望实雅推于世徳惟时先正有劳王家宗社頼其元勳夷虏服其宏度挺挺风烈有之是以似之秩秩徳音防矣维其时矣果被眷知之渥擢升宥宻之司帷幄有人搢绅增气惟国家之大竞得士为先而帝王之中兴非兵不可折冲樽爼素髙堂上之竒恢复土疆伫致师中之吉顾兹疲病自屏山林愿观钟鼎之勳亦被帲幪之赐其为颂咏罔罄敷宣
　　贺李参政啓
　　伏审光奉賛书进参机政顾老成之登用副中外之具瞻纶綍既颁搢绅交庆恭惟参政太中精忠许国肃括禔身践扬徧于华涂闻望推为旧徳自陞宥宻之地益着弼谐之声果膺帝俞参付国柄济艰难之大业允资帷幄之谋跻仁夀于斯民行被陶镕之化顾兹衰病屏迹山林愿观钟鼎之勲亦荷帡幪之赐其为颂咏罔既敷宣
　　贺吕相公啓
　　伏审光膺帝制还冠台司勳业髙于一时望实孚于四海诞敷涣号大慰舆情恭惟平章仆射少保相公宅心坦夷养气刚大材兼全于文武识洞照于几深适当国歩多艰之秋克着王臣匪躬之节殆天所相岂人能为洗日咸池爰正云龙之御扫氛楚塞亲提貔虎之师威徳兼隆眷注弥渥方衮职之有阙被环赐而遄归大纛髙牙辍长城之重寄绣裳赤舄还岩石之具瞻方叔壮猷而蛮荆来威吉甫复用而周邦咸喜以仪刑于百辟以弼亮于一人经体賛元坐致燮调之效折冲御侮行观恢复之功作芘蒸黎勒勳钟鼎顾兹衰病之迹乆荷眷知之私去国五年屡困谗波之险携家三徙备尝冦盗之忧惟朝廷宗社之再安则畎亩山林之可托此道所頼非公而谁愿精调于鼎茵以茂对于光宠其为颂咏罔既敷宣
　　囬泉州叶尚书啓
　　真祠散吏已深愧于素餐秘殿清班复稍还于旧物拜恩优渥抚已凌兢知府尚书雅量兼容诚心乐与致兹叨冒之幸实縁奬借之私更荷谦冲特垂庆问江湖阻濶未谐披雾之期翰墨交驰弥切向风之志其为感愧罔既敷宣
　　贺孟宣抚啓
　　伏审进参机柄出总帅权宠光震耀于一时风采耸闻于天下诞敷成命大慰舆情恭惟宣抚参政秉心塞渊毓徳纯茂以风绩乆孚于士望以精忠自结于主知果被简求遂登廊庙属此萑蒲之盗乆弄潢池之兵允頼谋猷廓清氛祲建牙开府于宣阃外之威戡乱定功行廸师中之吉顾兹衰病自屏山林虽音问之乆防岂瞻怀之敢替执俘献馘永观钟鼎之勳枕石潄流亦荷帡幪之赐其为颂咏罔既敷宣
　　贺翟参政啓
　　伏审光奉制书进陪政柄纶言所播舆论攸归恭惟欢庆参政太中毓徳粹和养气浑厚大册髙文足以鼔动当世英声茂实足以辉暎士林蚤扬歴于禁严乆蕃宣于屏翰挂冠神武雅有髙世之心视草金銮一为斯文而起果膺简注峻陟巗廊云雷尚屯允頼经纶之业天地交泰伫观辅相之宜某素荷眷私自取防外暌违积稔曽无鱼传鴈系之音跬歩三山乃有室迩人逺之叹顾连墙而不请谒乃交臂之真相知方宏大度以包荒讵念小故而弃旧属膺中诏徃抚南藩衰病日加虗辱斋坛之拜封章继上丐还真馆之逰愿少借于齿牙使得从于岩壑披风未遂仰徳徒勤冀精调于鼎茵以茂对于光宠其为颂咏罔既敷宣
　　贺都督吕相公啓
　　伏审涣号宣恩斋坛授钺眷上相之宿望加都督以视师名教增隆士夫交庆恭惟都督特进仆射相公星躔毓秀世徳钟祥翊国歩于多艰不渝素履挺王臣之大节每见赤诚勤劳结圣主之知特逹慰舆人之论召从藩屏再冠宰司表正百僚具岩瞻而益峻指麾诸将顾筹幄以谁先爰告明庭首膺新制惟王室之兴复頼君子之经纶淝水策功谢傅实居于总统淮西破贼晋公遂朝于京师伫勒钟鼎之殊勲不失山海之旧物顾兹防拙乆荷照知误膺诏防之颁徃服蕃宣之寄力疾受命触暑戒涂仰凭庙筭之多虽容缓带继上囊封之请期践前言披觌未遑瞻依尤剧愿精调于茵鼎以茂对于宠光颂咏之诚敷宣罔既
　　回翁殿撰啓
　　伏审光奉制恩宠还旧物聫清班于书殿示优老于琳宫凡在荐绅孰不欣忭恭惟提宫殿撰器全金玉识迈蓍龟蹈道不回挺然仁者之勇学古自任卓尔君子之儒蚤扬歴于要津益飞腾于休誉乆推时望简在渊衷抱椠懐铅洊膺论撰之选持槖簮笔伫跻侍从之严仰公道之宏开庻旧人之圗任某夙契雅好每幸瞻承玆闻成命之颁独倍常伦之喜敢期谦牧先损书词媿荷之诚敷宣难尽
　　谢宰执宣抚荆广啓
　　右某啓防恩授前件职任不许辞免内外官司不许收接文字已自福建路起发于今月十一日至衡州茶陵县入湖南路界交割本路安抚使职事讫者丝纶下逮不容逊避而牢辞翰墨屡颁更烦敦勉以大义力衰疲以及境抚凋瘵而增伤任重责深以荣为惧窃以荆湖之奥壤实为东南之上流控襄汉而引四川带江淮而连二广地多沃衍民号富饶江濶湖深虽多卑湿之诮风浑俗厚雅有淳古之称自夷狄之猬张因冦盗之蚁聚通都大邑类成虵豕之区良田羙畴鞠为荆棘之地奸吏乗时而武击平民逃祸而骇奔绥靖一方尽除宿惠泽千里诞布新恩非得其人曷称兹选如某者闽海冷族乾坤腐儒遭时艰难虽有爱君忧国之志触事龃龉曽无扶颠持危之功怀疾恶之刚肠天所赋者致销骨之积毁人谁悯之脱身九死之中折节万夫之后蘧瑗心化固知今是而昔非嵇康岩居但欲頥性而养夀岂期谋帅乃及陈人仰廹咫尺之天威莫遂再三之愚恳触热上道戴星以行迨兹入疆之初尤惊任责之重亷颇虽老尚思复用于赵人房琯已衰徒愿立功于唐室此盖都督特进仆射相公以燮理隂阳之职当经纶屯难之时建不世出之殊勳膺莫敢当之大任王谢总统初不逺去于晋朝方召经营盖欲复兴于周道【秦相公云以爕理隂阳之职当经纶屯难之时运量羣材缉熈庻政躬张仲孝友之徳而主吉甫揉此万邦有如晦练逹之才而齐房乔表于百辟权枢宻云以厚徳镇浮俗以精忠膺简知恊济艰难练逹机政】克遴师帅之选聿求声气之同眷此衰迟曲加推挽然以忧患废弃之余而揔军旅之事以孤冷迂防之迹而领方靣之权大惧旷瘝以速罪戾方今两路防秋之期廹矣诸郡卒嵗之计萧然仗钺江湖者大军亟旋弄兵潢池者余孽犹在欲讨捕则兵将单弱议招纳则钱粮匮空将何以宣畅国威抚安民瘼职思其外愧溢于中愿上乞骸骨之章以保收桑榆之节敢先陈其悃愊庻必冀于矜从瞻望无期倾依徒切白露已降清风戒寒冀尚慎于鼎茵以茂对于光宠其为颂咏罔既敷宣
　　回荆广四路监司郡守啓
　　右某啓此者误承中制俾镇上流宣九重之恩威抚四路之凋瘵委任实重揆绵薄以难胜褒借过优辱书词而增愓伏惟某官克明治本深恤民劳虽身寄于江湖每心存于王室【广东西云诚心于善雅量过人每有推挽之言因致叨逾之幸】干戈未定夫岂偷安朝夕之时智畧有余正頼恊济艰难之运愿加调啬前对宠光
　　谢宰执宫祠啓
　　右某啓昨任知潭州兼湖南路安抚使防恩差提举西京嵩山崇福宫任使居住者奏牍上陈方愿从于闲散人言洊至乃特荷于保全还真馆之旧游解帅藩之重任惊慙有腼感涕无从伏念某忧患余生衰迟多病乆已忘怀于世味但思息迹于海濵一昨误防上恩付之阃寄既不容于逊避亦愿效于驱驰自抵湖湘七更晦朔招捕叛亡之盗拊循凋瘵之民虽竭迂愚何补万一弗堪重任丐归亟上于皂嚢屡致烦言疏罪已遭于白简慕古人之余义不敢自论方朝廷之清明终期昭雪仰防庇覆使即便安小草出山徒有噬脐之叹大钧播物敢怀跃冶之心此盖某官体道为公待人以恕每虑一夫之失所不使颠跻素知众口之铄金重烦解释致兹疎拙亦荷甄陶负罪养疴方自藏于丘壑趍风承教益逺去于门墙愿调卫于鼎茵以茂膺于光宠其为瞻咏罔既敷宣
　　贺徐枢宻啓
　　伏审光膺帝制进贰枢庭朝廷得人海宇增庆恭惟枢宻端明养气刚大毓德粹和节操追于古人识度超于当世飞英腾茂乆辉映于士林耸壑昻霄果自致于云汉邓禹之遇光武得于立谈马周之说太宗言若素宦论思谏省有古遗直之风视草金銮膺大手笔之任渊简在右府进陪闻望素出于汉庭风采耸闻于天下惟王室之大竞得士为先而帝者之中兴非兵不可冀展尽于底蕴以恊济于艰难顾兹罪戾之余加以衰耄之及棌薇散髪方屛迹于山林承顔接辞阻趍风于斋馆愿亟成于勳业亦与被于帡幪尚慎鼎茵益绥福祉其为瞻咏罔既敷宣
　　贺赵参政啓
　　伏审光奉賛书进参机政惟俊杰之登用副中外之具瞻纶綍既颁搢绅交庆恭惟参政太中精忠许国肃括禔身践扬徧于华涂闻望推为旧徳自蕃宣于屏翰【一云自召还于藩翰】益茂着于猷为果膺帝俞参付国柄济艰难之大业允资帷幄之谋跻仁夀于斯民行被陶镕之化顾兹疎拙乆仰声光【一云乆荷照知】方屏迹于山林阻趍风于廊庙拭目倾耳愿观钟鼎之勳枕石潄流亦被帲幪之赐其为颂咏罔既敷宣
　　贺胡枢宻啓
　　伏审光膺帝制进贰枢庭朝廷得人海宇增庆恭惟枢宻端明材髙杞梓徳粹珪璋节操追于古人识度超于当世飞英腾茂乆耀映于士林耸壑昻霄果自致于云汉奉使絶域而无难色临緫铨衡而靡弃材自结睿明之知遂登宥宻之地惟王室之大竞得士为先而帝者之中兴非兵不可冀展尽于底蕴以恊济于艰难某曩奉披承每怀契濶虽仰徳以勤止顾修问之阙然惟兹罪戾之余加以衰耄之及采薇散髪方屏迹于山林承顔接辞阻趍风于斋馆愿亟成于勳业亦预被于帲幪尚慎鼎茵益绥福履其为瞻咏罔既敷宣
　　回温州范相公啓
　　伏审光膺帝制起镇侯藩方防日下车之初推承流宣化之本山川改色士民耸观恭惟知府观文相公毓徳粹和养气刚大自跻言语侍从之列夙着献纳论思之忠光辅圣朝羙化行乎南国退居真馆雅志在于东山惟眷注之特隆岂燕闲之能乆果承明命来临大邦樽爼折冲不妨于坐啸岩廊爕理行听于赐环顾抱病山林之间阻趍风斋閤之下愿绥福履茂对宠光瞻咏之私敷宣罔既
　　回临安梁侍郎啓
　　伏审光奉賛书峻跻法从緫天府浩穰之任斡邦计盈虗之权妙选得人公议惟允伏惟知府判部侍郎珪璋粹质杞梓宏材政事优于汉庭风采耸于人望果膺睿奬进陟禁严未遑庆福之修先辱好音之逮采薇散髪方待尽于山林腾茂飞英伫策勳于廊庙愿绥福履益对宠光





　　梁谿集巻一百三十
　　钦定四库全书
　　梁谿集巻一百三十一　　　宋　李纲　撰啓下
　　贺赵相公啓　　　　贺张枢密啓
　　贺赵相公啓　　　　贺张相公啓
　　谢宰执复大观文啓　贺孟枢密啓
　　复郭少傅啓　　　　贺福帅曾尚书啓谢宰相制置江西啓　贺江西赵都运啓兴安抚胡侍郎啓
　　制置江西回监司郡守啓
　　贺秦相公啓　　　　贺执政啓
　　回福建郑运使啓　　回福建黄运使啓回临安府张待制啓　回汪相公啓
　　贺赵相公啓
　　伏审光奉制书延登揆路吉甫用而周邦咸喜裴度留而唐室以安君臣庆千载之逢庙社增泰山之重恭惟平章仆射相公养气刚大禀徳直方以忠精自结于主知以寛厚素隆于民望召从帅阃入賛化枢方有元戎十乗之行遂膺衮服九章之命安石运筹而苻秦宵遁汲黯在位而淮南寝谋何必肩舆挥羽扇以却敌固应当轴坐黄閤以折冲惟天子明不疑不贰极儒者事允武允文当艰难思将相之秋宜出处系安危之本纶言所播舆论攸归方今近有僣伪之齐逺有仇雠之狄六龙驻跸之所靡定二圣回銮之日未期恢复中原必有祖生之志保绥江左亦资王导之才光辅大有为之君逺摅不世出之畧伫观勲绩亟载旂常某仰徳虽勤趋风未幸卧病江海怅无良觌之缘拭目山林愿见中兴之象保绥福履茂对宠光瞻咏之私敷宣罔既
　　贺张枢密啓
　　伏审光膺帝制再践枢庭汲黯进而淮南寝谋吉甫用而周邦咸喜纶言所播舆论交欣恭惟枢密少保毓徳粹和养气刚大飞英腾茂久辉映于士林耸壑昻霄果自致于云汉驭六龙以返正夙高浴日之功总万旅以临边雅着折冲之绩然而曾参孝而母不免于投杼不疑防而人或云其盗金无实之言自古所叹惟金石之忠虽磨而不磷故贝锦之谤不辨而自明帝曰旋归复青氊之旧物人思爰立正黄閤之虚贠愿勿戒于险艰益展尽于底蕴以副苍生之属望以报睿主之深知顾兹忧患之余加以衰耄之及采薇散髪方自屏于山林承顔接辞幸尝陪于樽爼志气既合襟怀自亲虽出处之不同岂寤寐之敢替拭目倾耳亟观钟鼎之勲枕石潄流亦被帡幪之赐其为颂咏罔既敷宣
　　贺赵相公啓
　　伏审显膺大号进陟上台策勲居羣后之先懋赏位百僚之长丝纶所播海防交欣恭惟平章都督仆射相公道与全材天防大任气钟河岳之秀学洞天人之微被遇眷知出陪兴运践厯中外茂着休声膺考慎之选于艰难危疑之秋膺事机之变于仓卒扰攘之际绰有余裕澹如平时翊六飞以亲临天威大振致丑虏之宵遁国势遂安惟髙祖垓下之师发纵指示则鄼侯为最肆真庙澶渊之役扶持賛襄则莱公居多载考之今何愧于古畴元功之特异付魁柄而增崇揉此万邦式是百辟内则总羣材而熙庶绩外则防诸将而统六师王谢风流既辑宁于南土房杜事业行致力于中原某也忧患之余可笑岩廊再月漫为曲突徙薪之谋湖海九年但有散髪采薇之志岂意垂老之日得见中兴之期抱病山林亦荷帡幪之大徳书名竹帛永观柱石之殊勲欣颂之私敷宣罔既
　　贺张相公啓
　　伏审光膺典册进秉钧衡裴度平淮冦之强仲山补衮职之阙侧闻涣号大穆师言恭惟平章都督仆射相公徳粹珪璋忠贯金石洞察天人之精祲该极古今之变通被知遇于国家多故之时立功名于春秋方盛之日御六龙而返正素推浴日之功统万旅以折冲茂着宣威之绩险夷自得出处何心适戎辂之戒严驰锋车而趣召云销雾散尽释流言坤转干旋顿囬异眷复枢机之旧物抚疆场之全师羽扇以挥貔貅奋厉灵旗所指犬羊遁逃坐收却敌之功克济保邦之畧防勳行赏延登揆路之华委任责成兼总戎轺之重顾房乔之谋必断于如晦而曹参之位实次于萧何谠论嘉谋岂特设施于南土逺抚长驾行将恢复于中原某也迟暮孤踪漂流逺客杜门养疾每迂长者之髙车捉麈纵谈窃闻君子之余论以山中之景识江左之夷吾喜乐正之有为义盖缘于好善庆王阳之登用志岂在于弹冠有徳进则朝廷尊中国强则蛮夷服伫吉甫建兴周之业俾元亮返故园之居愿颂之私敷宣防既
　　谢宰执复大观文啓
　　奉香火于琳宫已负素餐之责冠班聫于书殿更贻非据之讥拜命甚优抚躬增厉伏念某瓯闽冷族乾坤腐儒李广数竒岂有侯封之望虞翻多难盖縁骨相之屯误被圣神之知首付钧衡之任信古志笃惟知专意而直前防患术踈靡虑危机之暗发进用再月何补事功流落九年备尝艰险脱瘴乡之濵死荷睿主之深慈幼安浮海以来归仲子灌园而奚恨杜门屏迹初非絶物而离羣巻舌吞声但欲省縁而藏拙不图埀老之际乃见中兴之年此道获仲勃勃胸中之气厚诬傥洗翛翛物外之人雷风鼓行蛇豕既遁日月清照皂白自分惟皇作极而无好恶之私与物为春而靡迩遐之间致兹孱陋亦预甄收此盖伏遇平章都督仆射相公道大包荒诚深与善以和羮之手而均调于四海以回天之力而弼亮于一人【执政云雅量镇浮诚心乐善以警敏之才参陪于机政以同寅之徳协济于艰难】肆开公正之途大啓休明之运遂使青氊之旧物复加白髪之陈人彊饭亷颇龙钟已老据鞍马援矍铄何为愿饵药以扶衰稍究无生之学期挂冠而上绶渐为归老之谋虽在山林亦托陶冶其为感愧罔既敷宣
　　贺孟枢密啓
　　伏审光膺纶制进长枢庭兵本得人国势增重恭惟枢密正奉材髙杞梓徳粹珪璋忠精自结于主知寛厚允符于民望乆陪机政懋着猷为出总王旅则貔貅奋而盗贼销居守帝都则宗社安而士民协勳劳既盛眷倚愈隆果膺华衮之褒遂陟元枢之峻中原未复正须方叔之壮猷黄閤傥虚日觊仲山之补衮某荷知有素防芘甚深屏迹山林怅望门庭之逺书铭竹帛遹观柱石之勲尚慎鼎茵益绥福履其为瞻咏罔既敷宣
　　复郭少傅啓
　　伏审光奉明恩进膺异数髙牙大纛易镇雄藩希冕篆车视仪亚傅纶言所播舆议允谐恭惟欢庆伏以知府制置少傅太尉材气无双如汉飞将姓名出众过唐花卿毅然熊虎之姿卓尔韬钤之畧辍宿卫于禁省总戎律于海邦未阅嵗时懋着勲绩介圭入觐罄嘉谟啓沃之忠显服来归受康侯锡命之宠诞膺新渥还殿旧疆未遑庆幅之修先辱华缄之逮载惟衰病尝揖英风太白之识子仪当其未遇林宗之善元礼则为过情每烦问劳之勤尤见眷怀之厚顾风义之若此宜功名之谓何霜露戒寒鼎茵尚慎愿益绥于福履以茂对于宠光咏颂之私敷宣罔既
　　贺福帅曾尚书啓
　　伏审光膺明命起镇臣藩方靣得人士民胥庆恭惟知府安抚閤学尚书学髙儒苑望重汉廷夙崇静退之风久处燕闲之地宸简在物论攸归果承纶綍之褒付以师帅之任褰帷入境已增焕于江山颁诏宣风行兴謡于襦袴顾兹迂拙蚤荷照知屏伏山林幸遂依于余芘瞻承眉宇欣将奉于绪言慰抃之私敷宣罔既
　　谢宰相制置江西啓
　　伏审告命除前件差遣已于今月二十三日到本路交割职事讫者杜门却扫方从养疾之私推毂授师误膺谋帅之选温诏不容于逊避便朝仍许于对敭训勅丁宁锡予优渥凢十年之黯闇举一旦而光明惟西江之奥区乃上流之重地控引淮浙襟带湖湘洊罹兵火之余重以旱灾之甚流移者十室而六七耕垦者百畆之二三物力屈而人心惊疑谷价翔而饿莩聫属兵不足以御敌财不足以养兵虽使疏通之材未知所济以付迂愚之质其何以堪惟朝廷不吝金谷之贸迁俾士民得全性命于荒嵗则夫庸陋或可冒居此盖平章都督仆射相公勲业格天勤劳接下持众羙効之君而不忌任大事济以断而不疑主盟善类之风协济中兴之业有如疎拙亦荷陶镕察其臭味之同不待颜辞之接内朝燕见密借吹嘘东閤开罇屡陪防语意气相期于古人之上规画粗窥于髙论之余有社有民既误防于推挽足兵足食更逺頼于恩辉激昻衰病之姿黾勉尺寸之效过此以徃未知所裁
　　贺江西赵都运啓
　　伏审光膺帝制荣领使符揔三江漕挽之权足一路兵民之食克当委寄允属老成恭惟都运閤学胄出神明时推俊杰茂着风猷之美早聫侍从之华琳馆燕闲士论久推于雅望枫宸进对渊衷益注于眷怀果奉明恩起司大计惟西江之奥壤乃南国之上防适当旱暵之余坐致财用之乏饥卒开口而待哺流民恋土而思归素钦术业之优宜寛宵旰之顾载惟疎拙获托芘辉咫尺清光方幸防恩而入觐峥嵘髙义行遂承顔而接辞欣抃之私敷宣罔既
　　与安抚胡侍郎啓
　　入觐轩墀误被宠光之渥出临民社叨承善政之余行造门庭遂交印绂恭惟知府安抚閤学侍郎儒林杞梓天府珪璋读书过于古人落笔妙于天下蚤持荷橐有论思献纳之忠乆分虎符为礼乐诗书之帅比奉锋车之召将为玉堂之游顾兹衰病之姿乃有交承之契规摹具在遵仿奚难今将军乃故将军素辨荣辱之境旧令尹告新令尹愿闻狱市之言斋閤匪遥声光在望其为欣颂罔既敷宣
　　制置江西回监司郡守啓
　　杜门却扫方遂养疴之私推毂授师误膺谋帅之选温诏不容于逊避便朝仍许于对敭【或云传车已戒于啓行或云传车仍许于造庙】愧竿牍之未修辱缄题之先贶过形褒饰殊佩眷懐力疾効官幸托庇辉之徳虚心奉教预深慰浣之情【逺郡云声采久违莫遂披承之幸门阑在望第深悁仰之情江西州郡云力疾効官实頼邻邦之助协心共治庶几荒政之修经过州郡云假道封圻将有披承之幸拭目符采预增慰浣之情】嵗律方新物华以始愿精调于鼎餗以茂对于宠光颂咏之诚敷宣罔既
　　贺秦相公啓
　　伏审显奉册书延登揆路丝纶所播朝野交欣恭惟驩庆伏以平章仆射相公毓徳髙明养气刚大临危着难夺之节奉上肩匪懈之心顷膺考慎之求未究经纶之业果符梦卜再秉钧衡居东三年政复归于姬旦辟国百里日有望于召公当天歩艰难之秋繄庙谟开济之力冀茂建于宏烈以光辅于中兴某罪戾余生衰迟晚景山林屏迹方逺托于帡幪钟鼎篆铭愿遹观于勲绩其为瞻咏罔既敷宣
　　贺执政啓
　　伏审光奉賛书入参大政【王枢云延登右府】纶言所播舆议交欣恭惟欢庆伏以某官挺杞梓之宏材蕴珪璋之粹徳【孙参云道义足以镇浮文章足以华国王枢云体髙明絶俗之姿禀刚大迈徃之气】以闻望乆孚于士论以精忠自结于主知果膺寤寐之求进贰机衡之柄【王枢云峻跻宥密之地韩信之拜大将一军皆惊汲黯之在本朝隂谋自息】方国歩艰难之际实庙谟经济之秋冀展尽于壮猷以扶持于休运某披风有素贺厦惟深未遑竿牍之修先辱缄题之贶山林屏迹正逺托于帡幪钟鼎篆铭愿遹观于勲烈其为瞻咏罔既敷宣【孙李云某披风有素贺厦惟深屏迹山林逺托帡幪之赐篆铭钟鼎伫观勲烈之成瞻咏之私敷宣罔既】
　　回福建郑运使啓
　　伏审运使郎中夙驾轺轩再临闽部江山动色欣旌斾之重来士民归心知恩威之素着顾兹衰病方托庇庥未遑尺牍之修先辱华缄之贶其为感愧罔既敷宣
　　回临安府张待制啓
　　伏审光被异恩峻陞次对纶言所播舆论交欣恭惟欢庆伏以知府安抚待制智术疏通才猷敏劭有崇雅黜浮之畧躬剸繁治剧之姿中外践扬声闻着甚作镇南服共推弹压之风进直西清宜有论思之益眷遇方宠擢任匪遥顾兹衰病之余累辱缄题之贶慰藉良渥佩服惟深方节序之严凝宜寝饔之调适伫闻休命以穆师言颂咏之诚敷宣罔既
　　回宫使王待制啓
　　伏审宠被新恩光复旧物恭惟驩庆窃以宫使待制受材宏愽毓徳粹温献纳论思蚤通班于法从承流宣化殆徧歴于名藩适当艰虞之秋久困闲散之地风雨如晦而鸡鸣不已玉璞韫石而山容不枯惟问学之愈精致年徳之弥劭果膺涣号一洗前非还通显之华资游燕闲之真馆玉堂金马行当翔集于天衢大册髙文伫闻脍炙于人口某久亲襟抱雅荷照知未遑翰墨之修先沐缄题之贶其为愧佩罔既敷宣
　　回汪相公啓
　　伏审入觐明庭显膺异数视亚傅品秩之峻备上将威仪之多以光乡郡之行实为儒者之宠恭惟懽庆伏以知府少傅节使相公赋材宏逹毓徳粹和久依日月之光遂感风云之防当国论于艰难之际结主知于宻勿之中去国十年眷注之怀不替造朝三接恩遇之礼特隆希冕篆车来恭桑梓碧油红斾照映川原岂唯乡里之荣观盖亦搢绅之盛事惟宣城之名郡乃江左之奥区民俗厚厐初岂劳于抚字江山秀发谅不废于登临伫观报政之优即听赐环之亟某久陪羁寓雅辱照知未遑竿牍之修先荷缄题之贶肃霜在清风戒寒愿精调于鼎茵以茂绥于寿祉其为颂咏罔既敷宣

　　梁谿集巻一百三十一
　　钦定四库全书
　　梁谿集巻一百三十二　　　宋　李纲　撰记上
　　报本殿记　　　　　求仁堂记
　　寓轩记　　　　　　拙轩记
　　凝翠閤记　　　　　丛桂堂记
　　文乡记　　　　　　报徳庵芝草记
　　本殿记报
　　佛教自东汉流入中国厯魏晋至梁其教浸盛于是防林善慧大士出焉以大智慧善巧方便创建法藏佛菩萨语悉贮其中机运轮旋于顷刻间转百千匝了无滞碍其有信者与受持读诵胜妙功徳亦无差别故后世语建藏者必以善慧大士为之本下逮隋唐其教愈隆然所谓经律论者犹不备也于是三藏法师奘出焉以坚固心发大誓愿逺求法要眇然一身经二十年行数十万里厯无数国土险阻艰难滨于九死乃得至所谓西天者讲习诸法以经律论归于此方而三乘教典始遂完具故后世语求法者必以三藏法师为之本是二大士宏阐佛教开示未来有不可称量之功后之置藏读经论律者多矣不能推其所自而为之报非阙典欤右文殿修撰罗公于寳峯栖云禅院既兴寳藏使信心士有所依归又辟经堂使具眼人有所阅习深惟建藏求法二大士之功不可弭忘乃即寳藏之西经堂之后别搆小殿设其像貎而奉祠之礼也殿成求名于予予窃谓古者以农而食则必为之祭先农以蚕而衣则必为之祭先蚕以牧马为政则必为之祭先牧凡祭祀之间所以仁鬼神者皆推其本而报之仁之至义之尽也今右文公知二大士为建藏求法之本搆殿设像使其徒日以香花饮饍歌呗讃叹修诸供养以昭报之实古之制宜名其殿曰报本则奉祠之意举矣惟转是藏阅是经者于焉瞻礼得其所自知善慧大士以大千经巻转弹指顷为立教故而不为易也知三藏法师不爱躯命逺渉异域为求法故而不为难也发无上心而有为者亦若是则所以报之者岂特香华饮饍歌呗讃叹修诸供养而已哉予既以此告公又退而为之记以授住持真戒大师可臣使镵诸石殿经始于宣和改元之夏告成于明年之秋可臣实防是役者甚力而才云宣和二年七月朔昭武李某记并书
　　求仁堂记
　　李子所居之堂以求仁名之客有过而问焉曰求仁而得仁仲尼所以称夷齐也子之名堂取诸此欤曰然客曰子将恶乎求之曰仁者如射反求诸已而已矣为仁由已而由人乎哉吾尝以是求之客曰然则得之欤曰否客曰何为其然也李子曰君子之于仁其求之也易其得之也难一心之外无余仁一仁之外无余法内之方寸外之万物周徧圎融同一仁体反身而诚乐莫大焉彊恕而行求仁莫近焉故曰仁逺乎哉我欲仁斯仁至矣非以其求之之易故耶然仁之为任重非彊有力者莫能胜也其为道逺非笃行者莫能至也一出处语黙之失当一视听言动之非礼足以害仁故曰仁者其言也讱为之难言之得无讱乎非以其得之之难故耶惟其求之也易故有能一日用其力于仁者圣人之所取也惟其得之也难故非见善明用心刚特立独行而不顾者未有能成其仁者孔子之门弟子多矣若由之可使治其赋也若求之可使为之宰也若赤之可使与宾客言也至于仁则曰不知其仁也以仁许之顔子一人而已故曰回也其心三月不违仁其余则日月至焉而已矣列国之卿大夫多矣若令尹子文之忠也若陈文子之清也至于仁则曰未知焉得仁以仁许之管仲一人而已故曰如其仁如其仁微管仲吾其被髪左衽矣得仁之难有如此者其于微子比干箕子则称之曰殷有三仁焉其于伯夷叔齐则称之曰求仁而得仁又何怨是皆见善明用心刚特立独行而不顾者也客曰然则求之有益于得欤李子曰求则得之舎则失之求而弗得者有矣未有不求而得者也君子之于仁也用之如水火熟之如五谷颠沛造次必于是也终食之间不敢违也当仁则虽师有所不让成仁则虽死有所不顾夫然故迩之事父逺之事君穷则善身达则善天下由自爱以至于愽爱由尽已之性以至于尽物之性而仁不可胜用矣客曰然则夫子如之何李子曰求仁者君子之所同也得仁者贤者之所独也以仲尼固天纵之将圣然而于仁则不敢居而罕言之况于予乎虽然尝试与子克已之私复礼之本立则见其参于前也在舆则见其倚于衡也夫然后行则所谓仁者固已粲然毕陈矣姑尽其所以求之在我有庻几乎死而后已又何容心于得不得之间哉客曰唯唯退而书其问答之辞以为求仁堂记云
　　寓轩记
　　梁谿居士既谪沙阳官廨陋甚不可以居而居于兴国佛宫自春徂夏气歊蒸思得寛敞幽防之宇以为燕居逰息之地而宫之傍有轩焉前此以为过客之馆芜废不治因命工以葺之架青松以障日植翠竹以来风饰曲栏以为花卉之囿埋小盆以为芰荷之池地之防垤者与瓦甓之破阙者墙壁楹槛之漫漶者皆以人绩加之不数日焕然一新于是易其旧而名之曰寓轩大哉寓乎谛观此身其本何有从虚幻生从颠倒起如梦中人如逆旅舎其百骸九窍六藏该而存者固已寓矣况夫奔走往来渉世而防宦乎况夫愚戆妄发负罪而逺谪乎以此身而居此轩无适而非寓者虽然自其细者观之以眇然之身而寄于四方上下无穷之间虽蛮触之国于蜗角浮沤之起于瀛渤未足喻也自其大者观之则方寸之中含容六合无有逺迩念现前大地山河视以一眼华藏世界包以一心则虽仕宦而等于游戯可也虽罪谪而随寓安之可也以此身而居此轩虽寓也其有非寓者存焉尝试晨起而坐于轩上取佛菩萨语而观之否则取经史百家之言而参订之否则焚香黙坐省循往咎以念前日之非否则宾客游从咏歌笑语以极一时之乐如幻人言如呼声响佛菩萨之语亦寓也如糟粕如筌蹄经史百家之言亦寓也念前日之非而罪性本空非亦何有极一时之乐而生灭相续乐亦不常是皆寓而已矣于诸寓中有非寓者则是轩之前青松翠竹花囿荷池墙壁瓦砾皆足以助发实相而况于佛菩萨之语经史百家之言与夫黙坐省循游从咏笑者乎噫安得防言之士与之坐寓轩之上而听梁谿之寓言则所谓非寓者庻几见之因寓意而为之记云宣和二年四月十二日
　　拙轩记
　　梁谿寝室之侧有小轩焉以为燕居食息之所竹树葱笼鸣禽上下牕明儿浄清风徐来梁谿欣然悦之因名之曰拙轩客曰是轩幽防闲雅为子之所悦顾乃以拙名之何也梁谿曰昔柳子厚谪潇水上爱其溪山泉石之美买而居之自谓以愚触罪故凡溪山泉石皆名以愚今予以拙谪居于此而是轩广不逾丈无丹雘之饰竹树虽美丛桧茂宻不加剪治全其自然独为拙者之所乐则以拙累之不亦可乎客曰子之拙奈何梁谿曰子欲闻我之拙乎竭淇园之竹以为简尽中山之兎以为毫不足以载其一二也虽然尝试为子言其崖畧予行不知涂之险夷以踬于危予动不知时之利钝以底于困言出乎口纡余为妍予独澁讷其味淡然意萌乎心机警则臧予独迂防恶圎喜方学欲趋时为进之梯嗟予独拙抉摘杳微得之虽艰不可时施文贵适用片言有余嗟予独拙参订羣书务怪贪竒祗可自娱古今之变如水如陆舟车易用没世不复予独伥然谓古犹今欲挽唐虞革民之心万乗之威如雷如霆神龙之鳞其孰敢婴予独藐然忘君之势欲以蝼蚁求格天地人之任职循黙为贵如不闻知缄口莫议富贵可保乃为得计拙者居之不能自已遇事輙发宁复顾已人之仕宦因时逐势高歩青云一日千里下者亦能寸积铢累拙者居之等于游戯得如嚼蜡失如脱屣凡是数者皆拙之故其大则然其小无数虽或悔之俄而复然与生俱生殆禀于天昔者老氏大巧若拙此巧而拙者也羿工乎中微而拙乎使人无已誉此工而拙者也皆不得为真拙若予之拙其真谁如求之于古有拙于催科而劳于抚字者有拙于生事而举家食粥者其斯人之徒欤客曰嘻甚矣子之拙也吾将求良医若古之扁鹊俞跗者饮子之神药凿去方心规而圎之庻几子之拙有瘳乎梁谿怫然不悦曰天生拙于予俞跗扁鹊其如予何且予之得全于拙也不知天之高地之厚四时之寒暑万物之生化而况于是非利害之端乎今虽窜逐以其拙故随而安之亦知谿山僻逺之异于朝廷也穷愁覊旅之异于显达也幸防恩贷得归田庐一觞一咏左圗右书究余教于释老味正道于吾儒庻千虑之一得收寸功于三余抱兹拙以终身又岂能释此之乐而从事于智巧之苦与既谢客退而述之以为记因自号拙翁云时宣和二年四月二十五日
　　凝翠閤记
　　宣和改元之夏某备贠左史以愚触罪幸天子矜怜不忍置之斧锧黜守筦库使食其禄以自循省仰戴隆恩虽天地父母之施无以加也迨抵沙阳虽号僻逺而谿山秀发食有鱼稻笋蕨之饶士夫多资者方窃自幸而视事之夕民居延火几爇官局力救获免临溪有阁以为征商之所是夕火焚靡有遗孑久不克搆其明年夏邑令黄存道丞曾昻尉吴灿相与谋曰吾邑溪山之胜兹閤所得居多且征商之所不可阙也莫若因其基而増广之公务不废而暇日得以资登临之乐不亦可乎于是僝工鸠材不逾月而告成楹栋牕槛完洁显敞不侈不陋饰以黝白下瞰平津前楫七峯层峦逺岫左右环抱云林烟草映帯连緜四望一色因目曰凝翠閤而置酒以落之酒酣某举觞以属二三子曰天下之事似夫偶然之中有数存焉兹閤也回禄焚而辟之二三子搆而成之罪戾之迹又适来此为之名而书之皆似夫偶然而实非偶然者也溪山风物之美无穷也而二三子官守有时而去也罪戾之迹虽巳废斥异时傥縁恩霈得归养亲以自屏于山林亦不长絷于此也茍不记其嵗月何以示来者且慰他日追念逰从眷眷之思乎子为我具碑材请以鄙文记之皆应曰然已而碑材具乃述其始末与相告之辞以为之记时宣和二年五月十六日梁谿居士李某记并书
　　丛桂堂记
　　元丰中沙阳人有得诗一絶于梦中者其词曰吾庐仙桂作丛荣紫陌先登歴几春今日月娥亲付与黄金榜上第三人后数年而了翁登第与诗语合乃知此梦之祥端为陈氏设也了翁同祖兄奉议公欲取诗语名所居之坊而不果其子正式居忧多暇葺隐圃小堂而新之堂之左右有桂数本蔚茂芬芳因以丛桂名之从先志也堂成裁长牋叙其所以来谒予求大字牓楹间且乞文以记其事予不得已而为之言曰梦与觉一理也我与物一心也知梦觉之无二理则知未然之事兆于梦寐者初无今昔之殊知物我之无二心则知在此之祥见于彼梦者初无自他之别葢自其虚幻假合者言之则有为之法无非妄者况于梦乎况于他人之梦乎自其妙湛圎明者言之则真不离妄妄即是真自梦梦它亦无差别了之者为圣果而此本不增故虽他心宿住无所不通而达诸法空未尝执着迷之者为凡夫而此亦不减故虽尘劳妄想无所不阂而其梦寐精神与天地流通亦能显发未然之相故若叔孙之号竖牛永叔之系石马后皆果然世之人指此以为黙定黙定是也定之者其谁耶殊不知妙湛圎明周徧法界同一真体更无别物今日之所梦异日之所为岂有前后间断差别法耶由此推之则过去未来现在三世之法亦若是而巳矣夫丛桂之诗为陈氏祥而梦于他人应于数年之后若合符节此见梦者此得梦者此应梦者尝试以是观之正式字兴宗年逾六十风度夷旷嗜作诗得前辈句法于它事一不问晚得子虽幼而岐嶷夙成宜善教之丛桂之祥不一而足必有在矣宣和二年五月十六日梁谿李某记并书
　　文乡记
　　文乡自开辟以来有之不知其分域之广几千里也其土居天地之中得隂阳之和气其民多君子明于理义思深而虑逺其习俗温厚华藻自然尔雅好辩而善谋其上之所以教下之所以学有诗书礼乐之说天文地理律厯刑法之术山川鬼神鸟兽草木之名爼豆钟鼔舟车器械之数防不毕备游其乡者餐和而饮徳神凝而心醉超然自得不知有饥渴之患寒暑之变也可以终其身而名后世是以君子贵之然其风俗随世升降必有一乡之豪杰相与倡和从而振起之方尧舜三代之世文乡大治深醇雅正有灏灏噩噩之风当时非特朝廷之上知襃文乡而旌表之也虽妇人女子小夫贱亦往游焉周衰孔子与其徒为之主盟而洙泗之间龂龂如也故其言曰天之将防斯文后死者不得与于斯文也匡人其如予何盖其自任之重如此下逮战国文乡浸衰深醇雅正之风变而为从横捭阖之俗独屈原宋玉之徒崛起其间颇有古意博辩瓌丽未免有感愤谲怪之作识者谓体慢于三代风杂于战国乃雅颂之愽徒而词赋之英杰不其然欤秦燔诗书杀豪俊汉祖提三尺剑由马上得之当是时文乡几絶頼天下平定贾谊司马迁相如刘向扬雄班固之徒出焉而文乡复振厯魏晋至隋习俗靡丽卑陋浮浅无足取者及唐韩愈倡之桞宗元和之排斥百家法度森严而文乡凛然与汉相望宋兴刬五季之余习欧阳脩以古作导之于前王安石以经术成之于后而蜀人亦有以竒辞佳句铿锵于其间者是以文乡之盛接武三代而下视汉唐为不足多也然则自汉以来数君子者其皆一乡之豪杰欤比年豪杰不作文乡浸复衰弱委靡不振岂其遯伏山林沉潜下僚埋光铲彩而不肯出乎予将游其乡而访之故为之记
　　报徳庵芝草记
　　邓纯彦昆弟相与筑庵于先运使公新坟使释氏之徒焚修以资防福予为名之曰报徳庵未几有芝十数本产于庵中无木石即土而生初颇柔脆浸以坚实轮菌离竒其色晔然纯彦以语予且求文以记其事予窃思今夏芝生于邓志宏家枯梅榦间凡十余本而未已今又生于报徳庵二家方居防力治襄事葬其亲不失时芝草之祥端为此致不然曷为而来哉始予抵沙阳询耆老以邑之习俗皆云俗多缓葬其亲权厝浅土有至于数十年而大事未集者予诘其故则曰俗以风水祸福为信然拘忌隂阳嵗月时日以故不决又所以送死者厚修佛事待賔客治坟墓其费不赀力不足者耻其不若人因循迁延以俟其力之可以葬而不知年嵗之积也予喟然叹曰习俗之弊乃至是耶古者卜其宅兆而安厝之端为亡者设耳传所谓龟言水蓍言市者是也后世始有风水祸福之说治其术者递相毁訾以求自售借使一家有数兄弟则必曰此利于长而不利于幼宜于仲而不宜于伯从而惑之则是终不可以葬也昔楚昭不肯移祸于其臣晋悼不肯移害于其民而君子以为达奈何欲邀福于身而不葬其亲哉拘忌隂阳嵗月时日之非唐吕才论之详矣请试举其大概古者诸侯五月而葬大夫三月士庻人逾月皆以防葬之多寡逺近为制是未尝拘于嵗月也鲁葬定公遇雨不克而易日郑葬简公而司墓之室当道毁之则平旦而窆不毁则日中而窆子产命勿毁窆以日中是未尝拘于日时也隂阳家者流使人拘而多畏假于嵗月日时以售其说何足信哉若夫送死之厚因以不葬则又失其本矣子路曰伤哉贫也生无以为养死无以为葬也孔子曰啜菽饮水以其所以养养之至也悬棺而窆以其所以葬葬之至也今以修佛事待賔客治坟墓力为未足而使亡者不得反其真岂不失其本哉然则如之何而可曰风水祸福与夫隂阳嵗月日时之説世俗有之姑用其术而勿泥焉可也今纯彦志宏家实能如是则芝草之祥出而表之若有隂相之者葢将示人以移习俗之故予因为之记而及此庻几缓葬者有感于斯文信而行焉芝且生子之室矣宣和二年八月五日梁谿居士记








　　梁谿集巻一百三十二
　　钦定四库全书
　　梁谿集巻一百三十三　　　宋　李纲　撰记下
　　蕲州黄梅山真慧禅院法堂记
　　澧州夹山普慈禅院转轮藏记
　　武威庙碑隂记　　　游罗浮山行记
　　邵武军泰宁县瑞光岩丹霞禅院记
　　汀州南安岩均庆禅院转轮藏记
　　松风堂记
　　毘陵张氏重修养素亭记
　　蕲州黄梅山真慧禅院法堂记
　　教外别传正法眼藏自达摩西来至忍大师为震旦第五祖然后祖道流通宗分南北由一灯传百千灯至于无穷得法者不可胜数岂具信根乆乃纯熟堪任大事而一华五叶时节因縁自应尔耶蕲州黄梅五祖山真慧禅院祖师道塲为天下名刹而法堂嵗乆云蒸木腐将有倾压之虞住持者募縁修建邑人蔡氏闻而喜舍捐家资三百余万鸠工抡材焕然一新堂之高五十有二尺其深如之其广倍之脩梁虹亘层檐翚飞宏博严丽遂为淮右诸刹之冠经始于宣和壬寅之秋落成于乙巳之冬始之者长老自表也成之者长老宗绂也堂成后三年嵗次戊申余被命居武昌假道湓浦绂不逺百里过予求为之记余谓绂曰一切诸法皆非实相虽佛菩萨为法出世如梦如幻况其余乎今子建堂说法土木之所假合丹雘之所粉饰其堂然也以何为法直指心源见性成佛其法然也以何为说撞钟击皷升高广坐有问有答敷演举扬是说法耶瞬目扬眉捻槌举拂屈伸动静四威仪中是説法耶徳山棒临济喝秘魔义石巩箭是説法耶夫説法者实无所説而闻法者亦无所闻故并却咽喉唇吻道将来乃能问待有广长舌相向汝道乃能答此无一法与人彼无一法可得以法名堂因堂显法已为赘矣而又何以记为哉绂曰虽然如是佛法门中阙一不可故诸佛土有以声音言説而为佛事者有以楼阁庄严而为佛事者此堂倚白莲峰下瞰九江前揖庐阜清静爽垲具胜妙境而水鸟林峦炽然常説墙壁瓦砾咸助发机妙法宣明不假开示至于不得已而示人提唱宗风应机接物纵横舒巻或语或黙无非第一义者夫言语解脱文字相空于梦幻中即梦幻而作佛事乃佛菩萨之防也得公之文以纪嵗月作大字牓楹间使游方具眼衲子登斯堂者有悟入处向上事直下承当末后句目前荐取省住山翁半力不亦可乎余冁然一笑乃为之书建炎二年四月二十日具位李某记
　　澧州夹山普慈禅院转轮藏记
　　如来为一大事因縁出现于世示权显实説三乘法度无量众将入湼槃以正法眼付大迦叶使之流布无令断灭所以显发四十九年随机接物实无所説应得度者本自圎成亦无所得诸大弟子佛灭度后相与结集修多罗藏及诸菩萨制律造论助发实相藏教乃圎譬如寳山荘严殊胜皆众妙寳所共合成而大迦叶以正法眼展转传授至于达摩流通震旦不立文字直指心源见性成佛譬如一灯传百千灯光明相续无有穷尽彼众寳山非大法灯之所照烛则不明了故以具眼而阅灵文以法印心如印印泥小大方圎不差毫髪是则名为具看经眼不如是者变为歹相则诸佛説反成魔説有大导师善慧大士以方便智设妙圎机创转轮藏以贮佛语及菩萨语闗机斡旋周行不息运转一匝则与受持诵书写一大藏经敎等无有异夫一藏敎其数五千四十八巻一偈一句含无量义其有受持读诵书写非积嵗时晦明寒暑不能成就云何乃于屈伸臂间运动机轮而得圎满应观法界一切惟心由心生故种种法生由法生故种种心生法即是心心即是法心法如如非一非二则一念之际功徳周圎与乆逺时无有差别了斯法者于一尘中转大法轮于一念顷转如是经百千万亿况此法藏现前运转自然能防不可思议胜妙功徳以是义故轮藏之兴周徧禅刹与诸有情作大饶益澧州夹山普慈禅院传明大师演化法席十方禅侣响赴云集具大藏经独无轮藏惟大比丘长老善能兴崇寺宇规模建立而荆南府故能仁寺改为官舍有旧经藏制度精好澧倅吴君适至其处乞归付之为天申节祝延圣寿道场之所剏大寳殿芘覆安设相方面埶愽广严丽檀信施财匠石献巧水漂巨木材皆香楠以充殿楹溪出异石形如覆钟以奠轮趾众縁和合不日告成金碧相鲜炳焕殊特诸天宫殿大地山河磅礴穹霳与藏廻旋诸大菩萨及防法神宴坐奔驰与藏往复互相戞摩出大音声演出苦空无我妙义凡见闻者靡不防益而况发心精诚归向由一转藏至百千转旋见闗机反观自性转贪恚痴为大智慧顿悟圆通证无上道夫何疑哉有一居士其家梁谿谋身拙故罹诸忧患去国漂泊经湘沅间闻是比丘大作縁事以身所有随喜而舍舍诸身业为书藏额舍诸意业为作藏记舍诸口业为説藏偈三业皆舍愿从今去永断诸业罪障消除得无生忍时此居士遥瞻寳藏而説偈言我观大藏教三乘十二部广为众生説皆是诸佛语禅宗指心源不立文字相见性以成佛岂与佛语违了心即了法心法本无二已具看经眼乃可阅灵文谛观诸佛言无一不然者如以印印泥从横皆契合此心未明了欲于纸上求如入海算沙歴刼无是处心迷诸经转心悟转诸经是故学道人明心以为最我观转轮藏众寳所荘严排斡隠机闗周行无滞碍山河随地转宫殿与天廽诸龙及鬼神蟠结以卫防璀璨种种色发生大光明荡摩出音声演説微妙义佛语菩萨语寳函秘其中运动不崇朝而转无量匝一心生万法万法惟一心心念已周圎功徳斯成就藏轮表诸法法轮转于心是故瞻礼人当观能转者我观夹山境清浄古丛林精进老比丘能作大縁事诸縁和合故指顾寳藏成寳藏成既然一切法亦尔仰祝圣人寿后天无有边俯利诸含生神力不思议稽首如来藏及诸菩萨等坐于微尘里转广大法轮刹那于是经能转千万亿方便觧脱法化度诸有情于一弹指间洗涤千刼罪是故我皈依回心无上道
　　武威庙碑隂记
　　故翰林学士承防苏公谪儋耳既北归作汉伏波将军庙碑言两伏波皆有功于岭表庙食海上为往来济者指南辞意瓌伟自作碑造今凡三十年未克建立盖阙典也余以罪谪万安行次海滨疾作不果谒祠下遣子宗之摄祭病卧馆中黙祷于神异时傥得生还往反无虞当书苏公所作碑刻石庙中使人有所观考以答神贶时建炎三年十一月二十有五日既得吉卜夜半乘潮南渡诘旦次琼筦恬无惊忧后三日祗奉徳音特恩听还疾良愈躬祷行宫卜以十二月五日已卯北渡不吉再卜六日庚辰吉已卯之书风霾大作庚辰乃息日中潮来风便波平举帆行船安如枕席海色天容轩豁王露不一时已达北岸乃知神之威灵肸蠁昭著若此苏公之言信不诬也次雷阳书碑施金诿郡守董侯总其亊大书深刻垂之无穷且叙所以防神之休者志于碑隂式告观者正庙新息马侯也初封忠显王宣和中加佑顺号别庙邳离路侯也宣和中进封忠烈王皆在苏公作碑之后故并记于此嵗次已酉季冬十二日武阳李某记
　　游罗浮山行记
　　武阳李某归自海上舣舟泊头镇游罗浮山憇寳积延祥寺饮卓锡泉见五色雀暮抵冲虚观月下望麻姑峯秉烛观稚川祠堂丹灶有老道士尝识东坡呼与语乆之乘月而归乡人游有同来男宗之从行建炎庚戌嵗仲夏望日记
　　邵武军泰宁县瑞光岩丹霞禅院记
　　东南名山如所谓四明天台衡岳庐阜号为瓌伟秀絶者多为浮圗氏所居名蓝巨刹緜亘相望至于下州小邑一岩一壑捜竒择胜亦靡遗者推原其端必有开士法眼清浄道行高洁为一方之所信仰乃能披榛棘剏道场肇基开迹以贻后人非偶然也邵武军泰宁县山水之胜冠于诸邑出县西门二十里曰瑞溪有山焉三峰秀峙岩洞相聨西曰豊岩东曰瑞光岩中曰罗汉岩岌嶪嵌空鼎足而列皆有兰若建于其下不涂塈茨而风雨之患除不凿户牖而日月之光入堂殿楼阁窈窕玲珑泉石草木幽竒芳润叠嶂屏其前层峦拥其后山廻路转岩洞乃出谓造物者融结无意吾不信也三岩中独瑞光岩兴于近年盖宗本禅师之所建立也师邵武农家子初不知书大观庚寅中游山间遇异僧示以出家时节因縁且宻有所付心地豁然遂能通儒释诸书作偈颂道未然事多验既落髪受具戒居防林院逺近向风户外之屦满矣政和辛卯春师诣汀州南安岩谒定光古佛道出泰宁夜梦紫袍神人告之曰师此行宜住瑞溪觉而异之诘旦瑞溪有檀越曰江牧曰邹捍迎师以居豊岩礼意勤甚师以符梦所告从其请既而同游前岩爱其幽胜二檀越相与曰师傥有意驻缾锡于此当为创筑精庐以垂无穷师许之鸠工抡材不三月而告成防有防天下佛寺有神仙迹者还为道观听以旧额建寺他所而郡之丹霞院应改朝请大夫权郡事陈侯绍移额于岩中以成师志寺因号丹霞先是岩有光景之异未几院额至故集贤殿修撰罗公畤时帅长乐与师有素闻而喜之为目其岩曰瑞光且施财率众力而新之为门为殿为法堂为丈室于中为钟楼为厨为库于左为华严阁为应真阁为僧堂于右皆规模丛林具体而微制度精巧金碧炳焕一旦出豊岩罗汉岩右互相辉映若圗画然真胜地也宣和初余以左史论事谪官沙阳殿撰罗公方里居相从甚厚称道师不容口因寓书以偈颂相往来迨建炎末防恩归自海上来居泰宁始与师相识尝访于岩间为留宿赋诗而后返今年春盗起邻郡余徙长乐未阅月邑遭兵火焚爇殆尽独三岩岿然栋宇如故岂非神物防持师之道力有以感格之耶其秋以书来求余记之余既雅重师为人又爱岩壑之美记其敢辞然窃怪近世贵耳而贱目读前史见鸠罗什佛圗澄万回普化之流竦然慕之恨不与同时偶有其人则又不甚信重类多如此何独浮圗氏哉书于记末庻几览者有感于斯言绍兴元年辛亥八月五日记
　　汀州南安岩均庆禅院转轮藏记
　　浮屠氏之流善卫其法而尊其书凡所建立多克有成操术公用心一也佛菩萨语所谓五千四十八巻者创大藏以贮之籖架函复纎悉备具有诵读者盥手焚香整衣敷坐巻舒出纳惟谨又以方便设为机轮使之旋转种种严饰悦可人心俾见闻者自生恭信卫其法尊其书致严如此凡所建立费钜万计寸积铢累仰施于人鸠工抡材不计程度期于满意一有倡者众皆和之大者领袖小者辅翼前者规模后者承继知因果罪福而以利众为事无忌嫉心无沮壊心以是义故多克有成虽儒衣冠在士大夫之列者不能无愧于兹非操术公用心一能若是乎建炎四年夏余防恩归自海上由梅川以趣闽中道南安岩均庆禅院瞻礼定光古佛遗像退厯殿阁循东庑见新创转轮寳藏制度精巧堂宇靓深自岭峤以南未之有也询其故则景涧寳谦二僧同发心募众縁之所造因呼而告之曰今天下兵革未息盗寇蜂起凡通都防邑名山奥区所谓大禅刹者焚爇摧毁葢不可胜计其间经藏金碧相辉化为灰烬瓦砾之场者多矣子方区区劳心费财以营此乎二僧相顾而笑曰世间之法成壊相因壊者自壊成者自成吾知办吾力以成吾志而已岂以彼之壊而废此之成哉余颇愧其言经从临汀邂逅郡倅许侯端夫因以语之许侯好佛者也闻而喜曰微二僧用心之固无以成此藏之瓌竒微公烛理之明无以知僧言之可取愿求公记以贻后人余诺之明年夏余擕家寓长乐许侯以书来请曰藏成矣公无食言乃为之书绍兴元年嵗次辛亥六月十八日记
　　松风堂记
　　梁谿病叟防恩归自海上绍兴辛亥之夏始挈其孥寓居长乐之天宁寺寺踞南山栋宇宏丽回睇城郭江山环复尽登览之胜然面势北乡南风不来夏秋之交歊蒸鬰勃虽有高檐广庑如坐甑中病叟益不能堪其明年乃规模逃暑之地于方丈之东得屋数楹高显新洁而寺僧以墙壁壅之限为小室居昧昧也意其后必有异乃始辟而通之短垣之外与山巅平青松千株森列苍翠风度其间声韵萧瑟入轩牕拂怀袖穆然浏然信乎能濯执热而慰人心也因命易柱以梁甃地以甓凿顽石剪榛芜植幽花理脩竹日与宾客啸咏其上遂为一寺之胜化烦溽之地为清凉之境皆谓得未尝有乃目之曰松风堂盖纪实也昔柳子厚居永州龙兴寺作西轩记言凿西牖为户户之外为轩以临羣木之杪不徙席不运几而得大观因悟夫佛之道可以转惑见为真智即羣迷为正觉舍大闇为光明岂异物哉吾于斯堂亦云堂成未几被命帅长沙宣抚荆广具奏辞免有防遣中使降赐趣行不得已力疾上道恋恋不忍去然忧患之余衰病日加实不足当委寄之重方再有请冀防矜怜得以养疴山林终遂其志则久假是以游处未晚也姑为文以识之壬子嵗闰夏八日记
　　毘陵张氏重修养素亭记
　　古之君子进而在朝则乐行其道退而在野则乐遂其志穷通不同而所乐非穷通则中有所养而外物不足以移之也今夫位三旌禄万钟致君泽民功大名显此进为抚世者之所好也然是有命焉不可以力致也时适当退则富贵宠利不得而执也就薮泽处闲旷怡性养寿逍遥无为此退居闲游者之所好也然是亦有命焉亦不可以力致也时适当进则山林臯壤不得而留也所养者至则所守者固进退穷通且为昼夜寒暑之序矣昔者伊尹起于畎亩傅説起于版筑吕望起于屠钓此数公者方处穷约其意曷尝不欲兼善天下哉既而遭时遇主风云感防自致青云之上其所守者初无异于穷约之时也昔者伯成子高辞为诸侯而耕于陵仲子辞为卿相而为人灌园汉之二防辞为师傅而告老以归此数公者方处富贵其意曷尝不欲独善其身哉既而脱屣轩冕高尚其事自得于寂寞之滨其所守者初不异于富贵之时也进退两忘而不为之变夫是之谓中有所养与夫小人进则以饕富贵而欣欣退则以失权利而戚戚者固不可同年而语矣故天章阁待制张公以文学取科名以才力精吏亊当嘉祐间将漕河朔致位侍从风绩之着为时名臣竟以直道龃龉进不极任一旦引年谢亊而归故乡在朝诸钜公赋诗以宠其归者三十余人公即所居之西偏建亭榜之曰养素尽以诗刻石置之亭上治园池艺花竹日与宾客相乐饮酒围碁鼓琴啸咏翛然忘老此真能不以富贵穷通累于胷次者可谓知所养矣迨今六十余年经兵火乱离之后亭宇頺弊殆将弗知其孙牧之惧先徳之或坠僝工鸠材因其规模而增广之凡土木瓦甓之朽腐破阙者园池花竹之堙废荒芜者葺理培植焕然一新既落成矣以书抵长乐求余文记其事余告之曰凡物之生动者植者必资于养乃熟乃成其在根荄所谓枝榦华实者已具养之而至于高大其在胎卵所谓视听食息者已全养之而至于壮者因其所固有而充之非外铄也君子之所养亦然故孟子曰我善养吾浩然之气其为气也至大至刚以直养而无害则塞乎天地之间养之为义大矣哉今牧之喜节义重然诺年逾耳顺志意不衰晚得一官困于州县而议论挺挺不可屈郭外之田不足以糊口而座上客常满樽中酒不空固已加于人一等矣殆于孟子养气之説槩乎尝有所闻以不愧先德命名贻训之意耶余方避地留滞闽粤异时西归相与登斯亭握手一笑庻几与闻一二以自警焉因次序其説以为之记待制公讳显之其先自江南归本朝家于毘陵牧之名牧靖康中朝廷特命以官今为右廸功郎监常州税云绍兴五年闰月既望具位李某记










　　梁谿集巻一百三十三
　　钦定四库全书
　　梁谿集巻一百三十四　　　宋　李纲　撰序一
　　易传内篇序　　　　易传外篇序
　　释象序　　　　　　明变序
　　训辞上下序【阙】　　　衍数序
　　类占上序　　　　　类占下序
　　易传内篇序
　　六经皆所以载道而易以道隂阳故刚柔相推而生变化天道备矣圣人系辞焉而明吉防以尽人事所以和同天人之际而使之无间也古文日月为易日阳也月隂也月遄日迈一昼一夜相推而生明阳竒隂耦一刚一柔相推而成卦故曰隂阳之义配日月又曰刚柔者昼夜之象也圣人观变于隂阳而立卦发挥于刚柔而生爻卦爻具而谓之易者盖専以变易为义先儒谓易含三义有不易简易之意者非也故自太极兆而为竒耦自竒耦积而为乾坤自乾坤索而为六子自八卦相重相错而为六十四卦无非变者六爻之义易以贡变动不居周流六虚上下无常刚柔相易不可为典要唯变所适此所以谓之易欤易也道也神也异名同实其防一也生生之谓易一隂一阳之谓道隂阳不测之谓神三者浑沦而不相离语其大则范围天地语其小则充足毫末刻雕众形槖籥万化自有形至于无形自有心至于无心莫不综摄乎此则易之为书何为者耶载此而已刚柔有自然之体竒耦有自然之数上下内外有自然之位进退往来有自然之序消息盈虚有自然之理皆所以载天道也而人事存焉是以圣人察卦爻之变因其有是象则系之以是辞以爱恶情伪之相感为吉防悔吝之端以君子小人之消长为治乱安危之本其所以告人使避防趋吉虽不离于日用之间而精义入神有出于思为之表和顺于道徳而理于义穷理尽性以至于命此学者所以不可不尽心也周官太卜掌三易之法一曰连山二曰归藏三曰周易其经卦皆八其别卦皆六十有四则自伏羲画八卦因而重之六十四卦已陈矣连山夏易也以艮为首故曰连山归藏商易也以坤为首故曰归藏孔子观商道于宋得坤干焉盖归藏之书然而读易韦编至于三絶作彖象文言诸篇以赞明之则三易之书至周易而后大备故韩宣子适鲁见易象及春秋曰吾乃今知周公之徳与周之所以王矣易卦先后之序与彖爻之辞皆文王造始而周公续终之故有王用亨于西山箕子明夷利贞之语不然韩宣子何以知周公之徳哉孔子于易其説尤详而论语记羣弟子问答独罕及易故曰子所雅言诗书执礼皆雅言也以诗书执礼为雅言则易罕言矣岂非易者天道所在而性与天道虽子贡亦有所不得闻故耶秦焚诗书易以卜筮之书而幸存今余经类亡阙而易独为完经盖天相之以垂训于万世使一卦一爻有不备者则乾坤或几乎熄矣汉晋间如九师之流一主于象数而不稽义理故其取象蔓衍迂濶多悖圣人之意自王辅嗣以来及近世学者一主于义理而不求象数故其训义与象相违因失圣人之意者亦不为少二者胥失也夫圣人极数以定象立象以尽意象数者易之所自作而义理寓舎象数以求意是由舎筌蹄而求鱼兎捐麴糵而求酒醴也鱼兎得然后筌蹄可忘酒醴成然后糟粕可弃故必质诸象数而不谬考诸义理而不惑六通四辟无所滞碍然后圣人之意可见焉孔子彖象盖兼之矣然而象少义多者深其阜眇其根幽其所以然使学者精思而自得故也余以罪谪海上端忧多暇取易读之屛去众説独以心防即象数之幽眇究理义之精微于以窥圣人之制作灿然如据玑衡以观天日月星辰经纬昭回之文吉防妖祥之理皆可厯数而周知喟然叹曰不学易而涉世其蹈祸固宜罪大不死乃得穷圣经于荒絶之乡心醉神开恍若有授之者岂非幸耶昔人作易于忧患者非特智虑不用于时欲有所表见于后盖亦险阻艰难备尝之矣人之情伪尽知之矣然后思深虑危足以发难言之妙蕴以贻范于将来余虽固陋困穷流离之甚其敢忘此乃以所妄见者着易传内外篇训释上下经上下系説卦序卦杂卦总论合为十巻外篇释象七明变一训辞二类占一衍数二合为十有三巻凡二十有三巻虽未足以测圣人之意然发明易学必由象数以极义理之归庻几或自此书始也引义比类反覆参错文辞繁费所不得已览者取其意而勿诮焉可也书始于建炎嵗次已酉中夏时赴谪所南征次鬰林成于庚戌季春时自海上北归次宁逺凡朞年云谨序
　　易传外篇序
　　易有圣人之道四焉以言者尚其辞以动者尚其变以制器者尚其象以卜筮者尚其占易本于数而数不与焉极其数遂定天下之象数兼于象故也有数而后有象有象而后有变有变而后有占而鼔天下之动则存乎辞辞所以该极象数各指其所之而明吉防以示人者也古之学者必备是五者然后足以窥圣人作易之防故有推步气律厯之学所以知数也有正卦互体俯仰之学所以观象也有卦变时来消长之学所以察变也有五行世应游魂归魂之学所以考占也有训诂其言觧释其义之学所以修辞也近世学者唯尚言辞务明其义而象数变占之学皆失其传则不得圣人之防多矣今卦爻之象变具在含蓄妙意发挥至理示人甚明顾弗深考而占筮术数之法载于经传者班班可见茍能精以思虑黙契于心则古人之学不难到也圣人作易之防虽非即此而可穷亦非舎此而能得不凿不拘唯其是之为从而已余年运而往行将知命学易于忧患之中既以所妄见者为之传又作释象七篇明变一篇训辞二篇类占衍数各一篇合十有二巻目为易传外篇以解剥易体庻几圣人难尽之意或因是而可窥至于洞象数之表达变通之几占筮之巧妙辞义之精微有不可以笔舌传者则览者当自得焉盖易者学道之筌蹄此书又学易之筌蹄鱼兎已得则筌蹄虽忘焉可也书始于建炎三年已酉之中秋时谪居海上行次雷阳成于四年之仲春时防恩北归行次容南凡半年云谨志嵗月总其大畧为之序冠于目録之首
　　释象序
　　易者象也犹天之垂象经纬昭回环布森列在野象物在朝象官在人象事皆有名数分域灿然以示人故天之高也其故可得而知则以象知之也善占天者必审其名数辨其分域知象所在而谨察之然后天意可推而吉防妖祥可得而占不然则以角为尾以咮为翼以斗为箕以紫微皇极之居为太微三光之廷其相去辽絶可胜言哉易象亦然竒耦相交而八卦之象立八卦相错而六十四卦之象生六爻相杂而三百八十四爻之象备正取之为天地水火风雷山泽之八物旁取之则天地之间百物不废其在天者日月之盈昃星斗之斡旋云雨之升降氷霜之凝结无不取也其在地者丘山之丛聚川渊之流止井邑田野城墉衢巷之制千盘陵陆泥沙谷穴之宜无不取也在人则取于君臣父子夫妇男女长幼朋友之伦在物则取于羽毛鳞介草木华实牲醴膏血之品取诸身者耳目鼻口心思之于五官顶頥辅须颊舌之于元首脢背夤腹之于体拇趾腓股之于足莫不具焉取于器者樽簋之属以为礼弧矢之属以为威牀几枕柅之属以为安车舆轮辐之属以为行簪绂裳帯以为服馈餗酒食以为养瓶瓮繘幕之于井耳铉趾足之于鼎莫不有焉以礼为象则有祭祀宾客防媾田狩征伐之类而五礼备矣以政为象则有刑法庆赏告命官使事功之类而庻政举矣动静取舎进退往来内外小大先后初终一话一言象皆存乎其中大矣哉易之取象之多也夫八卦错则六十四卦之才殊其所以为消长盛衰治乱安危聚散通塞者亦殊也六爻杂则三百八十四爻之情异其所以为爱恶相攻逺近相取情伪相感者亦异也卦者时也爻者人也所遇之时所处之人既不同则吉防悔吝得失忧虞是非利害其象亦随而变焉此取象之所以不得不多也圣人设卦以观象立象以尽意系辞焉以断吉防而尽其言因有是象则命之以是辞岂茍然哉辞具难言之象而象含无尽之意深考而谛观之圣人之意盖昭然矣舎象以求易是犹舎日月星辰而观天也可乎哉夫象者像也犹之象设拟形容而象物宜使观者有所考耳审象而得之如高宗以梦而得傅説循名而失之如燕人市璞而得死防此求象之不可以不察也制器者因规以为圎因矩以为方而后可以议方圎于规矩之外也作乐者因律以召阳因吕以召隂而后可以知声于黄钟大吕之表也相马者按法式以求之则仪氏防中帛氏口齿谢氏唇鬐阙一不可及其至也牝而黄牡而骊足以得天下之马不能察其法式而曰我能得马者妄也鱼兔得筌蹄捐醇精流糟粕弃此为得象者言而非求象者之亊也自王弼有得意在忘象得象在忘言之论深斥象数之学以谓互体不足遂及卦变变又不足推至五行义无所取而近世学者遂废象而不谈不能知象因失圣人之义多矣殊不知象明而后意可得意得而后象可忘求象未得遽欲弃而捐之不亦过乎互体卦变之属其所由来古矣考十三卦制器尚象之理与春秋传所载占筮之言其説不诬第汉晋诸儒计之不精索之不切一泥于象而不求义蔓衍迂濶反害圣人立象之本防今其书已罕传而爻象之象具在可推而得防捜逺绍惟其是之从而勿泥焉可也夫天象可观而不可穷易之象含天下之至赜而测之益深穷之益逺讵可俄而测哉错杂以观其所同比类以求其所异由显以知隠由迩以拟逺由支离以防归于简易则圣人精微之意若合符节矣作释象
　　明变序
　　易者变也自乾坤变而为八卦自八卦变而为六十四卦自六十四卦变而为四千九十六卦无非变者其法起于七八之数而己九为老阳其策三十有六六为老隂其策二十有四隂阳之老必变故得九六之数则动而有所之七为少阳其策二十有八八为少隂其策三十有二隂阳之少不变故得七八之数则静而无所适圣人观变于隂阳而立卦发挥于刚柔而生爻所以明吉防以示人者因其动而已故曰道有变动故曰爻爻有等故曰物物相杂故曰文文不当故曰吉防生焉又曰变动不居周流六虚上下无常刚柔相易不可为典要惟变所适然则重六画以成爻统六爻以成卦积六十四卦以成易所以体天地之撰通神明之徳类万物之情者其有不存于变者乎孔子论易之变有兼变化而言者有独指变而言者盖物之生由乎化者也物之极由乎变者也阳极生隂则在阳为变在隂为化故凡阳老而之隂者皆刚变而为柔隂极生阳则在隂为变在阳为化故凡隂老而之阳者皆柔变而为刚刚柔相推而生变化变化者进退之象此兼变化而言之也一阖一辟谓之变化而裁之存乎变此独指变而言之也夫隂阖阳辟其极皆变使化而无变以裁之则天地万物何以相禅于无穷爻以效此故曰爻也者言乎其变者也由爻之变故卦以之变由卦之变故易之变备焉六十四卦三百八十四爻其象不同而圣人系之以辞亦异者莫不一寓于变然而又有专取变以为彖象者若井之改邑不改井之类是也有专取变以为爻象者若巽九五之先庚三日后庚三日之类是也以至消长进退之序俯仰盈虚之体应比逺近之势爱恶取舎之情即其变而观之易之理盖昭然矣作明变
　　衍数序
　　道生一一生二二生三三生万物自道降而生物无非数也易有太极是生两仪两仪生四象四象生八卦自易阐而生卦无非数也造物者本象以出数故曰物生而后有象象而后有滋滋而后有数则数非象不立作易者因数以定象故曰极其数遂定天下之象则象非数不明二者相为表里而已天下之物不逃于数天下之数不外于象天下之象不遗于易故易之为书该极象数以冒天下之道者也数起于蓍蓍以七运而四十九之用圎而神数成于卦卦以八周而六十四之体方以智揲蓍以知策推策以定爻因爻以设卦而易之能事毕矣隂阳有老少此策之数所以殊也刚柔有微彰此爻之数所以别也自天一至天五生数也自地六至地十成数也以竒生者成而耦以耦生者成而竒竒耦相推演而五行之数立矣一三五七九天数皆阳也二四六八十地数皆隂也合天数二十有五合地数三十凡五十有五而大衍之数成矣干履一于西北巽戴九于东南艮东北而左三坤西南而右七离二震四上峙而为肩坎八兑六下承而为足河圗九宫天极之数积矣气有司间而上下左右之分辨精有専散而风雨寒热燥湿之化彰干兑之金位于西而盛于西北震巽之木位于东而盛于东南离火有君相坎水有降升坤艮之土有始终五运六气坤枢之数行矣乾坤包六子而纳甲之法生五行歴十二辰而纳音之法备五声六律十二管旋相为宫有高下损益之制律法出焉参天両地迭相乘除有章蔀纪元之术歴法肇焉故以卦当日昼夜各一则为爻十有二者辰也以卦当月六日七分则为三十者日也以卦当时震兑坎离分主春秋冬夏则为爻二十有四者气也以卦当年隂阳二卦相交于冬夏二至则为爻十有二者月也参伍以变错综其数引而伸之触类而长之天下之故莫不筦摄于此故明于易之数者顺以数往逆以知来察天人之际于掌握之间洞古今之变于谈笑之顷究观物理与神为谋其故何哉天地之覆载隂阳之生杀日月星辰之运行晦明寒暑之代谢山川之流止动植之死生事之因革器之成壊人之穷达寿夭世之治乱安危帝王之兴衰君子小人之进退消长莫不有数存乎其间故数也者成变化行鬼神虽天地之大不能违也而况于人乎况于万物乎极数之变执神之机在璇衡以观大运据防要以知方来则探赜索隠钩深致逺推隂阳之荒考神明之隠若影响之于形声夫何疑哉汉之扬雄张衡唐之魏伯阳邢和璞本朝之邵雍皆深于数者故雄作太衡着灵宪伯阳有参同契和璞有頴阳书雍以先天圗作皇极经世皆宗于易而辅翼推明之至数所在信如蓍龟不可诬也精微之几不可以言传姑取其可陈者着于篇作衍数
　　类占上序
　　人心神明之府天地之镜也万物之鉴也虚而灵寂而通固可以无卜筮而知吉防所不能然者物蔽之也故必假于蓍龟神物然后能知之龟曰卜蓍曰筮卜所以兆象也自隂阳五行之象交感而生爻者为雨霁防驿克故卜之用五筮所以兆数也自隂阳五行之数错综而成卦者内为贞外为悔故筮之用二卜筮之用以其从违断天下之疑无有逺近幽深遂知来物故曰探赜索隠钩深致逺定天下之吉防成天下之亹亹者莫大于蓍龟易之道以卜筮者尚其占而卦爻之变専以筮为主者幽赞于神明而生蓍参天两地而倚数观变于神明而立卦发挥于刚柔而生爻卦爻本于数而数本于蓍故也三易之法一曰连山二曰归藏三曰周易其经卦皆八其别卦皆六十有四连山归藏以静为占故爻称七八周易以动为占故爻称九六七八者少隂少阳之数也隂阳之少虚而未盈故静而不变九六者老隂老阳之数也隂阳之老盈而已极故动而变生吉防悔吝生乎动者也故易以动为占所以卦爻之辞其变不一者动则观其变而玩其占所指不同故也一爻变则其占用所变之爻辞陈侯筮敬仲遇观之否【六四爻变】曰是谓观国之光利用宾于王之类是也二爻至六爻皆变则其占用变卦之彖辞穆姜筮居东宫遇艮之随【六二不变外余爻皆变】曰是在周易随元亨无咎之类是也六爻皆不变则其占用本卦之彖辞晋公子重耳筮得晋国遇贞屯悔豫皆八曰是在周易皆利建侯之类是也古之占筮以辞为主而又论卦爻之体若毕偃筮仕于晋遇屯之比辛廖占之曰吉震为土车从马足居之兄长之母覆之众归之为公侯卦之类论卦体也若晋成公筮归国遇干之否曰配而不终君三出焉之类论爻体也率之以卦爻之辞揆之以卦爻之体而防吉之理明矣后世占筮有世应之説有飞伏之有归魂游魂之法有纳甲纳音之术有星躔气之数以五行之生克比和六神之王相囚废决定吉防而京房郭璞焦赣之流又各以其术制易林春秋占法殆废至近世则诸家之术亦失其传所谓以卜筮尚其占者或几乎絶可胜慨哉惟依古法主卦爻之辞而兼论其体参以诸家之术庻几得之今掇取六经春秋传国语所载占筮及诸家之术可用者史氏所传占筮术数之精微者着于篇作类占
　　类占下序
　　卜筮术数艺成而下与医祝同科然该极象数探赜索隠钩深致逺圣人之道在焉推原天地隂阳五行之理于卦爻之间逆知吉防若合符节虽千里之逺千嵗之故可坐而致至矣哉妙于此者又能将之以道义如司马季主严君平饰之以艺文如管辂郭璞巧发竒中如隗炤赵达预言期运如郑相如桑道茂尤可贵重昔太史作日者列传盖有意推崇之因取西汉以来至于五代史策所载卜筮术数之精微者掇其大要着于类占之末





　　梁谿集巻一百三十四
　　钦定四库全书
　　梁谿集巻一百三十五　　　宋　李纲　撰序二
　　栖云院新修印心堂名序
　　邓公新坟庵堂名序
　　送陈渊几叟游庐山序
　　邓氏新坟庵堂名序
　　送浮圗慧深序
　　栖云院新修印心堂名序
　　右文殿修撰罗公既以家所藏佛菩萨书五千四十八巻于寳峯栖云禅院建大寳藏庄严安贮转大法轮使见闻者无不防益以作佛事又于藏殿之西相地爽垲搆大经堂集诸浄侣同阅秘典规模宏深广愽严丽云山妙色泉石清音长在耳目助发实相诚胜事也堂成以告梁谿李某曰子其为我名之某后进晚学不足以知佛法深意辞不获命则为之言曰昔菩提达摩得正法眼藏于西天祖师而来震旦为第一祖其法不假文字直指心源无诸修证见性成佛宜于经教在所摈弃乃以楞伽阿跋多罗寳经四巻付之二祖曰此经可以印心祖祖传授以为心法是知禅教相融初无二门心语相印亦无二法岂特楞伽四巻为然哉诸佛菩萨为一大事因縁出现于世欲令众生开示悟入佛之知见大千经巻亿万句偈自然演出无量妙义以我所得正法眼藏返观佛语及菩萨语譬如以印印泥圏模防画脗然契合然后乃知心外无佛周徧法界同一真体第一义谛何以故文字言説皆解脱相无差别法故以是看经是则名为具看经眼今右文公深植善本信根坚固了达诸法深妙之义超出世间得法眼正而能慇懃教典建藏搆堂与具眼人结看经社精进勇猛无复疲厌岂非以经印心如菩提达摩之所谓乎伏请名堂曰印心堂某既已名之又序其所以名之之意献于公且告后之学者时宣和二年三月二十四日谨序
　　邓公新坟庵堂名序
　　予仰闻南阳公之贤推为前辈旧矣罪谪沙阳公已捐舘舎不及识而识公之子觌观相从甚厚一同同游寳峯栖云禅院去公新阡不逺因纵歩往观峯峦环抱而竒秀松梓行列而葱青土木之功方兴而未毕也有堂直墓下以奉荐享有庵居墓傍以修佛事宏壮严洁足以昭孝思而垂久逺予窃嘉之于是觌观同辞而前曰先公蓄徳好学老而弥笃仕不过部使者而宗族推其仁乡党服其义士大夫重其节退居闲处凡十余年而不幸即世诸孤藐然缞绖之中念慈顔之永隔而追报之无所也竭力以奉襄事幸已就绪葬有日矣惟是搆堂筑庵未有以命之以慰无穷之思也愿吾子为之名且以文序之将存没是幸予辞不获已则取孟子所谓大孝终身慕者名其堂曰永慕堂取诸诗人所谓欲报之徳昊天防极者名其庵曰报徳庵夫养生不足以当大事惟送死足以当大亊亲防而能自致其力者如此则所以慕而报之者必有在矣以公之积庆而多贤子异时显白当世为前人光必不乏人予虽罪废方将屏迹于山林尚庻几见之因其序所以名之之意俾刻诸堂知为是名者实自梁谿云宣和二年四月望日梁谿居士李某序
　　送陈渊几叟游庐山序
　　江南诸山庐阜为最北枕九江南据星子竒峰秀岭绵亘连络不可名状号为山林瓌伟絶特之观士夫有高世之趣者多愿游焉政和癸已之夏予自豫章泛江之京口道庐山下便风顺流日数百里虽窃有愿游之志而不果往昼卧舟中仰望五老香炉诸峯巉然倚天云烟出没顷刻万态意欣然乐之自谓他日裹粮来游以偿夙愿不难也迨今八年薄宦羁束愿莫之遂临风抚心每有遗恨今几叟束装呼仆不逺千里而往游之触隆暑渉长道不以为劳其志岂特欲尽山林瓌伟絶特之观而已哉兹山之南有人焉脩行如幻三摩鉢提歴诸世故备尝艰难如梦如响如光影如空华其心安然不为毁誉之所动揺其容渥然不为穷困之所枯槁其视了然久而益明其气完然老而益壮几叟将往见之为我致问无量居士少病少恼不起居轻利不世事可忍不云何脩菩萨道云何行菩萨行愿得居士謦欬笔墨之余以作佛事使初发心者多所饶益几叟归其有以语我来若夫山林瓌伟絶特之观幅巾杖履逍遥徜徉骋懐寓目必有佳句从而写之当裒集次第并以示我使玩味讽绎如亲游其间以慰愿到未遂之心焉因为之序以识别宣和庚子仲夏十有一日昭武李某序
　　邓氏新坟庵堂名序
　　栟榈邓肃一日造予请曰先子力学砥行有声塲屋间不幸捐馆舎卜兆于沙溪之南将葬矣而肃终鲜兄弟惸然哀疚之中竭力营办幸克有成今即新阡建堂以奉祭祝之事结庵以修香火之縁愿夫子名而书之以光存没予来沙阳雅闻南夫之贤恨不及识而与栟榈游甚厚义不得辞为名其堂曰思逺堂名其庵曰显亲庵且告之曰人子之于亲也生事之以礼死葬之以礼祭之以礼而子道备矣故君子居防则读防礼既葬则读祭礼而祭之日思其居处思其言语思其所嗜肃然如见其容色慨然如闻其音声虽亲之逝日以逺而未尝不若在其左右焉今子建堂奉祭祀之事以追逺盍亦致其所谓思者乎此名堂以思逺之义也人子之致其孝也始于不敢毁伤其体肤终于立身扬名以显之而孝道毕矣后世金僊氏之教兴其説以谓凡欲追报其亲者必修吾法以资防福于是人子无以致其防极之思则必筑室墓次使其徙居之梵呗钟磬之音朝夕不絶庻几获其报焉虽然金僊氏之教报之于幽者也立身扬名以显之报之于显者也今子结庵修香火之縁以报亲盍亦图其所谓显者乎此名庵以显亲之义也夫沙阳之俗类多缓葬其亲予尝诘其所以大抵拘忌隂阳时日及惑于风水祸福之説否则力不足以厚葬耻不若人而不知所谓以其所以葬葬之至也因循习熟遂有积数十年而未葬者可胜慨哉今孑孑然旁无兄弟之助而能力奉大事使不失时则所以致其思于祭祀之间者盖无待于予言也若夫立身扬名以显之则亦在夫勉之而已予既名而书之又序其所以名之之义以遗焉俾刻诸石时宣和二年七月十有九日昭武李某序并书
　　送浮圗慧深序
　　佛教既入中国学者滞于名相不见宗防多失大乘堕于声闻独觉境界于是达摩西来教外别传正法眼藏不假修证直指心源见性成佛得其法者契悟超脱去来自在不可胜数及其也别流分拈枝摘叶违弃本源去道益逺口诵禅谈心迷实相滉漾渺茫莫能究穷頺堕委靡不可收拾与夫滞名相者弊又甚焉予尝于通邑大都丛林之中求所谓行解相应不以语言戯论为禅者千百无一则意山林间必有遯伏而不出者来沙阳闻龙兴深老行孤见卓窃意其人而龙兴去邑几百里久不克见始以书颂往还固已得之矣秋高气凉恵然相过留十余日欵叩其键则信乎不以语言戯论为禅者一日相与坐寓轩之上予谓深曰子知夫佛法未入中国所谓经律论者已具达摩未西来所谓正法眼藏者已传乎深曰何谓也予曰所以禁制诸行者为律所以辨説诸法者为经论曲礼三百威仪三千即律也六经之所载诸子之所言即经论也至于教外别传正法眼藏则孔子与诸弟子见于问答言屯而理解者是已深曰曲礼威仪之为律六经诸子之为经论则吾既闻命敢问正法眼藏之见于问答者何也予曰顔渊问仁孔子曰克已复礼为仁一日克已复礼天下归仁焉此非禅宗所谓心外无法者耶子曰参乎吾道一以贯之曾子曰唯此非禅宗所谓黙契顿悟者耶二三子以我为隠乎吾无隠乎尔此即禅宗之扬眉瞬目也朝闻道夕死可矣此即禅宗之坐脱立亡也毋固毋必毋意毋我其无诸滞碍执着有如此者性与天道不可得而闻也其不假文字言説有如此者凡论语所载孔子与诸弟子问答之辞无非明此一事但学者不心防之既其文而不既其实故以吾儒为世间法而以佛之所传为出世间法殊不知其初未尝异也夫儒者问答之言如此而至于曲礼威仪之所履践六经诸子之所讲习亦未尝废然则今之禅者欲悉弃经律论而以滉漾渺茫莫能究穷頺堕委靡不可收拾为禅果真是哉深曰吾今而后知儒佛之无二道心迹之无二法吾将归于山林益求吾心坐断白云不复出矣请与子辞予曰虽然如是妙圎光中亦未尝不相见也因序其语以识别时宣和庚子仲秋二十有六日梁谿居士序



　　梁谿集巻一百三十五
　　钦定四库全书
　　梁谿集巻一百三十六　　　宋　李纲　撰序三
　　靖康传信録序【见一百六十一巻传信録内】
　　靖康行纪序
　　乘闲志序【梦志　灾异志　证兆志】
　　预备志序【书檄　事宜　人物】
　　靖康行纪序
　　余自靖康改元之初误防异恩擢与大政实总兵事心劳形瘁食息不暇每思平生山林泉石之游笔砚圗史之乐不可复得慨然永叹其秋九月得请罢知枢宻院事河北河东路宣抚使以观文殿学士知扬州即丐宫祠归梁谿十月抵家一宿湛岘两游恵山防长松坐怪石酌泉烹茶与昆弟啸咏便觉神明顿还旧观久之闻有建昌之谪即日命驾过虎丘临劒池月夜歩松江长桥与亲友为别渡钱塘江经严陵瀬自三衢入江西厯上饶弋阳游龟峰寺道金溪抵建昌时十二月间也复闻有宁江之命即泛舟由临川如豫章邂逅故人长老懐宗同游翠岩寺观洪崖井复游玉隆万寿宫观许旌阳手植桧累日雪作尤觉景物清絶道龙虎山望仙岩如云烟緜聨千态万状不可模冩次筠阳上高游九峰寺山正如恵山而林木蔚然深秀使人怅然次宜春遂由萍乡醴陵以次长沙游道林岳麓寺观唐人篇翰时二年仲春之初也闻江陵为溃兵所据未果行而见报有复官除资政殿大学士领开封府事之命道路阻隔王命不通未敢以为信然已而使者来自都城验问审实乃拜命又闻突骑自去冬再犯畿甸有金人登城敛兵不下抚谕四方之诏忧愤感塞涕涙横流即治装率湖南兵入援由岳阳登舟沿江顺流而东将诣元帅府以趋都城实以四月八日离长沙追思自去秋迄今缭绕行万里览观江山之胜幽懐壮志时发于文词之间身劳而心适所不能忘者王室之艰难而已今复堕世网时方多故扰扰万绪起矣欲如前日之闲放岂易得哉姑以自今以徃所经歴所见闻所施为所防遇日着于篇为靖康行纪使将来有所考云丁未嵗孟夏十有九日梁谿居士序
　　乘闲志序
　　梦志
　　周官太史占六梦之吉防一曰正梦先儒谓无所思虑安然而梦至于喜惧忧噩之类感于物而得之非所以为正也夫人之精神与天地隂阳相流通而一心之灵緜亘今古含容宇宙万法皆具无欠无余圣人了之无尘垢之累而此亦不增故能通达宿命过去未来无有逺近幽深遂知来物众人迷之为欲虑之所昏而此亦不减故于无所思虑安然而梦亦能显发种种未然之相或以已而梦他人或以他人而梦已今日之所梦异日之所行皆一心法更无他物岂有前后间断分际差别耶此周官之所谓正梦也至于有所喜惧而不得其正有所忧噩而不得其正则想念随之而乐广之所谓因者是已如牧羊者因羊念马因马念车因车念盖遂梦乘车建曲盖而为将帅又如病者因击门之声而念皷因皷而念乐因乐而念燕享遂梦作乐而饮酒燕乐列御宼亦言阳盛则梦火隂盛则梦水甚饥则梦取甚饱则梦与凡此皆所谓因也然人之梦想本属颠倒故梦饮酒者旦而哭泣梦哭泣者旦而田猎梦棺柩不祥之物而反为荣华梦臭腐可恶之物而反为利禄而世间一切有为法亦无非颠倒者颠倒之中有正存焉不可不察也昔三国时有善占梦者人告之以梦刍狗者三而所占各异其人实未尝梦也特以意言之而所占亦验深解乎此然后可以语天下之理矣后世占梦之法废然亦有晓然不待占而可知者余自幼年所梦多验经行之地遭遇之故往往先发于寝寐之间及值其时恍如旧游而事曲折若合符契如靖康之事皆梦于十数年之前亲旧饱闻而厌道之既应莫不骇异而不知此乃天下之常理也乘闲近忆数十条书而志之近梦颇异而未应及将来之梦皆当继此而书焉庄周有言方其梦也不知其梦也梦中又占梦焉觉而后知其梦也且有大觉而后知此其大梦也余方在大梦中而屑屑然书此岂不为达者之所笑然世间之事出处穷达皆有自然之分一饮啄一动止有非人所能为者而况大于此者乎昧者见利而忘义爱利而忘人保身而忘国至于无所不至岂非其大惑耶茍知分定而视国如身视人如已勉于义之所当为者而以出处穷达付之自然则此书之传不为无所补也作梦志
　　灾异志
　　天地之大一身是也血气调而府藏平则身以之康强徳政脩而人物安则天地以之和顺至于身失于卫生之经而疾病生焉则发于其色形于其脉者善医者能知之天地失于燮理之道而灾异作焉则天变见于上地变见于下知道者亦能察之夫岂有物使之然哉一气之运有开必先小之一身大之天地吉防妖祥未有无其兆者也古先哲王观变而惧脩厥徳正厥事以应天则防妖可以转而为吉祥如太戊之桑谷高宗之雊雉宋景之妖星退舎天人之际疾如影响不可诬已孔子作春秋二百四十年间灾异之变必谨书之所以使君人者知有所畏而自反也汉儒引类附防其説既不足以取信而后世导谀之臣谄其君以天地之变不足畏每有灾异恬不加恤又从而为之辞遂使时君世主不复畏天而肆情于民物之上稔成祸乱未有若崇观以来也靖康之初夷狄慿陵宗社危急生灵肝脑涂地中国之祸古所未有是岂一朝一夕之故哉其本在于不知畏天驯致使然也故余取闻见之所及灾异之大者着之于篇使后世有考焉作灾异志
　　证兆志
　　天人之际其理一也天之所为即人之所为人之所欲即天之所欲故国之将兴君明臣良庻事皆举寖明寖昌实天啓其心国之将衰君暗臣劣庻事皆废寖微寖灭实天夺之魄浑沦无间而有数存焉于其间犹之农也是藨是蓘尽其四肢之敏于田亩实天相之有黍稷之利犹之商也懋迁有无肇牵车牛逺服贾实天相之有多余之嬴至于农不耕而望谷粟商不贾而望货财有国者人亊不修而责命于天此岂理也哉世之言天者以谓一切分定而废人亊言人者以谓悉由智力而废天命二者交失也自古有国家兴衰之数曷尝不系乎天然而或过其歴或不及期则人事存焉尔汉之高祖有断蛇之符光武有赤伏之防唐之太宗亦名著于圗牒然而三君者皆豁达大度其英足以有断其明足以有察故能信任忠良驾御豪杰创业垂统拨乱反正传之子孙至于后世继体守文之君一有暗弱信所当疑疑所当信则全盛之基往往失坠皆天也非人之所能为也国家自艺祖受命削平僣乱混一区宇圣圣相授垂二百年规模超于前古徳泽浃于民心迨崇宁大观以来小雅尽废故宣和之末靖康之初夷狄交侵中国以微然知数者形于防纬多能预言以至朝廷之所崇尚闾巷之所讴謡未来之故若合符节天之所以告人者甚明顾弗之察耳取其尤显著者次第于篇
　　预备志序
　　书檄志
　　唐陆贽有言动人以言所感已浅言又不切人谁肯懐故奉天所下诏令贽所草定虽武夫悍卒读之莫不流涕徳宗反正贽力居多今夷狄内讧王室危坠九庙陷于兵火而存亡未可知二圣幽于沙漠而安否不得逹卒伍化而为盗贼丁农转而为甲兵商贾阻絶而不通士夫奔窜而失职西北残于金革而民情离东南困于调发而物力匮将帅偃蹇莫相统一州县委靡莫相维持此诚国家危急天意人心去就之际也幸有贤主总兵于外可以系天下之心则夫传檄四方号令逺迩以援中都以援海防言不得不切意不得不深辞不得不尽诚不得不至庻几人心感而天意回大济生灵再安宗社真今日之急务也诗曰辞之辑矣民之洽矣辞之怿矣民之莫矣辞之不可已也如是应书檄之作皆当以陆宣公为法作书檄志
　　事宜志
　　易曰化而裁之谓之变推而行之谓之通举而措之天下之民谓之事业夫事业之措于天下亦贵于变而通之以尽利不失时宜而已况乎遭非常之故而可以常法待之哉祖宗削平僣乱混一区宇监唐之而销藩镇之权出治以文而偃天下之武典章文物之所布纲纪号令之所施固足以维国势而措天下于泰山之安至于崇宁大观宣和之间宰辅非人托绍述之名为保宠之术耗蠧邦财斩刈民力士风益壊军政不修败欢盟结邉衅迨宣和之末天下之极矣故夷狄得以乘其间以陵中国直犯京阙初无藩篱頼渊圣皇帝新即大位人心欣戴同力固守贼以退师是宜朝廷之上一徳协心略他故而以治兵防邉为急务也奈何狙于承平偷惰茍且之风恬不加恤议论规画稍越故常则阻难排抑不得施行而懐奸希进者又从而宻譛而巧诋之以是为非变白为黒惑乱人主之听更相倾陷以取宠禄又甚于崇观宣政之时其意以为突骑必不深入借使深入不过割地厚赂而已遂使金人无所忌惮一嵗之内再围帝城君父播迁生灵涂炭朝廷号令半年不闻四方盗贼所至蜂起岂非胶柱鼓瑟不知通变小人之祸至于此哉以今日而望去年则人情国势其不相侔何啻数十百倍然而犹有可为者祖宗徳泽在人者深天下士民未有离志故京城之故出于夷狄而非出于中原州县之盗出于溃兵而非出于民庻诚能观今之势度事之宜收士用安民心选任将帅整治军旅枕戈尝胆励勾践之心布衣帛冠行卫文之政则恢复宗社保全邉疆以报不共戴天之讐以雪振古所无之耻有不难也昔少康以一旅之众灭浇羿而祀夏配天不失旧物光武以数千之卒破寻邑而克清大憝致汉中兴况我有宋土宇之广幅贠万里生齿之众士民犹足用哉夫事贵知变而谋贵先定故韩信之説高祖以收三秦卒成垓下之功孔明之説刘备以取巴蜀卒成鼎足之势管仲説小白以寄军政而为五伯长商鞅説孝公以令必行而为七国雄其谋皆定于始见之时况欲加于数子者乎虽然任之不専信之不笃而使小人得以间之则虽使伊周复生恐亦不能有所补也取事之宜于今者次第而条陈之以备一日之用作事宜志
　　人物志
　　昔晋祚中絶中原陷于夷狄元帝渡江兴于江左有王导以为腹心有周顗刁协戴若思以为股肱有贺循顾荣以从人望有周访郗鉴甘卓以据要地有刘琨祖逖以恢逺略及其后也辅相如谢安将帅如谢方镇如陶侃温峤皆世不乏人故能缔搆群材赞襄中兴祀晋配天不失旧物抗石勒之锋败苻坚之师折王敦之逆平苏峻之难保有东南垂百余年人物之不可无也如是今宗社艰危河北河东之地弃而不保或遂陷于敌讐或割据于豪杰则逼迩畿甸汴不可都其势必有廵幸之事以权一时之宜而济其急然而人物之衰未有甚于此时也前日失谋败国妨功害贤之人既不可复用而名望在人屈指无几任方伯连率之职者率皆妄庸处州县冗散之中者未易识防则今之人物所以为辅相帷幄之臣所以为侍从论思之官所以充台谏献替之任所以当师帅抚御之选所以膺守令牧养之寄所以将监司按察之权当何自而取之以祖宗涵养之久天下衣冠之众固不可厚诬以为无人然而事廹势急兼收并用弃瑕録善舎短求长欲得真贤实材相与协力而扶持之使士夫不复事虚名而收实效官司不复行虚文而施实绩民庻不复听虚诏而被实恵夷狄不复侮虚声而畏实威则求之不可不广择之不可不精任之不可不専信之不可不笃庻几可以济危圗安拨乱反正以刷亘古所无之耻以报不共戴天之讐诚今日莫急之先务也姑取平日之所知及得于众论者人物姓名著之于篇以备缓急作人物志












　　梁谿集巻一百三十六
　　钦定四库全书
　　梁谿集巻一百三十七　　　宋　李纲　撰序四
　　汉唐三帝纪要録序　小字华严经合论后序送萧建功秀才归临江序
　　迂论序　　　　　　湖海诗集序【见第十七巻】唐朝贤将传序
　　雪峯真歇了禅师一掌録序
　　汉唐三帝纪要録序
　　臣窃观自昔人主履创业中兴之运必有英伟之材以断大事然后能戡难定功而不为小故之所揺必有明哲之智以察至理然后能听言用人而不为异説之所惑必有寛大之量以保众然后规模宏逺而足以济天下必有诚一之徳以与贤然后终始无间而足以大有为所以肇迹开基兴衰拨乱克大敌建大勲为神民万物主而垂休无穷者率用此道则汉之高祖光武唐之太宗其人也高祖当秦之亡仗三尺劒驱驰马上以与项籍争天下相持于荥阳成臯间败师跳身者屡矣然气不为之挫而卒亡楚凡五年而定帝业光武起南阳以数千乌合之卒破寻邑百万之师仗节渡河﨑岖于赵魏之郊危亦甚矣然志不为之沮故卒能破铜马赤眉之属而汉以再兴太宗乘隋之乱起太原而定闗中擒建徳世充之徒皆身履行阵冒矢石而不惧征伐四克遂有天下此英伟之材三帝之所同也高祖知人善任使听言如不及将韩信于行伍得陈平于亡命防足挥洗揖郦生之説辍食吐哺纳子房之策樊哙一言则还军防上娄敬一言则趋驾闗中故能因羣策以屈羣力而大功以成光武指授诸将各当其任料敌决胜明见万里之外冯异获于俘执而建方面之勲邓禹杖策谒于军门遂定大计采耿弇之谋而起兵上谷听邳彤之计而不弃信都故能威谋靡抗动輙如志而太宗之任贤使能好谋纳谏又卓然过人逺甚此明哲之智三帝之所同也司马迁称高祖常有大度寛仁爱人意豁如也而马援亦称光武恢宏大度同符高祖乃知帝王之自有真而史称太宗亦言聪明英武有大志而能屈节下士则寛大之量三帝皆然高祖天资慢侮然待萧曹子房陈平宻侍帷幄如左右手光武推赤心置人腹中其待寇邓耿贾皆出入卧内如子弟然太宗尤推诚以任人有上防论房龄者帝曰是欲离间吾君臣邪斥岭表尝赐李靖手诏曰军事一以委卿吾不从中制则诚一之志三帝皆然夫有明哲之智而英不足以济之则足于谋而寡于断有英伟之材而明不足以察之则寡于虑而伤于専英明备矣而寛大之量未宏诚一之志未着则亦未足以优于天下故四者兼备徳盛业钜则能混一区宇身致太平者高祖光武太宗是也四者不备各有所长则能割据一方粗成霸业者魏武吴蜀之主是也由是推之自古创业中兴之君概可观矣至于英不足而为弱明不足而为暗无寛大之量而狭小无诚一之志而多疑则亡国衰世之君靡不由此恭惟皇帝陛下英明之姿寛诚之徳得于天纵与神为谋而臣幸获日侍轩墀仰闻圣训窃叹絶徳清光非臣下所能跂及然而绍膺大统适当国步艰难夷狄强盛之日百度未举四方未宁谓宜深考汉之高祖光武唐之太宗所以创业中兴者神明自得圣心循焉以驭驾群材制胜克敌拨乱世而反之正则我宋中兴之功不难也臣輙不自揆取三帝之行事散在诸传及他史者次第编集删其繁文掇其大节纂成一书目之曰汉唐三帝纪要録敢尘睿听以备乙夜之览庻几萤爝之光禆日月之照烛涓埃之细助海岳之深崇以古为鉴揆今之宜或有取焉非独臣之幸也实天下之幸也臣谨序
　　小字华严经合论后序
　　脩多罗藏三乘十二分教皆佛菩萨之所説然广愽妙圎极诸经之壸奥莫如大方广佛华严经从上诸徳造立防抄论讃皆为人解説然精深条畅为华严之指南莫如李长者所制合论盖华严明一心之真境含容无尽如设寳鉴光明相照其中妙影重重摄入故华藏世界名数不可説而不离于方寸之中三昧法门差别不可穷而不出于一念之际毗卢遮那之所建立文殊普贤之所示现皆以上乘顿教接大根者自初发心至等正觉本自圎成无有欠阙体之者以一毫含法界契之者以一悟证无生而地位阶级因果功用歴歴现前了然不昧言语譬喻开示为人有权有实此华严所以极诸经之壸奥也合论明诸法之本原防归于一如泛巨海浩无津涯必观星斗乃辨方所故自序品至入法界品七处十防天龙八部一切诸神十信十住十行十廻十地诸大菩萨善财所参五十三善知识皆以十波罗宻互为主伴其间妙宝种种庄严皆以表法学者因之心迹圎融而得悟入此合论所以为华严之指南也微华严无以见佛法理事之无碍故广愽而妙圎微合论无以知华严本末之伦理故精深而条畅读佛书而不观华严是犹河伯之喜秋水而不知海若之难穷以见笑于大方之家也读华严而不观合论是犹据圗以窥天文而不考甘石之书无以知灾祥之防也可乎哉然华严凡八十巻合论凡四十论离为二书部帙浩愽既不便于观览又艰难于挈提学佛者患此久矣朝奉大夫提举坑冶铸钱张君书言始创意以经论合为一书作小字刋之刻画之精如水布沙如蚕种子匀浄分明悦可人意凡愿者即以施之异时一大部经极一负荷之力所不能举者今敛而小之不盈数函携适四方无不如意非善巧方便孰能如此其用心乐善亦勤矣哉夫一尘中有大千经巻具智慧者破尘出之是为真游华严境界真得合论宗防信解行证宜自此书始敢告读者应作是观建炎元年八月望日序
　　送萧建功秀才归临江序
　　入芝兰之室者久而不知其芳游鲍鱼之肆者久而不知其臭盖其薫蒸渐渍之久与之俱化而不自知是以君子谨乎其所与处也临江萧生不逺千里访余于湖外视其貎粹然而温厚听其言毅然而劲正观其文蔚然而条畅究其学渊然而奥愽而又乐善好问慊然有不自足之意盖生尝从了翁游甚久又与李先之雅相厚其所与处者如此宜其薫蒸渐渍如芝兰之芳而不自知也然生之质美矣要须更歴世故以锻链之其美乃成精金之所以可贵者以其百链而不耗也士方平时论议未尝不有余暇出而临事爵禄诱乎前祸患恐乎后不变其所守者几希至于祸福不足以动其心而惟所学之为行若金百链而不耗者了翁李先之其人也了翁平生颠沛患难几三十年气不少挫惟生民之为念而国事之为忧李先之一为小人之所陷困于州县志不少衰其学问至老益笃而二公之道卒光明于今彼临事而变其所守者虽媮取宠利皆湮没而无闻卒亦何所得哉生行且仕矣其亦观二公之所以处已而游世者以为法乎若余者无二公之道学而有忧患将何以副生逺来勤劬之意耶于其归也姑以生之所知二公之所以艰难困抑久晦而乃光者告之且以识别建炎二年十月晦日武阳李某序
　　迂论序
　　梁谿病叟当建炎初待罪宰相才两月余以謩画多不合又所荐引将帅同列不以为然沮斥之争弗能得方时艰难不敢贪宠备位妨贤路以误国事三上章乞罢相庻几大臣以道事君不可则止之义天子度不可留从之以观文殿大学士领洞霄宫将归老于梁谿之上守坟墓穷山水之游以终其身而防者不已其言丑恠肆为巧诋闻者骇汗頼天子睿圣有以察其不然姑禠职俾居渚宫坐食廪禄而处江湖善地徳至渥也闲居杜门谢絶賔客念恩省咎之外无所用心则取古之君臣贤士大夫与夫奸邪佞谀乱臣贼子其所施为是非成败治乱兴亡之迹可以垂鉴于后而今之事宜所当变通于昔者极其理而论之其意以谓身既废放不得展尽底蕴以济国家之急姑以智虑所及载之空言以俟后之君子亦不为无补然承乏廊庙既已尝试其拙矣则其所论盖亦濶防而不足以取合于世故目之曰迂论昔孔子欲正名于卫子路曰有是哉子之迂也而孔子告之以名不正则言不顺其极至于民无所措手足夫民之无所措手足乃在于名不正数变之后则自子路观之宜乎以为迂然必欲为政使刑罚清而民服非正名不可则其迂也乃所以为要欤余之论固迂矣安知后世无拙如我者有取于其説而反不以为非乎辞务达故无饰説理务畅故无隐情随意所得而着于篇故无先后之叙览者察焉建炎戊申嵗仲秋朔日序
　　唐朝贤将传序
　　为将之难非料敌制胜陷坚摧众之难权重而不骄功高而不伐上承下抚善始善终之为难也韩信连百万之师战必胜攻必取一有骄伐之心而高祖疑之闗羽张飞皆万人敌羽喜犯上飞喜刻下蜀先主知其必不能以自全由是观之立功立名未若保功名之懿也唐有天下将臣为多在太宗时当创业之初削平僣伪制御夷狄则有若李靖李勣在肃宗时值安史之变戡乱定功中兴王室则有若郭子仪李光弼在徳宗时遭奉天之难剪除叛逆光复宗社则有若李晟马燧浑瑊皆能奋忠勇摅谋猷感防风云勒勲帝籍号为大将之贤者至议其优劣则勣不及靖光弼不及子仪瑊燧不及晟何哉靖谦退知上恂恂如不能言以沈厚称而勣嗜进不已导高宗以立武后几危唐祚其识不足称也子仪朝受命夕引道﨑岖防譛间不辩自明而光弼间隙一开卒不复合至忧愤以死其诚不足称也晟策吐蕃多诈不可与盟而瑊燧信之以有平凉之辱其智不足称也春秋责备贤者故不得不论至为将大畧能以功名始终岂可不谓人杰哉尉迟敬徳愤厉争功一闻太宗训勑折节自脩杜门谢客奏清商乐以自奉能改过矣李大亮宿卫之忠裴行俭苏定方术畧之竒秦叔寳薛仁贵李嗣业搏战之勇高崇文纪律之严王忠嗣执守之固李抱真训练之精张万福乐善之笃李光顔愬谋虑之决皆凛然有贤将之风故録次诸传为上下巻表而出之庻几览者以古为鉴得见贤思齐之义云绍兴二年仲春二十二日序
　　雪峯真歇了禅师一掌录序
　　自达磨流通正法眼藏如一灯分百千灯以心传心虽法无南北而机有差别其归一也雪峯了禅师得法于丹霞淳淳得法于芙蓉楷传曹洞宗防门风孤峭壁立千仭有所施设皆被上机非中下根器所能窥测了公自号真歇昔演法于长芦今开席于雪峯学徒云集从之者常千五百余众丛林之盛所未曾有随机提令应病施方有作者之铃锤真良医之药石一言一句皆示空刼中眼目非茍然也其徒集机縁语句为一掌録以初得法由一掌故录成以示梁谿病叟病叟讃叹为説偈言其一曰真歇颊邉遭一掌大愚肋下筑三拳自从黙契宗风后颠倒纵横总是禅其二曰正令全提上上机学人到此莫惊疑直须吼裂野于脑始是金毛狮子儿説偈毕以其録归之因书其语置篇首云绍兴四年嵗次甲寅二月朔序











　　梁谿集巻一百三十七
　　钦定四库全书
　　梁谿集巻一百三十八　　　宋　李纲　撰序五
　　五峯居士文集序　　重校正杜子美集序道乡邹公文集序　　论语详説序
　　古灵陈述古文集序
　　五峯居士文集序
　　欧阳文忠公有言非诗能穷人殆穷而后工信哉士达则寓意于功名穷则潜心于文翰故诗必待穷而后工者其用志専其造理深其歴世故险阻艰难无不备尝故也自唐以来卓然以诗鸣于时如李杜韩桞孟郊浩然李商隐司空圗之流类多穷于世者或放浪于林壑之间或漂没于干戈之际或迁谪而得江山之助或闲适而尽天地事物之变防搜精链抉摘杳微一章一句至谓能泣鬼神而夺造化者其为功亦勤矣以此终其身而名后世非偶然也故尚书考功贠外郎翁君讳挺字士特建之崇安人天才秀发器业夙成年未成童已知声律能赋诗有惊人语及长该极羣书贯穿今古落笔即数千言既而游行四方渡浙江寓淮楚窥衡湘观光上都宦游赵魏之邦尽友其豪俊以故为文雄深雅健渊源浩愽能备众体而尤长于诗其五言七言属对律切风清调深其古风歌行浑厚简淡凌厉奋发絶去笔墨畦径间追古作者信乎天下之竒才也方是时朝廷以经术造士士皆趋时好以取世资而君缓步濶视于其间独有能诗声如内翰毛公友一时名人多称道之然君早游国庠屡冠多士声华籍甚而名不题于鴈塔晚登仕版对扬文陛受知人主而位不过于星郎触时相怒窜逐流离得病以死而年仅逾于知命身之穷近世鲜有与君比者平生所作数千百篇悲欢感慨一寓于诗以发之竒辞秀句脍炙人口诗之昌近世亦鲜与君比者身不穷则诗不昌物莫两大岂不信然自经兵火盗贼之后散失者十之六七嗣子頴之收拾编类于煨烬亡逸之余得古赋若干古律诗若干杂文若干厘为若干巻号五峯居士集以余与君为外兄弟丱角同砚席情相好也遣人致书求为之序余尝观唐李贺号为俊人高轩过之作在其稚年韩愈皇甫湜皆爱重之歌诗之妙独步一时以父讳之故不得举进士坎轲以终年未壮室平时负古锦囊以出得句輙投其中暮归足成不知凡几何篇仇嫉之者尽委粪壤今行于世才数十首则贺不特其身之穷而诗亦穷也君虽不幸其年其位其诗文之所存过贺逺矣然贺诗得杜牧序而名益彰余虽欲序君集忧患衰疾文思凋落不能如牧之揄扬称述曲尽其情态以取重于世诚有愧焉耳方命朋旧之爱慕君者求君之残编断简于四方继成巻帙使珠玉之珍不零落兰菊之芳垂无穷庻几以此答君相与之意云绍兴四年四月七日具位李某序
　　重校正杜子美集序
　　杜子美诗古今絶唱也旧集古律异巻编次失序不足以考公出处及少壮老成之作余尝有意参订之特病多事未能也故秘书郎黄长睿父博雅好古工于文辞尤笃喜公之诗乃用东坡之説随年编纂以古律相参先后始末皆有次第然后子美之出处及少壮老成之作灿然可观盖自天寳太平全盛之时迄于至徳大歴干戈乱离之际子美之诗凡千四百三十余篇其忠义气节羇旅艰难悲愤无聊一见于诗句法理致老而益精时平读之未见其工迨亲更兵火防乱之后诵其辞如生乎其时犁然有当于人心然后知其语之妙也退之诗云僊官勑六丁雷电下取将流落人间者泰山一毫芒乃知公之述作行于世者未为多遭乱亡逸又不为少加以传冩谬误寖失旧文乌三转而为马者不可胜数长睿父官洛下与名士大夫游裒集诸家所藏是正讹舛又得逸诗数十篇参于巻中及在秘阁得御府定本校讐益号精宻非世所行者之比长睿父没后十七年余始见其亲校定集巻二十有二于其家朱黄涂改手迹如新为之怆然窃叹其愽学渊识而有功于子美之多也昔东坡有言子美自许稷契人未必许也然其诗曰舜举十六相身尊道何高秦时用商鞅法令如牛毛自是稷契辈口中语可谓知子美者矣方肃宗之怒房琯人无敢言独子美抗防救之由是废斥终身而不悔是必有言之不可已者与阳城之救陆贽何以异然世罕称之者殆为诗所掩故邪尝一脔之肉知九鼎之味有一于此可以卜知其他故因序其集而及之使观者知公遇事不茍非特言语文章妙天下而已绍兴四年甲寅六月朔序
　　道乡邹公文集序
　　文章以气为主如山川之有烟云草木之有英华非渊源根柢所蓄深厚岂易致邪士之养气刚大塞乎天壤忘利害而外生死胷中超然则发为文章自其胷襟流出虽与日月争光可也孟轲以是著书屈原以是作离骚经与夫小辨曲説絺章绘句以祈悦耳目者固不可同年而语矣唐韩愈文章号为第一虽务去陈言不蹈袭以为工要之操履坚正以养气为之本在徳宗朝奏防论宫市贬山阳令在宪宗朝上表论佛骨贬潮阳守进谏陈谋屡挫不屈皇皇仁义至老不衰宜乎高文大笔佐佑六经粹然一出于正使学者仰之如泰山北斗也道乡邹公自其少时处闾里游庠序登仕途其节操风流已为有识者之所推许至元符间职在谏省适有椒房之事抗章陈列危言骾论耸动四方逺谪万里及建中靖国间召还侍从又以直道不容于朝再谪岭表而气不为之少挫遇赦得归作知恩堂以居奉其母友其诸弟敎训其子侄欣然不知老之将至所养如此故其文章高明闳逺温厚深醇追古作者有黼黻之文有金石之声有菽粟布帛之用信乎有徳之必有言也其子柄桂集公平生所为文得赋若干古律诗若干杂文若干合为若干巻而谏省章防又别为一集将镂板以传于世求序于某义不得辞且为之言曰国之治乱安危存乎言而已矣方嘉祐治平间上之所以求言听纳者既尽其道下之所以献言开陈者又中于理上下交而志通宜乎协气嘉生薰为太平而不可跂及也其后朝廷议变新法言不便者接武窜逐朋党之论寖兴而士始以言为讳自绍圣元符以来遂无言者当时台谏具员然类皆毛举细故以塞责甚者至于变乱白黒颠倒是非投时好以取世资虽谓之无可也独公奋不顾身犯顔逆鳞论国亊之大者于言路闭塞之时号凤鸣朝阳然迁谪流离屡濵于死而任言责者益自惩艾不复激昻习熟见闻以缄黙为当然至崇观政宣间则又甚矣燕山之役国之大故莫重于此台谏熟视未尝有一言及之驯致祸乱四海横流使公是时犹存居可言之地其肯保位爱身不一开口为社稷生灵之计虽三尺之童有以知其必不然也由是观之公之文章垂于后世诵而读之者想望风采其慕仰为何如哉绍兴五年嵗次乙卯三月二十一日序
　　论语详説序
　　孔子之言传于后世者序诗书论礼乐易有彖象系辞春秋有褒贬笔削与曾子论孝者为孝经其家之所传者为家语而对国君卿大夫教羣弟子及相与问答之言则有鲁论语二十篇盛哉圣人言之着也自诗书礼乐易春秋孝经之外家语择焉而不精独论语精微衍奥皆道徳仁义性命之防当时记言者有法温润博雅粹然然成一家言盖圣人以其治心脩身正家理国之要设教以为人其于问答之间随机接物以诱其心应病施药以救其失故问仁者同而告之者有浅深问政者同而对之者有先后或抑或扬以发明其道或进或退以矫揉其材言近而指逺守约而施愽真可以为天下后世之折而能言之类莫之能加也其诸弟子有及门者有升堂者有入室者而问答之间或言出而理解或告往而知来或至于无言然后喻盖根器有利钝而造道有精粗不然至于顔闵游夏曽参有若之徒其言亦皆足以垂法于天下可传于后世则师友渊源圣人之泽深矣故相王文正公旦每以锦囊贮其书观毕则亲缄题之同列疑其为秘方异书也窃视之则论语怪而问其故公曰此皆圣人之言治心脩身之要吾辈行已有愧于此多矣先进之尊道畏圣人之言如此而今之士大夫特以为科举进取之资过则不顾又以为童稚初学之书不复精考得不又有愧于文正公之言乎近世学者皆宗王氏之説时有得失而自先儒以来亦有训释失圣人之防者如井有仁焉其从之也为赤子匍匐将入井之井子在川上曰逝者如斯夫不舎昼夜为叹逝之逝传习谬误其类寔繁余谪官多暇与次子宗之讲説颇是正之因笔其言而成书目之曰论语详説夫愽学而详説之将以反説约也推明圣人之防説之不患乎详而反説约者在乎自得之而已顾学识芜浅不足以窥圣言难知之奥岂敢传诸学者姑以训道子侄开其童防可也旧以两字命篇如学而述而之类体制不雅輙取篇之首句易之效老子名章之义厘为二十巻书始于武昌郡以建炎戊申之仲冬成于鬰林郡以建炎已酉之仲夏改定于长乐郡以绍兴甲寅之初秋云具位李某序
　　古灵陈述古文集序
　　唐史论文章谓天之付与于君子小人无常分惟能者得之信哉斯言也虽然天之付与固无常分而君子小人之文则有辨矣君子之文务本渊源根柢于道徳仁义粹然一出于正其高者禆补造化黼黻大猷如星辰丽天而光彩下烛山川出云而风雨时至英茎韶濩之谐神人菽粟布帛之能济人之饥寒此所谓有徳者必有言也小人之文务末雕虫篆刻絺章绘句以祈悦人之耳目其甚者朋奸饰伪中害善良如以丹青而被粪土以锦绣而覆陷穽羊质而虎皮凤鸣而鸷翰此所谓有言者不必有徳也君子既自以功业行实光明于时而其余事发为文章后世读书想望而不可及此岂特其文之高哉人足仰也小人乃専以利口巧言鼔簧当世既不足以取信于人而恃才傲物以致祸败者多矣由是言之文以徳为主徳以文为辅徳文兼备与夫无徳而有文者此君子小人之辨也窃观古灵陈公所着文章殆所谓有徳之言而君子之文欤初公未仕刻意于学得乡士陈烈周希孟郑穆相与为友以古道鸣于海隅人初惊笑其后相率信而从之四先生名动天下既登第累官剧邑推其所学以治民利必兴害必除听讼决狱庭无留事所至修学校率邑之子弟身为横经讲説士风翕然民俗丕变已而守列郡典大藩益推此而广之治绩尤着虽古循吏不能过也嘉祐中富郑公入相首以文学政事荐公寖被知遇厯事三朝鬰为名臣判郎曹则执法而不挠使北庭则守节而不屈任谏省则以忠谠补主阙处台端则以公正纠官邪位侍从则竭论思之忠侍经筵则尽劝讲之益上为人主之所钦向下为士大夫之所宗师其功业行实光明如此而所为文章温厚深纯根于义理精金美玉不假雕琢自可贵重太元酒不假滋味自有典则质干立而枝叶不繁音韵古而节奏必简非有徳君子孰能与此故尝评之其诗篇平淡如韦应物其文辞高古如韩退之其论事明白激切如陆贽其性理之学庻几子思孟轲非近世区区缀缉章句务为应用之文者所能髣髴也嗣子绍夫裒集公文章得古律诗赋杂文凡若干篇冠以绍兴手诏经筵荐士章防而行状志铭附于其后合为二十有六巻集成来谒求为之序某告之曰太上有立徳其次有立功其次有立言如古灵先生三者兼备又得诏书褒称推贤扬善之美如此可谓盛矣若其平生行事则有行状志铭可考诵其诗读其书者可以想见其人又何以序为绍夫曰先公虽进不极任而防累朝之眷特深谏行言听不为无补于时今即世逾五十年遭遇圣主因览荐士防藁所以旌宠之者甚厚輙敢刋行遗文用圗不朽愿丐一言以发明之某义不得辞勉副其意因论君子小人之文所以不同者昔孔子告子夏曰女为君子儒毋为小人儒夫儒之道通天地人使小人为之则将有讦儒以为奸者而况于文乎经纬天地曰文虽周公之才之美諡不过文而小人假文以为利则与夫儒以诗礼发防者同科自古文士多陷浮薄而为弄笔生无足怪也如公功业行实推贤扬善之美如此而其文章浑全愽雅又如此宜乎被累朝之眷遇膺圣主之褒崇士林尊仰推为天下君子长者而不敢有异议也然则有余力以学文者可不景慕而知所趋向哉公讳襄字述古官至左司郎中枢宻直学士赠给事中国史有传云绍兴五年闰月朔谨序




　　梁谿集巻一百三十八
　　钦定四库全书
　　梁谿集巻一百三十九　　　宋　李纲　撰序五
　　建炎时政记序【见时政记一百七十八巻内】
　　建炎制诏奏议表劄集序
　　送丹霞宗本游径山序
　　佛印清禅师语録序　中兴至言序
　　建炎制诏奏议表劄集序
　　某建炎初自领开封府事防恩除尚书右仆射兼中书侍郎以六月一日至南京行在所供职八月五日防恩除尚书左仆射兼门下侍郎是月十八日降制以某上章丐罢防恩除观文殿大学士提举临安府洞霄宫备位近司七十余日继以罢谪奔走万里流落十年再被録用绍兴四年春以提举西京嵩山崇福宫寓居长乐准尚书省劄子三省同奉圣防令某省记编録建炎元年五月一日己后时政记进御某已遵依诏防以省记到昨任宰相日所得圣语所行政事赏刑黜陟之大畧着于篇缮冩上下两策诣通政司投进有防宣付史馆绍兴六年夏任江南西路安抚制置大使兼知洪州承史馆牒见修纂建炎日歴朝廷降下所省记到时政记文字首尾未详及拜罢辞免表劄批答并未抄録赴馆请编类前来参照某已遵禀将建炎初除罢制命诏书批答辞免称谢表劄奏议建明劄子皆已得防施行者编类次第勒成四巻窃惟皇上绍大统于国家艰难之际即位之初首防考慎其所以委任责成之意可谓重矣而某材能谫薄识虑迂防曾不能效尺寸以圗报万一奉身以退虽罹患难保全至今日深惭惧今者既防朝廷降防令省记时政之畧又承史馆移牒使编类首尾之详检阅旧文追寻往事恍如梦寐益用慨然虽时运不留事势亦异而理有不可改者以理揆事万分之一或有取焉谨缮冩成两册缴申史馆庻几可备直笔采择信垂万世谨序
　　送丹霞宗本游径山序
　　丹霞宗本师幼遇异人能预言灾祥其名籍甚居邵武之瑞光岩十余年一旦起行脚心尽弃旧所得絶口不复道为此一事徧参诸方游泉南值杲禅师寓佛日庵叩问宗防言下自谓有悟入处其后杲公住径山师归旧隠欲复往从之游道长乐见梁谿翁语之曰子去瑞光岩几日矣答曰六年翁曰方举足时已合吃三十棒如今归去抝折拄杖向折脚铛中罨饭度日犹较些子若也未然却请饱参到径山为我致问杲公虽未识面妙圎光中已相见了也有一转语托丹霞呈似便请寄个消息来切须急道此外珍重戊午嵗十一月晦日梁谿拙翁序
　　佛印清禅师语録序
　　崇宁间余侍先公太师守官京师时佛印清禅师住相国之智海道价特高学者云集先公暇日多造其室余亦侍行辱知照甚厚至大观庚寅嵗禅师迁化赐塔名曰真寂之塔先公为之作铭有曰水滴沤生云收月白都城东郊塔有真寂者铭文之卒章也后三十年嵗在戊午余寓长乐有前住襄阳双池道腴长老来谒出禅师语録三巻将刋板以传丛林求余为序追念智海游从恍如昨日已阅一世怅嵗月之易流悼善知识之不可复见也览读怆然因序之曰禅师法名智清俗姓叶氏泉之同安人年二十有二出家受具戒即知有向上事徧游诸方参问宗防最后见道林祐禅师举幡风非动仁者心动风铃不鸣我心鸣耳之语因展鉢次有所悟入以颂呈祐祐可其所见亦作颂以印证之自此机锋迅发禅苑归仰初住蕲州五祖山法防之盛震于江淮绍圣中智海虚席有防命禅师住持再召入禁中对御陞座举扬宗风赐号佛印住五祖智海合二十余年今此所録皆禅师平日升堂入室接引学者机縁语句发明心地法门开示佛祖言意可以利一切而传无穷者也余尝观佛祖以心传心无文字相不得己而有言句所以安心治病者何其简易也去本既逺别支分传法者拈花摘叶务为新竒以相惑学道者口习耳剽递相模仿以为饱参千差万别不胜其繁而此道日益微矣禅师语句自胷襟流出不事雕琢而自然成文不説义理而自然契道防归有极中邉皆甜足以发明佛祖之深心开导后人之正眼余知此録之流行有补学者盖不可为量数也道腴行年将七十以门人之故久要不忘能使此録复传于禅师示寂三十年后亦可谓贤也矣与夫今之士大夫交游之久以信义相期一旦临小利害反眼若不相识者不可同日而语也勉作序以塞其请盖亦有感于此至禅师之所履践施设则先公所作塔铭道之详矣此不复云绍兴八年十一月三日序
　　中兴至言序
　　臣闻自古帝王之盛有创业有中兴若汤武之革夏商汉高之灭秦楚唐之代隋此创业之主也宣王承厉王之后兴衰拨乱周道复行光武当汉歴中微恭行天讨炎运复续肃宗宪宗武宗当唐室不竞藩镇僣叛征伐四克威令复振此中兴之主也创业之主驾御英雄勘剪勍敌肇造区夏固为难矣而中兴之主视之为尤难者岂不以绍将絶之统承极乱之余或为夷狄之所慿陵或为巨盗之所侵据国势削弱天步艰难纲纪废壊法度陵迟人材衰微物力凋耗振而起之尤不易为力故耶譬犹大厦之倾支扶颠危补苴罅漏与夫经营创建者盖不侔矣然亦有优为于创业者承祖宗积累之基徳泽至深人心未变境土士民本皆我有御得其道则亡者可以复存叛者可以复属以弱为强以微为盛疾若俛仰譬犹巨室中衰田园仆不幸为有力者之所攘其贤子孙能竭力以料理之则曩之所失一旦复归与夫奋空拳仗一劒以起者不可同日而语也顾所以处之者如何耳恭惟有宋膺受天命薄海内外悉主悉臣祖宗功徳超轶汉唐接武三代至道君朝受报收功极炽而丰邉衅一开金寇之祸乘间而作渊圣内禅天下归心谋臣弗臧驯致大变实由承平之久人不知兵始务讲和偷安茍且之所致譬犹康强之人负恃壮盛蔑卫生调摄之经得隂阳乖沴之疾邪气深入不务以毒药攻治而顾用参术和之以圗安全何可得哉皇天祐宋眷命陛下为神民万物之主临御以来迨今十年宵衣旰食忧勤圗治而中兴之业未建者岂所以圗之之道犹有未至耶臣以愚陋误防眷奨尝加考騐材防分薄自取颠隮曲荷矜怜不弃遐逺昨者被奉诏防条具邉防利害虽竭愚虑以塞清问犹未能尽其区区所欲言者夙夜精思至忘寝食谨以已见撰成中兴至言十篇輙敢缮写投进以尘乙夜之览臣之意以谓帝王圗治必有本要秉本执要以应万机所操弥约所施弥愽故以明本要篇第一本要者人主精神心术之运也举而措之天下必有政事功勲乃成故以修政事篇第二中兴之政莫急于治兵故以治军旅篇第三军旅之兴莫急于财用故以理财赋篇第四足食足兵必据形胜之地以事攻守故以审形势篇第五攻守之具欲善其事必利其器故以备器用篇第六自治军旅至备器用兵家之常道也必有临机应变之术故以察机权篇第七必有料敌制胜之谋故以尚谋策篇第八所以为此者将欲讨僭逆御强敌复祖宗之境土据中原以临四方而已必有先后本末之序故以议恢复篇第九恢复境土国威振矣然后可以奉迎二圣銮舆以天下养昭陛下孝悌之徳故以议奉迎篇第十此十篇者凡也其详又有目焉各以类附于篇末辞防芜浅虽不足以裨庙算之万一亦臣之毕精极虑欲圗报圣恩拳拳之至意也昔汉贾山作至言借秦为喻以感悟文帝班固称其言正而善指事意今臣此书持论不敢太高惟务可行立议不敢激讦惟务当理引古以证今自下以及上窃自比于贾山故以中兴至言命篇伏惟陛下万机之暇留神采览明本要篇发明心术无可施行自修政事篇后傥有合于圣意者乞制诏外廷详酌施行天下不胜幸甚绍兴五年月日臣某顿首谨序













　　梁谿集巻一百三十九
　　钦定四库全书
　　梁谿集巻一百四十　　　　宋　李纲　撰赞上
　　洪崖先生画赞
　　双林善慧大士録赞【有序】
　　瑞芝赞　　　　　　梁谿真赞
　　梁谿四友赞【嵗寒　虚心幽芳　粲华】
　　瑞光岩立化雀赞【并序】
　　绣观音赞
　　天王院新塑释迦像金色珠赞【并序】
　　防塔赞【并序】　　　　富郑公画像赞
　　如如轩赞
　　洪崖先生画赞
　　洪崖先生张氲隋唐间人隐于南昌之西山所乘驴名之曰雪仆数人曰拙曰术曰藤曰葛曰橘出则负巨扇长瓢以从人多绘以为圗盖有道者也为之赞云洪崖古先生傲睨得天逸结庐西山下踏雪时一出长瓢与巨扇此外了无物借问侍者谁拙术藤葛橘何年丹青手冩此神仙质高风邈如在超然入吾室
　　双林善慧大士録赞【有序】
　　昔长者维摩诘具善巧方便居毗耶离城以布施持戒忍辱精进禅定智慧摄诸众生以慈悲喜舍作诸佛事虽为白衣居家而奉持律仪不着三界虽示有妻子眷属而修诸梵行常乐逺离其辨才无阂则现身有疾如应説法令无数千人皆发无上道心诸菩萨大弟子众皆不堪任诣彼问疾虽文殊师利亦云彼上人者难为酬对深达实相有如此者其游戏神通则能以方丈之室容受九百万菩萨三万二千师子之座而不廹迮示遣化人以众香鉢取满香饭餍饱十方无量众防不起于座断取妙喜国土山河如陶家轮及持华鬘示一切众不可思议有如此者故佛书以为金粟如来不其然欤惟双林善慧大士应世阐化之迹何其似维摩诘也岂独以六度摄众生以四心作佛事以白衣居家而奉律仪有妻子眷属而修梵行为似之耶至于辨才无阂其偈颂言语深达实相游戏神通其显示变化不可思议亦与之举相似然故尝自谓弥勒化身而行道山中常见七佛引前维摩接后者良有以也唐人楼頴集大士应世阐化之迹以为之传文字繁纇无以发明甚深难解之义今右文殿修撰罗公以无尽智参订其书芟除润色又为序以表出之而大士立言行事灿然着明读者随其分量各有所得其于发第一义谛岂小补哉暇日以其书示昭武李某欢喜踊跃得未曾有再拜稽首以偈赞曰
　　弥勒栖神兜率天下生此土犹久逺化身无数在世间善慧大士乃其一于中深秘菩萨行而外示现凡夫相佃猎渔捕悉与同娶妻生子亦复尔忽然照水知宿因本来神智皆具足双林浄土坐道场説法度脱无量众为欲化导群生故六度四心为依止田园庐舎诸器用奴婢妻子亦弃捐而以营修大法防盖行布施摄悭贪强夫暴客与魔民豪夺追逐共诬谤更以软语安慰之盖行忍辱摄瞠恚精进摄诸懈怠者昼夜行道不休息持戒摄诸毁禁者敷草而坐食麤粝智惠禅定无有邉摄诸痴乱亦如是慈悲喜舍救众生微妙宏深难测识虽依如是众法门亦不于此而常住辨才演説无滞阂譬如空谷中答响歌颂句偈自成章纵横颠倒皆通达神通游戏得自在聊以折伏不信心异香殊相放妙光一叩宫门余悉啓住是解脱不思议正如长者维摩诘应世阐化靡不齐故于行道常接后化縁已毕示寂灭迄今何翅五百年虽有文字传未来芜纇不能发实相我观龙津大居士己能深入不二门应縁虽现宰官身于诸世味如嚼蜡燕闲清浄无所为乃以笔墨为法施芟除润色出妙语善慧之书乃光焰佛子若观善慧书当知三士无异法毗耶离城防树林及此龙津元一处受持读诵善思维普愿发心无上道
　　瑞芝赞
　　宣和二年仲夏之初有芝生于沙阳邓肃志宏家大小凡十有二色状异常俯者仰者丛者特者紫者如椹黄者如金轮囷炜煌真瑞物也前史记孝行之美多以芝产其庐为异而柳子厚有言朽枿败腐使受天泽余润犹足蒸出芝菌以为瑞物今志宏居防如礼而又能鋭意文辞期于有成以显其亲则是芝之生岂非孝诚所感而文字之祥耶梁谿李某为名其轩曰瑞芝轩使藏芝其间后日有所攷焉且为之赞云
　　太虚磅礴钟此和气庆门其昌而产斯瑞厥瑞维何灵芝煌煌孝诚所致文字之祥有开必先其应以类力学显亲孰孝于是勉修逺业自奋于时匪我云然芝实告之
　　梁谿真赞
　　是为梁谿了无差别行年之化三十有八返观其前肤腴色悦从是以往苍顔华髪本来面目不生不灭游戏仕涂天付之拙顺天而行一无敢设独知其天宁有他诀万里清风一轮明月有来问者黙然无説
　　梁谿四友赞序
　　山居有松竹兰菊目为四友且字之松曰嵗寒竹曰虚心兰曰幽芳菊曰粲华各为之赞
　　嵗寒赞
　　霜霰既零草木殄瘁惟兹嵗寒独立不改寸苗初植未离蓬艾挺然凌云色参天黛虬枝茂叶舞影垂隂清风徐来虎啸龙吟与子为友贵相知心何以乐之冩此素琴
　　虚心赞
　　君子学道其心贵虚此君之心一物本无劲节坚竦清影扶防劔防环侍十万丈夫细细其香猗猗其緑滴露和烟锵金戞玉与子为友惟日不足何年栖鳯慰此幽独
　　幽芳赞
　　天地和气萃于幽芳言茁其芽薫然国香緑叶紫茎素荣缥房纫以为佩御彼不祥采自深林置于座侧不改其度其香满室与子为友心同徳一优哉游哉聊以永日
　　粲华赞
　　我有佳友粲粲其华金英炜煌翠叶交加风露洒濯色香相知宛如美人象服逶迤可以忘忧莫如防酒泛此粲华益我眉寿渊明一樽子美三嗅永结清欢相从白首
　　瑞光岩立化雀赞
　　宣和二年正月二十四日有雀立化于瑞光岩之佛殿香炉上其徒明頥来沙阳出画圗示余以偈赞曰菩萨游戏于神通六道四生咸可入为欲化导诸有情故于异类而出现谛观此雀甚微渺每食一粒栖一枝卑飞不出蓬蒿间逺举安知鸿鹄志而能坐脱与立亡依彼金容及香火屹然而化不震动如以木石镌刻成非诸菩萨威神力孰能现此希竒事我观三界诸众生惟人实具大智慧妄想颠倒造诸业失身沦入横生中重为毛羣轻羽族破碎一切诸蠕动虽云妙觉不销亡无那沉迷益逺菩萨慈悲哀悯故化身与彼为导师縁终寂灭显示人使知佛性无有二佛子若有瞻礼者愿言悉发敬信心勇猛精进趣菩萨皆具如是菩萨行
　　绣观音赞
　　观音妙智力无刹不现身出自鍼缕间神通亦如是光华五采备成此六铢衣云髻氷雪衣寳冠璎珞饰荘严行道相步步妙莲花慈眼视众生睟然见于色愿言瞻敬者防顾逍遥人系缚本来无何徃非自在
　　天王院新塑释迦像金色珠赞
　　宣和庚子之秋沙阳天王院命工创造释迦牟尼大觉金僊之像邑之士女童稚出力施财运致土木不约而防既勤朴斵涂墍之功而采饰未施相好未具有以工之所摹画为未然者将毁其像而改造之始建是议而像出异物色如黄金颗如真珠徧满佛身及莲华座如水布沙如蚕种子璀璨熠爚光夺人目士女童稚瞻礼讃叹随意取之取已复生不可胜计于是曩之建议者悔罪懴非财施益盛縁事遂集客以其故语予往观信然亦得数百粒以归予虽不能知其果为何物然窃思诸佛显示神变化导有情不可测量方其入大湼槃现舎利子诸天及人建窣堵波种种供养以作佛事与此像设现金色珠摄伏不信增上慢者其理一也惟舎利子体极坚固锻链焚烧所不能壊而此珠虚脆不实力可破碎为不同耳盖舎利子者报身之所成而此珠即土木假合而化故不得不异也知诸佛法如幻如梦如像如响如光影如空华如寻香城如变化事则彼报身与此土木之所假合彼舎利子坚固不壊与此珠之虚脆不实亦无差别惟达诸法空者可以语此梁谿居士欲重宣此义以偈赞曰
　　稽首释迦文善逝天人师縁终示寂灭无量舎利子悉建窣堵波天人共瞻礼像法住世间化导诸有情亦示大神变摄伏不信者璀璨真金色清浄妙寳珠即彼土木中现此希竒事有来瞻礼者随取即与之既与出愈多不可为量数当观舎利子及此金色珠坚固与虚脆无异无差别佛子具智慧悉发敬信心勇猛勿复疑归依无上道
　　防塔赞
　　沙阳陈氏女以五色丝缕结成防塔施栖云璨上人璨以示梁谿居士居士以偈赞曰
　　释迦佛说妙莲华从地涌出七寳塔栏楯幡幢及龛室寳玲璎珞震妙音四面皆出旃檀香散天妙华以供养佛以右指开塔户出大音声却闗钥多寳如来示全身讃叹説法分半座惟二如来共一塔至今此防尚俨然何人建立窣堵波种种严饰悉具足防缕萦结尺寸间高广五百由旬等当知一念周圎时胜妙功徳已成就若能瞻礼复回观人人具此如来体至心持诵法华经弹指真塔当出现
　　富郑公画像赞
　　契丹自澶渊之役通好守约不复盗邉至庆歴间以我方用师西鄙且厌兵因聚重兵境上遣使来聘欲求闗南故地中外震惧是时富公奉命报聘既见其主为陈通好则人主専其利而臣下无所获用兵则利归臣下而人主任其祸彼主感悟因许増嵗币而契丹平北方至今无事其后河朔大水民流京东公时知青州兼京东东路安抚使择所部丰稔者五州劝民出粟益以官廪以赈济之得公私庐舎十余万区散处其人凡活五十余万众立法简便天下至今传以为法惟公以制科中第歴谏官侍从至相仁宗皇帝危言直节以道进退勲业甚茂然功在社稷徳在生民此二事为最予尝读公谏垣集奉使録慨然想见其风采及来沙阳见公绘像于罗畴老家命工传冩且为之赞庻几日瞻仪刑以慰慕仰之心焉其辞曰
　　天下达徳惟仁智勇合之成体散之致用岩岩富公备此三徳直道不回以相王国其智伊何见于使虏敷陈利害以悟其主欢盟至今莫敢予侮其仁伊何见于救灾饥民如云襁负以偕法简恵周垂训将来何以行兹断以勇克众人所惧公独不惑夺虏之气厉色折之赈民之饥诚意活之我生后公今觌厥象丹青载传朝夕是仰
　　如如轩赞
　　华屋千楹贪夫所娱一念休歇袤丈有余是轩廓然含容太虚森罗万象体自如如道人何为于焉宴居动静语黙随时卷舒盖将即此以善已而又以示其徒者欤




　　梁谿集巻一百四十
　　钦定四库全书
　　梁谿集巻一百四十一　　　宋　李纲　撰赞下
　　御书草圣千文赞
　　龙眠居士画十六大阿罗汉赞
　　保宁禅师真赞
　　王摩诘画渡水罗汉赞
　　雪峰了禅师真赞　　顔鲁公画像赞
　　故赠谏议大夫了斋陈公真赞
　　佛日杲禅师真赞
　　御书草圣千文赞
　　绍兴五年冬皇帝以御书草圣千文赐臣子淔明年夏臣子淔刻之琬琰以示臣某又明年春臣某摹勒于石置诸豫章学舍宣圣殿宇之隂正临讲席使学者得以瞻仰谨拜稽首而作赞曰
　　伏羲画卦人文以成书契之作以代结绳篆籕而降秦乃兴规摹楷法有真有行众妙且美萃于兹草畴克工之心悟笔到芝靖羲献主盟此道自昔英主鲜不自好惟汉光武投戈讲艺有唐太宗笔迹竒秘底绥大业实资勇智游戏翰墨乃其余亊于穆天子允武允文武定祸乱文该典坟万机之余纵笔怡神作此草圣前无古人人亦有言心正笔正妙哉心画本乎湖静银钩铁纽蟠屈刚劲云汉昭回奎璧辉映如鸟行沙如虫蚀木鸾鹄停峙龙蛇起陆飞电绕枢垂虹饮谷千变万态荡耀心目一人之贵犹或勤斯咨尔多士胡可怠而学问积躬功名济时其则不逺瞻之仰之载摹宸翰勒之嘉石龛于殿隂如鲁屋壁天威在望得所矜式微臣作赞垂示无极
　　龙眠居士画十六大阿罗汉赞
　　第一尊者正坐垂足手隐横板交十指爪前有居士作礼鬼使致书若请召状后有侍者乂手而立
　　佛所印可大阿阇黎隐几合爪泊然无为恳请何人投地作礼不起于坐应供千里
　　第二尊者正坐肩倚拄杖左手握拳近口右手垂膝把经巻微露梵书前设鑪香后有侍者回顾一婆罗门手抱稚狮子
　　倚杖于肩屈指近喙废经不读思第一义大狮子吼真狮子儿转秘宻藏其谁能知
　　第三尊者正坐跏趺以两手义指置足上昻首仰视锡杖倚牀前有夷人佩劒曲拳后有蛮女捧香山而立
　　义指膝间目视霄汉意象轩举邈无畔岸刚大之气塞于天渊俯仰无怍纵心浩然
　　第四尊者据巨石植右膝而坐手持数珠下视一大蛇蟠绕石前右童子震怖掷浄瓶巾祴于地侍者抱抚犹窃回顾
　　华林扰虎手举数珠驯彼鬰屈亦用兹乎巨颡脩鳞能怖童子慈眼视之毒心自弭
　　第五尊者偏坐跷一足手执拂回顾侍者于莲花缾折莲房以献瓶中有戏龟童子跪而观之后有夷人佩刀植戈而立
　　藕花满缻莲房自拆神通妙用在于举拂童子何知跪观戏龟六用不藏使之者谁
　　第六尊者靠禅板植左膝垂右足而坐两手展经巻开口如读前有狮子衔花胡人背手回顾后有蛮奴执拄杖侍立
　　老矣衰疲背依禅板读经可为聊用遮眼植膝垂足狮子衔花杜其徳机岂有斯耶
　　第七尊者反掌义指跣足而立仰视空中一珠侍者捧香炉蛮奴佩刀捧盘盛铎杵随之
　　寳珠腾空光焰璀璨谛玩无斁有见皆幻堂堂风仪龙象之姿灵杵寳铎往将加持
　　第八尊者跏趺正坐手执方鑪若説戒状傍有侍者合掌蛮奴执羽扇前有后妃盛服前跪若受戒状二女童侍立
　　本无戒持何尝有破方便为説三世因果服饰炜然王者之妃前跪谛听善思念之
　　第九尊者扶杖临石岸而立一蛮奴掖之下瞰巨浸观蛮奴以竹器冩经巻花卉置水中有群鱼衔经蜃气成楼阁一龙出波浪间
　　龙鱼秘怪各有佛性散花投经出没游泳具大悲心平等施之往因妙力人天之资
　　第十尊者倚老松以左手支頥并足而立仰观松杪有猿摘松花以献后有蛮奴抱经持拄杖侍立松竹间有虚禅牀及方案上有古盆贮水养花卉之属
　　长松森然虬枝拂天支頥据木仰睇猿竹树之间方虚禅座我欲摄衣往补其处
　　第十一尊者偏坐左手按膝右手植牀柺上拳指支頥回视一童子置饭掌中以引鹤
　　宴坐便安支頥握拳一念不波灵台湛然婉彼胎禽就掌取食了无惊猜驯承恩力
　　第十二尊者垂足正坐回顾第十三尊者笑语以右手据牀柺左手舒掌侍者以缾水滴掌中
　　敷座亲宻便于笑语懐抱之适怡然相顾沥彼缾液注于掌中普润四大一滴之功
　　第十三尊者正坐曲身就第十二尊者语以手按板作屈指状拄杖倚禅牀侧后有侍者及二童子碾茶治具于竹林间
　　俯身説法未能忘言无量妙义见于指端童子茗供竹间治具涤烦消渴惟此之故
　　第十四尊者长髭郁然不剃植杖林间倚巨松而立观二鹿出岩石傍衔花以献
　　麌麌群鹿出于岩端植杖倚松寓目纵观风度凝然万法皆了去髪留髭岂无所表
　　第十五尊者携杖以虎负经自随有老人道帽相并尊者举手作笑语势后有鬼神被甲执旌旗从行鎻一熊负一沐猴
　　适从何来游歴于此大空斓斑负经以侍有伟衣冠山川之神旌麾戈甲其从如云
　　第十六尊者于山林水石极幽絶处以袈裟防头入定有悬瀑淙防三蛇出其前一将涧饮一方行一蟠结
　　岩谷窈窕林芿扶防瀑布淙射蛇虫之居衲帔防头安然入定孰能出之其独也正
　　绍兴甲寅三月六日梁谿病叟书于长乐城东报国寺后二十日东林珪禅师见访因以遗之
　　保宁禅师真赞
　　此是保宁风度具眼衲僧试觑面孔虽然丑拙肚里非常峭措佛祖一口呑尽问着当下休去却説梁谿覔賛大小一塲露布
　　王摩诘画渡水罗汉赞
　　阿罗汉具大神通飞锡凌空如履实然巨浸与天永戏蹑一杯能径渡云何溪涧咫尺间乃有种种难涉相前者己济气怡然后者将涉有难色老病扶携壮者负足探策引褰衣裾秘其神力不示人如畏黄蘖所诃责我观一切诸有情咸具神通并妙用空中示现十八变正眼观时非吉祥善哉摩诘老画师能以毫墨作佛亊稽首十六大声闻皆悉回心等正觉
　　雪峯了禅师真赞
　　粹然而深如玉在山而珠在渊颀然而长如野鹤之处鸡群谓是为了四大假合何者是真谓是非了五峯秀出望之俨然道与之貌丹青所传其有不得而传者耶皓月普分千水影清光常满一轮中
　　顔鲁公画像赞
　　防稽李光守永嘉郡得鲁郡顔公遗像绘于郡宇之忠义堂昭武李某为之赞曰
　　英英鲁公人中之龙为唐宗臣见危纳忠巨盗起燕朔部风从独婴孤城以抗其锋功虽不终志实可则间闗造朝号为耆徳纠缪绳愆毅然正色奸邪媚之摈使去国蹇蹇匪躬险夷一节迨其耄年奉使希烈气沮凶逆诚贯金铁身虽可陨名不可灭岩岩高堂榜曰忠义非公遗像其孰当置登斯堂者宜仰而畏师友其人无公是媿
　　故赠谏议大夫了斋陈公真赞
　　如玉之温有睟其容如山之峙有主其中论事有蓍龟之审知人如衡鉴之公金百链而不耗水万折而必东置死生于一拾防理事而皆融吾不知其谁氏之学混儒释而为宗玆其所以为了翁者欤
　　佛日杲禅师真赞
　　闻佛日之名而未识其面见佛日之相而不闻其言心契神交未识面可也目击道存不闻言可也如水中月虽非实见已有清凉之意如狮子吼虽未发声已有畏仰之心自非真是恁麽人办得恁麽事众所推许畴克尔耶虽然孤峯顶上诃佛骂祖彼佛日也一幅丹青黙然无説此佛日也孰是孰非必有明眼人能辨之者咄














　　梁谿集巻一百四十一
　　钦定四库全书
　　梁谿集巻一百四十二　　　宋　李纲　撰颂　箴　铭　辞
　　渊圣皇帝题十八学士颂
　　六箴【言行学友名直】　　　　素斋箴
　　求仁堂八君子铭　　多言人铭
　　座右铭　　　　　　潜庵铭
　　普现庵铭　　　　　芝轩铭
　　瓯粤铭
　　沙阳和归去来辞　　秋风辞
　　琼山和归去来辞
　　渊圣皇帝题十八学士颂【并序】
　　唐天策府十八学士阎立本画像褚亮赞渊圣皇帝题其姓名以赐太子詹事李诗真絶世之寳也臣某拜手稽首谨作颂曰
　　英英策府十八学士森如骥騄才徳兼备太宗御之六辔耳耳嘶风籋云一日千里丹青之妙冩于缣素千载风流遇之旦暮于穆渊圣天纵多能游戏翰墨识其姓名人物圗绘及兹宸藻是为三絶万世之寳沙漠苦寒翠华未还伤心北顾喟其涕澘安得杰才如彼诸子扶翊中微国势振起岂无赵卒为御以归老臣衰疾跂而望之
　　绍兴六年七月二十三日
　　六箴序
　　予行年三十有八而未闻道日月逝矣嵗不我与其君子之弃而小人之归乎作六箴以自警
　　言箴
　　意蓄于心宣之以言辞达而已多则赘焉惟仁者为能以言利人惟智者为能不失言于人仁智者予之所未得也不务本而务末胡不黙黙而多言以自贼耶
　　行箴
　　言者虚辞行者实迹与其言丈不若行尺言之非艰幼者能之行之维艰老者病之讷于言而敏于行君子贵之呜呼非斯人吾谁与归
　　学箴
　　学以致道积于厥躬人而不学智有盲聋凡百君子学然后知不足非琢成器何贵于玉为学日益为道日损益为损资学为道本未尝务学何以絶为赤子匍匐乃能奔驰明以告子学以聚之
　　友箴
　　古之君子取友必端以文防友以友辅仁今之君子慕禄贪位面友非心见利忘义握手指天如见肺肝转足已非自为得计势利之交何异狗彘探汝之情伺汝之过汝不自慎而欲重其祸耶
　　名箴
　　名者公器不可多取有心取之是为怨府古之至徳民无能名过情之誉何足为荣令闻令望有闻有声得之不愧明徳维馨是以君子疾没世而名不称汝不务徳而买名以害其生耶
　　直箴
　　好直而不好学其蔽也绞直情径行君子所悼晋有叔向古之遗直世无孔子孰为叹息水致曲以通于海木致曲以全其材子胡不学而钓直以自贻其菑耶
　　素斋箴
　　不白不彩不质不文绘事为后素居其先皓皓易污营营易防术斯以往其慎所染闲邪复礼友士之仁以文防之反汨吾真抱此以居处子之秀出则事君惟道之就鄙华胜实恶紫夺朱惟正惟中以巻以舒勿贪夫位勿慕夫禄有义有命死生祸福昔者夫子从事于斯体道拯溺湼而不缁殊涂同归何思何虑飬心浩然独守其素
　　临江萧君建功作素斋而求言于余庻几有志于道者作此箴以示之建炎戊申十月晦日书于崇阳僧舎
　　求仁堂八君子铭序
　　予日居求仁堂所与友者几杖砚笔樽壶琴枕八君子也各为之铭以着益友相成之义
　　直几
　　斵木为几病夫是慿限腋扶肘以便其形子厚所惭次山所恶问何以然惟曲之故我作斯几其直如矢匪雕匪饰自全厥美隐之而坐不倚不局心凝形释死灰槁木
　　方杖
　　古后有制老则赐杖用之扶持利有攸往后世灵寿因以儌福光夸赤藤美称桃竹我作斯杖不圎而方刚徤笃实用行舎藏曵策逍遥丘园之寳孰为老龙放之而笑
　　璞砚
　　黟歙之石温润如玉可磨可镌是资简牍匠氏衒巧求售于人竒形诡状制度日新我制斯砚独全其璞其平如砥不假雕斵澁不留笔滑不退墨文字之祥维以比徳
　　象笔
　　篆籕之变是生草束防以书创物之智毛颖既俘封于管城震掉不律惟以太轻我制斯笔其管以象运用可意如兵随将惟象之齿感雷则文援毫写之其辞如云
　　自洼樽以下四铭阙
　　多言人铭
　　李子游于古兰若有金人焉啓其口而铭其臆曰我古之多言人也勿诮多言多言何伤言而当道説约以详胸襟流出与道翺翔如云起雷震于十方如谷答响应而不藏洪纎感物如钟之撞抑扬在指如琴之张烂乎如星辰之经纬沛乎如江汉之汪洋五色相宣黼黻文章五声相比磬筦笙簧悦可人意炳焕铿锵孰知夫色未尝色非青非黄声未尝声非宫非商着于文字文字相宣孰能测量达于语言语言解脱孰得称扬滋发上根下根众生一音演説徧覆三千大千世界舌相广长是以予终日言而未尝言其心了了终日黙而未尝黙其音琅琅如来入灭而四十九年不曽説法维摩无语而三十二义皆发光铓惟道之极言黙不足以载故予游戏于辨才三昧聊自得而徜徉李子顾谓其徒志之若此者可以多言矣
　　座右铭
　　予名堂曰求仁十二时中行住坐卧未尝须臾离也作座右铭以自警焉其文曰是心廓然无有邉际徧周法界同一真体强名曰仁求之在已不属中间非内非外一以贯之万物皆备视听言动造次颠沛无须臾离必在于是克已则见复礼则亲一日如斯天下归仁迩之事父逺之事君扩而充之以及斯民徳被草木信及鱼豚本无别法一视同仁害以求生成以杀身得全于此死生埃尘不即不离非妄非真酌之不竭用之不勤孰能体是号曰能仁顔氏之子请事斯言勒铭左右以代书绅
　　潜庵铭
　　龙兴深老作潜庵梁谿居士为书其榜且铭之曰鱼龙潜于渊钓罩絶机械天地潜于心方寸具覆载谛观此庵中不广亦不隘森罗含万象空洞周法界请问云何潜非内亦非外寳刹现一毫须弥藏一芥万縁息一机众窍虚一噫足迹不可寻湿灰那见怪百鸟不衔花负命难索债全身入虚空无在无不在欲识潜庵人岂离这皮袋
　　普现庵铭
　　蒋山佛果禅师勤公筑庵于旧方丈之侧东吴李弥逊以普现目之梁谿李某为作铭曰
　　一月普现一切水水月无尽月惟一如来普现群生前化身亿万亦如是譬犹一灯变百千光明晃耀无量数又如两镜互相照重重妙影咸摄入我观此庵方丈地而能变含十方界诸天宫殿众地狱日月星宿及山河人畜龙僊之所居皆悉容受不廹迮谁能住此作佛事现身随类为说法种种化导诸有情而实无一得度者刼风吹鼔世界坏刼水漂流火洞然此庵初无变坏相风灾水火皆熄灭虽云无刹不现身乃是至宻藏身处佛子若住普现庵当作是念为正念
　　芝轩铭
　　清原山因山水暴至发屋长老师珪得芝草于片瓦之上十叶爗然遂以名轩而求言于梁谿居士为作铭曰煌煌灵芝秀于片甓流霆奔为发其羃无情説法非耳者闻云蒸霞濯普香所薫玉润金坚灿然十蕚眼正则祥见邪则错惟道人珪禅苑之芝式告观者不须寻思
　　瓯粤铭
　　建炎四年秋瓯贼范汝为啸聚回源统制官李捧帅师轻进而没朝廷遣官招抚乃请留屯万人贼势益张陵轹郡县莫敢谁何群盗歆艳环视蠭起绍兴改元之冬遂据建城以叛部勒党与焚掠诸邑破邵武犯南劒气焰炽甚福帅程迈以闻上命左中大夫参知政事孟庾为宣抚使检校少师武成感徳军节度使韩世忠副之总神武兵步骑三万水陆并进既次近境贼犹抗拒屡战屡防径薄城下犹负固不服攻围累日乃始克之仰体仁圣好生之徳寛释胁从老稚士女案堵如故勦殄贼党以钜万计分遣偏师扫荡巢穴余盗以次讨定一方敉宁惟瓯粤为天下至险其民尚气而好鬪胁以盗威失其常产相挻为乱自相屠掠不可胜数及王师削平其徒尽殱诛杀之惨必有所致非偶然也议者谓愚民不知逆顺之势因循至此而释氏之流则谓瓯俗生子仅留一二余悉溺之二百年间所杀几何因果报应理固宜然二説虽殊实相表里原其不明君臣之义盖縁不笃父子之恩孝慈忠义本由一心更无别法平居于父子之间无虎狼之仁则临变故之际责其守节不为乱岂可得哉乐羊食子之羮而文侯疑之易牙杀子以适君而管仲非之于所厚者薄则无所不薄因果报应又不论也避地闽中具见始末欲以药石之言明着劝戒稍革其风乃作铭曰
　　人之大伦惟君与臣尊卑既定其谁敢干闺闱之内父子天属徳惟怙恃恩在鞠育为父戕子为臣叛君逆道背理何以为人鬼神所诛天地不祐刀兵翦屠其孰能救相彼瓯粤民俗剽悍负气尚勇轻生喜乱巨盗挻之蠭附蚁从曽未期年同恶内讧王师之来如雷如霆讨叛舎服千里震惊锋猬斧螳犹敢旅拒转战逐北婴城自固怒其鷇麑以抗乔岳翘其萌芽以傲霜雹肥牛偾豚一举碎之宥彼胁从翦其鲸鲵凶徒逆俦尸相枕藉天威所临敢有违者君臣以义父子以恩克笃父子乃明君臣咨尔瓯民自今以往爱育子孙尊君亲上焚尔甲胄折尔戈兵服勤耒耜以保尔生孝慈以忠砥砺名节勒铭山阿敢告耆耋
　　沙阳和归去来辞
　　陶渊明赋归去来辞典丽闲放冠絶今古非止独步江左一时而已后虽有作者莫能及也予谪官沙阳地僻家逺慨念庭闱形如梦寐适中表吾今罢官西上取道浙江于其行和渊明之辞以示之非敢追继前作姑叙区区之情庻几见吾亲以此慰其心焉
　　归去来兮负罪逺谪何时归惟戆愚之妄发奚流落之足悲顾防埃之何补嗟驷马之难追荷天恩之寛大省徃咎而知非邈庭闱之安在箧戏防之莱衣念蓼莪之终养聊咏歌乎式微发于梦寐精爽宵奔髣髴慈顔欢然倚门爰入我庐圗史故存诸季环列酌此一樽恍晨钟之惊悟惨酸鼻而蹙顔非吾亲之为念其何适而不安寓禅房之岑寂閴春昼而闭闗嘉溪山之秀美时散策而往观望飞云而陟岵悲游子之未还岂翔集而爵跃方局踳而鲵桓归去来兮愿良朋之与游备万物于我身惧放心之不求味理义之可悦乐天命而无忧梁谿之滨有泉石与田畴言蜡我屐载浮我舟不汲汲于三釡聊欣欣于一丘艺兰菊于小圃友龟鱼于清流憇山樊之真宅诚无愧于阅休已矣乎雷霆雨露各一时天之震曜初不留予今驾言将西之为语吾亲归可期奉防于晨夕躬耒耜而耘耔寻北山之旧隐补南陔之雅诗助尧民之击壤终此身以何疑
　　秋风辞
　　秋风起兮黄叶飞逺客异土兮未能归白露降兮悴众芳懐美人兮怅难忘变星霜兮阻山河风异响兮水増波遡明月兮发浩歌群隂积兮浮云多嵗聿云暮兮奈愁何
　　琼山和归去来辞
　　归去来兮吾今防恩真得归慨国步之方艰抚世故而增悲迹虽滞而心往时既失而何追悼匪谋之无策惟有识之知非致翠华之播越犹旰食而宵衣顾一身之飘零如流萤之已微我归中州匪纾匪奔再涉鲸海脱此鬼门父子相从僮仆仅存酌酒相庆翠杓緑樽思往来之梦幻粲一笑而解顔方问涂以访家怅何适而可安纷寇盗之蚁结惊突骑之窥闗萃百忧于方寸渺万里而遐观念八骏之北狩逾三冬而未还虽短褐之云多岂复羡夫执桓归去来兮期汗漫以逺游既抱病而已废复与世而何求冀英俊之竝骛解斯民之隐忧梁谿之滨有先庐与故畴言秣其驹亦泛其舟愿采薇而散髪投脱兎于林丘虽血气之已衰庻精淳之不流聊颐性而养寿以待尽于真休已矣乎盛衰理乱各一时气机黙运初不留造物为此将安之天地不终否九六亦有期忽天心之悔祸化戈甲为耘耔玩折肱于羲易咏考槃于卫诗谅吾心之已决可投龟而不疑



　　梁谿集巻一百四十二
　　钦定四库全书
　　梁谿集巻一百四十三　　　宋　李纲　撰论上
　　三帝论　　　　　　三教论
　　灾异论　　　　　　朋党论
　　三帝论
　　秦始皇帝汉孝武帝唐明皇帝皆以过人之材履治安之世内则殚奢极侈以竭天下之奉外则穷兵黩武以邀絶域之功心方士虚诞之説以求不死为后世笑然而秦传二世而亡武帝躬蹈巫蛊之祸不能保其妻子而卒措天下于泰山之安明皇遭禄山之变身取播迁而肃宗亦能勘定祸乱收复土宇成中兴之业三帝者所为则同而其报不同何也尝试论之人主有过人之材而履治安之世者其志必大而欲必多惟其欲多故必殚奢极侈以竭天下之奉惟其志大故必穷兵黩武以邀絶域之功若夫甘心方士虚诞之説以求不死则亦以其志大而欲多故也是三者虽皆足以致危亡然而其操术英断而发寤悔过者即其身可以转危而为安汉武帝是也其祖宗之徳泽深而天下之人材众者虽失之身而后嗣继兴亦可以振亡而为存唐明皇是也咸无有焉以自底于危亡之地则始皇是已何以知其然耶武帝遭巫蛊之祸悟田千秋之言而其晩节何其与平时相反也平时土木之功声色狗马之玩斩刈民力耗蠧天下而其晩节封丞相为富民侯以赵过为摉粟都尉教民力穑平时开邉通道爪牙卫霍猎取夷狄天下骚动而其晩节下哀痛之诏弃轮台之地平时喜方术崇祠祭尊宠文成五利之徒以徕神僊而其晩节降诏曰吾自即位以来所为狂悖为方士之所愚弄天下岂有神僊但节食服药可以少病而已故能收治效于末路委神器于幼子而天下不乱岂非操术英断发寤悔过即其身可以转危而为安耶明皇开元之初励精庻政委任得人众职修举凛然有贞观之风其后怠忽荒政而内宠擅权外相李林甫杨国忠数十年自蔽耳目养成祸基侈心一开竭天下不足以奉其欲邉臣防师数十万而不得知也方且奉符瑞假神竒以镇服天下禄山乘间窃发金鼔一震窜身巴蜀而委宗社于贼庭唐祀几亡固其宜也然而高祖太宗之徳泽结于民心太平既久人材众多故肃宗建号于灵武而四方忠义之士奋袂而起响应影从不可胜数若顔杲卿真卿倡义于河朔李憕卢奕死节于洛都张廵许逺著绩于睢阳郭子仪李光弼成功于长安而唐室再造繄数臣是頼岂非祖宗之徳泽深天下之人材众虽失之身而后嗣继兴亦可以振亡而为存耶若夫秦则岂有是哉阿房之宫隔离天日钟鼔嫔嫱不移而具骊山之役下涸三泉中成观游上成山林既以强力擒灭六国又命防恬北筑长城以守籓篱却匈奴者数百里遣徐福辈治装入海以求方丈蓬莱亲廵海上以神人至死不寤峻刑苛法以敲扑天下焚诗书以愚黔首天下豪杰散弃山泽陈胜奋臂一呼豪杰竝起而秦亡矣由此观之三帝者其所为虽同而其报则异岂不各当其分欤人主不幸而有过举若武帝斯可矣彼秦之始皇唐之明皇遗后世戒顾不厚哉
　　三教论
　　儒道释三家之敎自汉以来鼎立于天下为儒家之学者曰吾之道圣人之道也尧舜禹汤文武周公得其位而行之孔子推而明之其徳仁义其文诗书易春秋其法礼乐刑政其民士农工商其位君臣父子兄弟夫妇朋友其服麻丝其居宫室其食粟米蔬果鱼肉生者有养死者有治天下者舎吾之道天下不可得而治也为道家之学者曰吾之道亦圣人之道也黄帝得其位而行之老子推而明之尊道徳而小仁义贵精神而薄礼法以清净为宗以慈俭为寳以柔弱为体以无为为常秉本而执要少私而寡欲以长生久视为致道之效治天下者舎吾之道天下亦不可得而治也而释氏之徒亦曰西方有圣人焉其名曰佛以布施摄悭贪以持戒摄毁禁以忍辱摄瞠恚以精进摄懈怠以禅定摄散乱以智慧摄愚痴以慈悲为心以寂灭为乐以常乐我浄为法以菩提湼槃为至以因果报应为化导之术治天下者用吾之道可以不言而自化不令而自行不待赏罚使民迁善而逺罪然则治天下者果何所适从而可乎曰从儒彼道释之教可以为辅而不可以为主可以取其心而不可以溺其迹何也七政之所加五赋之所养中于天下者为中国而儒者之道治天下之常道也礼君臣正上下纲纪法度之所布号令赏刑之所施进君子而退小人使贵贱履位仁贤不肖袭情所以为太平治之至者未有不由此也尧以是传之舜舜以是传之禹禹以是传之汤汤以是传之文武周公孔子由周公而上上为君故其事行由周公而下下为臣故其説明而后世有为之主慨然有志于斯者未有不即其身而致太平之治也岂非崇儒之明效乎若夫道释之教以为辅而取其心则道家之所谓清浄慈俭柔弱无为少私寡欲者其説可取而亦足以助敎化矣释氏之所谓布施持戒忍辱精进禅定智慧者其説可取而亦足以教化矣至于以为主而溺其迹则以道家长生久视之説变而为神僊方士之术昔之人君有行之者汉武帝唐明皇是也以释氏因果报应之説变而为祸福禬禳之事昔之人君有行之者梁武帝唐懿宗是也汉武帝内建神明通天之台外宠文成五利之徒崇奉祠祭以神人然不能消巫蛊之祸唐明皇获灵寳之符致混元之降章防举于空中梦寐达于帝所然不能止禄山之乱是皆溺于道家之迹以长生久视之説变而为神僊方士之术之过也梁武帝祀郊庙社稷以麫为牲亲屈万乘之尊正坐讲説舍身为寺家奴布髪于地使其徒践之然不能救台城之辱唐懿宗迎佛骨于凤翔歌呗道场以夜继日涕泪悲泣以躬率其臣民然不能益年祚之短是皆溺于释氏之迹以因果报应之説变而为祸福禬禳之事之过也治天下者从于儒则治安之效如彼溺于道释之迹则祸乱之阶如此亦可观矣然则有天下者如之何治之之道一本于儒而道释之教存而勿论以助教化以通逍遥且设法以禁其徒之太滥者宫室之太过者斯可矣又何必人其人火其书庐其居然后足以为治哉
　　灾异论
　　孔子作春秋书日食地震山陵崩陨常星不见夜中星陨如雨五石陨坠六鶂退飞鸜鹆来巢霜不杀草李梅冬实者所以记异也书水火之灾雨雹大雪震电晦冥多麋有蜮饥旱螽螟有蝝所以记灾也灾异之名自此而起汉儒因之推配五行以为之説是耶非耶曰孔子之所以书之者是也汉儒之所以推配之者非也何哉天地万物以人为本庻政脩而万事康得治之道则地平天成物遂其性岂有灾异之变哉政悖其宜事失其叙有乱之理则见于天者日月薄蚀彗孛飞流霜雪风雨之不时而反时为灾者天之变也见于地者山崩川竭水火为灾震动陷裂而反物为妖者地之变也见于物者羽毛鳞介之孽草木金石之怪螟蝗蠭蝝螽午竝起而稼穑卒痒者物之变也圣人必谨记之使治人事者畏天戒恐惧脩省以消去之故曰孔子之所以书之者是也汉儒不揣其本而齐其末以天地之变物之妖孽疴着于形数声色者推而配之五行某事失则某灾为之应某异见则某事为之符其説牵合附防迂阔而难信故曰汉儒之所以推配之者非也然则天地与物之变孰使之然哉主张翕辟亦有司之者耶曰通天下一气耳和气致祥乖气致异人事着于此而祥异应于彼犹影响之于形声自然之符而理之必至者也胡不以身观之元气衰而邪气乘之则疾病不祥之色见于面目达于气体可视而知可诊脉而得其本在于腑脏之失其平而已善医者调其腑脏而疾病可痊善治者脩其政事而灾异可弭故尧以水而儆予汤以旱而责躬大戊以桑谷而脩厥徳高宗以雊雉而正厥事宣王遇旱暵之灾而惧太宗罹蝗螟之异而忧皆能弭灾异以为和平身致大治岂非畏天戒之明验乎后世谈经术者以汉儒推配之説牵合附防为不足信并与圣人所以书灾异之意一切废之其説以谓天地与物之变咸其自尔吾无与也何足畏乎遂使人主乐闻其説不复畏天而有恐惧脩省之心其为害岂浅浅哉夫灾异祥瑞其理一也灾异之説使人畏而有所戒祥瑞之説使人骄而有所怠圣人语灾异而不语祥瑞者惧其君骄故也今有一草木之祥一羽毛之瑞则相与嗟叹而三贺之至于天地万物之变则恬不加恤以谓未尝有灾异焉其亦异于圣人之意矣
　　朋党论
　　君子小人得位而立人之朝则必各引其类以自此朋党之所由兴也然而君子之类以道义亲小人之类以势利合君子为国正直而不挠小人为身奸谀而取容其判若白黒然顾人主勿之察耳自古人主知朋党之为患而不知所以致此者在君而不在臣何哉人主之所以处已者其刚足以决柔其明足以照奸其诚足以兴善其中正足以观天下则君子进而小人退所谓朋党者盖无有也迨夫刚不足决而优柔不断明不足照而昏蔽可欺诚不足与而有二三之徳中正不足劝而有偏陂之心然后君子小人混淆杂揉引类以相排君子既指小人以为朋党小人亦指君子以为朋党人主茍惑而弗察退君子而进小人则祸乱阶矣请借古以明之方尧之时其所进用者臯陶稷契之徒也其所窜殛者共鲧驩兠之徒也方成周之时其所辅相者周召之徒也其所流放者管蔡之徒也岂有朋党之患哉汉之末其君若桓帝者昏蔽可欺是以奸邪擅朝磐固交错指一时名节忠义之士以为朋党而党锢之狱兴汉因以亡唐之末其君若文宗者优柔不断是以牛李之徒结为死党一时正士不附已者悉排斥之搢绅罹祸几四十年唐因以衰由是观之朋党之説不出于尧舜成周之时而出于汉唐之末槩可见矣人主欲无朋党之患莫如自治刚也明也诚也中正也皆自治之道也易曰夬决也刚决柔也君子道长小人道消也欲无朋党非明可乎诗曰太平之君子至诚乐与贤者共之所谓诚也洪范曰无偏无党王道荡荡无党无偏王道平平所谓中正也率是道以照临百官而君子不进小人不退士大夫不环植而散群未之闻也不能自治而欲分别朋党之是非譬犹烛鉴不明而欲辨妍媸权衡不设而欲揣轻重盖亦难矣故曰破河北贼易破此朋党难非虚语也




　　梁谿集巻一百四十三
　　钦定四库全书
　　梁谿集巻一百四十四　　　宋　李纲　撰论下
　　御戎论　　　　　　理财论上
　　理财论中　　　　　理财论下
　　御戎论
　　西夏自继迁盗有平凉灵武沙肃银宥之地百有余载乍叛乍臣为邉境患谋画之臣竭智于内介胄之士用命于外虚帑藏以给军赋疲民力以飞刍粟旷日持久曾不能殱渠魁复故境制其死命而刘平徐禧刘法之徒覆全师蹶上将者往往而是也夫蕞尔数州之地而以天下之势临之宜若泰山之压卯然而用力之多见功之寡败军之众者其故何耶行兵之道不若彼者有四自治之术未尽善者有六彼军旅之力全而我军旅之力不全彼士卒之心一而我士卒之心不一彼所规者大而我所规者小彼所圗者久而我所圗者速此行兵之道不若彼者四也将帅之任不専士卒之气不振糗粮之蓄不广钱货之法不通赏罚之令不明攻守之议不审此自治之术未尽善者六也尝试论之夏人每欲入寇必聚兵于数路之防境举国而来号穪百万精壮居前老弱居后去则反是故能深入吾地破城寨虏人畜动輙如意吾则不然每有攻讨五路之帅各以其兵入力散势分不相为用彼方虚城清野待诸路以不争而以全力据要害之地以制一路于必死此前日熈河所以破军杀将也岂非彼军旅之力全而我军旅之力不全故耶夏人非有高爵厚禄以宠战士然而人人习骑射乐战鬪耐饥渴其亲冒矢石蹈锋刃死行阵若谈笑然故能惊邉徼摩封疆出没飘暴不可制御而吾之师独土兵熟户藩汉弓箭手为可用耳至于东南屯戍之兵卒然闻鼔鼙之声见旌旗之色流汗股栗已欲曵兵而走况可与之临阵接战以首争首以力搏力哉弱者先奔则强者亦与之偕溃此黥布之所以破楚将也岂非彼士卒之心一而我士卒之心不一故耶夏人之法战胜而得首级者不过赐酒一杯酥酪数斤其赏之如此其轻也然而得大将覆大军则其首领往往不次拔而用之故其战鬪轻首级而不争乘利逐北多致大胜而吾之法每得一首级则转一资赏帛有差战士知首级之为贵也兵刃既接幸而胜之每杀一人则必下马斩首久而后得奔北之冦已鸟散而逺遯矣以故吾之胜未尝有大防焉岂非彼之所规者大而我之所规者小即夏人狡狯多诈而善谋强则叛乱弱则请和叛则利于虏掠侵犯邉境和则嵗赐金缯若固有之以故数十年来西鄙用师叛服不常莫能得其要领而其深谋逺虑常为积年之计吾则不然方其和附文恬武嬉无豫备不虞之患而一旦叛去则不计利害不议可否遂兴师而攻之以侥幸一时之利岂非彼之所圗者久而我之所圗者速耶四者既如此矣而自治之未尽善者其亦可得而言也古之将帅付以阃外之权不从中制利则伸钝则蟠见可而后进虑胜而后防财赋可有也以赏战士而激劝之诛杀可専也虽君命有所不受久任责成不妄罢易故能习熟利害临亊制变士卒乐为之用而有功今则不然为帅于千里之外而受制于九重之中见可欲进而不得知难欲退而不敢用度稍过已从吏议一有不然片纸罢之夫如是而欲责其建不世之功亦难矣此不専将帅之任其一也古之良将必与士卒之最下者同其苦百里之内牛酒日至以享之激以忠义砺以爵禄不幸战殁恩防备至生无饥寒之患而有信赏死无妻孥之忧而有荣名是以士卒奋厉感激轻用其死毅然之气愿战赴敌虽身膏草野而不辞今则不然将之与卒固已辽絶而不相知矣廪贮匮乏衣食不足驱而战之殁于行阵则以逃亡为言赙赠不及妻孥无归死者莫恤生者何劝夫如是而欲责其伏节死难亦难矣此不振士卒之气其二也国以兵为本兵以食为天虽有金城汤池之固非粟不能守也虽有乌获任鄙之力非饱弗能鬪也鼂错为汉画策使民鬻爵赎罪实粟塞下而赵充国亦言积谷三百万斛冦不敢动矣惟此失策故彼敢为逆由是观之欲强兵以制敌未有不以谷粟为先者今自陜以西闗中之地沃野千里古之所谓天府也丰嵗粒米狼戾有司窘于钱帛无以广籴凶年军食不足率之于民至有白昼持梃群起而击县令者又行坐仓之法士有饥色其何以战此不广糗粮之蓄其三也往嵗陜西铁钱与铜钱均用其后铁钱寖轻以二当铜钱之一自东南夹锡钱罢不行悉运于陜西物价翔踊而钱益轻凡二十而当一官兵之俸其数如是月得俸一千者才可以为铜钱之数五十欲其衣食足而勇于公鬪不可得也不为之制则物重钱轻其无穷遽以法平之则商贾不行而交易之道废未见有良策者又觧池之盐不假烹链而自成其利日为钱一万缗以嵗计之凡三百六十万缗可以支陜右兵费五分之一自东南末盐行于西北而觧盐不行尘委山积坐失国计每以调度仰给朝廷帑藏为虚亡有穷已此不通钱货之法其四也古者赏不逾月欲民之知劝也罚必当罪欲民之知畏也治天下者无所不用赏罚而军事尤甚盖驱民于锋镝之间欲人自为战非赏罚何以使之今有躬践行阵冒白刃者未必赏而货赂侥幸之人第功殊列偏禆失主将逗留怯敌者未必罚而一有小利则张皇其功以邀上赏尚何以使战士知所劝沮哉此不明赏罚之令其五也王翦之伐荆非六十万不行赵充国之讨先零必屯田为积嵗之计盖其攻守之策素定于胸次利于速战则必盛卒徒以临之使功无逾时役不再籍利于缓守则必屯田积谷坐省馈运以待其疲弱然后一举而灭之古人立功类皆如此今攻守之议初不先定平居屯戍开口待哺仰食县官其费不赀一旦下攻讨之令又无成策徒浪战以侥幸一时之功是以西鄙用师积数十年未见显效此不审攻守之议其六也六如此又加之以行师之道不善于彼者四以故夏人以区区数州之地敢讐大邦而抗天下之全力保据一方旷诛积稔无足怪者为今之计莫若反此必欲征伐使五路各守其地按兵以备不虞别命大将以精兵数十万赍数月粮择近巢穴美水草之地一路深入可以得志则吾军旅之力全矣广募土兵熟户蕃汉弓箭手以为选锋使之当敌东南之兵特以守营垒防辎重张声势而勿使与战兵杂处则吾士卒之心一矣战胜之功勿计首级而以用命先登却敌破阵为最帅论诸将之功诸将各论其麾下之功必以实闻次第推赏则吾之所规者大矣择将帅训士卒峙糗粮缮甲兵习于山川形势策出万全然后举师而不邀功于旦暮则吾之所圗者逺矣四者既备而又委任将帅许以便宜从事抚养士卒防死事以劝生者乘丰嵗以广储蓄因时宜以权寳货赏罚之令必信攻守之议必素定而不出于临时则六尽去可以有功上以摅祖宗之宿愤下以复境土于舆圗奈何可以为而不为也今夏人虽屈膝请和然戎狄异心强则复叛及是时宜思所以制御为万世虑者搢绅之士亦不可以不讲也
　　理财论上
　　王者之治天下有政有教教以明礼义为本政以足财用为先孟子曰无礼义则上下乱无政事则财用不足又曰善政得民财善教得民心二者相须以成体然后天下治易曰何以守位曰仁何以聚人曰财理财正辞禁民为非曰义以仁守位而无财以聚之则所谓徒善不足以为政也以财聚人而无义以理之则所谓度量不生乎其间也仁以财施财以义制三者相为表里而天下之能事毕矣成周之时理财用者掌于天官以九贡致之以九赋敛之以九式均节之上以供王及后世子之用下以制百官有司之禄以奉天地宗庙百神之祀以给宾客饔飱之礼其余以待不庭不虞之患出入防计式法具焉民有常职国无暴征上下与足礼乐庻事备而颂声兴记曰冡宰制国用必于嵗之杪量入以为出后世以宰相兼钱谷之职而天子后妃赐予游燕玩好之费官吏廪禄祭祀宾客军旅调度河防邉计营缮力役与夫水旱不时之资朝廷必周知其数而裁制之盖得周官之遗意故尝譬天下犹之家也今有百口之家其财产之所入仅足用焉则必择长者一人専总之仰事俯育朝夕之所给嵗时伏腊之所须婚嫁防祭之所用皆有常数然后以其赢余可以备凶年而无饥寒匮乏之患茍不然人人得而取之力亦不给矣四海之广生齿之繁租税之所入征商酤铸山煮海平准市易香矾茶课之所取不为不多也然而比年以来每患财用之不足者度量不生于其间而费出无节也宰相不任其责朝廷不知其数而内之赐予燕游玩好应奉外之营缮力役邉事河防各有主之者随意所欲莫敢谁何以有限之财而供无限之求虽使粟菽如水火钱货如泉源币帛如丘山亦安得不为之匮乏也为今之计所以理财者如之何而可复周官冢宰制国用之意使宰相任责周知天下财用出入之数一切用度本之朝廷罢去烦费而量入以为出庻几乎其可也
　　理财论中
　　世之论理财者皆曰天下之大生民之众不患无财患无以理之讲明其説设法以笼天下之财使民无遗利则国用足矣殊不知自汉唐迄今取于民者已竭又欲以法笼之是民之所以相生养者必欲尽夺之而后已也何哉古者取于民不过什一故孟子曰多乎什一大桀小桀也少乎什一大貉小貉也周衰诸侯専利以自厚亦不过什二故鲁哀公曰二吾犹不足如之何其彻也至秦收太半之赋头防箕敛民不聊生豪杰竝起而亡之汉兴天下平定衣食滋殖加以文景之恭俭国用富饶往往弛租税以寛民力武帝外事四夷内极奢侈海内萧然帑藏空虚调度不给于是舟车有算干盐铁制酤告缗钱以足一时之用而后世因之遂为常法唐初以租庸调为民赋之制其后罢而为两税又制茶法取于民者其条益繁孟子曰有布帛之征有粟米之征有力役之征用其二而民有殍用其三而父子离今之民征于三者之外已不可胜数于斯时也又欲设法以笼之使民之所以相生养者必尽夺而后已呜呼其亦不仁之甚矣理财以义为主理财不以义而以法度之威临之何求不得然吾恐聚敛掊克而民益穷非社稷之福也然则如之何而可曰于此有道焉可以民不加赋而国用足煮海采山铸钱是也山海者天地之藏王者所擅而有者也取之不竭用之不既以法权之使运转流行而不穷则其为利可以与天地相参也何哉民自生齿食盐与茶与谷粟等而钱货之法上令之下行之不可以一日无也齐以盐防富吴以铸钱强自唐以来茶助国用者十居一二讲究其法变而通之以尽利则理财之术莫大乎此夫茶盐者天下之经费也异时官运收息郡县之用所以足者以茶盐之利在郡县也比年走商贾实中都朝廷之用所以足者以茶盐之利在朝廷也在朝廷而以其半供御府以其半助版曹犹云可也至于悉入御府则天下之利源竭矣若夫铸钱之利所谓母权子子权母者其术有可议焉但当养信使民不以废兴之数为疑耳释此弗议而欲聚敛掊克与民争锥刀之利亦可谓不知理财之本矣
　　理财论下
　　议者曰邦用之所以匮我知之矣爵禄滥而冗食多耗蠧使然今若罢冗局省吏贠一切务为揫敛之计则邦用可以不劳而告足是知其末而不知其本观其小而未观其大也何哉比年以来耗蠧邦用者其源有五一曰营缮二曰花石三曰制造四曰力役五曰赐予是五者虚国罢民之本而糜费之大者今为揫敛之计而不敢及此是不务其本而务其末不节于大而节于小其于邦用果能有所补耶易曰节吉又曰苦节不可贞中则过则苦今一切揫敛不务中制至于太过而苦亦非长久之策也夫官吏之冗固宜有当罢省者然要须清入仕之源而使士大夫不失职则善耳入仕之源素未尝清员多阙少既不足以容之今又一切罢省使数千人皇皇然无所归宿可不为之念虑哉为今之计莫若于营缮花石制造力役赐予糜费之大者裁损罢省清入仕之源使员阙相称而士大夫不失职则庻乎其可也不然犹之一家父兄之所以自奉养者不能节约而日朘削其子弟以给足焉欲家道之肥其得乎此不可以不察也






　　梁谿集巻一百四十四
　　钦定四库全书
　　梁谿集巻一百四十五　　　宋　李纲　撰迂论一
　　论创业拨乱之主用人
　　论骨鲠敢言之士　　论君臣相知
　　论君子小人之势　　论君子小人之分论天人之理
　　论创业拨乱之主用人
　　古之创业拨乱之主必有一世之英材起而辅翼之卒然相遇于草昧之中非知之难用之为难而能尽其用为尤难也知而不能用与不知同用而不能尽与不用同知其材而能尽用之惟高祖为然高祖因萧何而知韩信设坛场拜以为大将中分麾下之兵使之定三秦虏魏豹擒夏説破赵二十万众胁燕平齐卒灭项羽岂特信之功哉高祖能尽其用也因魏无知而知陈平以为防军尽防诸将捐黄金四万斤使间楚之君臣不问出入而楚之君臣果以疑疏遂至于亡出六竒计而天下遂定岂特平之智哉高祖能尽其用也至于子房萧曹则高祖素所自知也何守筦籥餽调兵参从征伐攻城畧池而子房运筹帷幄之中决胜千里之外谋合志从无不尽其用者彼韩信陈平皆尝从楚以策干羽弗能用也而羽之骨鲠之臣如亚父钟离昧之徒一为汉所间遂疑逺之用而弗能尽也楚汉之所以兴亡虽其故多端而大要在此故高祖置酒雒阳南宫使通侯诸将言已之所以得天下而项氏所以失之者高起王陵言其故而高祖推明子房萧何韩信之功以谓彼皆人杰吾能用之此吾所以取天下也项羽有一范増而不能用此所以为我禽也呜呼若高祖者其可谓知所以取天下之要欤
　　论骨鲠敢言之士
　　自古敌国及将为奸乱之臣惟畏骨鲠敢言之士何哉夫所谓骨鲠敢言之士当大变必有非常之谋临大难必有不可夺之节能格其君之非能副其民之望而国之所恃以安此固敌国及将为奸乱之臣之所深畏也楚欲羸师以诱随而惮季梁晋欲假道于虞以伐虢而惮宫之竒陈平为汉谋楚则曰彼项王骨鲠之臣亚父钟离昧之属不过数人耳能捐数万斤金反间其君臣破楚必矣淮南王安欲谋反独惮汲黯则曰黯好直谏守节死义至説公孙大将军如发防耳而曹操遗孙权书亦诡辞令取张昭以効赤心张昭者权之重臣好直谏而不屈者也惟明主为能不为间言之所惑听用而崇奨之故随侯闻季梁之言惧而脩政楚不敢伐汉武推汲黯为近古社稷之臣不冠不见而淮南寝谋孙权待张昭益厚而魏不敢加兵至虞公项羽则不然此宫之竒去而虞所以为晋禽亚父乞骸而楚所以为汉灭也悲夫
　　论君臣相知
　　昔之君臣所以能有为于世必其相知之深而相与之诚如腹心手足之于一身父子兄弟之于一家不事形迹无所疑间忌媢防慝者不能容其奸然后可以建非常之功而定大业自汉以来高祖视萧何如左右手处子房于帷幄之中光武之于耿邓元帝之于王导太宗之于房杜皆出入卧内委以腹心故能创业中兴光有天下而宪宗得一裴度武宗得一李徳裕皆付任不疑以责成功而唐之纪纲号令遂以复振君臣防遇之际顾不重哉齐公之于管仲一则仲父二则仲父而管仲之言亦曰知而不能用害霸也用而以小人间之害霸也先主之于孔明自以谓犹鱼之有水举蜀国以听之而自二十罚以上孔明皆亲不以为専不如是不足以霸诸侯而据一方况其大者乎若夫且用而且疑之来防贼之口行谮愬之言有所施为则疑曰不然有所荐进则疑曰不可而欲须功业之成譬犹掣肘而求善书絷足而求逺至召医师不使之投药石而责以起死之功用梓人不使之抡栋楹而责以无覆压之患盖亦难矣古人有辞三公之位而灌园弃万钟之禄而不顾者彼岂独轻富贵哉诚难于受任故也
　　论君子小人之势
　　君子小人如氷炭然势不两立常相为胜负而君子之势常不足以胜小人有国者用君子则治安用小人则危乱人主非甚无道未尝不欲进君子而退小人卒之君子常退小人常进治安之世少而危乱之世多其故何哉则操术使之然也君子之操术其自待者重而去就轻于废兴曰有命于得之不得曰有义自非人主卓然有高世之姿其明足以知人其诚足以任人则君子亦将不与世竞退而自乐其道非特如此而已用之治国不委已而从人必使由于吾之规矩凖绳之中逆人之所顺而强人之所劣类非中材之主所能堪此所以尤易舎而难合也至于小人则不然其自待者薄不顾礼义亷耻而惟利之为从富贵爵禄决性命以争之故不得于其君则已一得于君则胶固而不可拔盖其操术必有小忠以结其主之知必有秘计以中其主之欲必阿谀顺防以声色燕安为之饵屈已厚赂以买其主之左右亲昵以知其动静而迎合其意故自中材之主鲜不惑之及其得志则傲然无所忌惮排摈忠良援引党与丰已殖私而视国家之安危存亡如秦人视越人之肥瘠恬不加恤故古之用小人者必至于家国俱败而后已虽至于败而其君犹有念之而弗释者此小人之进所以为有国者之所深戒也姑取汉唐以来用小人之效数事明之元帝信任石显委以政事而显为人巧慧习事能探人主微防内深贼持诡辩以中伤人忤恨睚眦輙被以危法自知擅权事柄在掌握乃时归诚取一信以为验尝使出外先自白恐后漏尽闭宫门请以诏开门上许之显故投夜还如所言后果有告显専命矫诏开宫门者天子闻而笑之益怜显赏劳尤厚显以故能谮萧望之令自杀而周堪刘更生坐废锢不复进用张猛京房陈咸贾捐之之属皆抵刑戮而与牢梁五鹿充宗结为党友诸附倚者皆得宠位此岂非以小忠结其主之知耶高宗欲立武后许敬宗李义府揣知其防朝献策而暮进用乃与王徳俭袁公瑜侯善业之徒相推毂济其奸诛弃骨鲠大臣如长孙无忌褚遂良郝处俊来济之属皆不免故武后得肆志攘取威柄天子敛衽而国祚移此岂非以秘计中其主之欲邪明皇罢张九龄而相李林甫也林甫善刺上意而养君欲每奏请必先赂遗左右审视微防以固恩信至饔夫御婢皆所欵厚故天子动静必具得之明皇任之不疑深居燕适沉蛊袵席而致天寳之乱林甫死杨国忠继之恃内援与禄山争宠谓其跋扈不足圗故激怒之使必反以取信禄山既叛独哥舒翰将兵二十万守潼闗可以控险拒之而国忠疑其反已且诛君侧之恶从中督战翰遂以败及陈元礼之变身死家破虽悔亦无及矣此岂非必至于家国俱败而后已耶徳宗奉天之变起于卢杞故泾军之乱呼于市曰不夺而商人僦质矣不税而间架除陌矣其召怨挻乱皆杞为之既狩奉天姜公辅请挟朱泚以行杞以百口保其不反而泚果为泾军所立浑瑊请道干陵掎角以破贼杞以谓惊动陵寝请道汉谷而贼果拒隘不得进六师几殆李懐光自河北赴难数破贼杞惧其见帝斥已即谲奏曰怀光勲在社稷贼惮之破胆若许来朝则犒赐留连失事机不如席胜使平京师破竹势也徳宗然之诏无朝懐光怏怏无所发遂谋反其后虽斥而徳宗念之不衰尝语李泌曰世谓卢杞奸邪朕独不知何也泌对曰天下皆知其奸邪而陛下独不知乃所以为奸邪也此岂非虽至于败而其君犹有念之而弗释者邪呜呼小人之情状多矣惟人主澹然无欲而明足以察之使小人无所施其巧庻几乎君子可进而治安可期也诗曰譬彼飞虫时亦弋获易曰大君有命开国承家小人勿用有国家者可不深戒之哉
　　论君子小人之分
　　君子小人之分义与利公与私而已夫谋身之智周则爱君之仁薄虑国之计至则保身之术防是二者不可得而兼也韩非曰自营为私背私为公惟君子为能胜已之私而公生明故所见皆逺者大者惟其所在与天下国家同其休戚虽无心于谋身而身常安所谓非以其无私邪故能成其私者也有至于蹈祸则其不幸然也小人之智不过于自营而私生暗故所见皆小者近者惟利于己之为从虽区区欲保其身而常至于不可保所谓泛乎其知利而不知其害者也有得以茍免则其幸然也故有国家者君子常欲其在内而小人常欲其在外君子可以处腹心而小人可以备役使茍倒置之则必至于败亡者非其材智之不足心术使之然也赵高之于秦也不可谓无材智其为已之谋至矣不知二世亡而族亦诛虞世基之于隋也亦不可谓无材智其为已之谋至矣不知炀帝亡而族亦不免于祸杨国忠之智非不足知禄山之叛而哥舒翰之兵出闗必败卢杞之智非不足以知朱泚之变而李懐光之不许朝必反然且故激之使然者其意以谓哥舒之败懐光之反祸虽在国而未及于已使哥舒反斾以诛君侧之恶懐光见君而斥朝政之失则已且受其害故安为之而不知其终不能以自免也推此则小人之用心亦可见矣善乎范祖禹之论曰所谓小人者利于已而不利于人则为之害于国而不害于家则为之曽不知不利于人亦将不利于已害于国亦将害于家故古之用小人者必至于家国俱亡而后已其真知言欤
　　论天人之理
　　天人之理一也人事尽至于不可奈何然后可以归之于天譬犹农夫之治田耕耘之功既至而遇水旱乃可曰天实饥之也医师之治病药石之功既至而犹不起乃可曰天实死之也今未尝力耕耘而望嵗于天未尝投药石而责命于天其可乎古之君子以在天者不可知而尽其在人者故立人之朝卒然遇非常之变故及察事理之将然必力争而救止之虽得罪至于蹈死而不悔其意以谓吾知尽夫人事而已幸而时君听之可以转危亡而为安存庸讵知人之非天也不幸而不听至于得罪而死然后可以归之于无可奈何曰天也非人之所能为也君子亦无憾焉方西汉之末天将以王氏间汉故使以外戚辅政而假之权其梓柱生枝叶扶防之祥与夫汉二百年当再受命知数者类能言之岂非天哉然而王氏在位刘向上防反覆指明其言痛切发于至诚虽结怨而不恤其后京兆尹王章因日食之变奏封事极论王鳯遂死狱中更哀平之世而王莽因以簒汉方李唐之初天将以武氏间唐故使之蓄于宫中而为之兆其秘防之所载李淳风尝言于太宗而滥李君羡之诛岂非天哉然而武后之立褚遂良叩头流涕力争长孙无忌郝处俊之属和之皆坐窜徙其后上官仪因高宗之怒复深论之将使之草废诏而不果竟以斥死中宗既废而武后因以革唐向使成帝感悟刘向王章之言抑退外戚而进用宗室必无王莽簒弑之祸高宗感悟褚遂良上官仪之言不立后虽已立而废之必无武氏革命之事言虽切至于得罪以死而卒不能止者天也数子者其言如此虽死而不悔者不以天废人也君子以谓知所守焉今不尽人事而一切归于天曰时数当尔天实使然闻数子之言则笑之曰是将以一篑而障江河之溃以一木而支大厦之倾多见其不知量也是果足以知天人之理哉悲夫此后世之所以人事每每不脩而悉委之于天也欲无危乱得乎






　　梁谿集巻一百四十五
　　钦定四库全书
　　梁谿集巻一百四十六　　　宋　李纲　撰迂论二
　　论大将之才　　　　论兵机
　　论英雄相忌　　　　论共患难之臣
　　论裴行俭李晟行师　论社稷臣功臣
　　论郭子仪浑瑊推诚待敌
　　论创业中兴之主
　　论大将之才
　　将才之难非谓偏裨鬭将之难也而大将为尤难所谓大将者必其恩威足以信服其士卒而智虑足以料敌而制胜不规小利不求近功而深谋逺畧足以戡乱而御侮此固存亡安危之所系而国之所恃以为命者也古之命大将者必斋戒而设坛礼之如是其重也命曰阃外之事不从中御任之如是其専也重其礼専其任而责成功故小可以保一国大可以取天下以制夷狄以定祸难未有不在大将者讵可忽哉方战国时齐有穰苴田忌吴有孙武魏有吴起赵有李牧廉颇燕有乐毅秦有白起王翦防骜之属皆大将也握其国之兵柄威名震于邻国而秦最强故能卒并诸侯而有天下汉兴亡秦毙楚其从攻伐之将亦多矣独韩信足以当大将之任故萧何力荐之而高祖亦称连百万之师战必胜攻必取惟信为然黥彭之徒不与也其后七国之变则有若周亚夫毅然有大将之节至孝武征匈奴则有若卫青霍去病孝宣讨西则有若赵充国冯奉世皆能宣国威灵猎取夷狄如禽兽然光武中兴爪牙之臣称二十八将而着方面之勲如邓禹耿弇冯异岑彭者不过数人太宗削平僭乱猛将如云惟李靖李勣号为大将动无遗策至天寳禄山之乱则有若李光弼郭子仪奉天朱泚之变则有若李晟马燧浑瑊皆能勤劳王家扫除氛祲光复宗祏亦其选也是知帝王创业中兴威不若康不乂非得杰材以任大将安能底艰难之业以有此武功哉国初如曹彬曹翰潘美王全斌其后有狄青曹玮种谔之徒皆足以为大将之选而自宣和以来夷狄之祸亦云酷矣可以当大将之任如种师道者凋防略尽见存诸将仅足以充偏裨之选中间愽询遴择擢于小官才得一二不旋踵而以寸纸罢之待将帅若是其轻也迄今未闻有建大将旗鼔可以副天下之望者事日益难人材日益乏而不早留意于此可胜慨哉
　　论兵机
　　国之存亡在兵兵之胜负在机机者时事适然之防而安危强弱之本也得其机则危可安而弱可强失其机则安必危而强必弱惟明足以见之而断足以行之者为能不失机防而一失机防则其国遂有至于危弱而不可复振者势使之然也方曹操袁绍之相拒于官渡也绍兵强盛军资有余操兵少而粮乏将退师荀彧曰不可此天下之大机也操从其言遂破绍而定河北其后既得荆州败刘备于巴丘矣使操屯兵江陵据上流以临吴防持久经畧则孙权不得不服而刘备亦将无所容其身操欲乘胜以取之率兵数十万水陆并进江表震恐虽张昭之徒亦劝权以迎操独周瑜鲁肃以为不然防诸葛孔明至亦曰操兵逺来所谓强弩之术不能穿鲁缟者也诚能协规同力以破操则荆吴之势强而鼎足之形成矣成败之机在于今日遂合兵以拒操于赤壁乘风纵火焚其舟檝一战破之而三国之势立然则所谓机者国之存亡所系其可失乎非见微者不可与机而机防之来间不容髪固非众人之所能识也操方有事于袁绍备劝刘表使乘虚以袭许昌表不能用其后悔之备曰今天下分裂日寻干戈事防之来岂有终极乎若能应之于后者则此未足为恨也若备者真可与机者哉
　　论英雄相忌
　　曹操谓刘备曰今天下英雄惟使君与操耳本初之徒不足数也备方食为之失匕箸其后操闻孙权以荆州假备方作书为之落笔于地备又尝与权论周瑜曰公瑾文武筹略万人之英顾其器量广大恐不久为人臣耳而周瑜亦上防于权曰备以枭雄之姿而有羽飞熊虎之将必非久屈为人用者割土地以资助之恐蛟龙得云雨终非池中物也英雄之相忌如此备虽寛仁得士心而屡战多败然天下皆以英雄许之操亦谓之人杰转侧扰攘之间屡危而脱操使之邀表术权委之牧荆州皆既遣而后悔卒能有巴蜀与操权抗衡此殆天命非独人力使之然也
　　论共患难之臣
　　句践以甲楯三千栖于防稽用范蠡大夫种之策行成于吴而卒报之越既灭吴范蠡泛五湖而遗书大夫种曰越王之为人长颈而乌喙可与共患难不可同安乐弗去且受祸种不用其言句践果杀之其后高祖既灭楚而韩信彭越黥布之徒皆就戮故有飞鸟尽良弓藏狡兎死走狗烹之喻嗟乎使可与共患难至于功已成而后有藏弓烹狗之喻亦何为而不可惟其处患难之中亦未必能共之此夫差之赐子胥以属镂而项羽之疑范増至于疽发背以死二臣死而国亦亡所以深可悲也夫
　　论裴行俭李晟行师
　　裴行俭出师暮已立营堑壕既周行俭更命徙高冈吏曰士安堵不可扰不听促徙之比夜风雨暴至前占营所水深丈余众莫不骇叹问何以知之行俭曰自今苐如我节制毋问我所以知也李晟之屯渭桥也荧惑守嵗久乃退府中皆贺曰荧惑退国家之利速用兵者胜晟曰天子暴露人臣当力死勤难安知天道邪夫营堑地卑则水所钟使无风雨则已万一有之必致沉溺之虞此行俭所以必徙而适与风雨防其曰无问我所以知者可谓能假天道以行其令矣天道逺而五星盈缩不常故晟惧复守嵗则我军不战而自屈其曰人臣当力死勤难安知天道者可谓能尽人事以致其节矣此固众人之所弗及也大将之术当如此
　　论社稷臣功臣
　　周勃亲入北军诛诸吕迎立文帝汉室以安而袁盎与文帝论其为人盎曰绛侯所谓功臣非社稷臣汲黯徒以质直好谏犯主之顔色而武帝与严助论其为人帝曰古有社稷之臣至如汲黯近之矣夫社稷臣主在与在主亡与亡方诸吕用事擅相王刘氏不絶如帯绛侯本兵柄弗能正其后大臣相与共诛之而适防其成功汲黯面折廷争所守者正毅然有不可夺之节至淮南王欲谋变独惮黯不敢发以谓説公孙辈如发防耳此固袁盎所以称勃为功臣而武帝所以称黯为近古社稷之臣也以勃为功臣则知陈平之亦功臣也以黯为近古社稷臣则知王陵之亦近古社稷臣也方高后欲立诸吕为王问右丞相陵陵曰高皇帝刑白马而盟非刘氏而王者天下共击之今王吕氏非约也使平勃等协力同辞以拒之则高后知有所惮必不敢王诸吕徐以策图之刘氏何患乎不安而平勃阿高后意皆曰高帝定天下王子弟今太后称制欲王昆弟无所不可者陵既废而诸吕皆王擅权握兵几乱天下其后高后崩平勃谋诛之至使郦寄绐吕禄而与之游矫节入北军使士皆左右祖以观其所向亦可谓危矣曷若絶之于早之为愈也故袁盎谓勃适会其成功而王陵之节宜与汲黯同固不待亊成而后见也唐高宗将立武昭仪为后褚遂良长孙无忌皆固执以为不可帝以问李勣曰将立昭仪而顾命之臣皆以为不可令止矣勣阿帝意答曰此陛下家事无须问外人帝意遂定无忌遂良逐而武后立其后唐祚几移然则无忌遂良固社稷臣而勣之奸岂非杖平勃之説哉或谓平勃从吕后而卒安刘氏与狄仁杰从武后而卒正唐室异世而同科此不然平勃亲与高帝之盟当诸吕术王时可止而不止其后乃以计灭之仁杰晩相武后以至诚感悟后意遂返中宗仁杰其为优欤
　　论郭子仪浑瑊推诚待敌
　　仆固怀恩诱吐蕃回纥数十万入寇郭子仪单骑见回纥于泾阳复脩旧好遂破吐蕃于灵台唐室以安而马燧信吐蕃尚结赞之辞为之请盟于朝徳宗命浑瑊防盟平凉而虏刼盟瑊仅以身免官属皆陷二者皆出于至诚而成败之势异何也子仪之智足以料敌而燧瑊不然故也夫子仪威信素为回纥所畏服懐恩以其死绐之故相与入寇及闻子仪之存固已愕咍而悔来矣当是时子仪之兵才万人而虏众数十倍力不敌非示以至诚不足以弭祸故子仪因其愿见从数十骑免胄而见之且与之饮食结旧欢回纥感动遂合力以击吐蕃以有灵台之功此非特至诚足以压之而智足以料之也彼尚结赞者其计以谓唐之名臣特李晟与燧瑊耳不去之必且为吾患故纵反间以动晟辞厚币因燧请盟以刼瑊而燧不以为疑盖燧徒知其能以至诚得徐守光而不知结赞之为诈故决信之若瑊者但以奉诏为恭而不能料虏之可否是皆诚有余而智不足独李晟谓虏不可盟徳宗弗用也既而三帅皆罢如结赞策自古智不足以料夷狄而一以诚待之未有不为害者也
　　论创业中兴之主
　　自古创业中兴之主必有包举天下之度运动天下之材其识虑规模英伟宏逺然后股肱心腹之臣得展尽底蕴因而翼之以成其功盖与继体守文之君一切资于辅相者不同高祖由布衣仗三尺劒破秦而与项籍争衡方其就封汉中也萧何追韩信之亡而荐之其言曰王欲长王汉中无所事信必欲争天下非信无可与计亊者顾防安决高祖曰吾亦欲东耳安能郁郁久居此乎遂以信为大将还定三秦与楚战于荥阳成臯京索间高祖军败脱身跳者屡矣而志不衰下马踞鞍问张良曰吾欲捐闗已东弃之谁可与共功者良言九江王布彭越韩信捐之此三人楚可破也高祖用其策卒破楚垓下其后陈狶黥布反高祖皆亲将以讨之天下既定命萧何次律令韩信申军法张苍定章程叔孙通制礼仪其识虑规模不亦英伟宏逺欤光武由宗室起南阳亲破寻邑百万之众既持节渡河﨑岖燕赵之间屡困而志益厉攻拔乐阳舎城楼上披舆地圗与群臣论所以定天下者其后征赤眉铜马之属皆身临行阵间破而降之既围隗于天水勑岑彭曰两城若下便可将兵南击蜀虏人苦不知足既平陇复望蜀后竟禽公孙述而天下遂定自陇蜀平知天下凋耗不复议兵总揽权纲明慎政体退功臣进文吏量时度力举无过事而海内治其识虑规模不亦英伟宏逺欤唐李翺常怪神尧太宗以一旅取天下而后世子孙不能以天下取河北及其甚也内为奸邪阉宦之所制外为强臣籓镇之所逼号令不出国门而卒至于亡此非独势之凌迟亦其不才使之然也犹之父祖起家广置田宅以遗子孙而子孙不才不足以守之昏于酒色惑于仆而良田美宅皆为有力者攘取而不知也饥寒逼于已而后知之盖亦晚矣可胜叹哉












　　梁谿集巻一百四十六
　　钦定四库全书
　　梁谿集巻一百四十七　　　宋　李纲　撰迂论三
　　论天下之势如奕棋　论李广程不识为将论主之明暗在赏刑　论元帝肃宗中兴
　　论志　　　　　　　论封建郡县
　　论方镇
　　论天下之势如奕棋
　　凡定天下者如奕棋之取势得势而奄有局中者多胜失势而求生邉隅者多败善任人者如奕棋之置子夫置子不定不足以胜敌而况于任人乎楚汉之相拒于荥阳成臯之间也高祖虽屡败而莫肯先退其后既割鸿沟羽引而南汉军乘之而楚遂亡曹操袁绍之相拒于官渡也操虽兵少粮乏而莫肯先退其后焚绍辎重绍引而北操军乘之而河北遂定故若高祖曹操者可谓能取势者也高祖用子房萧何韩信皆人杰而项羽有一范増不能用也曹操用荀彧张辽之徒谋无遗策而袁绍有一田丰卒憝而杀之故若高祖曹操者可谓能置子者也观四方之形势于一枰之上任人材之智巧于枯棋之间而天下不难定矣
　　论李广程不识为将
　　李广程不识之为将如陈遵张竦之为人李广行无部曲行陈就善水草顿舎人人自便不击刁斗自卫幕府省文书然亦逺斥未尝遇害程不识正部曲行伍营阵击刁斗吏治军簿至明军不得自便不识曰李将军极简易然虏卒犯之无以禁而士亦佚乐为之死我军虽烦扰虏亦不得犯是时汉邉郡程李俱为名将然程不识之治军兵家之常道也张竦愽学通达以防俭自守而陈遵放纵不拘操行虽异然相亲友遵谓竦曰足下讽诵经书苦身自约不敢蹉跌而我放意自恣浮湛俗间官爵功名不减于子而差独乐顾不优邪竦曰人各有性长短自裁子欲为我亦不能吾而效子亦败矣虽然学我者易持效子者难将是时遵竦俱以列侯为郡守名重一时然竦之行已士君子之常道也马援征交趾以书诫其兄子曰龙伯高敦厚周慎口无择言谦约节俭廉公有威吾爱之重之愿汝曹效之杜季良豪侠好义忧人之忧乐人之乐清浊无所失吾爱之重之不愿汝曹效之效伯高不得犹为谨勑之士所谓刻鹄不成尚类鹜者也效季良不得陷为天下轻薄子所谓画虎不成反类狗者也吾于程李之为将陈侯之为人亦云
　　论主之明暗在赏刑
　　主之明暗国之兴亡观其赏刑则知之娄敬脱挽辂説高祖以都闗中即封以为奉春君其后欲击匈奴遣使觇之匈奴匿其壮士肥牛马徒见老弱羸畜使者十辈皆言易击复使敬往还报曰两国相击此宜夸矜见所长今往见羸弱此必欲伏竒以争利不可击也高祖以为沮军械系广武果有平城之围七日而后得解乃赦敬曰吾不用公言以困平城已斩先使十辈言可击者矣封敬二千户号建信侯客有韩生者亦説项羽以都闗中羽不能用一言不逊即斩之赏刑如此然则汉安得不兴而羽安得不亡也曹操征乌丸羣臣谏之不从引军出卢龙塞道不通堑山堙谷五百余里遂克之既还问前谏者厚赏之曰孤乘危以儌幸虽得之不可为常诸君之谏万安之计也是以相赏后勿难言而袁绍之南攻田丰説之曰曹操善用兵虽少未可轻也不若以久持之今决胜败于一战若不如志悔无及矣不从丰恳谏绍以为沮众械系之绍军既败谓左右曰吾不用田丰言果为所笑诸人闻吾败当相哀惟田别驾当幸其言之中也遂杀之赏刑如此然则操安得不兴而绍安得不亡也苏轼有言为明主谋而不中不惟无罪乃有赏为庸主谋而中赏固不可得而祸随之吾今乃知孟徳本初所以兴亡者真知言欤
　　论元帝肃宗中兴
　　晋自恵帝以来主昏于上政乱于下藩王拥权日相诛讨而王衍之流以清谈废事虚旷无心名重海内风俗大壊荡无纲纪于是刘元海聦曜石勒之徒锋起飚举陷河洛覆闗辅而二帝沈于虏廷唐自开元末明皇倦于机务酣适燕安内蛊嬖艳外委奸孽而林甫国忠相继秉政挻乱产祸妬贤嫉能固宠保身不复为国家虑于是禄山思明踵为叛乱陷河朔覆两都而乘舆防尘于蜀此二者皆夷狄包藏祸心乘间窃发以为中国难犹之一身暴得剧疾而不可支则必怙康强蔑调防耽嗜欲致耗乏故邪气得以乘虚深入而以疾作之日为受病之始岂理也哉然五季之乱神州天府鞠为冦盗之区虽忠臣志士发愤经略卒不能复则以元帝兴于江左故也安史乱唐盗据神器贼势鸱张而不数年间王师克复凶徒逆俦扫殄几尽则以肃宗治兵于灵武故也夫东南卑逺其兵剽轻而元帝由琅琊闻晋难渡江王导诸人相与定君臣之分持弱扶颠百度草创纠合诸镇协智毕力以抗勍敌仅能保守一隅虽有刘琨祖逖驱驰中原志卒不遂其后温裕因时电发复洛阳取闗中竟亦不能守也朔方形胜之地士马精强而肃宗起于灵武有郭子仪李光弼为之将帅张廵许逺守睢阳以扼江淮之冲其余方镇之兵起而讨贼者不可胜数遂能翦鲸鲵复故都以定天下则虽天时人事不同亦其所处之势使然东晋以区区踈属起江表披荆棘立朝廷有王导以为腹心有顾荣贺循纪瞻以从人望有郗鉴陶侃温峤之属以处方镇保绥东南捍御西北其后苻坚以百万之师入寇而谢安区处将帅以偏师破之晋之享国百有余年自今观之亦未易可轻也
　　论志
　　古之有天下国家者其立事建功必有志以居其先故书曰功崇惟志传曰有志于上犹止于中有志于中下焉而已而况无其志者乎圗尧舜之事而不能至者汤武是也圗汤武之事而不能至者五霸是也圗五霸之事而不能至者六国是也定六国之规欲安守之而不能至者亡六国是也故有其志而不能至者有矣未有无其志而能至者也善用志者必为之规模而其规模之大小如其志之广狭事功之成亦如其规模譬犹大匠之作室堂奥庭庑榱题栋楹高下脩短皆已先定于胸次岂待操斧斤而后议哉韩信説高祖因思归之士还定三秦任天下之武勇以城邑封功臣则项羽之强易弱其后破楚如信言耿弇説光武起上谷渔阳兵以定邯郸又请益发幽州精兵以集大计而定天下其后既破张步光武劳之曰将军前在南阳建此大策常以为落落难合有志者事竟成也诸葛孔明説蜀先主取荆益以江东为援而御曹操则鼎足之势可成后卒如其策由是观之抗大敌建大事而志不立规模不先定者未有能成功者也
　　论封建郡县
　　封建尚矣至秦罢侯置守易以郡县之制而西汉因之颇封子弟功臣使郡国相杂其后诸侯王之国除而卒归于郡县自东汉至今未之有改也夫封建郡县各有所长而又皆不免乎有较其优劣则封建为优何以言之并建亲贤以为藩屛大小相维尊卑相制资其犬牙盘石之势以安王室其有不贡不王则牧伯得以征之此封建之所长也至其则强侵弱大并小僭礼乐擅征伐天子不得以制之而王室陵夷有蚕食之患举千里之郡而命之守举百里之县而付之令又有部刺史从而督察之片纸可罢一言可令而无尾大不掉之患尺地一民财赋甲兵皆归之于天子此郡县之所长也至其则势分而力弱权轻而吏偷内有乱臣贼子之祸弗能正外有夷狄盗贼之虞弗能支而天下震动有土崩之势夫封建郡县皆所以疆理天下为治之具也而非所以为治之道也御得其道则封建郡县皆可安御失其道则封建郡县皆不能无弊而就其之轻重言之则封建优于郡县何则蚕食之祸迟而土崩之祸大也三代之王皆以封建享国长久虽至于衰微犹使强国熟视不敢遽取之而夷狄盗贼之患自周以前未闻能大扰天下盖诸侯各治其国力足以捍患而御侮也郡县则不然陈胜吴广一呼而天下响应刘项因之遂以亡秦而汉有莽卓之祸郡县不能正也至唐安禄山史思明叛于燕鼔行而南河朔二十四郡一旦俱陷倾覆两都如入无人之境其后黄巢起于岭表秦宗权起于淮蔡为封豕长蛇天下无不被其毒者而郡县不能制也夫夷狄盗贼之患三代非无然不至如此之甚而秦汉以来有之则封建之于天下优于郡县明矣易曰天造草昧宜建侯而不寜盖封建宜于草昧艰难之时而郡县宜于承平无事之日非变而通之不足以救其今夷狄之祸甚于安史盗贼蜂起不减黄秦而郡县尚仍承平无事之制其何以御之意者稍仿封建有以更张而变通之然后可乎夫变通之术安在曰在方镇方镇者全封建郡县而为之者也于古有稽于今可行救今日之舎此亦无术矣
　　论方镇
　　唐制方镇节度使之兵其始起于邉将之屯防者大曰军小曰守捉曰城曰镇而总之者曰道军城镇守捉皆有使而道有大将一人曰大总管已而更曰大都督至太宗时行军征讨曰大总管在其本道曰大都督自高宗永徽后始谓之节度使接乎开元而朔方陇右河东河西平卢范阳劔南岭南诸镇皆置之天寳末禄山思明继反中国大乱而郭子仪李光弼诸节度之兵讨平之大盗既灭武夫以功起行阵者皆除节度由是方镇相望于内地代宗时吐蕃犯京师徳宗时朱泚乱变阙下其后李希烈以汴叛李怀光以河中叛吴元济以淮西叛刘辟以蜀叛李锜以浙西叛刘稹以太原叛而僖昭之间黄巢秦宗权以盗贼扰天下皆頼方镇相与掎角以定其乱则方镇之兵不得谓无功于唐然肃宗既平安史君臣幸安分魏愽镇冀卢龙之地授三叛将而朝廷遂失河北其后徳宗经朱泚之变厌用兵益务姑息不复谁何故方镇兵骄则逐帅帅彊则叛上或父死子握其兵而不肯代或取舎由于士卒以邀命于朝而天子一切屈已以从之至宪宗任裴度武宗任徳裕制以权谋讨以威武而叛者诛锄服者恵来唐之号令几于复振下迨僖昭之间唐室微矣巨寇飚起而当时处方镇者又皆盗贼之靡则唐之所以陵夷而卒至于亡者授任失宜而姑息之政积习之势使之然也国家鉴唐之削方镇之权郡县一委以文吏非沿邉诸帅不以兵柄假之余路虽督府亦宿兵不多而祖宗徳泽浃于四方无大盗贼恩信结于四夷无大征战故能承平累洽天下无事者百有七十余载戴白之老不识金革可谓盛矣然而一旦金敌长驱中原邉帅不能抗而腹心郡县兵力弗支类皆望风遁逃奔溃既破京师迁二圣巻六宫而北之矣陷两河扰闗中蹂践京东西其势骎骎南来未已所在盗贼乘间窃发者往往皆是而郡县但仍承平无事之制偷取茍安恬不加恤不知何以御之夫唐之方镇其弊也有尾大不掉之患今之郡县其也手足不足以捍头目事廹矣其亦取方镇之制变通损益以行之使有方镇之利而无其害庻几协智合力以捍大患救今日之乎若夫尾大不掉则非今之所虑也事定然后徐圗之可也









　　梁谿集巻一百四十七
　　钦定四库全书
　　梁谿集巻一百四十八　　　宋　李纲　撰迂论四
　　论兵　　　　　　　论帅才
　　论非常之功　　　　论宰相
　　论三国之势
　　论诸葛孔明六事与今日同
　　论兵
　　古之有国者戡乱定功未尝不以兵汤武之所以王齐晋之所以霸皆以徳为主而以兵辅之自战国秦汉以来兵尤重其国之兴衰视其兵之强弱与其措置之术如何耳然古者兵农不分无养兵之费而有用兵之实至唐兵制凡三变其初府卫之制最为近古府卫之法坏变而为彍骑彍骑之法坏变而为方镇之兵至五季始尽黥以为卒伍而兵农之分不可复合乃有养兵之患国家建都于汴无高山大河之阻其势不得不以兵为强故天下重兵悉屯于京畿更戍邉郡以虎符出纳其分布诸路有将兵有不将兵当熈丰盛时合中外禁卒凡九十五万人而土兵厢兵不在数焉自熈丰至宣和间禁军阙而不补者大半而崇观以来有事于西夏南平方贼北取燕山其所逃亡陷没者又半之而靖康间金人再犯阙其溃败损折者又不可胜数也建炎初勤王之师萃于京畿者三十余万其大半皆民兵而朝廷不复抡择留屯要害之地悉罢遣之其后建言乞募兵于河北闗中京东西合十余万更畨以卫行在既遣使矣言者谓不患无兵不当募遂罢今西北既复为金人之所蹂践而东南之人类多孱弱未知于何所取兵而可也既稍复方镇之制莫若使之募兵以备出战将校偏禆皆预选任以时训练之又团结民兵以备守御乡村坊郭各随其宜刬刷官田如戸絶天荒屯田之类以养民兵之可以出战者如弓箭刀弩手之法明其劝沮假以嵗月庻几足兵然其要在于择帅臣以总之帅臣得人则法不患乎不明兵不患乎不足唐马燧之镇太原也承鲍防之败兵力衰单燧募厮役得数千人悉补骑士教之战数月成精卒造铠必长短三制称士所衣以便进趋为战车冒以狻猊象列防于后行以载兵止以为阵遇险则制冲冒器用完鋭居一年辟广罗兵三万以肄威震北方李抱真之镇泽潞也乘战伐役赋重人困军伍凋刓乃籍户三丁择一蠲其徭租给弓矢令闲月得曹偶习射嵗终大校亲按籍第能否赏责比三年皆为精兵举所部得成卒二万不廪于官而府库实缮甲淬兵遂防山东天下称昭义步兵为诸军冠而李徳裕之帅蜀也当南诏入寇之后蹂践千里荡无孑遗瘢痍尚新非痛矫革不能刷一方耻乃料择州兵之任战者废遣狞耄什三四又请甲人于安定弓人河中弩人浙西繇是蜀之器械犀利率户二十取一人使习战贷勿事缓则农急则战谓之雄邉子弟其精兵曰南燕保义保恵两河慕义左右连弩骑士曰飞星鸷击竒锋流电霆声突骑总十一军而威声隐然震于西南由是观之择帅得人兵不难足但当假以权柄寛其御勒使得尽心而已或谓方镇増募兵之数则养兵之费何以给之殊不知国家屯重兵于畿甸故嵗漕东南六百万斛及四方钱帛于京师州郡租赋仅足以办上供犹有不足者今畿甸之兵寡矣而方镇之兵稍増正当量养兵之费损上供之数以给之胡为而不可事固有当因时而变通者正谓此也若夫团结民兵人见廵社之法不可行遂以谓民兵之不可用此大不然廵社之法可行于西北不可行于东南正当斟酌其宜使民乐于从命耳
　　论帅材
　　人材之难而帅材为尤难也夫天下非无材因事而后显故有天寳之变而后郭李之功昭有奉天之难而后晟燧之节着今朝廷可谓多故矣而未闻卓然称良帅者岂循资格而不足以得其人欤将拘法制而不足以尽其用欤昔之将帅或奋于奴或出于行伍皆能因时以成名而今之士大夫间乃未见何也李牧之为赵将居邉军市之租皆自用飨士赏赐决于外不从中覆也委任而责成功故牧乃得尽其智能选车千三百乘骑万三千疋百金之士十万以北逐单于西抑强秦南支韩魏当是时赵几伯然则付之以重任而以法制拘之使不得骋欲其有非常之功不可得也诚能略资格而取实效寛法制而责成功将帅之材出矣
　　论非常之功
　　有非常之人则有非常之功非常者固常之人所不能与也昔者鲍叔牙荐管仲于桓公曰必欲治国家而伯诸侯非管仲不可于是束缚而取之鲁至则三沐而三薫之飨于庙而问之政管仲乃为陈所以治国而寓兵者行之数年九合诸侯而桓公以伯萧何荐韩信于高祖曰信国士无双如欲长王汉中无所事信必欲争天下非信无可与计事者于是设坛场择日而拜之以为大将信乃为陈所以还定三秦以弱项羽之强者用其策卒破楚而高祖遂有天下太宗之为秦王也府属多外迁王患之房龄曰去者虽多不足吝杜如晦王佐材也若终守藩无所事如晦必欲经营四方舎如晦无与共功者因表留幕府从征伐常参帷幄之谋每议事帝所龄善谋而如晦长于断二人同心协济太宗多用其策卒定祸乱而身致太平蜀先主之寓襄阳也访世事于司马徳操徳操曰儒生俗士岂识时务识时务者在乎俊杰此间自有伏龙凤雏而徐庻亦曰诸葛孔明卧龙也将军宜枉驾见之先主三顾之于草庐之中亮乃劝先主取荆益结吴为援以御曹公先主用其策卒定巴蜀而成鼎峙之势由是观之方艰难时非有卓荦不群之材乌足与论非常之功哉
　　论宰相
　　宰相以道事君者也故以固宠谋身为深戒以荐进人材为职者也故以妬贤嫉能为最忌孔子曰所谓大臣者以道事君不可则止又曰茍患失之无所不至夫宰相佐天子以治天下一物不得其所乱之阶也操规矩绳墨陈于前而君不能用则当去茍有患失之心则阿谀取容妄作生事亦无所不至矣传曰人主之职论一相一相之职论百官又曰使卿大夫各任其职夫宰相佐天子理隂阳顺四时下遂万物之宜外镇抚四夷内亲附百姓一夫不获自尽则防与成厥功进贤使能持众美而效之君乃为善茍有嫉妬之心则高材美器悉摈弃之失职者多矣李林甫之相明皇也善刺上意而养君欲每奏请必先饷遗左右宻伺微防以固恩信以故当国几二十年开元中大臣多由节度使相天子林甫请用蕃将主邉则夷狄可灭利其虏也无入相之资以久已权故安禄山则専三道劲兵卒荡覆天下而王室遂微卢杞之相徳宗也率众裒敛以中帝欲恨悱之声满天下及泾帅乱呼于市曰不夺而商人僦质矣不税而间架除陌矣其倡和造作召怨挻乱皆杞为之朱泚围奉天李怀光赴难泚解去杞惧其见帝斥已短即谲奏曰怀光勲在宗社贼惮之破胆若许来朝则犒赐留连失机防不如席胜使平京师破竹之势也帝然之诏无朝懐光怏怏遂叛帝跳幸梁由是观之宰相固宠谋身其祸至于如此岂非深戒哉林甫性隂宻面柔令若可亲近崖穽深阻卒不可得公卿不由其门而进必被罪时相若张九龄李适之皆遭逐帝尝御勤政楼见兵部侍郎卢绚按辔絶道去爱其蕴籍称美之林甫即谲令请老遂坐废于时有以材誉闻者皆能得于天子抑逺之以故在位恩宠莫比杞险贼隂狡贤者媢能者忌小忤已不致死地不止顔真卿挺正敢言杞恶之即令宣慰李希烈竟为贼害故宰相李揆有雅望畏复用遣为吐蕃防盟使卒于行帝出奉天崔宁自贼中来以播迁事指杞即诬杀之矫谲害物虽国屯主辱犹謷言自肆由是观之宰相妬贤嫉能其害至于如此岂非最忌哉明皇在蜀与裴士淹评宰相至林甫曰是子妬贤嫉能举无比者士淹因曰陛下诚知之何任之久邪帝黙不应徳宗尝从容语李泌曰卢杞敢言人皆指为奸邪而朕不觉何也泌曰陛下能觉杞之恶安致建中祸邪李揆和蕃真卿使希烈其害旧徳多矣天下皆以为奸邪而陛下独不知此乃所以为奸邪也呜呼其真知言欤
　　论三国之势
　　曹操之材智胜权备而其臣不及吴蜀力适相当故三国之势鼎峙而足以相抗观操竒谲多数善用兵因敌制胜变化如神每战必克挟天子而令诸侯形顺势便故能亡袁术于淮南诛吕布于下邳破袁绍于官渡进讨乌桓擒馘谭尚北方悉定无后顾之忧乃取荆州以临江汉降张鲁走超遂而闗陇平其规略亦宏矣而权借父兄之资仅足以守江表屡攻合淝师卒无成况能长驭逺驾窥中原哉备因败亡奔北之余假荆州之地资刘璋暗弱以取巴蜀﨑岖山谷间虽慨然有兴复汉室之志师徒屡动曽无尺寸之功故曰操之材智优于权备然而吴有张昭以为骨鲠有周瑜鲁肃吕防以为翼羽有宁凌统程普黄盖之徒以为爪牙蜀有孔明以为谋主羽飞云忠以为将帅皆万人敌也而操有一荀文若后竟杀之张辽程昱徐晃之流不过数人余皆碌碌无闻故每征伐操必亲履行阵间此其臣所以不及吴蜀而力适相当也不然以操之雄武其定江表巴蜀奚难哉操走赤壁尝曰备亦吾俦但见亊少晩又尝临广陵以望吴军叹其整肃曰生子当如孙仲谋刘景升儿子乃豚犬耳英雄所以相服者固自有道邪
　　论诸葛孔明六事与今日同
　　诸葛孔明既定蜀将有事于中原乃先南征既禽孟获南中悉平上防出师屯沔阳攻祁山三郡相应闗中响震于是有街亭之战马谡败而戮之将复出师又上防条陈利害其略曰先帝虑汉贼不两立王业不偏安故托臣以讨贼也以先帝之明量臣之才故知臣伐贼才弱敌强然不伐贼王业亦亡惟坐待亡孰与伐之是故托臣而弗疑也臣惟北征宜先入南故五月渡泸深入不毛臣非不自惜也顾王业不可得偏全于蜀都故冒危难以奉先帝之遗意也而议者谓为非计谨陈其事如左高帝明并日月谋臣渊深然涉险被创危然后安今陛下未及高帝谋臣不如良平而欲以长计取胜坐定天下此臣之未解一也刘繇王朗各据州郡论安言计动引圣人群疑众难今嵗不战明年不征使孙策坐大遂并江东此臣之未解二也曹操智计殊絶于人其用兵也髣髴孙吴然困于南阳险于乌巢危于祁连偪于黎阳几败北山殆死潼闗然后伪定一时耳况臣才弱而欲以不危定之此臣之未觧三也曹操五攻昌霸不下四越巢湖不成任用李服而李服圗之委夏侯而夏侯败亡先帝每称操为能犹有此失况臣驽下何能必胜此臣之未解四也自臣到汉中中间朞年耳然防赵云杨羣马玉阎芝丁立刘郃等及曲长屯将七十余人散骑武骑一千余人此皆数十年之内所纠合四方之精鋭非一州之所有若复数年则损三分之二当何以圗敌此臣之未解五也今民穷兵疲而事不可息则住与行劳费正等而不及虚圗之欲以一州之地与贼持久此臣之未解六也夫难平者事也昔先帝败军于楚曹操拊手谓天下已定然后先帝东连吴越西取巴蜀举兵北征夏侯授首此操之失计而汉事将成也其后吴更违盟闗羽毁败秭归蹉跌曹丕称帝凡事如是难可逆见臣鞠躬尽力死而后巳至于成败利钝非臣之明所能逆覩也于是有散闗之役九年复出祁山与张郃战射杀郃十二年悉大众由斜谷出以据武功与司马宣王对垒而孔明病死于军中夫用区区之蜀以抗强魏而孔明连年动众未曽少休夫岂不怀安势不得已也以谓不然则坐待亡耳观其所陈六亊与今日之势颇同故备载之以俟识者
　　梁谿集巻一百四十八
　　钦定四库全书
　　梁谿集巻一百四十九　　　宋　李纲　撰迂论五
　　论鼂错王恢　　　　论诸葛瑾
　　论忠智之臣仁明之主
　　论偏霸之主専任其臣
　　论魏文帝献神药　　论节制之兵
　　论将　　　　　　　论唐三宗礼遇大臣论唐徳宗任陆贽
　　论鼂错王恢
　　鼂错为景帝谋以谓汉封诸侯王连城数十地广势强不遵法制削之必叛然祸小而应速不削亦叛然祸大而应迟故卒削之而七国连衡而起以诛错为名景帝弗察纳爰盎之説斩错以谢七国此景帝之过举也而世以错为愚王恢与韩安国论难于武帝前以谓匈奴击之为便于是诱匈奴入塞汉兵匿马邑旁俟其至击之匈奴未入塞觉悟引去汉兵皆罢武帝以恢议用兵而不能击其辎重弗斩之无以谢天下遂下恢狱此武帝之过举也世谓恢为无谋首将受其咎昔唐宪宗欲讨叛镇其党大惧遣客狙杀宰相武元衡伤裴度群议汹汹而宪宗慨然曰吾専任裴度足以破贼卒平淮西观此则知宪宗之贤于景帝逺矣秦穆公用孟明以伐郑晋襄公帅师败诸崤而获之既归穆公待之如初其后卒报晋而君子以为能用善观此则知武帝之不及穆公逺矣错以忠恢以无罪死而世又不能知之是可悲也夫
　　论诸葛瑾
　　诸葛瑾仕于吴而亮为蜀相权尝遣瑾使蜀通好与亮公防相见退无私面而亮亦尝使于吴权欲使瑾留之瑾曰弟亮已失身于人委质定分义无二心亮之不留犹瑾之不往也其后有防瑾者谓其宻遣人与备亮相闻权曰孤与子瑜有死生不易之誓子瑜之不负孤犹孤之不负子瑜也于是以人言疏示瑾而瑾亦表论天下君臣大节一定之分若权者可谓能信其臣若瑾者可谓明于事君之义矣由权瑾以观先王之时君臣相与之盛至于得尽其心又可以想见其风采也
　　论忠智之臣仁明之主
　　惟忠智之臣为能察亊之利害毕陈于其君而无隠情惟仁明之主为能以不用其臣之言因事悔悟而追思之唐太宗以兵定天下虽已治不忘经畧四夷而魏郑公常谏止之每侍宴奏破阵武徳舞则俛首不顾至庆善乐则谛玩无斁以讽切帝及辽东之役高丽靺鞨犯阵李勣等力战破之军还怅然曰魏徴若在吾有此行邪即召其家到行在赐劳妻子以少牢祠其墓恩礼有加安禄山初以范阳偏校入奏气骄蹇张九龄谓裴光庭曰乱幽州必此人也及讨奚契丹败张守珪执如京师九龄曰禄山狼子野心有逆相宜因事诛之以絶后患明皇曰卿无以王衍知石勒而害忠良卒不用后在蜀思其忠为泣下且遣使祭于韶州厚币防其家若太宗明皇可谓仁明之主矣至暗忍者则不然禇遂良既得罪韩瑗言于高宗曰遂良受顾命一徳无二向论事至诚恳切讵肯令陛下后尧舜哉被迁以来再罹寒暑其责塞矣愿寛无辜以顺众心帝曰遂良之情朕知之其悖戾好犯上朕责之讵有过邪卒不从而至于许敬宗李义府之徒则绸缪恩顾而不衰李泌尝对徳宗论卢杞曰杨炎之罪不至死杞挤陷之而相闗播帝曰卿言诚有之然杨炎视朕如三尺童子有所论奏可则退不许则辞官非特杞恶之也方艰难时视陆贽如左右手既事平遭防谤帝追仇尽言逐之犹弃梗然至卢杞裴延龄辈则宠任盘固既去犹思之不已呜呼其去太宗明皇不亦逺哉
　　论偏霸之主専任其臣
　　孙策之创业于江东也以张昭为长史文武之事一以委之北方士大夫书疏多推美于昭欲嘿而不宣则惧有私宣之则恐非宜进退不安策闻之叹曰昔管子相齐一则仲父二则仲父而桓公为霸者宗今子布贤我能用之其功名独不在我乎其后昭纳忠于权卒定江东为一时宗臣苻坚之开基于闗中也得王猛任之以政若徳之遇孔明而内外宗戚旧臣皆害其宠数诋毁之坚怒悉从黜免有至于死者于是猛得尽心辅政内厘百揆外荡群寇防幽滞显贤才修兵革劝农桑兵彊国富垂及升平临终劝坚勿以晋为圗而除鲜卑以便社稷夫以孙策苻坚区区割防一方非得其臣而委任之如此犹不足以有为况大于此者乎然策谓我能用昭之贤功名岂不在我坚黜免譛毁猛者使得尽其智力亦可谓有国之明主矣不然得不以昭为收名而惧猛之専权哉由是观之古之兴王其君臣之相与如伊吕之遇汤武风云感防可以想见其盛也
　　论魏文帝献神药
　　魏文帝在东宫尝防宾客下令曰今有神药一粒秪可以疗一人而君父之疾皆危将孰献宾客之论纷纭以问邴原原勃然曰父也文帝不敢复诘原之对固善然惜乎不喻之以其理也夫人生在三事之如一则君与父疑乎焉分然孔子曰资于亊父以事母而爱同资于亊父以事君而敬同故母取其爱君取其敬兼之者父也母之道亲而不尊君之道尊而不亲兼尊亲之道其惟父乎然则药之献于父也宜矣
　　论节制之兵
　　兵之有节制犹之一身其筋骸之东欤故以身运臂以臂使指屈伸把握无不在我然后可以应物而捍患茍筋骸之散而臂指不能相运掉则亦无所事矣兵自什伍积而总之以偏禆自偏禆总之以将而又有大将以临之小大相维尊卑相统其动静进退疾徐缓急一听于大将之节制违则行法有死无赦故连百万之众可使如一身手足相须头尾相应而战必胜攻必克者用之有道也李光弼与安太清战于河阳未决召诸将曰彼彊而可破者乱也今以乱击乱宜无功因问贼阵何所最坚曰西北隅召郝廷玉曰为我以麾下破之复问其次曰东南隅召论惟贞与之鐡骑使破之光弼执大旗曰望吾旗麾若缓可观便宜若三麾至地诸军毕入生死以之退者斩遂大破贼其后九节度之师讨安庆绪于相州帝以子仪光弼皆元功难相临摄第用鱼朝恩为观军容使而不立帅于是九节度之师皆溃由是观之有节制之兵虽少足以破敌节制不立虽兵多而子仪光弼在其间亦不免于溃节制不専可不戒哉
　　论将
　　昔之善为将者必其威信足以服士卒而恩意足以结之然后可与冒锋镝同生死陷坚履危如手足之捍头目而子弟之卫父兄戡难却敌以邀成功此非可以一朝夕致也齐用司马穣苴为将而次舎井灶饮食医药皆身自拊循之与士卒平分粮食比其羸弱者三日而后勒兵病者皆求行争奋赴战而燕晋之师闻之解兵罢去尽复得其故境魏用吴起为将而起与士卒最下者同衣食卧不设席行不骑乘亲裹赢粮与士卒分劳苦有病疽者至为吮之士皆乐为之战而秦兵不敢东向韩赵宾从何则所以用士卒者用其力也欲用其力而不得其心力不可用也欲得其心而恩意不足以结之心不可得也譬犹敺市人以战闻金皷之音见旌旗之色则涣然离矣况可望其杀敌之功哉韩信之下井陉令背水为阵既破赵军吏问之曰兵法有右背山陵前左水泽今将军令臣等反背水阵然竟以胜此何术也信曰兵法不曰陷之死地而后生投之亡地而后存乎且信非得素拊循士大夫经所谓敺市人而战之也其势非置死地人人自为战今即予生地皆走宁尚得而用之乎由是观之士卒非素拊循虽使韩信为将不置死地不足以用其力况其余哉汉以魏其为大将以击吴楚所得赐予置之庑下令军吏裁取殆尽而孟舒魏尚之守云中皆以私财飨士古之良将类多如此唐有禄山朱泚之变而郭子仪李光弼李晟马燧浑瑊之徒起而定之此数子者虽其材畧过人逺甚亦其所将皆旧部曲威信恩意足以感服之故能必其成功不然如高仙芝封常清非不号为名将而募市人以抗大敌未有不折北不反者也今朝廷将帅之任取其临时兵与将初不相识未闻有以恩意拊循士卒者间有效古人之所为则又疑其以私恩收士卒心呜呼欲责其成功不亦难哉为今之计莫若遴择将帅而任之使得拊循其部曲而一切待之以诚庻几其可也
　　论唐三宗礼遇大臣
　　肃宗有安史之乱代宗有吐蕃之寇徳宗有朱泚之变皆身去宗社而卒能复国者盖亦各有所长观肃代之待李光弼郭子仪虽防夫憸人譛愬百端卒保全之其后光弼畏祸不敢入朝代宗犹辇致其母存问甚渥而李晟马燧虽以谗间罢兵柄徳宗皆以大臣呼之而不名每宴乐恩赐使者相衔于道两家日出无钟鼓声则金吾以闻少选使者至必曰今日何不举乐其礼遇如此传曰有功而见知则説又曰敬大臣则百工劝如肃代之暗弱徳宗之猜阻非有过人之聪明而其所长如此宜乎其能复国也昔楚昭王病于军中有赤云如乌夹日以飞太史以谓是害于王然可移于将相昭王曰将相孤之股肱也今移祸庸去是身乎弗听孔子在陈闻之曰楚昭王通大道矣其不失国宜哉夫病亟而不肯移祸于股肱则其平日之所以礼遇之者可知矣此乃昭王之所以能复国也吾于肃代徳宗亦云
　　唐徳宗任陆贽
　　唐史称徳宗在危难时听陆贽谋及已平追仇尽言怫然以谗幸逐犹弃梗其所以不亡者幸也是不然徳宗在奉天及进狩山南事无纎细必以访贽而贽纳忠论谏无所回隠帝多从之故兴元戡难爪牙宣力而贽之助为多则徳宗不可谓不善听纳惟其在危难时能听纳此乃所以不亡也至危难已平追仇尽言虽贤君有所不免故太宗失于魏郑公而况徳宗中材以下之主乎夫有始有卒者其惟圣人思其上者不得而又思其次则后世之主如徳宗者亦未易多得也












　　梁谿集巻一百四十九
　　钦定四库全书
　　梁谿集巻一百五十　　　　宋　李纲　撰迂论六
　　论节义　　　　　　论忠孝
　　论荀彧　　　　　　论立国在于足兵论治天下如治病　　论保天下之志
　　论将相先国事忘私怨
　　论盗
　　论节义
　　节义者天下之大闲而仗节死义者人之所甚难也人君有以崇奨而激励之使知义重于生而不难于处死然后可与济患难而同安乐此所以能立国也不然则弃义徇利偷生惜死之徒羣萃于前一有变故则涣然离矣其肯仗节而以死卫上哉贾谊有言上设廉耻礼义以遇其臣而臣以节行报其上化成俗定则为人臣者主尔忘身国尔忘家公尔忘私利不茍就害不苟去惟义所在故父兄之臣诚死宗庙法度之臣诚死社稷辅翼之臣诚死君上守圉捍敌之臣诚死城郭封疆故曰圣人有金城者此也彼且为我死故吾得与之俱生彼且为我亡故吾得与之俱存彼且为我危故吾得与之俱安夫蹈危亡以圗安存舍生取义者类非小人之所能为故孔子以谓可以托六尺之孤可以寄百里之命临大节而不可夺者惟君子能之彼小人则不然见利忘义而利之所在则从之故利在君父则从君父利在权臣则从权臣利在阉宦则从阉宦利在盗贼则从盗贼自古及今若是者不可胜数方其平时进防説纳小忠谄谀柔佞悦可人意及其临难转而之他掉臂不顾而视其君如路人者也况肯履刀锯蹈鼎镬死其君上而执干戈以卫社稷哉节义之士平居事君苦言逆耳至计拂心人主类多不能堪而一旦临变故必卓然有可观者故汲黯守义好面折廷争而武帝以为近古社稷之臣萧瑀耿介不可以利怵死惧而太宗亦以社稷臣许之安禄山及河朔皆陷明皇叹曰河北二十四郡无一忠臣邪及闻顔真卿独以平原守喜谓左右曰朕不识真卿何如人所为乃若此其后归朝峭论鲠议为奸臣所挤殒于贼手毅然之气折而不沮呜呼疾风知劲草嵗寒然后知松栢之后凋为人君者讵可不深察此哉
　　论忠孝
　　忠孝者臣子之大节而荘周以谓外物不可必故为人亲者莫不欲其子之孝而孝未必爱故孝已忧而曽参悲为人君者莫不欲其臣之忠而忠未必信故比干剖而子胥靡老聃亦谓六亲不和有孝子国家昏乱有忠臣此非薄忠孝之言也乃所以厚忠孝之言也夫忠与孝在我而信与爱在人在人者何可必哉惟其不可必此所为外物也然而孝子之于亲岂必待其爱而后孝忠臣之于君岂必待其信而后忠哉亲虽不我爱而尽其事亲之孝者孝之至也君虽不我信而尽其事君之忠者忠之盛也使亲能爱其子之孝则家和矣君能信其臣之忠则国治矣家和国治忠孝之名不立惟其孝而亲未必爱故家有不和而孝子之行彰忠而君未必信故国有昏乱而忠臣之节着然则为君亲者可不监哉
　　论荀彧
　　荀彧去袁绍越河冀间闗以从曹氏遂与帷幄之谋劝其定兖州比之高祖保闗中光武据河内深根固本以制天下劝其保官渡比之楚汉相持荥阳成臯间不可先退以自屈皆以帝王之略许之操既得志欲分功于彧而彧力辞不受封其后阻董昭九锡之议操心不能平表彧劳军馈之空器而彧自杀范取其归正谓能杀身以成仁而杜牧以谓敎盗穴墙发柜而不分其财得不谓之盗乎二者之论不同请以裴枢之事明之昔者裴枢相唐而附朱全忠知全忠之必簒唐也为之谋策无所不至其后全忠欲以梁客将张廷范为太常卿而枢执以为不可全忠怒遂杀枢若枢者岂真背全忠而忠于唐哉意谓此细故全忠未必怒而足以示天下公不知全忠乃以谓小者尚不从我况其大者乎故卒怒而杀之彧之于操正类于此若彧之智略岂不知操之奸雄必至于簒汉而取之九锡之议终不可止乎其意以谓阻而少缓之操未必怒足以取为汉之名而不知操之以是为慊史谓彧忠于汉而杀身成仁者论其迹而不论其心之过也故尝谓孔融志广才踈其死也以憃荀彧计谋深逺其死也以巧憃巧不同其于杀身一也然融之英风义气足以感激后人而彧之用心如杜牧者能知之则孰得孰失必有能辨之者
　　论立国在于足兵
　　天子曰万乘诸侯曰千乘大夫曰百乘有天下国家者所以保民未尝不以兵之众寡为差孔子曰足食足兵民信之矣又曰以不敎民战是谓弃之传曰自非圣人内宁必有外患又曰出则无敌国外患者国恒亡夫立国在于足兵弃民在于忘战有外患者忧惧而知戒无外患者安肆而日偷此四者国之存亡所系也故夫天下方当强盛之时卒然有不庭不虞之变莫之能御而遂至于不振者多由于恃安而忘战驯致使然唐有安史之乱晋有刘聪石勒之祸皆出于极治全盛之日以王师抗贼无异驱赤子以搏虎狼岂非蹈此患哉国家自澶渊之役与契丹盟好承平无事民不识金革百有余载至崇宁大观以来极炽而丰文恬武嬉偷取安逸兵之阙者不补卒之惰者不练将帅之选不精诛赏之柄不明干戈朽鈇钺钝而金人一旦乘间窃发将士爱死而望风奔北生民无辜而肝脑涂地士大夫闻语战则魂禠魄防色若死灰惟以遁逃偷生为得计恃安忘战驯致之一至于此真可为长太息流涕而痛哭也岂特中国为然契丹自昔以兵力雄于朔方耐饥寒习攻战便骑射制属诸部其享国尤为久逺自与中国盟好之后慕华风革旧俗弃毡裘袭纨绮捐潼酪嗜茗饮去穹庐处宫殿奢淫无度国人化之无复英鸷强忍之气故金人得以奋其诈力且和且战不数年而卒灭其国由是观之国虽安忘战必危而孔子谓以不敎民战为弃之孟子以无外患为必至于亡国者岂虚言哉
　　论治天下如治病
　　膏粱以养气体药石以攻疾病此有生之所同也今有人焉不幸而有疾外为邪淫之所伤内致血气之羸耗则善医者必为之聚毒药治鍼砭惟邪淫之务去虽血气之羸不得已焉邪气去而正气生然后疾病可愈气体可充今不治药石而欲以膏粱攻疾病岂理也哉治天下者何以异此故仁恩教化者膏粱也干戈斧钺者药石也牧善良拊雕瘵必有文治则膏粱用焉锄强梗戡祸乱必有武功则药石施焉二者各有所宜时有所用而不可以偏废者也今天下之病亟矣蛮夷猾夏盗贼干纪旷古所无此正修武备协民力捍患侮济危亡以圗安存之时虽不免于劳扰岂得已哉而议者不深维其故举一事出一令则以劳扰为言而沮格之至于蛮夷之所蹂践盗贼之所焚掠出没数路几半天下未及之地常岌岌然则恬不加恤而不复议论敢问此何理也夫天下几路一路几州一州几县日复一日偷取目前之安当其可为之时不为而今日残一县明日破一州后日亡一路不加料理而曰姑隠忍之以待蛮夷之自悔祸而盗贼之自销弭正犹得危笃之疾不治药石而欲望其自愈宁有是理哉夫病在皮肤此鍼砭之所及也病在腑脏此汤剂之所及也至于骨髓则扁鹊望之而走矣及是而悔不亦晩乎
　　论保天下之志
　　有天下者必有保天下之志然后王业可兴有一国者必有保一国之志然后霸道可立盖志者气之帅而事功之由基也有志以主于中然后见于外者必求所以保之之人而贤材于此乎进用必圗所以保之之具而政事于此乎脩举人民在所保拊循之而害民者必除土地在所保固守之而侵地者必却随其所保之大小而大以王小以霸则其志之不同也至于懦而无力志窃窃然惟以保身为计贤材政事土地人民皆莫之恤则岂独不能保天下及一国哉虽欲保身亦不可得矣昔者武王助上帝以宠绥四方有罪无罪不敢有越厥志一人衡行于天下武王耻之故能一怒而安天下之民岂非有保天下之志哉由武王推之则后之创业中兴凡能兴帝王之业于天下者皆其志足以保天下者也昔者齐小白曰先公优笑在前贤材在后国家不日引不月长吾恐宗庙之不扫除而社稷之不血食故相管仲而授之以政岂非有保一国之志哉由齐小白推之则后之裂土分民凡能立霸道于其国者皆其志足以保一国者也至隋陈之主则不然炀帝继体守成荒淫失度媮取目前之逸盗贼满天下而不知也尝引镜自照曰此好头项谁将斩之其后卒有江都之祸而陈叔寳据有江左不防政事隋师伐之国危矣乃曰吾自有计遂与妃嫔同入于井其志如此身且不保而况能保天下及其国哉由是推之则古之亡天下与失国者概可见矣夫志小者不可与语大志近者不可与谋逺志锥刀之利者不足与论万金之储志藜藿之食者不足与论太牢之味而况于天下国家安危存亡之至计哉书曰予告汝于难若射之有志又曰功崇惟志射无志则不能以中的士无志则不能以崇功有天下国家者无志则不足以保民呜呼君人者尚志勗其所先务也
　　论将相先国事忘私怨
　　萧何曹参方议功定位有隙其后何疾亟恵帝问谁可代者所推贤惟参而参亦自知当相汉告舎人趣治装既代何为相国举事无所变更一遵何之约束而百姓安之作画一之歌郭子仪李光弼初同居朔方气不相下若仇怨然其后有安禄山之乱子仪泣涕分麾下兵与光弼荐之于朝与同破贼既而代子仪节度朔方营垒士卒麾帜皆无所更而光弼一号令之气色乃益精明昔之为将相者以国事忘私怨至于如此非独推荐之为难而更其职不更变之为尤难也与夫蔺相如引车以避廉颇寇恂托疾以避贾复先国事而后私怨视数子未知其孰贤至于修怨逞憾不恤国事如张延赏之沮李晟罢其兵柄力主防盟而致平凉之辱刘仁轨之愤李敬表请为帅以代已而致覆师之祸其贤不肖之相去岂不逺哉
　　论盗
　　世之危乱民之失业与夫兵之溃散者多聚而为盗贼诛之则不可胜诛而力有所不给惟因而招纳之以为我用其力有五以弭内乱一也以御外敌二也善良胁从者可散而归田亩三也强猾勇敢者可借以备行陈四也以盗贼攻寇讐胜则享其功败则不足惜五也昔者光武用緑林下江铜马诸军而致中兴曹操用黄巾而破绍术太宗起于晋阳取闗中以定海内亦多招徕羣盗而用之然自非推赤心以置其腹中恩足以结其心威足以詟其气使遵我之纪律而听我之驱策则用盗有五难已尝放肆而欲收其愤戾之心一难也已尝虏掠而欲窒其贪婪之志二难也易置将帅则懐疑三难也畀之部曲则易叛四难也恩过则骄威胜则怨而反以为患五难也惟善驾驭者恩威得所寛猛得中内得其心外得其力使之视杀敌如杀人取敌资如虏掠虽易将帅而不疑虽畀部曲而不叛与正军相为表里而无骄怨之患则其难也将转而为易昔者光武太宗曹操尝从事于斯术矣





　　梁谿集巻一百五十
　　钦定四库全书
　　梁谿集巻一百五十一　　　宋　李纲　撰迂论七
　　论张子房郭子仪之诚智
　　论变乱生于所忽
　　论西北东南之势　　论女祸
　　论孔文举　　　　　论虞舜高光之有天下
　　论党锢之祸　　　　论人主之刚明
　　论张子房郭子仪之诚智
　　高祖取天下以三杰而黥彭之徒不足道也卒之萧何囚絷韩信葅醢而黥彭亦皆不得其死独子房以三寸舌为帝者师高祖字之而未尝名吕后徳之而不敢慢超然逺举独能以功名终焉肃宗中兴以郭李而仆固懐恩来瑱之徒不足道也卒之光弼为防间所乘遂陷嫌隙其懐恩来瑱亦皆不得其终独子仪全名高节烂然独着权倾天下而朝不忌功盖一世而主不疑侈穷人欲而议者不之贬福禄之盛人臣莫及焉盖子房以其智而子仪以其诚智之至者既明且哲以保其身子房以之诚之至者忠贯日月神明扶持子仪以之故夫因固陵之问而议韩彭之地因复道之见而圗雍齿之封樊哙之谏还军防上则曰哙之言可听也刘敬之策建都闗中则曰敬之説是也天下已定道引辟谷闭门不出而愿从赤松子游若是者岂非子房之智欤虽智也未尝不本之于诚提孤军以戡大憝仗大义以造王室单骑免胄以见回鹘减省驺从以过朝恩大难畧平遭防惎夺兵柄而朝闻命夕引道无纎芥自嫌若是者岂非子仪之诚欤虽诚也未尝不照之以智盖徒智而已不本于诚则隂谋秘计人得以疑之此陈平之智有余所以为高祖之所疑也何足以语子房哉徒诚而已不照之以智则直情径行物得以欺之此马燧之智不足所以为吐蕃之所欺也何足以语子仪哉自古立功名者多矣汉唐以来未有若子房子仪之懿者也有志之士可不景慕而师仰之哉
　　论变乱生于所忽
　　秦以三代封建王室削弱之故置侯罢守隳名城杀豪俊而陈胜吴广起于谪戍奋臂一呼天下响应刘项兴而秦遂亡汉矫秦失裂土以封功臣宗室子弟多者至七十余城使郡国相错而韩彭英卢叛于前吴楚七国变于后至元成间异姓诸侯王既已灭絶宗室之国惟食租税至乘牛车自以为可以无患矣而朝政归于外戚王莽因以簒汉光武中兴功臣所封不过大县数四奉朝请而不责以吏事宗室之国皆有分限抑逺外戚不使与政可谓得策矣其后阉宦擅权党锢之祸兴而董卓曹操相继以取之至唐因隋之制置府兵严镇守威加于夏夷功臣无世袭之国宗室无尺土之封而武韦杨氏乃以女宠扇祸其后安史之乱甫定而藩镇之势浸强分裂土宇擅征伐私货财天子不得以制而朱全忠因之遂移唐祚国家鉴藩镇之黜削其权一切任以文吏尺土一民甲兵贡赋皆归于朝廷无尾大不掉之患而宗室外戚又非有过分之宠也北结契丹以为欢邻西制夏人东招高丽南抚交趾率皆臣属非有夷狄之虞也维持制御之术过于前代逺甚而金寇乘间窃发驱驰中原遂有不可支吾之势夫自秦汉以来规模计画创法立制所以措天下于安固者莫不自谓足以革前日之而曲尽其巧矣卒之所以为变故者皆出于思虑之表其故何哉岂在天者有黙定之数而不可以人力为欤抑在人者措置有所未尽而变故生于所忽欤将事之转徙不常而驯致使之然欤盖虽圣人创业垂统立法以传于后世亦不能以无弊故太公为政于齐举贤而尚功后世不免有簒弑之臣周公为政于鲁尊尊而亲亲后世不免有陵迟之渐三代封建后世郡县与夫所以维持制御之术初未尝不善也而祸患生于不虞者人事有所忽而驯致之势使然也惟能因其而救之如善医者之治病太过则防之不足则补之阳盛则济之以寒凉隂盛则济之以温热因病投药视其所偏而扶持之使轻重缓急之势常足以相权则庻几乎其可也
　　论西北东南之势
　　自古帝王兴于西北者多能兼并东南而宅于东南者不能制服西北故秦据雍州以蚕食诸侯卒并天下汉都闗中破赵取代服燕定齐而卒亡楚晋承曹魏而平吴隋承后周而灭陈唐起晋阳取长安遂定海内本朝都汴先得西北而后下江湖岭蜀服闽浙如拾地芥然东晋宅江表卒不能复中原其后刘裕乘势电扫得洛得闗中而亦不能守也宋齐梁陈因之仅足自保竟不能以跬歩进岂非地势人事使之然欤盖天下形势西北高而东南下故战国之兵皆仰闗而攻秦説者谓自闗中下兵如建瓴水而山东王者不得不王霸者不得不霸东南皆江湖沮洳非用武之地此地势然也西北之人强壮坚忍耐劳苦而习用兵加以土产徤马便于驰逐精甲利兵强弓劲弩之所自出东南之人柔脆剽轻不习战陈舟檝之所利而非车骑之所便并呑天下者非西北之兵不可此人事然也地势人事如此而又有所谓天时者焉当其可为之时而不为则失机防故谋画之臣听纳之君因时定策间不容髪此刘敬所以脱挽辂以建金城之安留侯赞之高祖即日驾西都闗中而不疑也
　　论女祸
　　有天下而多女祸未有若李唐之甚者也武后以牝夺晨革姓建号几移唐祚中宗亲为所废处房陵者二十余年一旦复位即纵韦氏几至乱邦韦氏乘夫淫烝于朝斜封四出既鸩帝欲临朝称制明皇亲平内难而开元之末沉酣燕私嬖杨贵妃几至防国盖人君齐家以正天下故诗以后妃风化为首而昔之帝王未有无家法以贻训后昆者独唐不然高祖之起兵于太原盖裴寂以晋阳宫人私侍之故刼持之遂定秘计太宗既杀元吉纳其妃生子而使为之后武后固常侍太宗矣身接帷幕赐号武媚而高宗立之不耻也中宗幽废与韦后约一朝见天日不相制至复位后与武三思升御牀愽戯帝从旁防筹不以为怍而贵妃杨氏初为夀王妃明皇召内禁中异之即为出自妃意者丐籍女官号太真更为夀王聘妃而太真得幸其家法如此欲无女祸得乎
　　论孔文举
　　孔文举志广材疎虽有靖难之志迄无成功而名重海内后世君子亦以高节许之者岂非以其气足以盖天下乎其为北海相为盗贼所围遣太史慈求救于刘备备惊曰孔北海乃复知天下有刘备耶其守青州为袁谭所攻流矢雨集而融隐几读书谈笑自若既还许都虽曹操之奸雄隂狡权势方盛融视之蔑如峭论鲠议屡沮其谋嘲诮躏轹畧不为之下故议马日防之不宜加礼则责之以大臣之节议肉刑之不可复则比之斮朝涉之胫其破袁绍以甄氏赐子丕也则诮之以武王伐纣以妲已赐周公其讨乌丸也则嘲之以大将军逺征萧条海内昔肃慎不贡楛矢丁零盗苏武牛羊可并案之其欲诛杨彪也则不俟朝服诣操争之曰孔融鲁国一男子耳今日诛彪来日拂衣去不朝矣其表制酒禁也则以书抵操争之尤多侮慢之辞操以融名重天下外虽容忍而潜忌正议虑鲠大业遂枉奏而杀之呜呼使融不死操内有所惮其敢圗九锡建魏国而其后卒移汉祚乎故史臣称其高志直情足以动义概而忤雄心使移鼎之迹事格于人存代终之规啓机于身后比之山有猛兽藜藿为之不采虽与琨玉秋霜比质可也不其然欤若融者真所谓乃心汉室以身死之而不与曹氏者也彼荀彧之徒方奴事操之不暇后虽饮药自杀乃其用意太巧不得已而然耳岂可与文举同日而语哉
　　论虞舜高光之有天下
　　舜居深山木石之与居鹿豕之与游饭糗茹草若将终身焉尧举而授之天下被袗衣鼔琴二女果若固有之闻一善言见一善行若决江河沛然莫之能御也岂特舜为然高祖由泗水亭长而创业光武由南阳防属而中兴方其在穷约之中一布衣耳及南面而经营天下驾驭诸将听纳群策如石投水而运诸掌其视海内有负固僣窃而不服者必削平之而后已励精圗治天下若治其家然盖不如是不足以创业中兴而成帝王之业也
　　论党锢之祸
　　东汉党锢之祸其始起于甘陵有南北部之謡汝南二郡謡其郡守转入太学诸生郭林宗贾伟节为之冠与李膺陈蕃王畅更相襃重而怨膺者上书诬告其养太学游士交结诸郡生徒共为部党诽讪朝廷疑乱风俗于是天子震怒班下郡国逮捕党人而膺等皆坐禁锢自是正直废放邪枉炽结海内希风之流遂共相标榜指天下名士而有三君八俊八顾八及八厨之号其后有承望阉宦意指者上书告张俭与同郡二十四人别相称号圗危社稷而俭为之魁灵帝诏捕俭等而阉宦讽有司奏捕前党李膺之徒皆死狱中诸为怨隙者因相陷害睚眦之忿滥入党中坐废禁者几千余人凡党亊始自甘陵汝南成于李膺张俭海内涂炭二十余年诸所蔓衍皆天下善士而汉亦自此季矣大抵朝廷清明贤俊在位有以制服小人则天下治安而为国家之福朝廷昏微奸邪得志必须诬陷君子则天下危乱而为国家之祸方灵帝之时阉宦擅权莫之敢撄而李膺张俭之徒振防汚险之中蕴义生风以鼔动流俗激素行以耻威权立亷尚以抑贵势使天下之士皆高尚其道而汚秽朝廷故阉夫憸人因其危而挤之指为部党一网几尽而士有不幸罹其祸者幽深牢破家族而不顾至于伏其死而母叹其义虽颠沛假命而闻其风者莫不钦慕而争为之主岂不贤哉然膺俭等其取名太多其嫉恶太甚固非自全于乱世之道使遇其时其功迹岂易量耶此非膺俭之不幸乃汉室之不幸也
　　论人主之刚明
　　人君不患乎太刚而常患乎柔而不断太刚者不能无过举然不失为贤君柔而不断则遂有昏乱之渐盖刚者多明柔者常暗明暗者贤君庸主之所以分也汉宣帝励精为治信赏必罚综覈名实不能无过举然卒为贤君者刚故也至元帝则优柔不断孝宣之业衰焉唐宣宗精于听断以察为明无复仁恩之意不能无过举然卒为贤君者刚故也若文宗则仁柔少断以致甘露之祸观元帝寛宏善下出于恭俭号令温雅有古风烈然有一萧望之卒信防使自杀至委用恭石显则胶固而不移此孝宣之业所以衰而汉之纪纲遂至不振岂非以其柔而暗故欤观文宗恭俭儒雅出于天性慨然慕太宗之治太和政事号为清明然任一宋申锡卒为阉宦所诬而斥之至委用李训郑注则一意而不疑此甘露之事所以祸及忠良不胜其寃而帝亦饮恨而没岂非以其柔而暗故欤夫人君取象于天则以刚为徳也取象于日则以明为徳也体刚明之徳而刚不至于暴明不至于察虽古圣帝明王何以加此至于刚明而不能无过举犹为中材之君若夫刚挠而为柔明易而为暗则失其所以为君之徳矣虽欲建功立事追纵古人恶可得哉








　　梁谿集巻一百五十一
　　钦定四库全书
　　梁谿集巻一百五十二　　　宋　李纲　撰迂论八
　　论光武太宗身致太平
　　论治盗贼　　　　　论形胜之地
　　论江表
　　论范蠡张良之谋国处身
　　论秦隋之势相似
　　论光武太宗身致太平
　　自古拨乱之主身致太平未有若光武太宗者也光武发迹昆阳破寻邑百万之众杖节渡河诛王郎击败铜马青犊赤眉之属张步隗嚣皆身在兵间冒锋镝履行陈自平陇蜀之后知天下疲耗思乐息肩偃武事脩文敎非儆急未尝复言军旅太子问攻战之事则不答臧宫马武之徒请击匈奴则报以不如息人每旦视朝日昃乃罢讲论经理夜分而寐虽身济大业而兢兢如不及故能明慎政体总览权纲量时度力举无过事享国三十余年海内称治太宗起义兵晋阳斩宋老生击败薛举仁杲破刘武周走宋金刚擒窦建徳降王世充皆身为大将削平僣窃四方遂定既即大位知守成之为难委任房杜与谋大政而魏郑公王珪马周之徒谏必行言必听以仁义治天下数年之后天下大治蛮夷君长袭衣冠帯刀宿卫东薄海南逾岭户辟不闭行旅不赍粮取给于道几至刑措享国二十余年夫以光武当王莽之余太宗当隋炀之后身平祸乱创复大业不数年间遂致太平享国长久者彼诚知君道而雄材盛徳足以致帝王之隆也故履患难而无惧慑之志处安乐而无骄逸之心太平之治其应如响不其然乎善哉魏郑公之言曰五帝三王顾所行何如耳黄帝逐蚩尤七十战而胜其乱因致无为九黎害徳颛帝征之已克而治桀为乱汤放之纣无道武王伐之汤武身及太平然则圣帝明王所以拨乱致治者类皆如此彼后唐荘宗夹河数十战而后胜梁一得位号遂肆骄逸不旋踵而失之矣尚能致治也哉
　　论治盗贼
　　治盗贼者如医之治痰涎夫痰涎乃吾之真气所以为津液者也支体之运动闗膈之升降皆以津液为本至于聚而为痰涎则必失于调卫而外为邪气之所伤内为寒热之所薄而致然也至其甚则能害人之命盗贼乃吾之赤子所以事农桑者也上下之相治室家之相保皆以农桑为本至于散而为盗贼则必失于拊循而外为奸民之所胁内为饥寒之所廹而致然也至其甚则能亡人之国良医之治痰涎以药化之使复归乎津液则其身安而不善治者一切以毒药攻之必有偏废之患良吏之治盗贼以术觧之使复归乎农桑则其国宁而不善治者一切以兵力胜之必有凋耗之弊此不可以不察也昔者渤海盗贼并起宣帝选用龚遂为太守而谓之曰君欲何以息盗贼而称朕意遂对曰海濒遐逺不霑圣化其民困于饥寒而吏不恤故使陛下赤子盗弄兵于潢池中耳今欲使臣胜之邪将安之也帝曰选用贤良固欲安之遂曰治乱民犹治乱绳不可急也惟缓之而后可治臣愿无拘以文法得一切便宜从事上许焉于是盗贼悉平民安土乐业故善治盗贼者如龚遂可也虽然此特盗贼之初其在郡县而良吏得以治之者耳至于巨盗如汉末之黄巾唐末之黄巢则其疾已深非以毒药攻之不能去也虽攻而去之真气散而身亦危矣故黄巾破而董卓曹操因以亡汉黄巢败而朱全忠李克用因以亡唐兹非其证欤
　　论形胜之地
　　自古帝王之兴必先据天下形胜之地以为根本故高祖保闗中而守之以萧何光武保河内而守之以寇恂皆深根固本为不防之基以制天下利则伸而进可以胜敌钝则蟠而退足以坚守虽有困败而终济大业者其建策然也曹操之起荀彧劝其先定兖州唐高祖之起太宗劝其先趋长安故能卒有中原而定天下岂非以高祖光武为法乎至于不立根本而浪战虽力胜兵强百战百胜一跌则失之矣此项羽李密之所以败也
　　论江表
　　江表自孙氏三世经营之然后能立国以权之智勇因父兄之资能驾驭豪杰而得士有周瑜鲁肃吕防之徒以为腹心有甘卓凌统黄盖之徒以为爪牙据有荆楚闽粤之地称帝最后而享国最久故能抗魏连蜀成鼎峙之势至晋而后亡其后晋元帝因之兴于江左有王导以为谋主有顾荣贺循纪瞻之徒以从民望有郗鉴陶侃温峤之徒以处方镇凡荆扬闽鄂要害之地悉置重镇择名帅屯鋭兵以控扼之故能保有东南中原虽纷乱而一方晏然强臣虽屡叛而卒以平定至谢安得政而区处藩维授任将帅各得其所故能以偏师破苻坚百万之众而晋室遂安享国百有余年而刘裕取之以为宋宋亡而萧道成取之以为齐齐亡而萧衍取之以为梁梁亡而陈霸先取之以为陈至隋然后平陈而定海内南北混为一区隋亡萧铣起于江东而李靖擒之唐遂并有天下及其亡也杨行宻据江淮而李氏因之遂以江南为后唐至周世宗尽取淮南之地而以江为限则李氏国已危矣宋兴命将帅下江南如探囊中物盖自六朝既废歴隋唐三百余年其所以立国控扼之迹既已荡平而李氏区区僣窃于乱世遇真主则折北不支固其理也国家奄有四海垂二百年东南之民习于治安不识兵革而古之所谓重镇要害之地名城坚垒悉已隳废又无宿将重兵以镇之盖在六朝为邉圉而在国家为腹心其势不得不然也今朝廷既舎中原不复料理而又不为保东南之计考按古迹命帅屯兵以为藩篱而区区偷取目前之安缓急则南渡恃江以为固及廹则又逺徙以避之以此为策虽保一隅未见其可而欲坐享六朝之利盖亦难矣而况大于此者乎
　　论范蠡张良之谋国处身
　　范蠡张良其所以谋国处身者何其相似也方句践栖于防稽范蠡劝其卑身以事吴厚赂太宰嚭以解其难而谋所以报吴者及句践乗吴之而伐之复栖吴王姑苏之上求哀请命而句践不忍欲赦之范蠡独以为不可援桴进兵卒刎其颈句践既霸蠡以书辞句践乗舟浮海以行终身不反而大夫种遂赐劒以自杀方高祖困于鸿门张良劝其屈已以谢项羽深交项伯以脱于祸而谋所以破羽者及高祖还定三秦与楚相持于荥阳成臯间既割鸿沟以为界羽解而东高祖亦欲罢兵归国良独谏曰此天亡之时不因几而遂取之此养虎自遗患也汉兵追羽卒灭之高祖既帝良道引辟谷杜门不出欲从赤松子游而韩彭英卢皆被葅醢虽萧何不免缧绁之患故夫智谋之士处困阨之时能忍辱以伸其志当事几之防能决断以收其功功成名遂能高举逺引以全其身微二子吾谁与归
　　论秦隋势之相似
　　自周之衰而天下裂为战国至秦始皇然后并六国而称帝自晋之亡而天下分为南北朝至隋文帝然后混南北为一区彼始皇隋文皆有雄材大畧过人之聪明其所建立又有卓然杰出于后世者方驾驭将帅削平四方据闗中金城之固而都之以临制天下其意皆欲传子孙于无穷然而身没而国危皆以二世而遂亡者失所以为君之道缪所以为治之术亡所以维持天下之具不知其子而付托非其人也夫人君之道秉本执要简而常逸元首丛脞则万事隳堕此不易之理也至秦隋则不然以察为明以苛为徳窃窃然惟恐人之轧已而夺之权故始皇衡石量书隋文卫士传餐皆日夜有程不中程不得休息天下事无小大皆决于上丞相大臣不过受成事奉行文书而下皆持禄欺谩以取容此风不改卒至于亡故曰失所以为君之道者此也古之王者得天下以仁虽取之以干戈而治之以礼义其善政美化必有以深结其民之心而信厚和平必有以变移其风俗故三代之所以享国长久者用此道也至秦隋则不然彼见所以取天下之难而常有猜防不安之心以为不决于法刻削而急持之则后世且复分裂而为敌国有曩者英雄割据之患故始皇刚毅戾深乐以刑杀为威専任狱吏而亲幸之海内愁苦无聊而陈胜项籍奋臂大呼天下响应秦遂以亡隋文亦制为严法峻刑以杜天下之变谋臣宿将诛灭略尽元元不胜其毒而杨元感李宻倡之群盗蠭起天下大乱涂地而不复振借使秦隋已并天下而以仁义治之恵泽在民虽有胡亥炀帝之不肖天下必思所以继其后而奉之者其亡不若是之遽故曰缪所以为治之术者此也古者立国未尝私有天下必封建亲戚功臣以为藩屛资其犬牙磐石之势以夹辅王室故商周之王皆几千年夫岂无僻王頼诸侯扶之以定其国彼秦见周衰而诸侯更相诛伐天子弗能禁也以为天下之所以战鬭不休者以有侯王于是罢侯置守分天下以为三十六郡其地东至海西至临洮南至北向户北并隂山至辽东身有海内而子弟为匹夫内有奸臣之祸外有大盗之虞一夫作难九世隳庙而莫之救彼隋之所以亡者亦无以异于秦故曰亡所以维持天下之具者此也古者立嗣以为国本既得其人而又付之可以托六尺之孤临大节而不可夺之大臣故本定而国安朝委裘而天下不乱武王欲立成王则托之周公武帝欲立昭帝则托之霍光此周汉之所以隆也始皇有一长子扶苏怒其正谏而使北监防恬于上郡沙丘之事虽为玺书以召之而付之赵高故得与李斯同为奸谋而胡亥卒以夺嗣隋文有一太子勇听防譛而幽囚之临终以广失礼虽有召勇之言而付之杨素故卒及于大故而炀帝得肆其欲故曰不知其子而付托非其人者此也秦隋相去千有余载其所以混一海防传二世而遂亡与夫所以致亡之道皆若合符节书所谓与乱同事防不亡者也然秦亡而汉继之传二十余主享国四百年隋亡而唐继之亦传十八帝享国三百余年自三代以来未有与之比隆者然则秦隋者其汉唐之驱除乎不然何其兴之盛而亡之暴也












　　梁谿集巻一百五十二
　　钦定四库全书
　　梁谿集巻一百五十三　　　宋　李纲　撰迂论九
　　论君臣之分　　　　论霍光李徳裕
　　论除天下之患如治病
　　论天下强弱之势　　论用兵
　　论料敌　　　　　　论顺民情
　　论君臣之分
　　古者君臣虽有尊卑上下之分而不若后世之邈然辽絶也上焉者必有所不召之臣故汤之于伊尹高宗之于傅説武王之于太公皆待之以师友学然后臣之次焉者亦相与以诚而相遇以礼故观书之所以命君陈毕公而诗之所以歌申伯方叔召虎仲山甫尹吉甫之流情文备至则君臣之际槩可见矣故能举贤才而任之如元首股肱之同一身父子兄弟之同一家事无不虑虑无不周知无不言言无不尽患难则同其忧安平则同其乐建帝王非常之功而不以为难者君臣之义交相得也至秦则不然尊君而抑臣阻法度之威以临之无复有尊徳乐道情文相接之意其君抗然于上而视其臣如胥吏仆然初无爱敬之心其臣眇然于下而视其君如天之不可亲虽为之辅相者亦有所畏避而不得以自尽故李斯去疾之徒朝为丞相至暮一言不合则具五刑而诛之其余孰不畏罪持禄欺谩而取容哉汉兴以高祖之贤而萧何不免缧絷以文帝之仁而周勃不免对吏景帝诛周亚夫武帝诛翟青刘屈牦等数人而东汉三公动輙下狱盖循秦之使之然也太宗之待房杜明皇之待姚宋宪宗之待裴度武宗之待李徳裕可谓善矣惟其君臣相遇之难而法度相去辽絶犹袭秦之遗风此徳业之盛所以不能及于隆古而至于庸君则贤者防而易去谀佞之徒取容而易合良以此欤
　　论霍光李徳裕
　　霍光膺武帝之托拥幼主摧奸臣处废立之际临大节而不可夺为汉社稷之臣至宣帝谒见高庙光从骖乘内严惮之若有芒刺在背后张安世代之天子从容肆体甚安近焉及光死而宗族夷灭故霍氏之祸萌于骖乘李徳裕相武宗当国凡六年方时用兵决策制胜他相无与威名独重于时至宣宗即位徳裕奉册太极殿帝退谓左右曰向行事近我者非太尉邪每顾我毛髪为森竖翌日罢相其后以吴湘事遂贬朱崖故徳裕之贬始于奉册传曰威震主者身危其光徳裕之谓欤然二君者亦可谓忍而少恩矣故为宣帝谋则念光之功而不使霍光絶祀为宣宗谋则念徳裕之功而不使之死于海外可也
　　论除天下之患如治病
　　善除天下之患者如良医之治病视其轻重缓急而为之方以其病之小者易其病之大者而徐圗之病在虚寒则必以热药补焉热不免于有过则徐思所以凉之病在实热则必以寒防焉寒不免于有过则徐思所以温之故治洞泄者必至于痢而治强阳者必至于羸皆以小易大徐圗之而后安欲一投药而遂无患者无有也方楚汉之争为高祖之患者项羽而已汉兵追楚至固陵而韩彭之兵不至高祖谋于张良良曰未有分地其不至固宜君王能与共天下可立致也齐王信之立非君王意信亦不自坚彭越本定梁地亦望王而君王不早定今能取睢阳以北至谷城皆以王越从陈以东傅海与齐王信使各自为战则楚易败也高祖从之而韩彭果引兵来破羽垓下而楚遂亡夫张良非不知与韩彭之地广其后必至于叛而谋如此者其意以为楚之患大韩彭之患小不捐此地以许两人则韩彭之兵不防而楚不亡俟楚既亡已除其患之大者而后徐圗其患之小者可也故卒许之其后楚亡而韩彭果叛汉诛之而天下遂定若良者可谓能知以小易大除患之术矣今天下之大患在金人与蠭起之盗贼其势非复方镇之制而假之权不足以捍御而议者乃忧方镇之制行将有尾大不掉之患若唐室然亦可谓不知轻重缓急之理欲除患而弭乱其可得乎呜呼安得以子房固陵之策告之
　　论天下强弱之势
　　天下之势在强弱有能强者有不能强者有能弱者有不能弱者有强而示之以弱者有弱而示之以强者能强能弱者王不能强不能弱者亡强而示之以弱者其兵多胜弱而示之强者亦能以全其国故秦以虎狼之威据闗中金城之固蚕食诸侯卒灭六国而并天下此能强者也太王居豳狄人攻之事之以皮币珠玉犬马而不能免去居岐山之下而从之者如归市此能弱者也突厥颉利寇长安饮马渭水太宗倾府库以与之和而使李靖邀击大破之卒犁其庭而擒颉利此强而示之以弱者也诸葛孔明相先主以取蜀﨑岖山谷之间而无嵗不出师以扰闗中此弱而示之以强者也晋平吴而失中原隋平陈而终江都此不能强者也燕以匕首而激秦息以违言而拒楚此不能弱者也夫天下无常势能用之则弱可以强不能用之则强反以为弱在俛仰之间耳齐有无知之乱而小白以兴晋有骊姬之难而重耳以霸此所以弱为强也吴争衡上国而卒灭于句践智伯欲分赵地而卒亡于韩魏此以强为弱也审强弱之势而善用之天下庻几乎可定
　　论用兵
　　昔之用兵者有以少击众若昆阳之破寻邑淝水之败苻坚是也有以多胜敌若王翦之伐荆韩信之定燕赵是也有以速为策若岑彭之攻公孙述李靖之擒萧铣是也有以迟为策若周亚夫之破七国赵充国之讨先零是也夫以少击众者必将因便乘势而躏蹙之其机在少譬犹蹙巨石于千仞之山而不假于多力故昆阳之战寻邑拥百万之众驱虎豹犀象以助其威独傲然有轻汉之志而光武得以投其间与敢死之士三千人冲其中坚城中亦鼔噪而出声震天地莽兵遂以大溃淝水之战苻坚将百万之师以临江汉慨然有呑东晋之心而谢帅偏师八千以御之乘其军却众乱追奔逐北而坚之师遂以败散闻风声鹤唳皆以为王师将至然则以少击众而能成功者岂非其机在少因便乘势而躏蹙之不假于多力乎以多胜敌者必将以殄灭为期而不再举其机在多譬犹防大木之本根而后不再举非众其力则不可故秦欲伐荆而王翦以谓非六十万不可卒如其数以与之遂破荆军而平其地以为郡县韩信既将兵虏魏王豹而定魏地请益兵三万人愿以北举燕赵东击济南絶楚之粮道汉王与之而皆如其言然则以多胜敌而成功者岂非其机在多以殄灭为期而不再举非众其力则不可乎兵之以速为策者其机在速譬犹猎者之逐兽兎起鹘落少纵则失之岑彭之攻公孙述也袭破侯丹因晨夜倍道兼行二十余里径防武阳使精骑驰广都去成都数十里势若风雨所至奔散述大惊以杖击地曰是何神也而述遂亡李靖之攻萧铣也大阅兵云安秋潦涛瀬涨恶诸将请江平乃进靖曰兵机事以速为神今士始集铣不及知若乘水傅垒是震霆不及塞耳安能仓卒集兵无以御我此必擒也诸将从之而铣果擒然则以速为策者岂非其机在速而少纵则失之乎兵之以迟为策者其机在迟譬犹猎者之槛虎俟其困而搏之则不为其所伤周亚夫之击七国也以谓楚人剽轻利于速战难于争锋故以梁委之而坚壁不与之战而絶其饷道待其饥而一举破之赵充国之讨先零也以谓羌急之则合缓之则散大兵久留其费不赀故上屯田之策般师罢兵以万人留田待其而一举灭之然则以迟为策者岂非其机在迟俟其困而搏之则不为其所伤乎夫兵之多少迟速皆机也善用其机皆足以成功而不善用之则以少而殱若陈黡之尝秦军以多为累若赵括之败长平以速而趋利如厐防之死马陵以迟而养寇如刘繇之失江东者多矣可不察哉
　　论料敌
　　善用兵者以料敌为巧非谓料其强弱虚实而已能料敌之情而势必至于此之为巧也孙膑为齐救赵而引兵以趋大梁知魏之素轻齐也故减灶以诱之魏将厐防果弃其大军与轻鋭倍日并行以逐膑此未为巧而能度其行暮当至马陵伏万弩夹道期见火举俱发而破魏军遂杀厐防此为至巧韩信击赵引兵东下井陉知赵军未见大将旗鼓未肯战也故使万人先行背水阵而弃旗鼓趋水上军以诱之赵军果争汉旗鼓而逐信此未为巧而能度其空壁逐利先出竒兵二千骑狙伺驰入赵壁防赵旗帜立汉赤帜而破赵军遂斩成安君泜水上此为至巧寇恂之降高峻遣军师皇甫文出谒辞礼不屈恂怒将诛文诸将谏以为不可恂不听遂斩之而遣其副归报曰军师无礼已戮之矣欲降急降不欲固守峻惶恐即日开城降诸将皆贺因曰敢问杀其使而降其城何也恂曰皇甫文峻之腹心其所取计者也今来辞意不屈必无降心全之则文得其计杀之则峻亡其胆是以降若恂者其料敌可谓巧矣李光弼之降高晖李日越也逐史思明壁野水渡至夕还师留牙将雍希颢守曰贼将高晖李日越万人敌也贼必使刼我尔留此贼至勿与战若降与偕来左右窃怪语无伦是日思明果召日越使以铁骑刼取光弼不然无归日越至而光弼已去遂请降希颢与俱至厚待之高晖闻亦降或问公降二将何易也光弼曰思明再败闻我野次命将来袭必许之以死希颢无名不足以为功日越惧死不降何待降者见遇贰者得不思奋乎若光弼者其料敌可谓巧矣惟其料敌之巧如此故足以立竒功两军相持不能料其强弱虚实者未有能制胜者也战功曰多以多算胜而少算不胜然则不计强弱虚实而浪战者欲无败难矣况能立竒功哉
　　论顺民情
　　古之有天下国家者未尝不因其民之情而用之记曰人情者圣王之田也易曰説以先民民忘其劳説以犯难民忘其死孟子曰以逸道使民虽劳不怨以生道杀民虽死不怨杀者管子曰下令如流水之源令顺民心也夫惟令顺于民之心故可以使之犯难忘其劳且死而不以为怨则咈民之情欲以立事而长且久者未之有也以徳行之者王以力假之者霸王霸之所以兴未有不因于民者若盘庚之迁都民不适攸居而胥怨则必为之丁寜训告使之知所以迁之为利而后已然则圣王之所以重其民者如此其可忽乎至秦则不然以贵为在已而不可亡以贱为在民而不足听以切阻法度之威以临之焚诗书杀豪俊以愚黔首制为峻刑酷法使民皆愁苦而亡聊思为乱者十室而九故山东盗贼羣起而秦遂亡至高祖约法三章除秦苛政而百姓归心因思归之士还定三秦遂破项籍其后萧何曹参为相知民之疾苦顺流而与之更始遂安海内然则咈民之与因民其效槩可见矣后世奸谀之徒上欲投君之所好而争富贵下欲去己之所患而排忠良乃始建为咈百姓以从先王之道之説以欺人主而取世资凡能奉君之欲者则谓之享上凡欲顺民之情者则谓之下比于流俗遂使其君抗然于上而轻天下之民其民疾视于下而不敢言而敢怒其源起于熈宁元丰之间其流盛于崇宁大观之际其末甚于今日盖有不胜其者矣傥能因民之情而用之悦以使民犯难而忘死则外寇虽强不难御也







　　梁谿集巻一百五十三
　　钦定四库全书
　　梁谿集巻一百五十四　　　宋　李纲　撰迂论十
　　论交深　　　　　　论管鲍之交
　　论将之専命禀命
　　论土崩瓦解蚕食鱼烂之势
　　论諌　　　　　　　论史
　　论交深
　　张耳陈余天下之至交也然而卒相灭亡者岂独以势利而非道义哉其所以交者太深也夫交太深则望之者重望太重则责之者备望重责备则间隙易生而怨祸易作此乃张陈之所以卒相灭亡者也方其穷居结刎颈之欢相然信死岂顾问哉及争张黡陈释之事余怒曰不意君之望臣之深也解印绶去其后卒攻耳而夺之国耳亦奉头防窜以归汉王借兵东下战于鄗北卒斩成安君泜水上故其交之所以深者乃其相灭亡之所以酷也夫交深而望轻者惟有徳者能之若管鲍是已不然凶终隙末可胜道哉
　　论管鲍之交
　　管仲鲍叔古之所谓善交者齐小白谋相而鲍叔荐管仲以为可于是取之于鲁解束缚而相之齐卒以霸其后管仲且死小白谋所以代之者欲相鲍叔而管仲以为不可曰鲍叔牙之为人洁亷善士也一闻人之过终身不忘使之为政上且钩乎君下且咈乎民而以隰朋为可故鲍叔之举管仲不以为徳而管仲不许鲍叔之代已不以为怨萧何曹参以议功定位之故平时有隙及何将终恵帝问所以代之者而何所推贤惟参参既代何为相国一遵何之约束无所变更恵帝尝问之参谢曰高皇帝与萧何定天下法令既明具陛下垂拱参等守职遵而勿失不亦可乎于是百姓悦之而作画一之歌故何之荐参不以参之有隙而推其贤参之代何不以何之有隙而变更其约束古之人处心积虑其公如此盖一切为国家计而忘其爱恶此其所以为大过人也后世之士于其所爱则不计其人之贤否亊之是非而于其所恶则虽天下共推以为贤者犹将抑之公论以为是者犹将改之其视管鲍萧曹之所为得不少知愧乎
　　论将之専命禀命
　　古之受命为将者付任未専威信未着则必有所假借以立威然后士卒可用而功名可成至于付任已専威信已着则不必如此故齐景公欲用田穰苴为将以扞燕晋之师穰苴曰臣素卑贱君擢之闾伍之中加之大夫之上士卒未附百姓不信人微权轻愿得君之宠臣国之所尊以监军乃可于是景公使荘贾往而穰苴因其后期不至而斩之又戮使者之仆车之左驸马之左骖以狥而三军之士皆震栗燕晋之师闻之解去追击之尽取所亡之地振旅以归此付任未専威信未着而有所假借以立威者也卫青将六将军兵出定襄以击匈奴右将军苏建尽亡其军独以身自归青问其罪议郎周霸曰自大将军出未尝斩禆将今建弃军可斩以明将军之威青曰青幸得以肺腑待罪行间不患无威而霸説我以明威甚失臣意以臣之尊宠而不敢自擅专诛于境外其归天子自裁之于以风为人臣不敢专权不亦可乎军吏皆曰善此付任已专威信已着而不必如此者也后之为将者起冗散而威令未行当以穰苴为法借贵宠而威令已行当以卫青为法夫岂不同惟度其时势使各有所当则善矣
　　论土崩瓦解蚕食鱼烂之势
　　天下之势有土崩有瓦解有蚕食有鱼烂所谓土崩者一倾頺而不可救秦隋之末是也所谓瓦解者虽叛散而犹可拯汉之吴楚之变唐之安史之乱是也所谓蚕食者其受患在外寖以及于内秦之于六国是也所谓鱼烂者其受患在内寖以及于外汉唐之季是也夫秦隋皆以苛法虐政威制海内而继以胡亥炀帝之昏淫民困而主不恤下怨而上不知俗乱而政不脩故陈涉李宻之徒因时而起奋臂大呼天下从风而响应国遂以亡而不可复振此之谓土崩汉至文景之间可谓盛矣而吴楚乃因鼂错削地之故起而为难合七国之兵帯甲数十万然不能西攘尺寸之地而卒以败亡唐至开元天寳之间可谓盛矣而安史乃因中国无备之故起而为寇陷河朔覆两京然不能数年而卒破灭盖汉与唐之徳未衰而安土乐俗之民众虽有乘间窃发者犹可治也此之谓瓦解齐楚韩魏燕赵之师约从而攻秦秦人开闗延敌六国之师逡廵而不敢进于是从散约解争割地以赂之秦有余力而制其敝追奔逐北彊国请服弱国入朝因利乘便宰割分裂攘肌及骨而六国之君卒不能以自存此之谓蚕食汉唐之季皆权归于阉宦人主之立因其定策大臣废置出其指呼奸邪谀佞结为死党而忠愤名节之士禁锢摈斥而不复用及其甚也外召强臣以诛之阉宦灭而国亦亡故董卓奋而汉祚衰全忠骋而唐室危皆祸自内始而卒至于不可料理此之谓鱼烂夫瓦解之祸轻而土崩之祸大蚕食之祸迟而鱼烂之祸深故天下之患在于土崩而不在于瓦解蚕食犹可御而鱼烂不可支则其势使然也今不幸夷狄慿陵盗贼蠭起而有瓦解蚕食之势当善救之使不至于土崩鱼烂犹庻几乎可为也不然祸可胜旣哉
　　论谏
　　礼上讽諌而下直谏君子孰不欲讽諌以悟其主而有至于直谏以杀其身者势不得已也盖事明君虚心以从谏虽引义防喻无所不合故有以讽諌悟主者而况于直谏何伤于道乎事暗君强愎以拒谏虽危言切论有所不听故有以直谏杀身者而况于讽諌何补于事乎方舜禹之时都俞赓歌于庙堂之上所以讽喻以相儆戒者可谓至矣其称无若丹朱傲惟慢逰是好朋淫于家用殄厥世亦何伤于直故仲虺之称汤以从谏弗咈改过不吝为善而太保之训武王以不矜细行终累大徳为非若然者岂非亊明君讽谏足以悟主而直谏亦不伤于道乎至于桀杀闗龙逢纣杀比干则事暗君直谏足以杀身而欲以讽谏有补于亊盖亦难矣由是观之讽谏施于明君而不害于直直谏施于暗君而无事于讽者必至之理也汉文帝寛仁尽下羣臣谏説虽切常假借纳用之故若冯唐之论颇牧张释之之论啬夫可谓能讽谏矣至贾谊上书陈时事欲流涕而痛哭爰盎引却慎夫人坐指人彘以为喻而帝亦不以为嫌岂非不害于直耶唐太宗英明能断从谏如流导羣臣而使之言故若魏郑公之言昭陵王珪之论庐江可谓能讽谏矣至郑公之言十渐极陈时政之得失珪之论祖孝孙以谓陛下负臣臣不负陛下而帝亦不以为过岂非不害于直耶若夫萧望之张猛京房之言石显而元帝杀之王章之言王鳯而成帝杀之王嘉郑崇之言董贤而哀帝杀之李膺陈蕃范滂之徒言阉宦而灵帝杀之长孙无忌褚遂良上官仪言武氏而高宗杀之张柬之桓彦范等言韦氏而中宗杀之孟昭图言田令孜而僖宗杀之是皆事暗君以直谏而蹈祸乃其所也尚何讽之云哉
　　论史
　　昔之秉史笔而其书传于世者皆成于后人之手故秦汉以前成于司马迁西汉成于班氏东汉成于范晔三国成于陈寿晋宋至隋成于唐唐及五代成于本朝当其时非无史多不传而独传后人之书夫后人之所传闻与当时之所亲见其详畧审否固不可同年而语矣然而后人之书独传而当时之史多废者岂非以其是非取舎有公有不公故耶夫史之所以取信于天下与来世者以其不没善不隠恶而褒贬无所私也当其时而作史者或由于喜怒或出于爱憎或有所讳避或为之假借而是非取舎不能不容情于其间则奸谀而进者未必贬忠贤而退者未必褒君子为善而失时者未必以为是小人为恶而得时者未必以为非此乃其所以多废而不传也至于异代时世既殊而喜怒爱憎之情云散而烟灭然后公论出而是非取舎如青天白日之清明无讳避假借之私而得奋其直笔以褒贬之虽有误谬讹舛而不足以害其大公则后人之书所以独传者非特以备良史材而文足以行逺而已必有当于人心而合天下之所谓公论者焉昔孔子削迹于卫而夣奠之后履传千祀王莽在朝陈功徳以亿万计虽扬雄有所不免而后首藏于武库以翟进为鲸鲵以陈蕃李膺为奸党以徐敬业为虺蝮至后世乃始以忠义节概许之事之是非定于后者类皆如此则当时之史多废而后人之书独传无足怪也古者天子不观史而自唐以来始进书又以宰相为监修官而欲取信于后世难矣哉


　　梁谿集巻一百五十四
　　钦定四库全书
　　梁谿集巻一百五十五　　　宋　李纲　撰传
　　武刚君传　　　　　方城侯传
　　文成侯传
　　武刚君传
　　武刚君姓金氏名辟疆其先楚人也七世祖镤居于越之耶谿闻欧冶子者通于天地阴阳五行变化之理得铸人术因往见之欧冶子熟视镤曰子之质美矣尝试以吾术治之当为国器乃留与居汰去麄悍萃其精英旬锻月链磨礲而淬砺之文彩艳发其才气天下无双欧冶子抚之曰子所谓铁中铮铮者昔孔子尝铸顔渊矣吾今铸子合则成体散则成章变化不测其犹龙乎因号曰龙渊子以荐于楚王楚王悦之出入起居必以自随威鎭海内名闻诸侯于是晋郑兴师以伐楚曰必以龙渊子为质乃罢兵王与之登城以麾晋郑之师伏尸十万流血千里楚之所以霸诸侯者龙渊之力为多亲属散居四方时时窃借其名以行当战国时尤宠任之其族子有游越者以防干越王勾践勾践将封之以三乡及千户之都二以示薛烛薛烛曰此国寳也三乡二都何足以当之其贵重如此有游赵者头胡缦缨短后之衣以术干赵孝文王赵孝文王好之终日与之相对至忘食寝国事皆废于是庄周为陈其祖之功德举之无上按之无下运之无旁足以决胜天下而头胡缦缨短后之衣其术特庶人之所好不足多也王悟乃疎之遂废不用而当时游侠之士荆轲聂政之徒往往私从之游然皆其术之下焉者也独武刚君辟疆者起于楚汉之间挺挺有祖风烈辟疆之为人明鋭劲正遇亊立断其学长于天文地理隂阳刑法兵家战鬬之説性刚果不喜人之为柔佞者见有祸乱奸宄必欲削平之而后已其志气凛如严霜秋水毅然有不可犯之色以故乱臣贼子奸邪见之胆破股栗不敢仰视其与人交惟有德者隂衞助之久而无斁茍非其人舍去弗顾秦始皇帝既灭六国焚诗书以愚黔首隳名城杀豪俊收天下之兵聚之咸阳销锋镝铸以为金人十二以弱天下之兵武刚君遯逃山泽间与一时布衣豪俊游其耿耿自若也项籍少年时尝从君学不成去其叔父梁怒之籍曰君一人敌不足学学万人敌耳盖不知君者也独髙祖微时雅与君善尝俱行丰西大泽中有大蛇当径前行者还报髙祖被酒曰壮士何畏乃与君俱前斩蛇所谓白帝子者遂起兵攻秦既入关降秦王子婴复与项籍争天下战荥阳成臯间武刚君未尝不在左右出入卧内甚见宠任其后韩信陈平黥布闻之皆亡楚仗君以归汉以故髙祖胜项籍垓下遂即帝位第功君居第一在萧何曹参右封之峡中号武刚君赐丹书铁券借以锦绣藏之金匮石室使世世袭之又取武库为君第与秦人传国于汉者公玉玺待遇畧等国有大事则召君及玺班于殿庭以示褒宠其子孙往往劲直明敏淬锋敛锷以节义自持能世其家当成帝时有仕于尚方者丞相张禹以帝师位特进甚尊重然阿附王氏不忠帝室平陵男子朱云廷对曰大臣尸禄素餐愿与尚方金某断佞臣一人以厉其余上问谁也对曰安昌侯张禹成帝不能用其后王氏果簒汉由是世益重其家声歴汉至魏晋虽异代犹见礼遇不衰至晋太康中回禄氏作乱刼武库焚荡武刚君之第因以失国而君之逺族干将显于世焉干将者与其妻莫耶氏得神仙幻化之术隐于豫章丰城狱中懐材抱德气应于斗牛之间张华与望气者雷焕识之推其分野俾焕往搜访果得干将与莫耶氏而斗牛之间气灭焕私匿莫耶氏而以干将归华且曰是有术终当化去华知其匿莫耶氏也亦曰久当复合及华将遇祸干将果先化去而焕之子携莫耶氏过延平津因跃入水遣没人视之有二龙盘结风涛汹涌雷电晦冥因不复见信乎其得神仙幻化之术而华焕之言验云
　　太史氏曰古者五行物立其官金姓盖出于少昊氏其族散居五方而刚柔利钝性亦不同武刚君之得姓其北方之强者欤观其为人明利果断不凝滞于物劲正之气毅然见于色其亦鍜链淬砺之力欤卒能佐汉以兴传国数百载可谓盛矣予来延平感干将莫耶氏之事考诸传记嘉武刚君之烈采其行事大畧着于篇
　　方城侯传
　　方城侯端木子平者尧时人也负其材隐居平阳山泽间郁然有凌云之志与巢父许由为侣弗肯仕尧命益作朕虞益烈山泽而焚之见子平伟其节概荐于共工垂垂命其徒殳斨斤斧之漆雕氏藻饰之以见尧于总章尧是时法度彰礼乐着垂衣裳而天下治国家闲暇既见子平嘉其有局量井井然以绳墨自治置诸左右因访其所学子平对曰臣樗散防帝力生植长养今幸得备器使间方寸浅狭不足以奉清间臣之学上通乎天道而下极乎地理中备乎人事与夫军旅征伐之法故周天之度三百六十有竒在天成度在歴成日而歴法生焉此天道也开方之术提封三十六万井内建王畿外列侯国而井田之法寓焉此地理也好恶相攻而吉凶生逺近相取而悔吝生情伪相感而利害生此人事也不战而屈人之兵者为上以攻则胜以守则固者次之以诈谋得者又次之此军旅征伐之法也尧方命羲和奉若天道歴象日月星辰以闰月定四时成岁又命禹平水土奠山川底贡赋锡土姓而苗民有罪命禹徂征且伐丛支胥敖氏之国其説皆与子平合将歴试之以事而尧之子丹朱不肖惧其饱食终日无所用心也命子平教之未几丹朱悉传其术帝用嘉之列爵分土封之方城而子平有二子长曰太素次曰太子平中分方城之地以予之且教以兵法二子不相能也日寻干戈以相征讨太素矜太之弱尝听其増甲兵布行陈定营垒然后与之战而太傲然不服转战逐北防刘其边陲俶扰其腹心掳掠其士卒攻围侵断智诈百出战罢効首虏计土地虽胜负不常而太素之胜居多其用兵之法虽临事制变不可窥测然循理而动致人而不致于人者常胜不计利害深入浪战者常败有知兵者从旁观之曰此无他争先法耳夫方城阖四境之内地方不过数百里而二子之战积月累岁纷拏不解此与蛮触国于蜗角时相与争地而战伏尸百万流血千里者亦何以异然二子方其战酣时不知天之髙地之厚寒暑之切肤饥渴之为患昼战不足继之以夜盖有血气者皆有争心而二子特甚焉其善用兵出于天性非积习所能致每战军士皆啣枚但闻击搏之声进退缓急惟所指使虽战死不离部伍战胜亦无敢讙哗以争功者其操术然也方城侯为人方整严重外虽有亷隅边幅而其中坦然二子圆猾黒白太分勇而好鬭殊不类其父风然要自方城侯教指纵之使然与斟灌斟寻氏兄弟相攻而宋人教其子为儒墨者异世而同科二子既日以攻战为事隂谋竒计传于后世搢绅之士多好之者然弗专心致志则弗得也有业其术得待诏金马门者往往善其事而闾巷厮役辈亦喜称道之然习之弗精不善攻战而资守势至有以缓颊游説而胜者方城侯之学衰焉
　　太史氏曰世多咎方城侯教二子不以诗书礼乐而以兵家法攻伐不休废时乱日欲执其父子投诸江与共鲧驩兜流窜放殛同其罪殊不知方城侯之学法象所寓有圣人之遗意而军旅征伐先王所不废也永日多暇游目方城命二子小试勒兵掉鞅摩垒折馘执俘鬭智角力相与周旋亦有足观者殆孔子所谓为之犹贤于己者乎
　　文城侯传
　　文城侯符君平者其先黄帝时人也以谟画佐帝造书契代结绳之政为之符玺以信之帝嘉其功赐姓符氏号文城侯后世子孙因袭封不絶君平之为人刻志砺已表表自见能文章习古文奇字史籀之学虫书缪篆精甚外虽有邉幅廉隅而其中坦然明白可见腹心与人交虽方圆广狭不常然终始如一重信义不轻为然诺有求其文者虽阅千万不少变以故天下信之虽官府必待君平然后决疑当秦始皇帝时甚见尊宠得蓝田美玉以为君平饰置诸左右登封泰山降禅梁甫泥金检玉之事君平之力为多卿相二千石往往以金遗之士大夫亦以嘉木肖其像貎私相问劳其贵重一时如此秦亡刘项战争君平无适莫游楚汉间髙祖资狎侮善骂内喜君平而外轻慢不为礼郦生画防则趣铸之留侯借筯则趣销之赵尧一言合则命君平拜以为御史大夫以故羣防毕进遂得天下项羽爱人待士遇君平甚厚至为之抚摩然未尝任使之憝羣防而自屈其力此其所以失天下也世不多君平之功而多髙祖者以此君平亡子孙咸至大官或奉使絶域以明汉之威德王莽末改赐姓章氏匈奴单于念旧德为侵犯北边以求复其故姓其得夷狄之心如此然子孙遂以章氏为姓至唐有仕于司农者朱泚之乱以铁骑五千逼奉天司农卿叚秀实以谓宗社危在顷刻命往追之倒屣颠沛及于半途德宗遂免于难世以此称其忠然其族人多夸诞诡异居丧者虽于金革之事类皆墨缞世亦以此少之章氏之风衰焉
　　太史氏曰文城侯立志节以信着天下而奸诡往往窃借其名以行故庄周氏推原罪始欲焚破其家使民朴鄙然议者弗之贬而周之论为过何哉信反而为伪者诚非其罪故也观文城侯信一立而后世子孙咸显白于当世积善之报有以夫





　　梁谿集巻一百五十五
　　钦定四库全书
　　梁谿集卷一百五十六　　　宋　李纲　撰文
　　放鲎文　　　　　　持八斋文
　　中隐堂上梁文　　　桂斋上梁文
　　放鲎文
　　客有馈梁谿以双鲎者梁谿再欲杀之再欲活之游宦西北不飨南食也久矣之鲎也于海物中厥味尤珍以是义故欲再杀之然观其形则负介而重迟察其情则若无罪而就死地庖治之法必以斤斧生加斩剉而后可食在彼者受无量苦而又一鲎之中有百千子杀一鲎则百千子皆随而死在我者造无量业以是义故再欲活之疑而未决置于庭中是夜梁谿梦二人一大一小拜于几案之前若从人之遭谴而祈释者叱之不去其拜不巳惊魇而寤徐思所以岂畴昔之鲎而为此耶期以明日尚生则舍之旦而视诸庭中则大小相随蹒跚然固自若也梁谿喟然叹曰尝一脔之味厌口腹之欲而使彼受无量苦使我造无量业其轻重为何如因命小舟载之谿之中流而放焉或者曰万物之最灵者人也人不能见梦于人孰谓鲎而能之乎梁谿曰不然善恶之法皆由心造方予之得是鲎也杀活未决疑而置之则一念之善已周圆矣彼感于梦寐之间者乃吾之心鲎何与焉虽然清江之使见梦于元君庖中之蛤见梦于杨杰自昔以异类而能感通于人以全其生者多矣奚独于此而疑之或者又曰鲎生于南海咸波之中今置清谿处非其所又喜曝殻于沙泥之上人且见而取之其于死也何择梁谿曰不然一心之外无余仁一仁之外无余法吾之放是鲎也赦于刀几而错于安全之地知达我心而巳矣处非其所而他人得之吾何与焉昔齐宣不忍牛之觳觫以衅钟以羊易之而孟子以为仁术子产命校人畜鱼于池校人欺而烹之子产以为得其所哉自昔达其心而不恤其往者多矣奚独于此而诮之噫有血气之类者好生而恶死物之与人均也以强凌弱暴殄天物逓相杀害无有休已故佛菩萨设为戒律使持戒者戒杀为先今予虽未尝杀而亦未尝持戒则于杀有时而不免焉自今以往当持杀戒实由玆鲎始姑为文以识之宣和二年四月十五日梁谿居士云
　　持八斋文
　　斋洁也不饮酒不茹荤以洁已焉儒道释三家皆有斋其为斋则同而所以为斋则异儒家之斋以奉祭祀而致其明故君子于斋必变食惟去其物之可昏溃志意者道家之斋以养神气而致其清故虽五谷犹将辟之而况于血毛之荐乎惟释氏之斋非独其致清明而巳也又寓之以爱物之仁脩身之智焉其説以谓有情之类含血孕气羽毛鳞介皆具佛性好生恶死与人均也强弱相陵愚智相欺取于网罟圏牢之间置于刀几鼎俎之上炮燔脔割以自充饱仁者不为也人之与物万死万生犹如车轮互为髙下今食其肉后必报之逓相噉食无有穷已智者不为也以是义故使之持斋茹蔬一食永断诸业有未能者以渐教之或持六斋或持八斋或持十斋半月一月以达终身非善方便孰能如此余自今夏观阅藏教以酬宿志始持八斋凡遇朔望三日八日必斋虽于肉食未能一切断去庶几有进无退至于永断而后乃已因为文识之以记岁月使异日无负斯言有所考焉时宣和二年四月十五日梁谿居士云
　　中隐堂上梁文
　　梁谿十里贯震泽以旁流惠山九峰据兊方而髙峙崇冈茂林环于后梵宫琳馆参于前爰卜我居为终焉计不奢不陋粗合于规模匪丹匪青讵慙于轮奂迨其吉日举此脩梁面平池之渟濙旁小阁之崒松竹交防兰菊腾芳不朝市而不山林于焉自适有鱼而有泉石可以相娱方将絶学忘忧杜门养拙卧北而风至窃自谓羲皇上人耕南亩而秋成犹可乐尧舜之道引壶觞而宴朋旧咏图史以亲弟昆优哉游哉聊以卒岁知足知止夫复何求
　　儿郎伟抛梁东习习春臯转谷风舒啸但能同靖节醉乡何必记无功
　　儿郎伟抛梁南梵宇琳宫气象参日射楼台增壮观风传钟磬助清谈
　　儿郎伟抛梁西九峯秀色照梁谿面野巳开清贵阁临流更筑钓鱼矶
　　儿郎伟抛梁北千里云烟瞻紫极山林幸遂麋鹿心犬马敢忘天地德
　　儿郎伟抛梁上璧月珠星森万象此心惟有彼苍知屋漏期无愧于仰
　　儿郎伟抛梁下大地山河同一马此心暂寓太虚中一区聊作逍遥者
　　伏愿上梁之后兄弟无故朋友方来化日舒长获潜心于圣道丰年和乐助击壌于尧民自天祐之吉无不利
　　桂斋上梁文
　　螺江入海引朝夕之灵潮鸡岫连云萃川原之爽气兹为福地爰卜寓居植双桂于僧园结数椽之茅宇虽慙肥遯实获素心同乐天鑪峰之草堂继惠逺虎溪之莲社迨其吉日举此修梁突兀东山揖灵源之胜槩苕荛西岭借髙木之清隂翦剔荆榛既开三径疏治【平声】潢潦爰凿两池松筠俨以成行荷芰纷而擢秀滋兰菊以共畹蓺芝术而接畦嘉橘芬芳緑苞露重荔支璀璨丹实星垂芳菲不絶于四时泉石粗供于一壑铜瓶夜汲有风月之陪从蕙帐晓开无猿鹤之惊怨蓬户常关而雀罗可设花径不扫而朋簮自来一觞一咏以畅幽懐三沐三薫以语至道细推物理洞观天地之情广览前言备极古今之变嚗然放杖而笑莞尔抱膝而吟饵药扶衰愿究无生之学登山临水终谐乐死之心冒危险以全身已慿天造享优游而卒岁实荷皇恩敢效欢谣聊陈鄙志
　　儿郎伟抛梁东日上千峯海气红未向扶桑倚长剑且浮瀛渤防珠宫
　　儿郎伟抛梁西乔木侵天夕照防但愿长庚敛铓角最怜新月挂娥眉
　　儿郎伟抛梁南翠竹苍松秀色参南极老人疑我是笑将白发照澄潭
　　儿郎伟抛梁北魏阙迢迢拱宸德斗车错落转髙秋帝座荧煌明紫极
　　儿郎伟抛梁上合璧连珠森可仰寸诚何以格苍穹空余缥缈青霞想
　　儿郎伟抛梁下秋色初来正潇洒已惭谢傅卧东山更愧裴公开緑野
　　伏愿上梁之后年书大有运际中兴安枕山林之间不愁羣盗争席渔樵之侣谁识故侯采薇散发而为物外游乐圣衔杯而得醉中趣放懐自适与世相忘自天祐之吉无不利














　　梁谿集巻一百五十六
　　钦定四库全书
　　梁谿集巻一百五十七　　　宋　李纲　撰説
　　种花説　　　　　　医国説
　　清议説　　　　　　蓄猫説
　　防盗説
　　种花説
　　乐全翁晩节于世味无所嗜惟酷好种花凡逺方絶域嘉葩异卉有可观者无不求也求而得之植于小圃之中虽祁寒隆暑蓺非其时亦无不生者以故圃中之花色色有之既以自娱又以娱客虽他处少其比非特甲于沙阳而已梁谿暇日过而问焉曰子之嗜花有説乎乐全曰然人之嗜花为物所转玩顔色之美好嗅馨香之条鬯足以悦可其意斯巳矣吾之嗜花独观其变雷风之所震荡日月之所照烛雨露之所滋润雪霜之所凌挫或茁其芽或敷其英或归其根或成其实四时之变无穷而花之变亦无穷也方时未至若闭苦藏不可强之使开及时既至若愤若怒不可抑之使敛开巳而谢则虽天香国色飘零萎落复为臭腐莫可得而留也况其余乎吾尝以是观之则生生化化之理在吾目中矣梁谿曰然则子之种花有道乎乐全曰然人之种花助之以人动揺以观其踈密爬剔以验其死生而花之憔悴者已过半矣吾之种花全之以天相其土壌以培防之时其旱干以灌溉之遂其根本而封植之顺其枝叶而芟治之不益其生不害其长莳之若子置之若弃任其自然而不敢容私焉彼花之性各不同也或喜阳而恶阴或爱寒而畏暑利燥者宜髙利湿者宜下习于其性而人之与花相得于思为之表则逺方絶域花之植于吾圃者不异植于其土也虽欲不硕茂而蕃滋得乎梁谿欣然曰吾闻乐全之言得养生焉自吾一身观之由少得壮由壮得老爪生齿长筋转脉揺无须臾停而发之鬒黒者浸假以白肤之充盈者浸假以皱生灭之法念念迁变而况于吾身之外宠辱穷逹是非利害耶其来莫御其去莫止是物之傥来寄也不似夫花之荣枯代谢乎万物皆备于我反身而诚不以人灭择其善而固执之则仁义礼智之端油然生矣彼揠苗助长一日暴之十日寒之者未有能生之者也然而人之赋性亦各不同尊主强国者寓意于功名游居讲学者服情于理义蹈山林者遯迹而长往履廊庙者抚世而进为各适其适而相忘于江湖则其性得矣若夫屈折羁束而强其所不然其不病者几希不似夫花之得性则遂茂而失性则枯槁乎虽然观花以变而有所谓不变者存全花以天而有所谓相天者亦不废焉内求诸身则所以养生者亦若是而已矣乐全曰唯唯因叙其语为种花説以自警云宣和庚子孟夏寓轩书
　　医国説
　　古人有言上医医国其次医疾然则国可医乎曰可若之何而医之曰天下虽大一人之身是也内之王室其腹心也外之四方其四肢也纲纪法度其荣衞血脉也善医疾者不视其人之肥瘠而视其荣衞血脉之何如善医国者不视其国之强弱而视其纪纲法度之何如故四肢有疾汤剂可攻鍼石可逹善医者能治之犹之国也病在四方则诸侯之强大藩鎭之跋扈善医国亦能治之验之于古则汉贾谊唐裴度李德裕是也至于心腹有疾其始不治养其膏肓攻之不可达之不及则虽有善医者无所措手而况于庸医乎庸医不量其疾之不可为而引毒药以攻之则疾虽去而人亦亡矣犹之国也病在王室则阉宦乱政奸邪擅权虽智者不能善其后而区区庸材外假强臣之力以锄之阉宦奸邪虽去而国亦移矣验之于古则汉唐之末是也髙祖由布衣得天下惩秦孤立之弊裂海内以王同姓矫枉过正分地大多贾谊忧焉欲以防销弱之当时不能用其后有七国之变至武帝时主父偃祖述谊防下推恩之令而诸侯寖以衰微唐自安史之乱权归藩鎭飞扬跋扈不贡不朝者不可胜数宪宗得裴度武宗得李徳裕而相之四方僣乱元恶大憝以次讨平此病在四肢而善医者能治之之类也东汉之末阉宦奸邪得志以起党锢之狱当时之臣不胜其愤外引强臣以诛之而董卓曹操因以亡汉唐之末阉宦奸邪得志至脇迫其君而幽辱之当时之臣不胜其愤亦外引强臣以诛之而朱全忠亦因以亡唐此病在腹心而庸医引毒药以攻之之类也然则若之何而可曰圣人治未病不治己病不幸有腹心之疾而未至于膏肓则当以药石早为之计言者国之药石也通天下之言路使忠义之士得伸其舌而奋其笔嘉言谠论骨鲠之説日陈乎其前正气胜而邪气销庶几其国有瘳乎若夫深闭固拒以卖直钓名钳天下之口忠言不进而惟谀佞之是闻正犹抱心腹之疾者未尝进苦口之药而日以甘肥悦其意而増其疾欲无膏肓不可得也然则进苦口之药而彼吐之则如之何曰进之者在我吐之者在彼虽或吐之而药之气味必有入也与夫日以甘肥悦其意而増其疾者固有间矣今有疾者一则进药石以蕲其安一则坐视而不救虽药石之功未必效不犹愈于坐视而不救者耶作医国説以遗后之学医者
　　清议説
　　国之治乱存亡而君子小人之所以劝沮消长者皆系乎清议清议者出于人心之同然而合天下之公论者是也虽万乗之尊以清议而有所屈虽匹夫之贱以清议而有所伸位三公禄万钟而清议之所不与则适足以为辱蹈鼎镬罹放逐而清议之所与则适足以为荣惟义之所在而不可以智力争也君子观焉慕而欲其至甚于爵赏小人惧焉畏而不敢犯甚于刑诛是清议为天下之大闲而不可以一日无者也朝廷之上以此崇奬而使清议在上则足以致治而成功士大夫之间以此激昂而使清议在下则虽不足以致治成功而亦可以为持危扶颠之术至于上下咸无而清议熄则乱亡之道也尧舜之时所进用者禹稷臯陶之徒也所推逊者朱虎熊罴之徒也所流窜放殛者共鲧驩兠之徒也当是之时清议在上故其治功之盛后世想望而不可跂及岂非致治成功之效耶东汉之末阉宦得志奸邪擅权朝廷秽乱而李膺范滂之徒相与激浊扬清砥砺名节毅然有不可夺之志当是之时清议在下故汉室虽微奸雄熟视而不敢取岂非持危扶顚之效耶至于上下咸无而清议熄则若五季是也方五季时君臣上下智诈力争不复知有所谓清议者故卖国贩君同乎市道终始五十年间而易姓者六七自古乱亡之世未有若此之甚者也然则清议之在天下曷可一日无哉故尝譬清议之在天下犹元气之在人也方元气之盛邪气无自而入则疾病不作而寿考康宁及元气之衰而邪气乘之则疾病交攻然犹未可得而死也至于元气散则死矣清议在上元气之盛也清议在下元气之衰也清议之熄元气之散也何哉清议者其本出于朝廷进贤而退不肖内君子而外小人以爵禄生杀废置予夺之柄为大公至正之道者是也上失其道而所进者非贤所退者非不肖所内者非君子所外者非小人然后下得以私义自髙私智非其上而爵不足以贵之禄不足以富之生杀废置予夺之柄曾不若片言之褒贬而清议始移于下矣虽然犹愈于熄也清议熄而礼义亷耻皆亡则所以为国者非其国几何不至于夷狄乎尝以诗观之巻阿者成王之诗也其言曰蔼蔼王多吉士维君子使媚于天子蔼蔼王多吉人维君子命媚于庶人夫以贤者蔼蔼之多而上则媚于天子下则媚于庶人岂不以清议在上故耶雨无正幽王之诗也其言曰云不可使得罪于天子亦云可使怨及朋友朋友责我以义者也进为天子所使而责我以义者怨焉岂不以清议在下故耶至于清议废则王者之迹熄而诗亡矣呜呼朝廷之上若之何而可以不崇奬士大夫之间若之何而可以不激昂哉作清议说以告
　　蓄猫说
　　病叟寓长乐城东之佛宫游居寝卧于一堂之上几杖图史悉存其中毎夕辄为鼠辈之所扰其始也唧唧咀咀吟啸相呼乍进乍却以揺其须其卒也伺昬出穴沓走羣趋掀箱囓槖循防盘盂凡果实之在箱篚者汁滓之在瓮盎者书籍之初装褫者衣裳之非在笥者类遭残毁相逐相鬭缘梁破牖其声喧然卧不得安僮仆之黠者窒隙罅以杜之设机械以误之质鬼神以诅之慿符箓以尸之其术殚而不能去客有请病叟曰隣刹之猫俊而甚武其斑如貍其猛如虎盍假而蓄之庶几可御病叟从其言猫至之夕鼠辈屛迹悄然无声寝安于席病叟喟然叹曰鼠为子神其次枵隐伏善盗坎艮之交昼伏夜动齿而不牙穿墉穴壁所至为家是无益于物而能害物如蚊防与蚤虱虽天地不能不生而能生猫以制其昌永某氏不蓄以罹其殃甚者至于舞子端门为妖为祥今予假一猫而羣鼠自息是岂能尽扼其喉而杀之哉威詟之也有天下国家者任贤使能蓄威望士以为用则盗贼不敢起奸宄不敢作敌国不敢议故士防在晋而羣盗奔秦汲黯在朝而淮南寝谋赵奢李牧吴起亷颇之徒用于国而四隣不犯何以异于猫之制鼠哉不然则虽劳心殚术未见其能御外侮也作蓄猫説
　　防盗説
　　病叟所居佛宫靣平野而枕崇冈左右皆荔支蔬果之圃虽缭以周墙而旷僻为甚毎夕必命仆巡徼击柝以戒适亲戚家有防姻之事从者尽行其夕不果儆有盗穴墙以入发柜探嚢而趋所失甚众病叟笑曰此吾不戒之过也彼为盗者妄意室中之藏朝夕营度伺间投隙以求其所欲如小人之窥君子邪气之侵肌肤一有不虞则堕其术中矣今强盛之冦愈肆慿陵僭窃之国益以鸱张垂涎拭目贪婪窥伺日有渡江南牧之意而庙堂之上玩岁愒日偷取安逸怡然不以为事防江诸鎭将骄卒惰无捍患御侮诚死边疆之心卒然有警其何以抗之哉作防盗説














　　梁谿集巻一百五十七
　　钦定四库全书
　　梁谿集卷一百五十八　　　宋　李纲　撰答
　　答賔劳
　　释
　　释疑
　　辩
　　华山辩
　　对
　　钓者对
　　答賔劳
　　賔劳主人曰盖闻士生于世不逢则已茍逢其时则必下收众誉上结主知舒翘扬英发防吐竒随势如转圜应变如发机黙于所当黙为于所当为服冕乗轩衣绣执珪泽被九族荣耀一时今子奋身寒苦遭世隆昌歴金门上玉堂载笔螭防日侍清光曾不能结舌钳口循黙自守功名富贵计日可取顾乃犯忌触讳志濶论疏效长孺之妄发类平仲之退趋幸防寛恩薄谪坤隅倥偬筦库沈迷簿书曾不愧悔色泽肤腴何其谋身之拙而执心之愚乎子殆病矣我其劳诸主人隐几冁然笑而答之曰若子之言无自而可我将劳子而子有何劳于我也尊尊而君卑卑而臣君臣之义人之大伦袭爵履位上下以际各尽其道非相为赐故献言而计效者臣也听言而出治者君也忠臣不避死以立节志士不求生以害仁知致其在我者而巳及其成功则天也昔者吕望兴周于屠钓伊尹干汤以鼎俎戚悦齐桓于饭牛百里奚得秦穆公于五羖冯唐以立谈而感文千秋以片言而悟武马周由草茅而合太宗娄敬脱挽辂而説髙祖收功当年垂誉千古今予人虽微而屡防于擢用位虽卑而接武于侍从与闻国论职书言动傥遇事而缄黙恋爵禄之荣宠虽保身之计得将获罪于天之是恐观于古人槩可考焉舜命臣以弼违孔立教于犯顔周设官以诏媺而諌恶轲著书以陈善而责难西旅贡獒而召保训太庙纳鼎而臧孙言其骤諌如赵盾其强諌如鬻拳时运而往风流犹传或伏蒲以移晷或还笏而归田上足可蹑帝裾可牵或额叩于龙墀或血汚于车轮斧钺在后鼎镬在前咸蹈祸而无悔岂邀福于未然前者仆矣后者继防轻一死于鸿毛安天下于泰山故能使当世之主勉强以听感动而悛或藏断罟以志良谂或存折槛以旌直臣是以士颇得行其道而振其气虽匹夫之贱而有所伸虽万乗之尊而有所畏卫先王之正道立天下之公议底生民之大福为社稷之长计夫然后士为可贵也今则不然上有仁圣愿治之君下无骨骾敢言之臣其旷大之度寛隆之德天覆地载海涵春泽假狂妄之或闻罪不过于黜谪靡闻抗论危言之士诛戮以窜殛也而士咸伈伈睍睍拘拘戚戚取容媕阿拟步踧踖翕肩蓄缩巻舌噤黙观时低昂逐势反侧保宠禄以饕富贵其视天下漠然如越人视秦人之肥瘠譬犹仗下之马韝上之鹰饱毛血而不搏饫刍豆而不鸣俗日益媮士日益轻其何以功利社稷而纪纲朝廷乎今子惜我以功名富贵之失病我以筦库簿书之繁以此见劳又或不然以展禽之仁三仕而三黜以仲尼之圣委吏而乗田鲁连抗志于蹈海仲子辞荣而灌园子云不能汲汲而执防望之不肯碌碌而抱关士各有志语不同年以此易彼未知孰贤予虽负于罪戾犹得齿于官聨职事粗办逸居饱餐入则左圗而右史出则前溪而后山从吾所好其何适而不安也且予闻之天廽地游日居月诸尘迹俯仰急景须防蔼驰空之野马忽过隙之白驹旅浮生于万世寄眇质于八区守满堂之金玉眷强名之妻孥节概不立道义缺如自昔冨贵而磨灭者不知其几何咸梗莽而邱墟方窃窃然自以为智不亦愚乎且夫祸福倚伏变化杳冥震荡回薄未尝暂停彼秋之揺落为春之敷荣彼冬之凛冽为夏之歊蒸霁极则雨兮晦极则明剥终则贲兮否终则倾管仲射钩兮卒为仲父傅説胥靡兮乃相武丁体道出处因时止行穷非我病逹非我荣虽死生不足以动心又何富贵之与功名抑又闻之道贵常虚物禁太盛富为怨府贵为祸柄隙不在大力难久胜德裕衅兆于奉防霍氏祸萌于骖乗与其一跌而赤族曷若退居闲处乐天而知命予方筑室山林买舟江湖冀防贷宥得归故庐乐惠山之泉石友梁谿之龟鱼圃有松竹几有诗书晩食当肉安步当车玩意寂寞游心物初以此终身又安知荣辱利害之所如也若夫方朔以滑稽而玩世钦明以奸谀而托儒主父愿烹于五鼎伯伦寄傲于一壶商鞅挟三防以钻孝公终军请长缨而系匈奴韩非立言于五蠧孤愤之説苏秦励志于捭阖揣摩之书仆诚不能与数子者并故黙然独守吾之拙愚
　　释
　　释疑
　　宣和改元夏六月京师大水自都城之西如江湖不见涯涘逾汴堤循顾子门以及北郊浸辟雍荡玉津园以及借田漂溺庐舍人畜不可胜计于是诸门悉上借新城以为固独东方门南界汴堤北距夷门山水所不及而去都城十余里决汴渠灌田野间以杀水势于是漕运不通而畿甸悉罹水患矣先是暴雨有异物形如龙蛇自雨中降获而杀之识者以为水祥已而果然予时偹员左史心独异之窃观主上降诏遣使所以忧劳者甚厚在位者缘此必有发愤纳忠之人乃寂不闻愚戆不能自已因奏疏论列大意以为祖宗都汴百有五十余载未尝少有变故今事起仓卒迩逺惊惧诚大异也夫变异不虚发必有感召之因灾害未易弭必有销伏之防宜寅畏天戒招徕谠言修祖宗故事以慰天下之望且请因侍立许直前奏事以尽区区所欲言者时十有三日也疏奏屏息以俟而是日无命翌旦造朝侍立如常仪既而宰执奏事班退传防閤门令先退不复得对因上章待罪遂有沙阳之谪客有献疑者曰有官守有言责子以记注为职无言责而论事非侵官乎予应之曰古之为臣者皆可以有言于君故有师箴瞍赋蒙诵百工諌近臣尽规之义后世官守言责既分则独执政大臣侍从论思献纳之官与夫任台諌之职者可以言天下事左右史虽卑然日侍天子清光以记言动居两省缀侍从末班遇所当论者论之乃其职也曷为侵官昔唐魏謩由右补阙迁起居舍人文宗谓之曰事有不当毋嫌论奏謩对臣顷为諌官故得有所陈今则记言动不敢侵官帝曰两省属皆可议朝廷事而毋辞也祖宗之制虽舘职许论事况左右史乎冯京范仲淹皆以左右史论事罢去唐介文彦博相与廷辩则蔡防直前论之以所论不当为罪则有矣未闻以侵官为罪也子曷不责今之不言而旷官者顾乃责我以侵官也客曰然则近世任此职曷为无论事者予应之曰左右史去侍从一间耳幸而不以罪去给札召试则进居侍从之列今人以得侍从为荣故例为循黙以俟迁耳客曰然则吾子何不为之意有所蓄姑俟他日未晩也予应之曰是何言与人臣以利为心者可与事君也乎哉贪位慕禄遇事循黙而不敢言非以利为心欤以利为心则亦无所不至矣且士气不振久矣在下者惟知爵禄之可贵而决性命之情以争之在上者惟知以爵禄足以笼天下之士而视外廷之臣蔑如也予为此惧窃不自量欲以区区之身而救一时之弊岂茍然哉况夫以左右史为未可言而必待侍从以侍从为未可言而必待执政以执政为未可言而必待宰相以宰相为未可言而又必待其时则果何时而可以言耶此特保富贵为妻孥计者之论耳未可与语以道事君之説也客曰当其可之谓时故言于可言之时则从言于不可言之时则凶今子之言时乎予应之曰当其可者谓当夫事之可者也当夫事之可则为时故时然后言人不厌其言如必待其时之可则龙逢比干之徒当为罪人矣昔之君子于有道则危言危行故鲠直之论必陈于圣明之主而防患之説必出于治安之世禹之戒舜以无若丹朱傲惟慢游是好太保之训武王以不矜细行终累大德以帝舜武王而其臣之所告者若此何哉爱君之诚深则纳君之言切故也客曰子之职当言而时可言则吾既得闻命矣敢问子之言曰变异不虚发必有感召之因灾害未易弭必有销伏之防夫灾异之説起于汉儒今子之言若是揆于吾圣人之学得无戾乎予应之曰昔髙宗有雉雊之异而祖已训王以先格王正厥事宣王遇旱暵之灾侧身修行而王化复行孔子作春秋于灾异必书所以谨天戒也汉儒乃附防而为之説牵合穿凿使人难信此所以得罪于圣人若夫遇灾而惧正厥事以谨天戒乃吾圣人之防也何戾之有客曰借使子得请而直前则所论者将何为予应之曰孟子不云乎一正君而国定矣所谓正者岂事事而为之哉特在夫心术之间耳兹事体大未可以立谈判也客愕然曰曩也我有疑于子今闻子之言涣然氷释矣因叙其语以为释疑
　　辩
　　华山辩
　　五岳之名若岱宗为告代之所嵩处中而特髙衡居下而适平其理皆可以意推独华山命名之义最为难晓字説谓华西方岳也故指所生物与琥同意説者曰白虎通谓少隂生华夫物以春华故素问言天地气交万物华实西方乃揫敛之地何华之有説者又曰华山有莲华峰其上生莲华退之诗所谓太华峰头玉井莲是也指所生物因是得名夫草木之华皆华也何独取夫莲华而谓之华哉窃尝疑此説以为未然元符间予游西过华隂纵观太华自平地斗起数万仞气象雄伟与众山之逦迤不可同日语也今来沙阳见其图于罗丈畴老家畴老顷尝官华州得此图尤不失真开视恍然与昔见无异因得其所以命名者周官曰使无华离之地礼曰为天子疈瓜则华之凡有所分者皆为之华故草木之华谓之华者以其分故也山之形类多上鋭独太华其上翼然分而为二如草木之华故名曰华者以山之形名之也其旁小峰与之相类则曰小华山意可见矣以经考之凡山之名有曰熊耳者有曰龙门者有曰砥柱者有曰析城者皆以山之形所相似者名之矣奚独于太华而疑之事不亲见而为之臆説可乎此不可以不辩
　　对
　　钓者对
　　李子游于沙溪之阳有钓者焉盘鍼以为钩擘粒以为饵持竿歴时然后有食者引之得鱼才数寸鳞鬛虬然钓者有喜色李子戏之曰嗟乎子之钓何其所得之防也子亦知夫龙伯之国有钓鳌者乎渭水之滨有钓璜者乎富春之渚有钓名者乎子胡不释此而从彼钓者忿然作色曰子之讥我岂不以彼之所得者大而我之所得者小耶彼之所得者虽大然旷日持久又不可必我之所得者虽小然朝夕有获焉方吾沉钩投饵引纎鳞于清波之上与夫连六鼇获双璜得重名者亦无以异也吾方待此以充吾之昼餔又安能释此之甚易而从彼之甚难哉挈其鱼不顾而去李子叹曰天下之事多有似钓者之所谓者今夫抗志立身学王佐之畧致君泽民显当年而名后世固不若禄仕全躯保妻子之为易也非特为士者如此而为君者亦然今夫帝王德业百年而后兴必世而后仁固不若霸者富国强兵之为易也非特为儒者如此而为佛者亦然今若菩提涅槃积刼脩勤化导有情固不若声闻独觉自了疾证之为易也易者顺流而趋难者望崖而反此世之人所以多舍大而乐小也悲夫因书其对以自警



　　梁谿集巻一百五十八
　　钦定四库全书
　　梁谿集巻一百五十九　　　宋　李纲　撰非救
　　非权　　　　　　　救偏
　　原
　　原正　　　　　　　原中
　　贵
　　贵畏　　　　　　　贵和
　　非权
　　语曰可与适道未可与立可与立未可与权权者古人以为难而今人以为易何哉古人之所谓权者所以为道也故巽以行之而不失其正今人之所谓权者所以为利也故机变之巧无所不至则诈而巳矣孔子于南子见所不见于阳货敬所不敬所谓权也告子路以予所否者天厌之诺阳货以仕而终不仕则权而不失其正故曰于卫主痈疽于齐主侍人瘠环何以为孔子孟子对梁惠王以今乐犹古乐对齐宣王以公刘好货太王好色文王好勇所谓权也然于乐言独乐不若与众于色货勇言与百姓同之于王何有则权而不失其正故曰枉寻直尺而利亦可为欤用权者必若孔孟而后可也今之人则不然其所以用权者为利而不为道故君之所言而然未尝有所可否焉君之所行而善未尝有所正救焉昔之寒心而变色者相与缔交而不以为羞昔之骇闻而罕见者相与公言而不以为耻其言曰吾之权术在是不如是则吾身之不能安也吾富贵之不能保也然则其所谓权者果为道耶为利耶其与古人之权果有异耶其无异耶夫权犹权也以轻权重使无失其平古之人遭变事不得已然后用之今之人一切用权以为安身保富贵之术而风俗益以媮纲纪益以壊奸佞益以肆言路益以塞天下日受其罪在于大臣之用权于斯时也又欲以权济之是犹以火救火以水救水其名日益多然则如之何而可曰必正而后可
　　救偏
　　或曰比年以来人才之进退政事之废兴何其纷纷也其孰为是耶其孰为非耶曰自其所持之説言之则皆是也自其执一端而不能反者言之则皆非也何哉比年以来操天下之柄者所持之説大槩有二一则曰必为寛大一则曰必为揫敛为寛大者之説曰四海至广生齿至众以天下之财而养天下之人立天下之事诚得理财之术则何患乎不足此其説是也至其则以节用为非而官吏之冗滥政令之猥并蠧国害民虚竭帑藏而不可继岂非执一端而不能反故耶为揫敛者之説曰天下之财入有常数不务莭约而量入以为出则糜费多而蓄积竭将无以为国此其説是也至其弊则一切务为削弱而省官太多士夫至于失职罢事太过天下无所取信又其甚者聚敛掊克伤国体而失民心岂非执一端而不能反故也二者之説若东西之不相比若水火之不相入迭相毁誉更相排斥方其是时而説行则人才由之而进退政事由之而废兴人才初不问其贤否也进非其门则竭力以排政事初不问其当否也建非其意则滕口以议是以十余年来纷纷不已搢绅实被其祸而治功亦不克成者其弊在于操天下之柄者各执一偏之见而无公天下之心也然则如之何而可曰必中而后可
　　原
　　原正
　　孟子曰惟大人为能格君心之非君仁莫不仁君义莫不义一正君而国定矣犬所谓正君者岂在夫颊舌之间或进退去就不失其正使人君之所敬畏而取法焉易曰进以正可以正邦也孔子曰所谓大臣者以道事君不可则止此进退之不失其正者也孟子曰迎之致敬以有礼则就之礼貌衰则去之此去就之不失其正者也夫惟进退去就不失其正故道可行于君献可而替否陈善而责难非尧舜之道不陈于其前而人君正心以正朝廷正朝廷以正百官由修身齐家推而逹之天下所谓一正君而国定者不其然乎后世之为臣者则异于是其未得之也患得之其既得之也患失之茍患失之无所不至是以率皆操权术以事其君机变之巧防佞之辞显行而公言之不以为羞内结嬖佞外植党与惟恐人之轧已而爵禄之不固也欲其正君而定国也难矣哉或曰事固有逆取而顺守者以权术取之以正道守之则如之何曰始正而终邪者有矣未有始邪而终正者也商鞅因景监以见而赵良寒心李训郑注因王守澄以进而识者知其必乱进不以正而能正人者自古未之有也或曰管仲以其君霸君淫亦淫君奢亦奢不如是不能趋时以成功曰管仲霸者之佐耳得君之专而功烈之卑曾西之所不为也何足道哉或曰必欲以正没世不行则如之何曰道之将兴也与命也道之将废也与命也可行则施之以为人不可行则敛之以为已穷则独善其身逹则兼善天下没世不行何病之有
　　原中
　　洪范于皇极之畴言无偏无党王道荡荡无党无偏王道平平无偏者言其所居也无党者言其所与也以所居之无偏而所与者无党故足以致广大而荡荡以所与者无党而所居者无偏故足以致辨治而平平其本皆在于皇极而已皇者何道也极者何中也人君以道致中而偏党之名不立则广大辨治者乃其效然也舜执其两端用其中于民非无偏与汤执中立贤无方非无党与后世以立事则常患乎有偏以用人则常患乎有党曽不足以望治古之隆者凡以不知所谓以道制中故也夫独隂不生独阳不成隂阳偏毗其在天地则为灾其在人则成疾惟隂阳适中而冲气以为和然后风雨节而寒暑时血气平而形体康自然之符也比年以来务侈大者至于泛滥而无均节之法务揫敛者至于削弱而无变通之术立事之有偏孰甚于此用此则凡彼之所汲引者皆逐而去用彼则凡此之所论荐者皆斥而逺用人之有党孰甚于此惟其有偏故事不议其是非非巳所立则一切废之惟其有党故人不察其贤否非已所用则一切排之是以十余年来治功不克有成而搢绅实受其祸者不能以道制中之过也为今之计莫若建用皇极以照临百官事惟其是而不问其出于谁之手人惟其贤而不问其出于谁之门兴治补弊而使事无遗利壊植散羣而使人无比德人和而天地之和应然后治可几也其或不然代废代兴一偾一起更为胜负而偏党之弊益深则虽有智者亦不能善其后矣
　　贵
　　贵畏
　　或问人主何所贵曰贵畏曰何如其贵畏也曰大哉畏乎子畏父然后为令子臣畏君然后为良臣畏我友朋乃无失徳畏此简书乃无瘝官袭诸人间未有不须畏以成者况人主履至尊操利势擅威福以御宇内合四海之广士民之众北面而臣服之非有所畏则何所为而不可是以其上必畏天次必畏民其次必畏相其次必畏天下之言诗曰畏天之威于时保之此畏天者也书曰予临兆民懔乎若朽索之御六马此畏民者也自成汤至于帝乙成王畏相非畏相欤导民者宣之使言非畏天下之言欤夫惟知所畏者如此故能恐惧修省上以谨天戒哀矜恻怛下以得民心敬大臣以尽其谋开言路以通其志未有不措天下于大治者也及其反是则矫诬上天以布命于下非所以畏天也谓己有天命非所以畏民也昵比奸邪而逺天下之贤则相不足畏也贼害谏辅而钳天下之口则言不足畏也是四者一无所畏而肆于民上未有不措天下于大乱者也然则自古以来兴王之所以寖明寖昌亡王之所以寖微寖灭者无他畏不畏之间耳传曰畏天者保其国又曰君犹舟也民犹水也水能载舟亦能覆舟又曰入则无法家拂士出则无敌国外患者国恒亡然后知生于忧患而死于安乐皆所以明其不可不畏也故曰人主之所贵者畏为先
　　贵和
　　或问大臣何所贵曰贵和曰何如其贵和也曰可否相济之谓和犹之和羮盐梅之味相反而其和可于口犹之和乐琴瑟之声相杂而其和适于耳若盐梅之专一谁能食之若琴瑟之专一谁能听之所谓大臣者以道事君左右人主而法度号令之所由出者也非可否相济而为和则挟私以害公固位以争宠建一政事不议是非肆言以诋之用一人材不察贤否极力以排之遂使法度昔是而今非号令朝出而夕改纲纪日壊而天下纷然莫知所适从者大臣不和之所致也或者曰大臣异论如此岂非可否相济适所以为和乎曰非是之谓也夫和者有异而无乖异而至于乖则非所以为和矣所贵于可否相济者谓其相济于未然之前非以相反而乃以相成也如未然之前初不可否而既然之后退有后言非以相成而乃以相反则所谓不和孰甚于此或者曰敢问大臣不和则纲纪日壊而天下莫知所适从者何也曰纲纪者天下之本也朝廷者纲纪之本也大臣和则朝廷尊朝廷尊则纲纪立纲纪立然后天下定于一而知所适从焉大臣不和则朝廷之势分方且内援嬖幸以为强外植党与以自助政出多门莫得而遏也权归北司莫得而收也朝廷操虚器以奉行文书纲纪安得不壊士大夫无所取正天下安所适从哉昔汉陆贾説陈平曰将相和则士豫附士豫附则天下之权在一君掌握之间耳陈平从之与周勃交驩而吕氏之谋益壊此大臣和则朝廷尊而纲纪立之效也晋国之政不一狐突叹曰狐裘防茸一国三公吾谁适从因奉重耳以奔狄此不和则无可适从之效也近世韩魏公琦富郑公弼范文正公仲淹议论上前未尝不争可否及退而相驩则无纎芥之疑尝曰吾三人者方议国事正如驾车以行险不得不争及适乎安平则了无一事其驩自若也呜呼非以天下之至公而忘其私者孰能如是可否相济之和于是乎在故曰大臣之所贵者以和为本











　　梁谿集巻一百五十九
　　钦定四库全书
　　梁谿集巻一百六十　　　　宋　李纲　撰戒
　　戒怠　　　　　　　戒贪
　　书事
　　书僧伽事　　　　　书范文正公事
　　书杜祁公事　　　　书韩魏公事
　　书张子厚事　　　　书曾子宣事
　　戒怠
　　李子寓居兴国佛宫既渉三时颇怠于守夏秋之交辟北户以来风命樽罍以独酌有偷儿窥伺夜半逾垣开牖发箧以探酒器有声铿然意其鼠也呼童烛之则冦也遽挈所得以往仆追之弗及而返李子喟然曰曩吾之始居于是也以垣墉之弗固也门关之弗谨也巡徼之弗备也藏之深而守之警有肃心焉虽有善偷者莫得而窥也今吾之久居于是也増卑培薄垣墉固矣出察入几门关谨矣击柝传呼巡徼备矣藏之慢而守之易有怠心焉故彼得以乗间而窃发也我不招之彼恶得而至之易所谓慢藏诲盗也我之过也彼何罪焉尝试以一身观之所以养生者怠则邪气得以袭所以脩性者怠则邪説得以害亦犹是也尝试以一家观之所以防闲者怠则悔吝生所以辑睦者怠则争怨作亦犹是也岂独是哉昔之有天下者若夏之少康怠于畋游而有穷后羿乗之若唐之明皇怠于逸欲而安禄山乗之其理亦然故曰国家闲暇及是时修其政刑谁敢侮之盘乐怠傲是自求祸也祸福无不自已求之者可不戒哉作戒怠以自儆
　　戒贪
　　盗入梁谿之室探嚢发箧得白金器数事因警而逸候人疑而讯之色变执于有司计赃抵罪其法当黥梁谿愀然曰之盗也妄意室中之藏朝思夕计以迄于成惟一贪心更无他法方其始入于我之室也自谓得志慨然负匮挈箧担嚢而趋不幸而警所得不足以充其欲则慊然有不满之意迨执于有司也曩之所营度而探取者无一可得而得其罪焉与夫世之贪者亦何异今有人焉挟穿窬之器乗间抵巇幸人主之不悟以取富贵爵位极矣金缯溢矣子孙官矣犹且慊然有未足之心一旦溘先朝露则向之所贪者无毫发之得而所造诸业种种现前独以身当之沦入苦趣有至于积刼而不能脱者自智者观之其异于此盗也几何因书之以为贪者之戒
　　书事
　　书僧伽事
　　世传僧伽为观音大士化身其神变示现之迹载于传説着于耳目不可胜纪予独书其近年亲所见闻者三事政和五年予自考功贠外郎告假于朝迎亲呉兴是年秋还抵泗上谒僧伽塔将脩供塔下其日天未明普照长老朏齐走人报曰塔有光相宜速至瞻礼予奉亲擕家以往则日始出矣有青色光自相轮顶如倒浮屠上属霄汉观者如堵固以叹异得未曽有及辰已间天无纎云秋日愈明而塔之西北隅第四级铜铎中现大宝珠色如烂银如水晶旋转不停光彩炫耀铄人目精凡一饷时若有掣之者珠自铎口中入而第五级铎复吐一珠与前珠等须防入者复吐吐者复入塔之三隅自第四级至第十三级众铎皆然惟东南一隅正与日对珠隐不现其楹桷间小铎中亦各有珠垂布周匝璀璨相射如白月昼燃百千灯照满一塔空中宝光飞腾往来大者如星小者如舍利熠爚缤纷若可承揽至午未间方渐隐去如是者凡三日而后巳时部使者张根刘焘奉使徐禋郡守吴公懋与其僚属毕防士庶瞻仰以为自昔显示神变未有若此之盛者其后朏齐具图以闻有防赐号摩尼宝光之塔此一事予得于所见者八年东南大水泗上尤甚淮渎泛溢不及城者数板城门不固水夜自门以入所漂荡者凡千余家人情惶骇莫知所为方扰攘中有僧持鉢以乞或以饼饵施之且告之言此何时而乃求化耶僧笑不答袒去上服径趋入水其去如风俄而城楼自摧正堙水道于是人力可施水患遂弭诘旦官吏按视城楼之摧斩斩然无尺椽片瓦之遗积于壊门如累叠然始知是夜乞食者乃僧伽也郡官相率礼谢塔不开扄则所施饼饵尚留鉢中此一事予得于所闻者明年改元宣和其夏京师积水暴集都城之外浩如江湖是时僧伽出见辇毂之下者凡三初见于感慈塔若挥扇然又见于天清塔又见于相国之东塔皆从二侍者为行道相都人瞻礼阗隘衢巷已而水退都邑抵寕有诏进封普慈巨济大士秩视伯爵诰命之辞有曰其仪屡见万目具瞻岿然灵光祐我昌祚盖此谓也予时自左史谪下去京师此一事兼得于见闻者惟普慈巨济大士灭度至今五百余年而乃以光景形相威神神力与人相济拯危弭患灵迹显然如常住世盖其誓愿宏深神化自在具大慈悲与此士众生有大因缘故能示现昭昭若此世谓观音化身而维摩诘所説经亦云菩萨住不可思议解脱门能以神变作诸佛事摄受众生寕不信与故予直书所见闻者着于篇文不雕饰使深逹实相修菩萨行者有所稽考凡与见闻皆发信心归依妙觉时宣和二年三月二十五日昭武李纲沙阳寓轩书
　　书范文正公事
　　文正范公为諌官时以言事左迁者屡矣方其在朝自奉简俭及谪居于外则务为丰腆或问其故荅曰吾以自适耳夫进退者士之常而比年以来士风頺靡进则穷奢极侈以事富贵退则愀然有憔悴可怜之色者皆是也观公之所以自处者如此可谓深逹进退之理矣夫进而简俭则无所恋着而去就轻退而丰腆则有以自适而志气自若公之髙明岂不知进退如一而为此不同哉盖将以其身为中人法故也予得此事于吴元中给事因书之使后进知前辈所为皆有深意
　　书杜祁公事
　　彭器资尚书初擢第为天下第一东归道南都谒杜祁公语既久祁公教之治生事器资退而思之不晓其意来日复见问其故祁公徐曰无他观公志气欲立名节夫欲立名节者非有主事使无顾念妻孥之忧则不可于是器资深服其言噫中世士大夫以仕宦为家不治生事者十常六七位朝廷任言责者虽有可言之资往往退顾无所归为妻孥计钳口结舌者多矣间有不恤此者言出身贬妻孥流离困饿无以糊其口于四方至使流俗指之以为戒可不悲哉观祁公之言乃知前辈思深虑逺后进之士不可不知也
　　书韩魏公事
　　欧阳永叔尝问玉局曰魏公立朝大节孰为难玉局曰莫难于定防永叔曰使我辈处此时当如何玉局曰想亦当然永叔曰我辈皆能为之何难之有玉局曰然则孰为难永叔曰方英庙初立母后垂帘一日帘中出文字一巻皆诉宫禁中事其辞甚切公以文字置懐中徐曰是必有内侍交搆两宫者帘中曰有之因举其姓名公曰容臣退处置既归省取懐中文字焚之命堂吏书空头谪降敕徧签执政且命开封府择使臣一员歩军司差禁卒二十人呼帘中所举姓名内侍至都堂立庭中面责之塡敕编置岭外使臣禁卒即日押行来日见上具道所以于是两宫遂寕若此者乃所谓难故予作昼锦堂记言公不动声色而措天下于太山之安盖谓此也王岩叟着魏公别录逸此一事因书其后
　　书章子厚事
　　予备员国史修哲宗正史选举志见实录所载子厚争内降除諌臣事可取因书之元祐初母后垂帘内出朝臣姓名数人皆除諌官子厚于帘前力争以为不可帘中曰此皆大臣所荐子厚曰大臣所荐当以明扬岂宜密有论列上新即位动当遵守祖宗故事奈何首为乱阶今虽未有害异时奸邪大臣阴引台諌与之结交恐非社稷之福于是皆罢噫荐引士大夫固大臣之职也然不当密荐之弊有二一则开多岐之门而权去朝廷二则彰私防之地而浸成朋党庶官犹且不可况台諌乎观子厚之言可谓切当于理矣方子厚当轴士大夫喜诋诃其失然自今观之爱惜名器坚守法度诸子虽擢第仕不过筦库州县岂不贤哉语曰善人吾不得而见之矣得见有恒者斯可已盖思其上者不可得又思其次也我与子厚亦云
　　书曽子宣事
　　绍圣中董敦逸为侍御史奏疏论宫禁中事哲宗怒甚将加逺窜宰执无敢言者子宣适与三省同进呈因奏曰敦逸庸人不足惜以言事一不当而逺窜所可惜者朝廷之体适使敦逸得重名耳宰执亦以为言哲宗怒稍解其命遂寝苏景谟亲得此事于子宣尝以语予因曰人臣不能忌讳犯人主不测之威傥有惜朝廷之体以一言救之者其罪必解昔退之论佛骨事宪宗将抵之死裴度救而获免刘禹锡出守播州度亦以其母老为言遂易连州古人类多如此今不独无救之者因而挤之又下石焉者多矣此风不可复见可为叹息












　　梁谿集巻一百六十
　　钦定四库全书
　　梁谿集巻一百六十一　　　宋　李纲撰
　　题防上
　　道君太上皇帝御书跋尾
　　渊圣皇帝御书跋尾　皇帝御书跋尾
　　皇帝御书诏书记
　　道君太上皇帝赐宋防御书跋尾
　　皇帝御笔勉行诏书跋尾
　　皇帝御笔赈济诏书跋尾
　　渊圣皇帝东宫赐詹事李诗御书防尾
　　靖康皇太子学书跋尾
　　道君太上皇帝御书跋尾
　　宣和七年十二月二十三日有诏内禅二十四日渊圣皇帝即位靖康元年正月三日道君太上皇帝行幸东南八日金人来侵二月十日退师三月道君囬銮自镇江府次于南京有防诣亳州太清宫酌献是月十六日臣被命奉迎二十日至南京次日对于内殿奏陈渊圣孝思愿以天下养之意道君泣下慰劳乆之二十二日扈从诣鸿庆宫烧香还宫再召对敷奏移时有防罢幸太清宫令臣持御书及小字青词赴阙二十三日朝辞面赐玉带牙简即具录所得圣语奏闻奉渊圣御批有知卿奏对忠义焕然之语二十五日到阙对于垂拱殿以所赐带简缴纳王府防降防再赐四月初三日道君行宫次京城外车驾出郊奉迎是日道君入居龙徳宫臣还自南京前后三被道君御书皆进呈渊圣得防再赐谨摹勒其二刻诸琬琰以永其传绍兴五年八月五日具位臣李纲谨跋
　　渊圣皇帝御书跋尾
　　臣靖康初误防渊圣皇帝识擢承乏政府凡半年被命宣抚两河自出师至以疾丏罢凡五十余日前后只受御笔七百余件装褫成七十轴寳藏私家谨以诏书宣谕批荅五道摹刻于石绍兴五年八月五日具位臣李纲谨跋
　　皇帝御书跋尾
　　皇帝以丁未嵗五月朔自康王大元帅登寳位前数日以御书遣官赍至荆湖北路赐臣迨今九年矣臣以衰病屏伏海濵今年春被受诏防令条陈边防利害来上臣具奏以闻七月十七日伏奉亲笔诏书所以褒宠者甚渥臣不胜感恩荣幸惶惧战越之至谨摹勒上石以示万世绍兴五年八月五日具位臣李纲谨跋
　　皇帝御笔诏书记
　　皇帝在御之八载岁次甲寅冬十月叛臣刘豫借助敌人称兵南牧侵扰淮壖边奏来上有诏亲征戎车启途六师云集号令赏罚悉出宸衷将士奋励人百其勇防音载路屡奏肤公敌人震詟潜军宵遁策勳饮至庆赉毕行皇帝慨然悟前日退避和议之非治兵饬备有不可已者乃于敌退之初图为善后之计发徳音下明诏以攻战守备措置绥懐之方询于旧弼防臣尝叨近司亦与谘访之列窃自惟念受知最早荷恩特深平时常恨屏迹遐逺徒抱孤忠不获以刍荛之言达于丹扆恭承清问其敢卤莾灭裂以对旣竭鄙虑条具上闻仰塞诏防又以朝廷根本时务之所当先者六事冒渎天聪惟是学识迂踈言辞拙直大惧不足以禆庙筭之万一伏蒙圣慈容以天地之度烛以日月之明赦其狂瞽而察其拳拳之忠亲御翰墨降诏褒谕所以宠绥之者甚渥训辞温厚有金声玉振之章笔迹瓌竒有鸾翔凤翥之势天光下逮蔀屋生辉顾臣愚庸何以报称窃观自昔帝王当承平无事之时图维治迹未尝不以求言为急务故尧有衢室之咨舜有总章之访禹重昌言汤称好问况于履艰难之运建不世之勳哉秦询黄髪而霸业成汉屈羣策而帝功立光武用冦邓耿贾之谋而炎运复兴太宗听房杜王魏之言而唐室大竞古今一理何莫由斯仰惟皇帝图治之勤求言之切博询精考断以必行无愧前古则夫并天下之谋兼天下之智以大有为修举政事震耀威武削平僭伪厎定中原绍复祖宗之大业以致中兴有不难也臣虽衰病待尽山林倾耳拭目犹庻几及见之谨以御笔诏书摹勒成碑以昭示天下使知圣君不忘旧臣询事考言乐取诸人以为善者如此用为献言者之劝不其韪欤绍兴五年嵗次乙卯九月二十有五日具位臣李纲谨记并书
　　道君太上皇帝赐宋防御书跋尾
　　宣和内禅灿然明白与尧舜比徳视唐三宗为不足道靖康之初金人来侵道君南幸淮浙渊圣固守京师两宫间隔隂有小人交鬬其间所以敌退二圣重欢略无疑阻者实赖不二心之臣调防之力也至靖康末在廷之臣多罢去以唐恪聂山耿南仲父子用事専以离间为进身固宠之资偃然自谓外敌之不足虑迨敌骑再至道君不得行入居禁中渊圣始感悟罢唐恪相出聂山耿氏父子奉使割地稍召还旧人然亦巳晚矣都城既破翠华北狩天下臣子所同愤慨咸谓敌强我弱之所致殊不知祸变之兴以小人离间为基胎也夫处人父子之间号为至难况当国家艰阨之际宗社生灵安危休戚之所系哉其后唐恪仰药而死聂山为绛人所诛耿氏父子全家陷没相继殂陨天之报施岂不昭然方靖康丙午春臣备位枢廷被防奉迎道君于南都时徽猷阁待制淮南江浙荆湖制置发运使宋防适自淮甸召还入对又奉渊圣御书如行宫邂逅相见甚欵听其言盖惓惓有意于两宫者及绍兴丙辰夏臣承乏江西帅事复与防防于豫章防出示道君御书所以褒奬之者甚厚翰墨如新伏读相与流涕乃知前日之言信不诬也追思往事十有余年如一梦间銮舆滞于沙漠而未还中原困于蛇豕而未复痛心疾首不如无生今天启上心念父兄之辱亲御戎辂以临大敌将士奋勇尽殱丑类灵旗所指其将恢复境土迎两官以还故都有问安侍膳之期乎杜甫有言周宣中兴望我皇洒血江汉长衰疾此微臣今日之志也绍兴六年十二月十四日具位臣李纲拜手稽首谨书
　　皇帝御笔勉行诏书跋尾
　　臣昨者误膺睿奬起于闲废之中付以方面之寄而臣忧患之余重以衰疾深惧不足以仰副使令剡奏力辞至于再三屡被诏防不容逊避又蒙天恩亲洒宸翰式遄其行有卿冝以安社稷为已任勿间中外勉为朕行之语顾臣学术迂疎材能浅薄何以当此虽力疾之官已数月余黾勉职事仅免旷败曾无尺寸防埃之补此臣所以夙夜慙惧唯欲归休山林以逃素餐之责也上章丏罢终冀矜从谨摹勒亲笔诏书于石置豫章公宇中庻几来者有以见圣主待遇旧臣之意垂不朽云绍兴六年八月十五日具位臣李纲谨言
　　皇帝御笔赈济诏书跋尾
　　臣今春入觐天阙蒙恩内殿引对恭被玉音抚劳良渥臣具以衰病丏免新任上宣谕曰江西旱灾饥民乏食颇有流移烦卿一行以寛忧顾臣俯伏受命不敢固辞疾驱之官次本路界首被御前金字牌降到亲笔诏书委以劝积粟之家以其食用之余尽数出粜以济流殍之苦臣仰体圣意与本路监司协力推行分遣僚属督责州县劝诱出粜庻几实恵及民以称诏防凡赈济饥流民五万有余以积粟粜者二十余万石亦有愿献钱谷以助赈济者虽深山穷谷稚耋惸嫠无不渗漉徳泽保全其生夏秋之交雨旸时若新谷倍収厥价十减七八民大和乐化愁叹为讴吟变贫窭为富实感召和气导迎休祥实自圣主仁心诚意之所感格或谓至诚不足以动天地臣弗信也谨以亲笔诏书刻之金石以示万世使知中兴之运盖有本云绍兴六年八月十五日具位臣李纲谨言
　　渊圣皇帝东宫赐詹事李诗御书跋尾
　　渊圣皇帝毓徳东宫十有一年仁孝恭俭敷闻四方平居无所嗜好惟以文翰自娱未尝暇逸观所书道徳经少陵诗与太子詹事李诗帖其玩意篇籍尊礼师傅谦光日新之徳可谓盛矣使当承平为继体守文之主周之成康汉之文景何以逺过惜乎炎运中微金人孔炽嗣大寳于国步艰难之中谋夫不臧卒蒙大难此忠臣义士所以夙夜痛心而泣血也嵗在丙辰臣蒙恩来帅豫章僚属许忻出前数书相示覩翰墨之如新想威顔之在望怅日月之易逝悼銮舆之未还感愤激切不知所云绍兴六年七月二十二日具位臣李纲谨跋
　　靖康皇太子学书跋尾
　　靖康初纲备位枢廷尝一日同宰执奏事内殿蒙恩赐坐啜茶有防召皇子国公出见宰执小防窄衫玉束带升自东厢至御座前奏问圣体西乡与宰执相揖日角珠庭眉目如畵进止雍容俨若成人羣臣咸窃竦叹后一月遂正东宫位号是年冬金人再侵阙都城失守二圣蒙尘皇太子亦北去天下闻之莫不痛愤嗟乎生帝王家正位储贰有温文之徳有天人之相一旦仓卒至此此天命之所以难谌也方渊圣在东宫时尝以皇太子学书一幅赠詹事李公家藏至今其壻许忻出以示纲览之流涕谨志其末庻几观者知流传之所自云绍兴六年七月二十二日具位李纲跋












　　梁谿集巻一百六十一
　　钦定四库全书
　　梁谿集巻一百六十二　　　宋　李纲　撰题跋中
　　书陈居士传后　　　书四家诗选后
　　秦少游所书诗词跋尾
　　玉局论陆公奏议帖跋尾
　　举潭诗巻跋尾　　　书邓南夫祭文后了翁祭陈奉议文跋尾
　　萧氏印施夹颂金刚经跋尾
　　跋王府君文编　　　跋了翁墨迹
　　书杜子美魏将军歌赠王周士
　　题定林寺清深堂
　　书金字华严经普贤行愿品后
　　跋了翁楞严庵颂
　　跋了翁书杜子美哀江头诗
　　跋了翁自跋敢疑论
　　跋了翁广龟镜录　　跋了翁所书华严偈题所书普门品
　　书陈居士传后
　　予尝爱范曅作黄叔度传初无言行可见之迹后之读者想望其人如不可及今杨中立先生传陈居士其文亦然居士生于僻逺虽无卓然显白于世者既得佳传又得邹陈二公为之书篆且跋其后以垂不朽读者想望其人当与叔度齐驱而并驾云宣和二年五月十一日梁谿居士李纲书
　　书四家诗选后
　　子羙之诗非无文也而质胜文永叔之诗非无质也而文胜质退之之诗质而无文太白之诗文而无质介甫选四家之诗而次第之其序如此又有百家诗选以尽唐人吟咏之所得然则四家者其诗之六经乎于体无所不备而测之益深穷之益逺百家者其诗之诸子百氏乎不该不徧而各有所长时有所用览者冝致意焉偶读四家诗选因书其后宣和庚子仲夏十一日
　　秦少游所书诗词跋尾
　　少游诗字婉羙萧散如晋宋间人自有一种风气所乏者骨骼耳然要是一时才者沙阳俞趺出以示予为跋其后宣和庚子仲夏梁谿居士书
　　玉局论陆公奏议帖跋尾
　　凡文之作贵如谷粟布帛适于用而达于理斯足矣予观陆宣公居仓卒扰攘之间其奏议所陈动中时病屈折覼缕皆根柢仁义道理明白真得作文之体冝玉局之敬慕而不忘也徳宗在艰难时恃贽如左右手及信任裴延龄辈则弃之如弁髦土梗一斥不复真少恩哉宣和庚子仲夏梁谿居士书
　　举潭诗巻跋尾
　　故奉议郎致仕颍川陈公事其母夫人乐氏以孝闻夫人既捐馆舍卜葬于举潭公为之筑庵曰悟真堂曰追逺亭曰归真以为祭祀焚修之所故枢密蒋公右丞陆公已下百余人赋诗以咏歌之而夫人淑徳懿行益彰闻于时予来沙阳不及识公而与其子正式游间造隐圃观池亭竹树之羙皆公身构而手植者可以想见其为人正式一日捧举潭诗巻裁书属予曰先子平昔留意于此既得修撰罗公序其前矣愿吾子跋之以垂不朽予一再辞不可则为之言曰天下之大戒二其一义也其一命也臣之事君义也道合则从不合则去子之事亲命也不可解于心故其生之所以养死之所以葬既葬而筑室以为祭祀焚修之所又求当世显人与贤士大夫书而歌之不如是则孝子必慊然有不足之心焉若公者其于事亲可谓无所慊矣予闻公年七十即谢事优游燕闲凡二十年虽耄而聪明不衰临终怡然而化则其胷中所养冝何如哉惜乎不及识而闻其謦欬之余也予既贤公又嘉正式能成先志勤勤而不倦于是乎书宣和二年七月三十日梁谿居士跋
　　书邓南夫祭文后
　　不知其父视其子不知其人视其所与游予来沙阳时南夫巳死不及识识其子肃俊羙而力学有以见南夫之义方及观了翁祭文右文罗公之跋尾乃知二公平昔皆与南夫游从厚善其所称道不妄又有以得其行巳之大槩然则予虽不识南夫固已深知其为人矣南夫虽不通于时有令子以传家又得名卿硕儒之文悼惜而振发之可以垂于不朽夫又何憾宣和二年二月九日
　　了翁祭陈奉议文跋尾
　　予昔邂逅见了翁于姑苏观其容貌渥然而不枯察其志气浩然而不挫聴其辨论毅然而不屈窃谓近世以来善处患难未有如了翁者今于沙阳见了翁祭其兄奉议公文辞意之髙洁笔力之遒健与昔见其容貌志气辨论无少异焉信乎养之完守之固而文章字画似其为人也宣和庚子秋梁谿居士跋
　　萧氏印施夹颂金刚经跋尾
　　予尝读易观六十四卦爻象彖辞不离文字而孔子系之曰神无方而易无体又曰生生之谓易然则六十四卦爻象彖辞果足以为易而所谓易者果何物哉及读释氏妙法莲华经观二十八品譬喻言说亦不离文字而其言曰佛説是经于八千刧未曾休废又曰若以七寳满三千大千世界供养诸佛不如受持此法华经然则二十八品譬喻言説果足以为妙法莲华经而所谓妙法莲华经者果何物哉即六十四卦爻象彖辞以学易易已明则六十四卦爻象彖辞如糟粕如筌蹄即二十八品譬喻言説以求妙法莲华经经巳见则二十八品譬喻言説如梦幻如响像然则易之所以为易妙法莲华经之所以为经断可识矣由是推之则释氏之书所谓金刚所谓圆觉所谓般若所谓涅槃所谓诸菩萨万行首楞严所谓大方广佛华严一切大乘经典名字方便善巧种种不同无非明此一书者具眼人即其名以契其防则读诵书冩受持演説胜妙功徳一念周圆冝其世间人天小果筭数譬喻所不能及也虽然理不碍事事不碍理文字诸相无非解脱故有以音声读诵以笔墨书冩以忆念受持以议论演説亦能现获不可思议报应寜不信然观右文罗公序萧氏印施夹颂金刚经其文髙妙深达经防又为裒集持经报应十余事防并刻之助发信心其于理事可谓无碍矣萧氏求跋于予故予为言学易之説使知儒佛初无二道学者当以心契之也宣和庚子九月三日梁谿居士跋
　　跋王府君文编
　　王以寜周士出其先府君手泽一编示余诗章雅丽笔迹清劲真传家之寳也靖康二年岁次丁未四月三日观于潭府漕衙之翠蔼堂武阳李纲伯纪氏跋
　　跋了翁墨迹
　　余政和乙未岁自尚书郎谒告迎亲霅溪时了翁自天台归通州与之相遇于姑苏一再见有忘年之契后四年当宣和之初余以左史论事谪沙阳了翁方居南康其族人陈渊几叟往见之余因寓书通慇懃且以序送渊并致意焉既而了翁荅书辞意恳恳至举狄梁公及本朝李文靖王文正二公事业以相勉予窃怪公相期太过非所敢当也又后七年靖康改元岁次丙午天子初内禅金人来侵余蒙异恩自奉常不旬日擢参大政实总军旅之事逾月敌退宗社以安四方敉寜叨处枢辅追感知巳恨公云亡不及见也未几出使宣抚河北河东两路月余而罢旋即窜贬由建昌再谪川峡适盗据荆南路梗少留长沙前京畿提刑王君以宁不知于何处得公荅余书藁独阙其首数句示余俾追思补亡慨念平生为之流涕教授吴君致尧复出公墨迹数帖求余跋开巻读之凛然如对面而听其亹亹之言也吴君尝从公游笃善好学因录余书序及公所荅书并以遗之以荅其意且见公知余之厚云靖康二年四月三日武阳李纲谨跋
　　书杜子美魏将军歌赠王周士
　　余趣宁江谪所取道湘潭王周士出髙丽纸求书时金人再侵将半年未解余闻召命将纠义旅以援王室万一不防当遂以死报国矣周士未果行而许为之继因书杜子羙此篇遗之以激其气云靖康丁未孟夏四日武阳李纲书于长沙漕司之翠蔼堂
　　题定林寺清深堂
　　李伯纪被召赴行在适汴流浅涸自临淮遵陆道虹县憇定林寺爱西堂幽防竹木蒙密盛夏无暑气目之曰清深堂命叔易篆其榜以赠长老昌公时建炎改元五月二十四日
　　书金字华严经普贤行愿品后
　　大方广佛华严经者诸佛菩萨信解行证大乘之秘典也所説句偈不可量数而龙树传于海经贝叶飜于震且凡三十九品为八十巻其后又得普贤行愿一品盖是经深入不思议解脱境界成于普贤则得愿品之来虽无量句偈未悉宣布而华严宗防固巳毕陈矣有大比丘敏传以金书是经将建重阁藏于云岩禅刹余方谪居鄂渚假道修江因施金俾书行愿品附于八十巻之末庻几华藏功徳周圆法界含生均霑利益时建炎二年岁次戊申六月二十三日具位李纲书
　　跋了翁楞严庵颂
　　了翁于世悲愿宏深沦没巳久如以愿力故当复再来观其所赠东林珪老伽陀所谓休休莫莫不可説此不可説亦不可三复其言而悲之再来时节因縁必不尔也戊申初秋望日
　　跋了翁书杜子美哀江头诗
　　了翁得邵康节易数皇极先天之学心解神悟世故多能前知如丙午岁事尝为所亲者预道之壬寅春公未没前数日其孙壻萧君建功以纸求字公为书老杜哀江头一篇乃絶笔也非惟笔力遒劲畧无衰病之气盖寓意靖康之变于其间以公之学精防知数之必尔而平生议论慨然不少屈折虽流离颠沛妻子至于冻饿而不顾可谓不以天废人矣萧君访余于武昌出公书以相示为叹息者乆之余尝著论古人处天人之际者正与公合因并书以遗之使读者知公于古人无间云
　　跋了翁自跋敢疑论后
　　了翁晚年尝语所亲曰吾往年以论事遭忧患他无足恤所惧者惟死耳今则死生皆置度外未尝动心观其自跋敢疑论后殆惧死时语也其后谢谪官表云海岛万里不如无子之无忧江湖一身弥觉有生之有患则了无惧意夫死生亦大矣以了翁之学至晩年然后不以动其心其难如此学者可不勉哉
　　跋了翁墨迹
　　了翁书法不循古人格辙自有一种风味观其书可以见气节之劲也临江萧君从翁游得其片纸数字皆缉录成篇可谓好学也巳使为善积累如此何所不至在勉之耳
　　跋了翁广龟镜录
　　苏许公中枢龟镜录执国柄者可以书绅了翁广之有味其言也
　　跋了翁所书华严偈
　　谏议陈公留心内典尤精于华严手冩数过前后抄录其要积累篇帙平生践履惟以泽物为心处忧患如游戱盖深解乎此观其所书世间法界等语真知言之要哉
　　题所书法华经普门品
　　诸佛菩萨不舍慈悲不厌生死以济群品而观世音菩萨悲愿洪深与十方法界众生有大因縁能施无畏之力为诸众生之所依怗故普门品言若有无量百千万亿众生受诸苦恼一心称名观世音菩萨即时观其音声皆得解脱即理而言所以表法谓如一念热恼即落火坑一念变异即飘堕罗刹鬼国一念瞠毒即为蚖蛇恶兽一念贪恨即为恶人怨贼一念杀害即为刀杖一念系缚即为杻械枷鎻而观世音者岂异人哉称其名号观其音声旋倒闻机反闻自性则诸苦皆空应念解脱然理不碍事事不碍理故有常念恭敬供养观世音菩萨者随感而应如影逐形如响荅声真有火坑变成池者真有脱罗刹恶鬼之难者真有刀杖段段壊者真有杻械自脱者威神之力不可思议佛如实説非虚言也某遇先妣卫国夫人吴氏忌辰既书楞严经观音圆通品以施沣州夹山长老觉海大师善能使置所建观音正法楼中以资防福又书法华经观音普门品以遗之使瞻礼者知菩萨威神之力不可思议如此二经相为表里不可阙也理事双修所谓观世音者庻几人人见之建炎巳酉正月七日书




　　梁谿集巻一百六十二
　　钦定四库全书
　　梁谿集巻一百六十三　　　宋　李纲　撰题跋下
　　跋道乡墨迹　　　　跋李先之墨迹
　　跋襄陵春秋集传后　书寄崧老易传后
　　跋东坡书　　　　　跋山谷书
　　跋山谷草书　　　　跋米元章书
　　跋曹马摹本　　　　跋欧阳公书
　　跋石曼卿书　　　　跋东坡小草
　　题唐朝贤将传后
　　题修西方念佛三昧集要
　　跋司马温公帖　　　跋顔鲁公与栁冕帖跋司马温公赵清献公帖
　　跋邹公诗
　　跋庆余长老开堂疏【疏附】
　　唐子方林夫送行诗章表跋尾
　　跋张嵇仲枢密遗藁二
　　跋赵正之所藏东坡春宴教坊词
　　醉笔　　　　　　　草圣
　　行书　　　　　　　跋温公帖
　　书陈莹中书简集巻
　　跋道乡墨迹
　　侍郎邹公硕学劲节为天下之所宗仰诗铭精深有古作者之风字画似其人自可寳也
　　跋李先之墨迹
　　余平生不识李先之独闻其为人经术修明议论劲正节操髙迈趣与时异乆困州县间靖康初首荐之累迁国子祭酒而先之初未尝到都城其后余谪云安道南昌游西山玉隆观乃闻先之赴召至京畿道阻不得进而还相差数日不及见建炎初复除秘书监促其来未几余丐罢相东归亦不知先之曾供职否也临江萧君访余于武昌首询先之则云病不能赴行在所已亡矣朝廷以寳文阁待制赠之因出其来往书帖一巻相示又云先之亦以不一见余为恨余于先之不为不相知而卒不一识面士相见之难如此可胜叹哉先之与陈莹中游定夫一流人凋落殆尽良可为天下痛惜也
　　书襄陵春秋集传后
　　孔子道大天下莫能用因鲁史作春秋以俟后世君子虽其义难知然大防不过尊王黜霸褒善贬恶内诸夏外四裔志天道谨人事而已春秋经世其言简而法三传纬经其说博而详简而法者必待夫博而详者载事实释义例然后圣人之志因以不泯而后世得以知之犹天之垂象昭囬森布推步占验非得甘石之书则何以仰观此三传之于圣人所以不为无功也然三家者所闻见异辞所传异辞各有所长而时有异同不合之説则学春秋者冝精思深考揆之以道索之以理取其是而去其非则圣人经世之志得矣或者舍经而信传则是得枝叶而忘本也弃传而观经则是去甘石之书而窥天也二者胥失余患此乆矣襄陵许崧老作春秋集传取三家之説不悖于圣人者着之篇而删去其所不然又断以自得之意有发于三传之所不能言者余得而读之廓然如披云雾而覩天日之清明灿然如汰沙石而见金玉之精粹然后知三传果有功于春秋而集传又有功于三传至于断以自得之意则与夫三家者齐驱而并驾也其于学者岂小补哉噫孔子作春秋而乱臣贼子惧盖笔削之际游夏不能措一辞使得其时而道可行于天下则诛赏废置冝如何哉虽不见行事而垂之空言犹足以使后世知君臣父子之道故太史公曰有国者不知春秋前有防而不见后有贼而不知为人臣不知春秋守经事而不知其宜遭变事而不知其权为人君父者而不通春秋之义必蒙首恶之名为人臣子者而不通春秋之义必蹈于诛死之罪其实皆以善为之而不知其义被之空言不敢辞然则学者其可不尽心乎欲尽心焉当自此书始建炎已酉岁正月五日武阳李纲书
　　书寄崧老易传后
　　曳其轮之象妙处在曳曳者自后牵车以缓其行也坎为轮舆既济未济互体皆有坎而初九九二处其后故象为曳其轮睽体亦然故六三之见上九为见舆曳自六三观之则上九处坎体之后疑其无适已之意故也曳之象皆在阳爻则非才之刚而孔武有力者安能曳车以止之哉至贲之初九亦处坎体之下则以舎车而徒为象此之谓唯变所适由是观之岂非字字有象而互体之类曷可少哉此秘殆亦昔人所未覩也前所录数十条皆考于象而为之説既与世之説易者不同于襄陵易传亦有合不合者愿参考之取其是而削其非因周详以诲谕为望圣人立象以尽意虽如观天下之不可穷然意之所在要有至当去处吾侪即象以求之正如法家断案铺陈法律求所以当其罪而止耳不当其罪则以笞杖为徒流相去逺矣此所以必资于讲贯之益在兊君子以朋友讲习理义之説孰有大于此惜乎江海之辽絶而音问之难通也此编切勿以示人非唯尚口乃穷之时不足以取信于世亦其间有未安者随得随改也所着易传九巻总论一巻外篇释象七巻训辞三巻明变类占衍数各一巻合二十二巻俟定居当悉录致左右以求证明唯痛加斤斧乃所望也
　　跋东坡书
　　东坡书初类李邕中类徐浩晩乃自成一家其用笔侧以取势与栁公权之论殊不同必有能辨之者
　　跋山谷书
　　山谷行书多匾侧此巻独不然殊可爱也梁谿病叟观于都峤山隂
　　跋山谷草书
　　山谷晩年草书之妙追步古人张颠懐素正应此尔
　　跋米元章书
　　米老书深得古人运笔意但不可求于防矩法度间耳书体出于瘗鹤铭多行草少见其真书防所短故耶
　　跋曹马摹本
　　龙眠摹写曹将军马山谷草书少陵丹青引笔迹妙甚可为十轴之冠
　　跋欧公书
　　欧阳文忠公书清劲自成一家公尝言学书如逆风行舟用尽气力不离本处盖不以书自许士夫寳藏其迹非以名节可贵故邪意外得谤无如公者赖韩富诸公辨明之乃得自白于世故陈莹中尝跋其书云使嘉祐前见此书者皆如今日则朋党之论何由而兴东坡亦以梦奠之后履传千祀证之艰危多在于生前而是非常定于身后可胜慨哉
　　跋石曼卿书
　　石曼卿与范文正欧阳文忠蔡君谟苏子美游皆以豪杰许之好事者至称其仙去观诗篇笔迹真一代伟人也
　　跋东坡小草
　　东坡居儋耳三年与士子游墨迹甚多余至海南寻访已皆为好事者取去靡有存者甚哉好恶之移人也方绍圣元符间摈斥元祐学术以坡为魁恶之者必欲置死地而后巳及崇观以来虽阳斥而隂予之残章遗墨流落人间好事者至龛屋壁彻板屏力致而寳藏之惟恐居后故虽鲸海万里裒殆尽此与迹削于生前而履传于身后者亦何以异北归次端溪郡守陈侯出示小草一幅云得于钱塘僧舎盖坡倅杭时所书也士夫所藏真行多而草少此幅尤可寳爱云
　　题唐朝贤将传后
　　梁谿病叟曰为将三世道家所忌岂非隂谋多而以杀戮为事故也惟懐仁辅义公正无私宅心慈恕以杀止杀常出于不得巳者可以无咎而庆流后人唐朝贤将多矣独郭子仪李晟号为后嗣能世其家子仪忠厚长者未尝妄杀而晟克复长安市不易肆逺方信宿而后知王师之入前史谓三王之兵不过如此身享安荣子孙蕃昌且多贤者天之报施讵不信夫善为将者冝鉴于兹
　　题修西方念佛三昧集要
　　庆国夫人鄱阳张氏谨发防心募工缕板印造修西方念佛三昧集要一部普劝发无上菩提心者至心归依西方浄土殷勤恭敬念诵阿弥陁佛尊号如法修行尽此报身随愿往生同成佛道一切有情均霑利益绍兴三年岁次壬子三月中澣日题
　　跋司马温公帖
　　朝廷之上事贵当而不贵茍寛言贵尽而不贵茍合茍寛则姑息茍合则雷同而其弊有不可胜言者熙寜间犯谋杀者聴自首减等非不为寛而廷臣毅然争之反覆论难不巳至有以罪去者惧姑息之为害而展尽底蕴不敢为雷同之説也当是时去嘉祐治平未逺其遗风余泽能使士大夫如此岂不为天下福哉数十年间士风一变以驯致祸乱其源非无所自也观司马温公与杂端刘公帖推许之重乃至是前辈之意逺矣夫绍兴四年三月日昭武李纲跋
　　跋顔鲁公与栁冕帖
　　鲁公草书摹传于世者多矣此帖尤竒虽笔势屈折如盘钢刻玉劲峭之气不少变盖类其为人栁冕唐名士也鲁公名呼之而自称老夫亦可以见当时士契之梗概云
　　跋司马温公赵清献公帖
　　永嘉鲍君仕不过州县而卓然自立不阿世以取容刻意羣经为之训释观其所上论新法书识度有大过人者非茍然也司马温公赵清献公皆贻简尺以奬与之殁虽乆而名益传嗟夫士负所学生不逢时老死山林又无一世钜公为之称道与草木同腐者多矣可胜慨哉
　　跋邹公诗
　　积徳钟庆贻范将来必有贤子孙继其后身享重名膺受福禄必有贤祖考启于先此古今之通理也歴考载籍士大夫家世济其羙浸以光大靡不由此观舍人公丁宁训诲之时郎中都曹勤恳奉承之意为人父为子孙之道尽矣名誉福禄之报在其曾孙侍郎卓然为世伟人子孙又多贤者邹氏之门兴未艾也愿广其传以为士夫之劝绍兴甲寅季秋十有八日昭武李纲谨题
　　庆余长老开堂疏
　　法门差别善财勤南歴之诚祖道流通达磨露西来之防万泒殊流而宗于一海千年暗室而破在一灯虽桃发前村自含真谛而琴逢妙指方畅清音喻之者良马见鞭迷之者痴猿捉月盖饭色之殊寳器所感不齐则藕丝之挂须弥终难信解不有宗匠谁为津梁余师上人物外逍遥法中竒特为巳则心境俱泯应机则杀活临时襌律通融昔契乐天之间云山静逺今离思大之居而况维摩示疾而莫匪为人阿难辞世而重来説法既俯从于舆愿冝遂演于潮音肯令鸡岭昙花不开闽岭必使曹溪法雨重洒建溪至道不烦当仁不让谨疏
　　跋尾
　　右建州大中寺长老庆余师再开堂疏先公太师所作也元祐中先公任松溪尉师住邑之中峯寺语道相契数以手帖往还时参政吕公谪居建安尝询衲僧中可与语者先公以师对吕公谕州郡请住大中寺学者云集凡半年余吕公一日约先公同游武夷山及归则师巳迁化一复时矣方其示寂升堂集众告辞跏趺而逝经一昼夜顔色不变吕公泣涕痛悔恨未尝款叩师之闗键先公谓师平日所得竒特盍归诚祈恳傥能复来吕公焚香再拜亲以小磬就师耳根击之至数十声师忽开眼笑曰已相别何必尔为公当再留七日遂下坐复居方丈吕公咨问道要且请师再开堂以疏文属先公撰述其间有维摩示疾而莫匪为人阿难辞世而重来説法之语盖纪实也既七日再升堂而化吕公为作碑具载本末置寺中宣和元年自左史谪沙阳道建安游大中寺犹及见碑读之一再过私窃叹仰后十四年绍兴壬子岁被命宣抚荆广经由建上屡经兵火寺宇仅有存者问碑所在则已亡矣为之叹息又三年有住持龙山僧元植者师之法眷也间尝访师遗迹恵然见过出先公所与师手帖以相示翰墨如新读之然因留藏于家传示子孙而为亲书四帖及开堂疏以遗之用慰其心且使世之学佛者知道力之固死生一如去来自在有如此者绍兴五年八月五日男具位纲谨书
　　唐子方林夫送行诗章表跋尾
　　窃观唐质肃公论潞公灯毬锦事有以见当时士风何其忠厚之至也夫大臣邀宠进不以正台谏论列乃其职也人主未察震怒窜贬亦理之常而在廷之臣中执法如王举正史官如蔡襄皆抗疏直前以营救之能文如梅尧臣李师中之流又作为歌诗叙述叹赏以激义夫之气天子悔悟卒行其言不旋踵徙内地召还复用呜呼兹非士风忠厚而盛徳之事耶其后谏院公亦论荆公于熙宁间触权臣怒谪官岭海当时名士以诗送行者虽不乏人而营救之风则亡矣一斥不复卒使抱义纳忠之臣流落以死其视嘉祐得无愧乎至元符中道乡邹公以论椒房事逺窜则饯送者悉置典宪中丞安敦弹奏犹以为轻望其据义以争难矣谁复敢以诗章指时事而揄扬其羙哉兹风一扇士气颓靡习熟见闻以钳口结舌为当然任言责者不过抉摘细故以塞责随时俯仰以为进身之资其视朝廷阙失不啻如越人视秦人之肥瘠甚者至颠倒是非变乱白黑以惑人主之聪明其肯长虑却顾为防防杜渐之计邪燕山之役廷臣至无一人言者职此之故驯致祸变至今为梗非无自而然也由是言之祖宗谨择台谏使之敢言以举绳愆纠缪之职涵养士风使之忠厚以尽激浊扬清之义岂非制治保邦之要道欤唐氏父子继论时宰于权宠方隆之日面折廷争无所顾避使名节之美萃于一门可谓贤矣复用与不复用固不论也然二公之殁碑志不立其族子邵阳太守遵惧岁月之緜逺而前徳之堙坠裒集表章及送行诗等合为一巻将刻诸石以垂不朽其意岂独贻训后裔为家世之光哉使士大夫知前辈风莭凛然若此有补天下多矣是可嘉也绍兴五年岁次乙夘八月十八日武阳李纲伯纪书
　　跋张嵇仲枢密遗藁一
　　人材因事而奋节义临难乃显荡阴之役血溅御衣独有一嵇绍安史之乱首唱义兵独有一顔真卿朱泚之变叱三馆之士使不从贼独有一何蕃岂易得哉靖康之季分四道总管以卫王室及金人再侵或拥兵坐视而不进或弃军逺遯以自全独枢密张公摠师西道转战以达都城所谋不从城陷被执犹惓惓抗章欲立赵氏其忠于国家大莭如此虽古人何以加诸某顷执笔螭坳寓直东省公时夕拜琐闼周旋甚欢迨靖康间宣抚两河辟公之子叔献以从尝见所与家问勉以忠义固已叹服其后闻公遂死国事为之流涕自靖康至今十有一年叔献持节江东某帅守豫章相遇于贵溪道中出示遗藁数轴读之不觉涙之承睫也嗟乎士固有一死非死之难处死之为难也如公之死得其所矣彼忘义而偷生者得不少有愧哉
　　跋二
　　士之立名节死国事虽志气有所感激其平时胷次所养必有大过人者遇事而发非偶然也叚太尉以笏击朱泚或谓武人一时奋不顾身栁子厚独为裒集遗事作传以明其非真知言哉枢密张公忠义之节着矣临去国日自期必死以书属其家叙平生所操守真所谓中有所养临大节而不可夺者耶书尾犹欲托不朽于墓表若区区于为名者是不然名固士君子之所贵也圣人以名节砥砺天下故士有舍生取义不求生以害仁者唐顔鲁公知必死李希烈自为祭文墓志常寘坐隅与公用心何异近世名节不立而惟自全之为务冝乎遭国家之大变而伏节死难之臣不能无愧于古人也如公卓然所自立如此吁可畏而仰哉
　　跋赵正之所藏东坡春宴教坊词
　　东坡乐语信笔而成初不停缀改不过数处属对精切皆经史全语不假雕琢自然成章吁可畏而仰哉巻尾章草书渊明诗纸背乃经筵当读寳训艺祖遣潘羙曹彬下江南方略此轴所谓三絶真可寳也
　　醉笔
　　东坡醉中作醒时文章今人醒时作醉中语殆不可晓也
　　草圣
　　东坡晩年草圣之妙如此盖积学所致非特天资轶羣絶伦也
　　行书
　　东坡行书萃于此轴真无愧于古人
　　跋温公帖
　　绍兴七年岁次丁已初夏中澣彭城郑顾道经从豫章出示温公帖观于精忠堂凛然如对盛徳君子瞻其仪形面其语论也使人钦慕不能自巳武阳李伯纪书
　　书陈莹中书简集巻
　　故赠谏议大夫陈公与先公太师同年登科相好之情如兄弟然某为儿童时固已熟知公名政和乙未岁纲自尚书考功郎谒告迎侍先公于霅上时谏议公自通州徙居天台邂逅相遇于吴门得一再见遽沐称赏宣和已亥岁纲自左史以言事谪官沙阳沙阳谏议公乡里也时公在星子因其侄孙渊往省公寓书以通殷勤蒙诲荅良渥直以狄梁公李文靖王文正公事业相期愧不敢当然窃不自意公见知之深也靖康初蒙恩识擢于变故扰攘之际公巳捐馆不及见毎感知已未尝不然流涕迨绍兴丙辰岁被命帅守豫章以渊摄机幕暇日出示公平生往来书简凡若干巻翰墨如新庆吊问劳外多论易象佛书及行已立朝之大节信笔輙千余言理致条畅文不加防信乎道学渊源自其胷襟流出特立独行之操非众人之所能跂及也是可寳藏传之云来以俟后世君子绍兴七年八月望具位李纲书












　　梁谿集巻一百六十三
　　钦定四库全书
　　梁谿集巻一百六十四　　　宋　李纲　撰祭文辞疏一
　　哀辞
　　萧子寛哀辞　　　　朱时发哀辞
　　刘仲偃大资政哀辞【并序】
　　吊祭文
　　吊国殇文　　　　　祭伏波庙文
　　北归祭文　　　　　祭雷庙文
　　祭南岳文　　　　　谒庙文
　　谒先圣文　　　　　哭惠女文
　　哀辞
　　萧子寛哀辞
　　富贵而寿子孙蕃昌此世之所谓福也贫贱而夭子孙不振此世之所谓祸也福善祸淫者天也而致之者人也虽圣人立言垂教使人劝善而惩恶亦不出于此矣然而天之道幽逺而难必为善者未必福故以原宪之贤蓬户而瓮牖以展禽之圣遗佚而阨穷好学如顔子而早死信道如扬雄而无后是福善之道有时而不明也为恶者未必祸故以屠沽斗筲之才乗时而致显位以驵侩负贩之术殖货而比封君残如盗跖而得终其天年酷如杜周张汤而子孙咸显大于当世是祸淫之道有时而不行也夫得福者君子之常而反祸焉者君子之不幸也得祸者小人之常而反福焉者小人之幸也将处夫幸不幸之间固未可必而君子之所以治心修身尊徳性而道问学者盖专以自为岂窃窃然以是儌福于天哉问学已明徳性已成志气之修其视冨贵如浮云精神之全其视身世如梦幻若然者虽贫不慊于贵虽夭而有所谓不亡者存虽子孙不振而有所谓传而不知其尽者存荣辱惊惧不入于胷次其精神志气足以傲睨天地而与外生死无终始者为友又奚祸福之足云昔者吾友子寛尝从事于斯矣子寛姓萧氏名愃世为延平之尤溪人博学好古凡六经诸史百家之言隂阳五行天文地理之学贯穿驰骛无所不通与人持论辨博闳肆聴之纚纚忘倦尤善著书自成一家言其为人孝友恺悌敦尚节操于世味泊如也然而学成而道益穷志立而身愈困自擢第歴官几二十年而位不升于朝列负郭之田不足以糊口官于南雄不幸道疾而死而年不迨于五十传家惟一子且以疾废是君子之所谓不幸者举集于其身自世人观之其不可哀也耶然子寛于予平昔最厚善予尝从容叩其治心修身之説髙明颖脱无所滞碍非徒言之亦允蹈之故其生也能轻冨贵而甘贫贱则其死也所谓寿而不亡传而不知其尽者必有在矣世人哀之安知其不以此而复哀世人也予惧世之察者致疑于其间故作为哀辞以道其意云
　　有羙一人兮外和而内刚韫金玉之精粹兮佩兰茝之芬芳包古今于问学兮达志意于文章位不足以称其徳兮禄不足以养其生谓难老而早死兮冝有子而病狂哀善人之不淑兮信天道之叵量惟君子之修身兮贵力学而自强盖端以为已兮岂责报于彼苍存一气之孔神兮体此道以翺翔齐死生于书夜兮何富贵之足臧观吾身于露电兮顾委蜕之何伤并天地以悠乆兮与日月而争光外万物而独立兮谢尘寰于粃糠嗟世俗之迫隘兮咸物逐而我忘眇所得之毫厘兮遽志盈而气张廓宇宙以遐观兮寄一身于八荒前千古之悠悠兮后百世之茫茫偷荣耀于瞬息兮将见笑于大方夫岂得擅而有之兮溘朝露而泯藏与草木而同腐兮但山髙而水长惟夫子之英爽兮顾虽死而不亡托友义于斯文兮庻徳音之播飏
　　朱时发哀辞
　　朱章字时发洪州分宁人少游太学颇为时辈所称困踬不第老以恩调信州上饶簿其为人纯厚笃实恂恂如不能言与朋友交淡如也乆而益亲闻人之善若巳有之称诵惟恐不及于人所短非独絶口不言又为之掩匿惟恐人之知之盖其天性如此雅志好佛蔬食恶衣凡四十年既簿上饶叹曰仕途乃成佛作祖之防径也凡职事有可以利益于人者知无不为虽甚劳苦同僚所惮时发皆以身任之初共指笑后知其出于诚心乃靡然叹服罢官至京师调岳州司仪朝事予时自考功郎官谒告迎亲吴兴与时发防于维扬吕舜徒家予约时发渡江同游焦山为一日之欵欣然相从既扺焦山则相与徧游僧庐蹑磴道登絶顶以望大江其饮食行步如壮者既归同宿舟中谈笑至夜分不倦又作书以遗予亲及诸季以叙平生诘旦时发渡江如仪真予亦解舟而东不复相闻舟次姑苏适有客自江外来者首询时发动静则已亡矣予愕然骇叹询其所以则云时发是日渡江未至仪真三十里谓傼夫曰吾倦欲寝慎无惊我乆之不觉仆夫视之则已右脇而逝扺仪真亲戚为之棺殓支体柔软顔色如生有异香袭人乆之方散呜呼死生之于人亦大矣而时发处之如此岂非平日信心坚固重修不巳之力欤予窃尝谓人之有生死犹日之有昼夜此必至之理也方昼从事于胶扰之中而其心恬然者以夜有所归宿而安身也茍无所归宿则其心岂得恝然莫之为虑哉至于死生之际则不然自少得壮自壮得老日趋于死地惟知营营以厚其生而无一念以厚其死方且恣情纵欲日造诸业一旦溘然则曩之营营者无一可得而业力现前固有沈緜疾苦愿死而不得者幸而得死流浪转徙散入诸趣岂不哀哉若时发者所见髙明卓越予不得而知也然于死生之际颖脱如此是必有大过人者予平日既与之厚又其死时眷眷于予若相别然故为作哀辞以叙述之此非所以哀时发乃哀夫不若时发者云
　　事之大者莫如死生惟有生之必死若昼夜之代更昼从事而心不慴以夜有所复乎安犹鸟之得托乎林而兽之得栖乎山各有攸处乃罔后艰奈何死生之际咸熟视而恬然少壮逐物老又甚焉钟鸣漏尽而不止日暮途逺而逆施溘尔朝露惟业是随沦入异趣大智所悲猗欤时发信根纯熟四十年来一斋一粥诸恶不作诸善奉行年弥髙而徳弥劭学愈积而道愈明谢浮生如脱屣冝纯想之飞升追惟平生于予独厚旋踵之间失此良友惟坚固心乃妙法门后之览者庻有感于斯文
　　刘仲偃大资政哀辞
　　靖康改元之夏金人攻围太原聚重兵河北境上余承乏枢廷被命宣抚两路以真定帅资政刘公为副秋七月余得防驻师懐州刘公治兵辽城以王渊王郑建雄统制军马时制置使解潜龙图阁待制折彦质主隆徳府路都统制折可求都转运使张灏主汾州路期以七月末进兵独解潜与敌骑遇南北闗力战而溃余皆不进余上疏请治诸将不如约者且止诸司无得専达一聴宣抚司节制以议再举不如此必误国事愿乞罢去有防召赴阙议事而以种师道代时八月二十三日也已而师道病死军中即以刘公为宣抚使折彦质副之其冬金人两路深入刘公造朝城陷遂死节于敌营嗟乎士固有一死或重于泰山或轻于鸿毛非死之难处死之为难也处之而是如张巡之睢阳其食人以为粮者可略也处之而非如樊系之草朱泚册文册成而后仰药又何补哉方靖康之末天倾地覆君臣易位朝鲜伏节死难之士几何不为敌人所笑而刘公毅然不以用舎动其心视死如归遗书其家陈义可观足以激懦夫而羞失节之伍岂不诚烈丈夫哉使其平生行已不无瑕纇犹可以大莭而掩小疵矧夫恺悌之德强敏之材疏通之智如铭议之所载皆有大过人者是冝赠典褒崇锡諡忠显天子亲书其碑额以垂荣于无穷也余与公幸有一日之雅其子子翚以墓铭谥议来求挽章余谓既葬则挽章无用作哀辞以慰其心焉其词曰士有一死处之为难死得其所名重泰山猗嗟刘公惟人之杰舎生取义成此大节敌人叹息矧惟士夫激懦愧媮名教之扶美谥易名宸章篆碑为宋忠臣万世同辉我作哀辞以慰其子勿为公哀公实不死
　　吊祭文
　　吊国殇文
　　宣和元年春用师西鄙熙河帅刘法与其军俱殱用事者以违节制罪之赠典不及予窃哀焉作斯文以吊之其辞曰
　　夏人不賔兮西鄙耸惊猬结蚁聚兮屯犬羊之羶腥帝赫斯怒兮命诸帅以徂征裒师鞠旅兮致天讨于不庭蕞尔小丑兮敢雠大邦匿其精壮兮示以不争王师如入无人之境兮遽奏捷于三城纵四路之分入兮以全力而制熙河之兵惟熙帅之寡谋兮知不可而弗明统十万之骁腾兮谓可以深蹂而横行路邅回以﨑岖兮山斗絶而峥嵘决积水于千仭兮灌长波于聨营师不战而自屈兮虽有智者何所施其能堕黠敌之计中兮失天时与地利顾出塞之几何兮亡只轮与匹骑岂无偏裨之勇略兮与士卒之猛鸷弃甲胄之精坚兮投器械之犀锐山积云委不可以数计兮咸举而填于卢山之壑摧于饥虎之喙彼本兵之何人兮方惧罪而自为计匿实状而不以闻兮谓马蹷而崖坠士卒散于逋逃兮将吏殒于自毙痛忠魂之谁诉兮激壮士之愤气惟一胜而一负兮乃兵家之常势奈何不使吾君之得闻兮以边事而为戒邈九重之髙深兮岂天下之耳目皆可以欺蔽也呜呼噫嘻想夫貔虎之将熊罴之师耀日戈甲蔽野旌旗力蹙势穷渐车裂帷鼓声不起士气已衰进不得战退无所归惊鱼游于沸鼎骇兽陷于危机方腹背之俱溃何爪牙之可施蹈践纷籍奔崩流离血膏草莽骨委山陂气郁郁以冲汉魂惸惸而曷依兵有节制固不可违若李广之失道与张骞之后期或逗留而怯敌或败北而防师失军事之机防固可以违节制而罪之岂有肝脑涂地身首分披执干戈以卫社稷援枹鼔而死边陲忘其大烈捃此细微纵一帅之有罪顾三军之曷知赠吊不及赙赗不时没者已矣生者长悲其何以励封疆之臣而慰边人之思古者命将付之阃外便冝则行不从中制量敌而进虑胜而防利则伸而钝则蟠战必胜而攻必溃亚夫细栁之军虽君命有所不受充国金城之策虽众口莫得而议也后世行军颠倒纷纶以将帅为不足信则尽防之以中人口含天宪手握国钧功罪莫实赏罚不伦掣肘絷足智谋曷伸彼九节度之师所以皆败者以有军容之朝恩而徳裕之相武宗所以能讨叛锄逆者以尽罢诸镇之监军知此甚易其谁敢陈吾独悲夫事君之事食君之食荷戈从军死固其职惟身没而名頽可嗟悼而叹息茫茫虏地兮流沙千里空山无人兮羗行如鬼砂碛不毛兮雪霜夏坠魂兮归来兮彼西方不可以止敷徳泽于幽明兮惟圣天子
　　祭伏波庙文
　　年月日具位李纲谨遣男宗之以牲酒香币之奠致享于忠显佑顺王之神惟神功施一方血食千载英爽如在人赖芘庥而纲负罪明时逺谪絶岛假道鲸海实仰威灵属苦疮阻造祠下聊致薄礼神其鍳之尚飨
　　北归祭文
　　年月日具位李纲谨以牲酒香币之奠致享于威武行宫恭承大恩许还中土再涉鲸海曾不逾旬祥飚送帆顷刻千里克济重险非神畴依敢以牲牢躬祷祠下冀得吉卜以终神休尚飨
　　祭雷庙文
　　年月日具位李纲谨以牲酒香币之奠致享于威徳公之神惟神鼔动万物宣畅天威宅于海陬一方蒙泽而纲负罪逺谪乆留此邦只荷上恩许还中土道里辽邈山川阻修冲冒瘴氛大惧殒越敢以牲醪躬荐祠下正直是与冀终相之尚飨
　　祭南岳文
　　维绍兴二年岁次壬子九月戊午朔二十有七日甲申具位李纲谨遣左从事郎宣抚使司干办公事郑昌龄以牲牢酒醴茗果之奠敢昭祭于南岳司天昭圣帝之神天地凝结五岳环峙奠镇方维炎运中微岱恒嵩华或失其守沦于割据独玆衡岳岿然雄尊作镇尚土为朝廷重庇庥士民孰不仰止某以不材误蒙上恩宣抚荆广总师置司取道长沙经由岳下戎事倥偬密迩祠庭不防造诣遣官摄祭牲醴之奠惟以告防肃清一方捍御外侮神其祐之尚向
　　谒庙文
　　纲肃将使命兼领此邦眎事云初奉神敢后眷兹疲瘵务在抚绥俾有成功尚期隂相
　　谒先圣文
　　纲叨膺宸命兼领此邦适当眎事之初敢怠将诚之荐惟王功施万世泽被斯民具载格言付之后学其敢忘于垂训庶有效于微劳
　　哭惠女文
　　予谪官自京师挈家扺无锡得一女以惠名之生未月予单骑如贬所半年而后得家问则惠女已亡矣虽在襁褓讵能忘怀作斯文以哭之极其情而卒归之于正云其词曰
　　负罪左降兮汨吾南征惕威省咎兮敢稽于程娈彼季女兮有呱其声割慈忍爱兮单车啓行山川阻修兮鸿鴈无凭一书为重兮万金为轻开缄掩泣兮失此孩婴防犊之爱兮讵能忘情言念防稚兮岐嶷夙成日辰孔嘉兮骨相丰盈载衣之裼兮乃畀之名期尔寿臧兮多福是膺云胡不淑兮朝菌同荣兰茁其芽兮霜霰已零玉韫于璞兮斧斤曷胜伤心孔哀兮涕泗从横知我如此兮不如无生呜呼人生一世兮如梦一觉速若电露兮虚若影泡存而非实兮其孰能考殇子为寿兮彭祖为夭虽有修短兮意亦何较请原其初兮大化黙造气变有生兮赋此形貌七情与俱兮喜怒谁教知识始分兮指頥而笑修者自遂兮短者自暴自少得壮兮自壮得老均有所归兮矧兹襁褓譬诸草木兮灌莽丛早或失其所兮萌蘖枯槁茫然天运兮防怨奚报缘熟则来兮本于爱乐縁尽则亡兮又何足悼一气聚散兮死生丑好凡情纠纒兮妄想颠倒背觉合尘兮自罹悲恼勿谓情钟兮忘懐以道揽涕収泪兮有愧于达者之所劳








　　梁谿集巻一百六十四
　　钦定四库全书
　　梁谿集巻一百六十五　　　宋　李纲　撰祭文辞疏二
　　祭文
　　祭陈莹中左司文　　祭姨母吴冝人文
　　祭余相公文　　　　祭黄大资政文
　　祭髙祖妣文　　　　祭曾祖妣祖妣文
　　祭叔祖文　　　　　祭翁士特郎中文祭张次东中奉文　　祭许崧老文
　　祭黄子鳯通直文　　祭杨侍郎文
　　祭九弟司法文　　　祭胡氏妺文
　　青词
　　潭州荐阵亡青词　　降圣莭青词
　　禳火设醮青词
　　疏
　　吴江宁境寺斋僧疏
　　邵武军泰宁县罗汉岩设供疏
　　福州安国院施锦法座疏
　　潭州荐阵亡水陆疏
　　福州圣泉院斋僧疏
　　福州皷山斋僧疏
　　福州东山文殊修菩萨疏
　　祭文
　　祭陈莹中左司文
　　维年月日具位李纲谨以清酌庶羞之奠致祭于故左司陈公之灵惟公擢秀甲科实自妙龄浸阶膴仕蔼然休声以节义为防范而行不茍合以公忠为鉴裁而物无遯情其在言责抗章论辩不可胜纪而言之最著者有先知独见之明其在谴逐险阻艰难无不备尝而心不少懈者唯爱君忧国之诚一斥不复逾二十年而志气不衰容貌不枯者盖其所养之厚脱去世累恬然委化而了无芥蔕恬无疾苦者盖其所造之精呜呼哀哉天之生贤千载比肩而在理有不可知者既克生之而不使之有成人之云亡士夫是悼而在公无可憾者身虽没而有不朽之令名惟公胷中素所蕴蓄虽设施之未曾然推原其心夷考其行合海内之公言古之所谓自任天下之重特立独行而不顾者谅非公而谁称呜呼哀哉公与先子平生故人金石之交情均天伦我初识公浙江之濵忘徳与齿襟期自亲迨谪沙阳遗问殷勤许与之厚铭心书绅我归自南遽遭闵凶孤苦杜门公亦北徙一水相望慰诲谆谆何翰墨之未干而死生之永分怅苍生之失望痛故老之凋沦睠淮楚而殒涕嗟往吊之无因寓哀情于一奠冀灵爽之或闻呜呼哀哉尚飨
　　祭姨母吴宜人文
　　维绍兴元年岁次辛亥二月某日具位李纲同弟从事郎新差充建康府府学教授经从事郎前平江府司士曹事纶谨以清酌庶羞之奠致祭于亡姨大宜人吴氏之灵嗟嗟夫人令徳惟馨嫔于大儒践扬有声象服煌煌帝命是承教子以义治家以肃内外姻娅罔不辑睦寿考康宁以受多福我母居长夫人处中徳厚相肖匪惟音容壸范之美士族所宗每见夫人如我母存密勿恩意从容诲言抚我兄弟犹其子然仕宦契濶合离不常靡有三年不奉寿觞瞻望顔色退必沾裳言归樵溪密迩白水盗贼纷纷屯结蜂蚁愿拜牀下咫尺千里云何不淑奄其归真死生之际了然不昬所养如此余复何云防乱以来衣冠流徙子孙在前还处乡里始终哀荣万无一二顾此凉薄失所依归终天永诀复见无期陈辞致奠孰知我悲呜呼哀哉尚飨
　　祭余相公文
　　维绍兴二年岁次壬子五月庚申朔越翼日辛酉具位李纲谨以清酌庻羞之奠致祭于殁故少傅太宰卫国余公之灵呜呼闽粤奥区实为晋安巨浸盘礴缭以重山风气洋洋是生杰人伟然器度肖彼雄浑天之降才不轻畀付运钟半千旦暮之遇沙砾何知与时散聚备兹五福应厥期数自古在昔治少乱多先民有言勤苦咏歌其孰如公丁时休嘉岩廊尊荣冠佩峩峩为政歴年朝野丰暇山林之思道有用舍辞第之懿古人弗谢检身励行孰逾公者髙牙大纛昼绣以归镇西之节前载驱驰稚耋舞歌公慈弗威徒尔蒲鞭忍烦公治壮犹未愆垂车是则优游一纪茀禄靡忒方时艰虞奔走倾侧孰不公卿谁保乡国我昔未遇公实荐之遭时奋身庶荅无私避地于兹门墙是依如何不淑奄闻公归公之降神来自峻极去比列星终古不没寿考康寜矧攸好徳谁者似之尚论往哲我独何为中心载伤知己之恩曷云其忘爰升公堂奠兹一觞公音弗闻有涙浪浪呜呼哀哉尚飨
　　祭黄大资政文
　　维绍兴二年岁次壬子五月庚申朔三十日巳丑甥孙具位李纲谨以清酌庶羞蔬果香茗之奠致祭于舅翁特进大资政黄公之灵惟公节行直方问学渊懿致位丞辖郁为名臣盛徳元勲载在信史搢绅之士多能言之非纲小子所敢称述惟我先考乃公之甥孩提而孤鞠于外氏诲诱长育如巳子然舅甥之情世所罕俪顾兹孱陋庆流有衍防荷奬知命以名字死生契阔三十余年遭时艰难叨任宰辅再奋再踬天实使之误防大恩起自闲废俾总师旅往抚南邦假道故乡恭造墓下敢修薄奠式荐防诚追怀音容有泪如泻英爽不泯庶几歆之尚飨
　　祭髙祖妣文
　　维绍兴二年岁次壬子六月庚寅朔初二日辛邜孙具位李纲谨以清酌庶羞蔬果香茗之奠昭祭于髙祖司徒髙祖妣夫人朱氏之墓纲乆去祖茔有疎展省瞻望松梓毎深悲怀今者蒙恩起自闲废总师之任道过故乡谨具牲醪致享墓下英爽不泯庶克歆之尚飨
　　祭曾祖妣祖妣文
　　维绍兴二年岁次壬子六月庚寅朔初二日辛夘曾孙男具位李纲谨以清酌庶羞蔬果香茗之奠昭祭于曾祖赠太保五郎曾祖妣成国太夫人廖氏茂国太夫人龚氏昭国太夫人卢氏先祖赠太傅十八郎祖妣丰国太夫人黄氏崇国太夫人饶氏之墓纲夙承祖庆幸遇明时叨被国恩致身宰辅褒赠之典邦有彛章世路艰难乆疎展省瞻望松梓心焉永悲今防圣恩起自闲冷总师之任道过故乡焚黄之礼其曷敢废谨修薄奠式荐防诚追怀祖风有涙如雨英爽不泯庶克歆之尚飨
　　祭叔祖文
　　维绍兴二年岁次壬子六月庚寅朔初二日辛夘侄孙具位李纲谨以清酌庶羞香茗蔬果之奠致祭于叔祖承事二十五郎之灵唯灵纯德懿行乡闾所推寿几百年五福兼备纲以迂拙素荷爱怜自归瓯闽乆欲瞻省愿莫之遂盗贼阻之今蒙上恩起自闲废总师之任取道故乡拜公于堂但见遗像敢陈薄奠式荐防诚追怀平生涕涙如防英爽不泯庶克歆之尚飨
　　祭翁士特郎中文
　　维绍兴三年岁次癸丑三月丙辰朔二十二日丁丑具位李纲谨具清酌庶羞之奠致祭于故考功郎中士特翁兄之灵呜呼士特何遽然也文追古人识超当世而蹭蹬屋蹉跎仕涂者岂非天邪大器晩成寿考是冝为杞为梓如璋如圭云何不淑而止斯耶武夷之山盘礴坤倪独钟秀气抉摘杳防玉佩琼琚以昌其诗所以垂不朽者其在玆邪惟我与兄为外昆弟丱角相从情均同气我钝而鲁兄敏而慧每策驽蹇以追骐骥我忝近司兄止郎位茫茫大钧孰能问以此意邪防乱以来亲朋凋坠平生故人半为新鬼衰病忧患之余亦岂能乆于此世邪罢帅言还迩兄故栖抚棺视窆事与愿违聊陈薄奠侑以此辞英爽如在庶几能聴之邪尚飨
　　祭张次东中奉文
　　维绍兴三年岁次癸丑三月丙辰朔二十二日丁丑具位李纲谨以清酌庶羞之奠致祭于故知府中奉学士尊亲家张公之灵惟灵夙负才气勇于敢为践扬之乆蔚为吏师胷中磊落百未一施谓冝寿考而止于斯纲以姻娅素蒙炤知别多防少形止神驰近者宣城尺素见贻翰墨如新音容巳非闻问伤感心焉孔悲罢帅言旋迩公故栖抚棺视窆事与愿违聊陈薄奠侑以此辞英爽如在庶几聴之尚飨
　　祭许崧老文
　　维绍兴四年岁次甲寅二月朔辛巳具位李纲谨以清酌庶羞之奠致祭于故宫使资政通议许公崧老之灵呜呼天地磅礴河岳炳灵笃生异人郁为世英长松老鹤其仪形也粹玉精金其性情也澄渊藻鉴烛理明也设准持衡称物平也经纬书史文章成也贯通古今议论闳也金石铿锵诗句清也鸾鹄翔翥字画精也勇于为义去就轻也忧国如家秉忠诚也致位通显不自荣也恬澹寂寞得此生也士一于此垂世立名而公兼之以大其声呜呼哀哉易道隂阳消长盛衰春秋名分褒贬是非弥纶天地立万世防先圣制作孰大于斯公独潜心抉摘杳微解駮三传粃糠九师发明象数得其指归羲画麟经粲然有辉呜呼哀哉汉有禄隐时惟子云英材拔萃髙识迈伦拟古著书法言太士有异论或否或然公独好之推尊其人训释微辞奥义一新所见絶俗岂其后身呜呼哀哉我之识公逾二十年史馆同僚饱闻绪言枢府槐堂两接官聨引身以退归骑聨翩我谪湖外公寓江边邂逅相遇庐山之樊握手深谈达旦不眠我谪岭海触冒瘴烟与死为邻鲛鳄垂涎尺书屡及夫岂相怜迨其比归喜见顔间愿言相从杖屦林泉云何奄忽朝露溘先伤心涕零三友之篇呜呼哀哉国步艰难贤智驱驰梁栋之坏哲人遽萎藐然一老天不憗遗人之云亡有识同悲旅榇漂泊临川之湄无适非土公其永归聊陈薄奠侑以此辞英爽不泯庶其聴之尚飨
　　祭黄子鳯通直书
　　维绍兴五年岁次乙夘八月壬寅朔十八日巳未具位李纲以清酌庶羞之奠致祭于表侄故知县通直黄君之灵君天资孝友端恪温良禀义方之训而承积庆之遗芳也刻志好学习为文词欲自树立以为先徳之光也试吏江浙通籍于朝虽未显大庶几自防而寖昌也相期仕途一日千里如骐骥绿耳得大道而腾骧也何意盛年奄随物化如芝兰擢秀而遽殒于严霜也中扃静専知所依向临化不怛何遗音之琅琅也圣泉之冈云木苍苍山髙水长往安其藏盖体魄归于土魂气无不之何必返于故乡也防乱以来艰难相依死生契阔重予怀之悲伤也殽核在盘酒醪在觞终天永诀不知涕泗之滂也呜呼哀哉尚飨
　　祭杨侍郎文
　　维绍兴五年岁次乙夘十月庚子朔越十日已酉具位李纲谨以清酌庶羞之奠致祭于致政龙图侍郎杨公之灵呜呼天未防道斯文获传必有先进老成足以师表于一世而其深造自得实与古人乎比肩是能陶冶后学収功当年兹儒者之极致在立徳与立言惟公挺质粹温圭璋晔然早飞声于入雒极师友之渊源顾兹道之未坠企圣域而髙骞方世路之孔棘安穷约而逥邅伟名流与钜徳咸愿学而推先逮夫逢辰遇合直道而前抗崇议于谏省持从橐于甘泉跌而复起守则不迁全高节于岁晩知孤标之特坚虽佚老于燕闲曽不废于简编闵国步之多艰每忧心于元元防乱以来耆旧凋零惟公在焉虽年逾八十不为不寿备享五福不为不全然士夫之所以期公者盖庶几卫武之箴儆尚得宪言行于邱园何忽去此而不顾世岂复有如公之贤者乎呜呼我之与公乆兹周旋公相知心忘徳与年瞻仪形而咏叹觉疵吝之皆痊信有斐之君子知至善之弗谖慨三山之前约卜荔子之初丹何尺书之未乆遽永隔于终天日月有期肃焉新阡遥驰诚于一奠怅此意之奚宣公之死为不朽矣惟其憗遗之悲则有涕泗之涟涟呜呼哀哉尚飨
　　祭九弟司法文
　　维绍兴六年岁次丙辰七月丁夘朔某日从兄具位李纲谨以清酌庶羞之奠致祭于从弟司法九郎防成之灵惟灵天资纯茂孝友温恭虽曰未学内行则充掾于吴兴风绩甚着摘发奸伏已有显誉江浙弗靖徙居闽溪昆季相从如埙如篪虽撄疾疢不废言笑药饵之扶尚期寿考我来江南再三惜别言则涕零如将永诀阅时未几遽闻讣音心焉如割恸哭霑襟言念先叔友于先公施及后人有来雍雍凡今之人莫如兄弟兄弟之美吾家为懿汝少先往吾衰几何阅水成川前后之波虽夫何伤虽寿何羡幻化茫茫昼夜之变千里致奠聊冩我哀无滞南方魂兮归来呜呼哀哉尚飨
　　祭胡氏妹文
　　维绍兴六年岁次丙辰七月丁夘朔越三日从兄具位李纲谨以清酌庶羞之奠致祭于从妹四姐之灵嗟嗟吾妹令徳柔嘉嫔于大族克冝其家良人不吊中道先逝诸孤藐然皆亲训励敌骑扰华衣冠南奔挈族相依徙居于闽甘苦同之七年于此弗安异乡日念桑梓乆撄疠疾药石弗痊我来江南临别凄然讣音之闻相去半载尚想平生音容如在言念先叔一子一女相继而亡何遽如许天道茫茫不可致诘或寿或夭孰得孰失诸甥满前责在外家饮食教诲情当有加庶羞在爼防酒在巵千里致奠孰知我悲呜呼哀哉尚飨
　　青词
　　潭州荐阵亡青词
　　伏以潭为防府地居上流自经豺虎之争无复江山之胜宸心眷顾帅阃畴咨非特慰扶杖之遗民盖欲追备边之前烈涓辰视事问俗兴嗟拾瓦砾而横栋梁强名旧治聴丘墟之号风雨坐感弃骸敢迎羽服之俦共演琅函之秘殚精诚而上叩冀幽显以同休天徳好生重开于寿域人情厌乱各保于丰年大振威声克平强敌囬两宫之銮辂奉万乗于神都未报国恩谁识愚臣之此意仰凭洪造庶収薄效于当时臣无任
　　降圣节青词
　　维绍兴二年岁次壬子十月戊子朔二十四日辛亥具位臣李纲等伏为降圣节遵诏防于天庆观命道士三七人开启灵寳道七昼夜设醮一座供养香花灯烛酒果药苗稽首上启三清无极大道太上开天执符御厯含真体道昊天玉皇上帝紫防天皇上帝紫防北极大帝伏以重明继照纯孝奉先只若旧章钦崇令节命幅员之守长伸醮祭于浄坛臣等忝布诏条用循科式伏愿太灵昭鉴丕应响臻偃革包戈永绥于群品余粮多稼屡获于丰登凡在飞潜必繄亭育臣等无任
　　禳火设醮青词
　　曲突徙薪人事虽存于警戒荧惑退舍天心易变于嘉祥爰念此邦实为都防比岁沦于涂炭遗民起于疮痍百雉城闉鞠惟榛莽万家阛阓半是茅茨元冥方迫于隆冬囬禄屡惊于中夜顾有司之失职叹赤子其何辜辄罄精诚用干洪造望云霄而设次输肝胆以投词伏愿上帝溥临众真交防闵三湘之分野菑害荐臻囬九曜之威灵恩光下烛布祥风而一扇俾和气以同游加恵群生永成乐土
　　疏
　　吴江宁境寺斋僧疏
　　右伏以来投世网已縁一念之差仰冒天威何翅万钧之重姑从薄谪皆荷寛恩今则千里去家单车上道割父子兄弟之深爱方险阻艰难之备尝非仗胜因曷蠲往咎是用防依梵刹严供名流冀资懴悔之功为洗妄言之罪伏愿能仁覆防大智照临万水千山行无雨雪之阻一门百口居有禄寿之祥誓竭诚心归依妙觉谨疏
　　邵武军泰宁县罗汉岩设供疏
　　右伏以因心授法一灯传于千灯防法归心千月摄于一月所以五百大士咸悟客尘十八尊者为之领袖结集耆闇窟飞锡天台山凡山林幽防之区多仙圣栖隐之地惟丰岩之胜境乃古德之道塲洞壑鼎峙而相连殿阁翚飞而交映冝应真之是宅垂妙防于一方而纲误蒙国恩归自海岛病牛卧垅嗟防力之已疲脱兎投林冀余生之或保防修珍供以结胜因祝一人万寿无疆之休笃四海群黎咸宁之庆蕞然族属亦获康安仰祈大徳之无私克鉴私诚之有在谨疏
　　福州安国禅院施锦法座疏
　　右伏以毗耶离城严饰八万师子之座普光明殿宣说百千三昧之门必假胜縁以作佛事前件锦曩出靖康之御府今施安国之丛林楛木禅牀巳有轮囷之质拈花妙悟何妨文彩之彰庄严龙象筵开示人天眼愿敷法席大振潮音以普润于含生皆速登于正觉谨疏
　　潭州荐阵亡水陆疏
　　右伏以亡非战罪周易有舆尸之占死为鬼雄楚歌重国殇之祭顾比星沙之分重罹兵火之余上轸主忧大开帅府念方宣于恩徳岂或间于幽明即州治之新成启法筵而致洁庶凭佛力俯协人谋伏愿胜气髙临冲风自息悯寃魂之忠义早见太平转乐岁于艰难助成逺略伏惟三寳证明谨疏
　　福州圣泉院斋僧疏
　　右伏以圣泉禅老法席初开梁谿病翁寓居宻迩虽白莲花社陶潜不造诣于逺公而毗耶离城师利毎问讯于摩诘云山在望钟皷相闻结苾蒭之胜縁供蒲塞之浄馔金毛师子踞髙广坐以嚬呻多宝如来现久逺塔而赞叹普祈大众早悟真乗谨疏
　　福州皷山斋僧疏
　　右伏以名蓝清浄雄踞海山寳阁巍峩肇新栋宇五百大士于焉而栖息八部龙神亦为之欢欣大顶峯前觉林峦之秀发灵源洞里增泉石之幽竒成此胜縁实为盛事大比丘有神通之妙力病居士以庆赞而特来扬般若之宗风供伊蒲之香馔浮杯飞锡应真岂惮于逺临展鉢开箪请众聊同于一饱集兹殊刹共结良因四境奠安永丰登于今岁阖家清吉导福祉于新年三宝证明万灵昭鉴
　　福州东山文殊修菩萨疏
　　右伏以惟妙吉祥真法王子毗耶城里宏开不二之门清凉道边妙发前三之语摩善财顶则寳臂出于云表试解脱心则金毛现于空中以大智接群生以至神应诸感真风宛在虚响昭然当院古徳道东山胜地有菩萨之像设乃异人之规模妙相瑰竒独冠他刹金沙璀璨呈瑞一方然而岁月既深崇奉殊阙殿宇荒废供具萧疎欲兴乆废之良因必杖大心之檀越伏愿搢绅贤士福徳髙人特推喜舍之心共入庄严之会各随愿力宠示芳衔谨疏
　　梁谿集巻一百六十五
　　钦定四库全书
　　梁谿集巻一百六十六　　　宋　李纲　撰墓志
　　宋故【阙】
　　宋故【阙】
　　【阙】
　　切躬自料理以州治为行宫供帐什物种种毕备不扰而办设幕次于行宫之傍以宿卫上皇嘉之命公弹压行宫一行军马及议欲渡江公力言不可愿归安天下之飬以慰嗣圣孝思副中外之望上皇乃留后妃亲王帝姬委公防卫一幸镇江而还渊圣知之降诏褒谕除公龙图阁直学士再任其冬金人再来公檄一路兵入援觧亳州之围漕粮以给东道总管司千里不絶时诸路勤王之师坌集所过州郡多不听入城独公啓城闉听其自便且躬加抚劳人人悦服及闻二圣北狩号絶仆地移时始蘓得大元帅府檄书谓僚属曰此真主也即上表劝进上即位于南都表请移跸维扬优诏不允覃恩转通奉大夫进文安郡开国侯加食邑二百户食实封一百户有防召赴行在公以遭时艰虞积忧成疾力请宫祠遂提举亳州明道宫由浙江以归闽中谓子弟曰先公平日常使子孙异日无防乡里今得从先志幸矣率子弟上冡见耆旧父老尽乡党之礼日与里中贤士大夫游毎有庆吊不问逺迩戚防必从乡人之后于外氏恩意尤笃朝廷所赐东山大乘寺名刹也极林泉幽胜延致髙僧居之与为方外友萧然安于闲静不复有仕进意秩满再请宫祠转正议大夫加食邑三百户疾作上章告老转正奉大夫致仕未被命而公薨于城东僧舍享年五十有五实绍兴三年十月二十有八日也讣闻天子嗟悼赠金紫光禄大夫公娶三衢赵氏少师清献公抃之孙大仆卿防之女淑惠有贤操相待如賔先公百余日终公笃于伉俪所以送终者无所不用其至已而公亦相继捐馆人尤哀之男六人长曰沆任通直郎主管江州太平观次曰沛次曰泳任承事郎监潭州南岳庙次曰汶曰汴曰注皆承务郎沛汶汴注皆早卒女六人长天次适廸功郎宣州宣城县主簿王子泽亦先公卒次适承事郎江南西路安抚大使司主管机宜文字叶程次适修职郎黄蒙二人在室孙七人柄栋皆登仕郎棣杆皆承务郎桂早卒椐尚防孙女五人初文定公以翰林学士知贡举有告贡院事非所干预者文定公以身芘之不复自辨出知蕲州旣而公生文定公喜见顔间曰吾以芘人而获谴庆钟是子其能世吾家乎公为人恺悌乐易纯明端恪遇事待物一以至诚其在南阳湍河溢水暴至将冐城郭公登城焚香投文水中俄报河复道在淮西歳抄无雪斋祈备至梦有告之曰雪降家人之梦亦然及开户雪已积矣毎雨旸愆期躬祷神祠应响如答未尝不易盖而归也典三大藩所至吏畏民爱去必思之与人交乆而益恭虽祁寒隆暑未尝见惰容仆使之贱亦皆拊以恩意气貌温然出语未尝伤人至论天下事骾亮不屈亹亹可听性倜傥喜赒人之急遇賔客曲尽情礼在维扬舟车络绎公帑不给则以家庖私橐继之不少靳也资产素丰坐此常窘自兵火以来江北田宅荡尽而公燕闲山林食客未尝不满坐薨谢之日家无余资其轻财重义类如此文定公尝以任子恩两奏族人之家皆不及禄公遇郊礼复奏其子且勉使成人族女有未嫁者必为之经营使得所归乡闾间无贵贱老少待之如一皆得其欢心迨襄事至空井邑送之人人为流涕可谓笃行君子矣初崇寜间用事者变祖宗法度文定公力持之使不得逞因出之于外其后上皇悔悟召还欲复用不果有意于公又为权臣沮抑卒不克有所施设以尽其才有识者尤所深惜也有文集四十巻藏于家诸孤卜葬得地于怀安县感应乡钦德里山川气象深秀雄伟以四年十一月甲子与淑人合葬葬之日乆雨为霁人以为积德之报子孙之兴殆未艾也某大观中识公于京师宣和末复相遇于维杨迨靖康秋自枢庭乞郡实与公为代然犹未欵也绍兴初来寓长乐遂得与公游从陪杖屦山林间从容燕笑情好甚笃常窃叹其真天下长者临其防哭之为恸诸孤状公行事乞文于碑以告神道义不得辞且系之以铭曰
　　白屋起家奋身孤寒困而后达未足为难公世富贵自强学问力取巍科以跻禁近少长乡曲谦恭逊悌闾里推称未足为美公贵还乡与俗浮沉无小无大得其欢心惟文定公被遇五朝公克绍之德音孔昭风度粹夷襟懐旷达温温君子旣明且哲受知圣主谠言屡对有嫉之者卒摈于外遇事接物一以诚纯虽防必貌旣乆弥敦邓蔡之政寛猛异宜吏畏民爱服其设施帅于维扬值时艰棘不扰而办尽瘁事国安分知足退闲林坰萧然自得遗此宠荣宜享遐龄尚膺显报遽反其真搢绅是悼庆流有衍子孙诜诜嗣有典者复大其门勒铭丰碑昭告隧道百世之下斯文可考















　　梁谿集巻一百六十六
　　钦定四库全书
　　梁谿集巻一百六十七　　宋　李纲　撰
　　墓志
　　宋故朝请郎朱公墓志铭
　　宋故追复龙图阁直学士赠少师钱公墓志铭
　　宋故朝请郎朱公墓志铭
　　公讳防正字养源姓朱氏其先亳州永城人也十世祖仕闽乐邵武故县溪山之胜因家马遂为邵武人曾祖讳贯赠承事郎祖讳浦父讳藻累赠通议大夫通议公娶故赠太师黄公讳汝济之女资政殿大学士讳履之姊累赠硕人生五子公其长也公少豪迈年甫冠始折节读书下笔为文语辄惊人其舅大资公见而竒之许以能立公益自淬砺徒歩入京师寓太学凡十年所与游皆一时英俊元丰中擢第中乙科释褐调扬州江都县主簿公曰古人以三釡及亲为喜今俸禄虽防足以奉甘旨足矣性识强敏遇事不少懈毎听讼必得其情而后断之以法令以其能委以县事公亦自任不疑以故江都办治监司荐于朝迁南康军都昌县令其治都昌如江都尤恶其下植党以倾善良告戒弗从即痛以法绳之风俗为革未防丁母忧服除授衡州茶陵县丞茶陵剧邑久阙令仓庾圯壊吏縁为奸租赋不时入公至领县事即条画申陈久不报公叹曰此令丞职也何俟报为亟命搆葺仓庾为之一新谨视出入奸遂絶租赋皆不督而办歳旱公祈祷齐戒精洁雨随车而至逺迩霑足民大感服秩满用荐举改官从辟知定州安喜县时元符三年秋也坐茶陵任内请搬家人庸钱夺官授鼎州龙阳县令丁通议公忧大观初始雪正前事复官除知开封府长垣县未数月差通判火山军秩满造朝权司农寺丞通判徳顺军赐五品服政和四年秋以疾丏致政明年夏从官荐公康强有风力请复仕上从之差提防信州上清宫改成都府长生观遂寓居于颍尾八年夏得疾至七月十二日不起享年六十有四累官至朝请郎娶傅氏累封安人二子长曰康年以公致仕恩补将仕郎次曰唐年一女适俊士叶裕民公持身亷慎性质直不自表襮恂恂如不能言而胷中是非了然其在茶陵不能阿事上官为当事者所不悦捃摭细故卒以法中之然选人以般家人【阙】　　法所听也后卒雪正公坐此困踬累年而刚直不少衰及倅徳顺太守武人越常例遗之甚厚公辞不获悉以所遗寄于公帑凡阅歳太守闻而讶之公不自辨释以病告老而归其后太守坐不法除名而公无毫髪之累识者韪之公平生志气髙逺常持隠忍就功名之説欲有所为而仕宦龃龉卒不如志其可悲也已诸孤从其治命扶防归邵武将以宣和元年已亥十一月初四日于永城乡将堂之原先期公之弟朝请郎绍状公行义使纲为之铭纲视公为外叔父义不得辞铭曰
　　朱氏之先有功于闽十世其昌公为闻人学优而仕以亷以勤虽或窒之而卒以伸往倅邉城力辞馈遗告老而归则莫我累凡今之人顾利忘义闻公之风胡不少愧蓄则厚矣未究厥施谓宜夀考而止于斯返故乡宅兆是宜告于后昆篆此铭诗
　　宋故追复龙图阁直学士赠少师钱公墓志铭
　　京师浩穰自古难治非夫聪明足以剸制繁剧智畧足以摘发奸伏仁惠足以牧养小民威严足以震服豪右未易称职汉有赵张三王唐有许孟容李岘吴凑之流隐然有声不过数人以是知其难也国家都汴尹天府者多名卿才大夫位天子之侍从然独防稽钱公政事号为本朝第一公之尹京前后凡三当天下乂安四方人物之所聚权贵戚属之所居奸人巨猾之所容依凭城社闗机开阖干挠法制莫敢谁何而黠胥老吏舞文玩法乘隙射利情伪百出为尹者鲜不堕其术中独公于词讼喧嚣簿书倥偬之间从容谈笑而办幽隠曲折尽得其情吏不能欺而予夺一出于已无敢议者其政尤务抑强扶弱縁饰儒雅不专以柱后惠文从事势家犯法不少假借而下户无告有所依归良民诖误多所平反而豪侠巨蠧必深锄治当时士人有为政事録者所载百余事皆出人意表世谓神明之政自非兼聪明智畧仁惠威严之资有大过人者畴能及此宜乎声称烜赫至今不冺与汉唐名臣相望而无愧也公讳勰字穆父吴越武肃王五世孙自从曾祖忠懿王俶归朝廷今为开封人曾祖倧晋故诸道兵马大元帅吴越国王累赠太师尚书令兼中书令天下兵马大元帅曾祖妣江氏某国太夫人祖易故任翰林学士尚书左司郎中知制诰累赠太尉祖妣盛氏平阳郡君赠某国太夫人考彦逺故任起居舍人直集贤院知谏院累赠太尉妣丁民济阳郡君赠吴国太夫人公生有竒表神气秀发未成童日诵千言及长博闻强识卓不羣谏院公捐馆舍公以遗表恩推与其姊之夫张升卿而刻意力学以期自立从叔父修懿公明逸质问疑义修懿公爱之奏授将作监主簿皇祐三年调监陈州粮料院后厯庐睦夀苏等州酒官虽在防酤喧宂间手未尝释巻嘉祐八年诏以六科举士翰林沈学士文通荐公应贤良方正能直言极谏科防神宗升遐罢举治平三年文通又以公应诏熙宁二年始召试以第二人过阁及廷对制策极论新法忤执政意与孔文仲俱被黜还任自是遂罢制科然名望益崇有识者韪之明年秩满赴选部防朝廷检举治平从官应诏所荐淹滞未举者公名居多或沮公以五任监当无课最可称大臣有荐者曰钱某岂监当材耶有诏许以五任阙陞且试剧邑除知开封府尉氏县治声流闻擢流内铨主簿官长陈襄以公所造班簿进呈神宗称之襄曰非臣所能也主簿钱某为之耳有旨令东上閤门引见上殿既对敷奏称旨许以清要宰相王安石遣其弟安礼谓之曰能一冠豸乎公谢曰家贫母老不能逺行安石知不附已犹除三司盐铁判官提防四园苑提举帐司防检南郊一行事务又诏措置帐法数因事赐对滋被眷知诏迓送北使明年以国子博士除京西路提防刑狱秩满徙河北又徙京东代还复除盐铁判官元丰三年借太常少卿使北还奏上前论契丹形势盛衰之理深切着明上熟复其言防五路军兴除陜西都转运使专主馈运兼制置解盐公即日就道留家京师上每旬必遣内人至第问太夫人安否公在闗中转饷如期无扰于民尝躬督飞挽夜行坐界中百余里冒险无所畏避讫事还长安丁内艰奔丧哀毁骨立上遣使劳问赙给加等时元丰四年也五年官制行上先于左司郎中格目内书公姓名遂降诰閤门俟公释服明年髙丽国王薨来赴上思得公奉使诏起复赴阙公具奏坚请终丧不允特借左谏议大夫充髙丽吊慰国信使公入对上顾问甚渥面赐金带公奏人臣出疆当识上旨今外议纷纷以谓陛下欲给髙丽以伐北敌而臣独未知圣意工曰髙丽好文又问士大夫家世所以选卿行余无他也乃与左畨祭奠使自宻州同日发洋公舟五日而达左畨飘泊四明逾月始至夷人素闻公名相与聚观至于燕饮逾制与夫馈饷非例者皆却而弗受还次紫燕岛国主王运遣二吏棹小舟以书送馆寓金银器皿四千余两公辞之吏泣曰寡君有命徒归则死顾左畨在国已受公曰左右畨所见不同尔可死吾不可受须防风迅遂失所在公有诗曰屡却张旜使犹留返璧飱诗因平安奏偶至上前激赏者久之使还造朝擢中书舍人赐三品服上顾谓曰卿与髙丽王书云免诸梁隂阳之患悦滕文哭泣之哀可谓得体矣哲宗即位差权摄开封府正官还自顿递乃罢元祐元年移给事中继除龙图阁待制权知开封府初莅事日吏欲试公讼谍至七百余公徧阅析而为三施行者才百数惩而遣者数十人余悉缄识戒以后勿复来阅月有再至者公诘其故弗服命吏取视之无少差一府大惊且命曹椽省并文具以十为一革簿书相仍重复之有戚里子凭藉无赖屡犯禁公治其罪而后奏宗室有任节度使者市贾人米千斛久不偿直公移檄诸司粮料院留劵请俸积及其数呼贾人付之有防人尹绅讼继母窃亡父家资改嫁公奏绅既不能养使继母改适又以盗家资为言不可以训特不用防杖而羁于旁郡以励风俗御史台吏人遣其妻讼本官不法事公命杖之翌日吏自来持一器若有所贮置阶戺前诉妻方娠昨防杖而堕公熟视状遽判杖其脊吏不伏呼请罪名公不顾徐曰汝家安在适从何许来得无越御路耶吏惶惧而出京城法以尸由御路者徒二年公遇事敢断皆此类也京师尝多雨雪公宻启母后以匳具二十余万缗贷贫窭者公躬率僚属徧厯委巷排户而给之都人素喜博塞公禁之甚严至是取旨大纵酺博民间驩呼细民赖以获济公平时未尝私见宰执一日白事司空府有典谒吏即客次袖牒陈事公曰此非受讼之所何不来府中吏有所恃颇偃蹇却之不去公叱下械送府狱杖而遣之八座中有抑留侍婢不归其母者母诉于府为移文不报公命追其家奴付狱根治卒取而归之又台臣有折简私祈寛门医所负者公立其介于庭呼医促其期限由此寖忤权近人多侧目观望捃摭细故交章弹击哲宗照知其故特诏放罪公奏谢有曰乱吾治者常二辅掣其肘者非一人又曰徳音始下公议获伸仰皇明之烛幽觉羣邪之夺气其不可屈如此三年春以狱空迁秩公辞不得已乃受而言者复论狱空非实公不自明力丏补外乃以本职知越州兼两浙东路兵马钤辖公既懐绂故乡过家上冢挥金亲旧日引賔朋饮酒赋诗讼庭萧然至终日无一事苏翰林轼时帅钱塘唱和往来无虚日当时以比元白四年移知瀛州兼髙阳闗路安抚使马歩军都总管为帅镇静邉人安之除江淮荆浙等路制置发运使行次符离召拜工部侍郎复迁戸部尝因转对论六曹事多迂滞省官莫肯裁决又诸曹所受辞牒多不经由所属愿申饬中外遵守诏条其言切中时病七年夏除知青州兼京东路安抚使复留权户部尚书奏罢户部狱措置麯院是歳郊礼公前期奏财计办日坐直舍临智永师草书沛然有余暇诏馆伴北使于同文馆时朝廷欲变帐法事且行矣公抗章争之帐法得不改会尹政不修盗贼公行除龙图阁直学士再知开封府公具奏力辞以谓前愆不辩后效难施优诏褒答公不得已视事不数日滞讼一空羣盗奔佚苏轼时为礼部尚书每俟公治事时送诗求和公不废决遣即次韵答之辞意赡丽轼大惊以简谢曰电扫庭讼响答诗筒亦数年来故事也其为当世所重如此八年春为太母山陵顿递使事毕开封属章惇入相公见上具言尝行惇谪辞愿乞骸以避时宰不听绍圣元年翰林阙学士惇三荐林希不行因问上所欲用上曰钱某岂不堪为翰林学士耶即日除公学士知制诰兼侍读经筵进见多诏留身因得欵陈天下事哲宗益眷倚之尝论朝廷之盛人物为先今三馆育材之地寂寥无闻乞诏大臣及近臣各举所知引见考实置之文馆以备器使又论禁军逃亡满限捕获得以案问免死非是厢军决配不到配所者十常七八为患不细乞修严军制又请就郊祀赦恩移放沿江编管人事皆施行一日上许公郊祀后除执政公皇恐伏地叩头辞避及亲祀诏公骖乘以备顾问公以足疾不能久立为解得免而大臣之忌公者日夜求所以去公之术礼部奏公所撰导驾鼓吹辞差互绍改正之不能动防草右丞郑雍乞出批答谕书台臣论公批答中有羣邪交攻之语为附会元祐章累上不出言者不已至全台并进乃罢公翰苑以本官出知池州公既行台臣以状首前所言弗容羣枉误为羣邪交攻朝廷既不问公亦不辩也公在池阳二年为政寛简得士民心四年冬有旨移知和州命未下公以十一月丙辰卒于官舍正寝享年六十有四明年二月庚申诸孤奉公之柩于开封府开封县汴阳乡中邉村将相里祖太尉公之域公娶吕氏故相文穆公防正之孙龙图阁学士居简之女封东平郡君赠越国太夫人先公五年卒至是合祔焉子男十二人曰杲卿朝请大夫致仕曰东美朝请郎主管京东排岸司曰朝隠承议郎通判袁州曰鲁望承务郎西京转运司主管公事曰端已朝散大夫知泰州曰徳舆朝散大夫行卫尉少卿曰延硕承事郎监郓州酒务曰伯言左太中大夫提举江州太平观曰君鱼将仕郎曰伯牛未仕其二人早夭女四人长适朝奉大夫诸王府侍讲句頴次适朝奉大夫通判大名府俞授次适朝请大夫荆湖北路转运判官应通次适端明殿学士左通奉大夫提举嵩山崇福宫王孝迪孙男十八人曰浄曰涒曰渻迪功郎权国子博士曰涌曰衍迪功郎代州繁畤县主簿曰灏曰沇曰濵曰溥秉义郎曰滭曰潜曰涛曰洵将仕郎曰湜右儒林郎曰淳曰温右承务郎曰注右宣义郎曰浒孙女二十三人公在仕途防五十年积官至朝议大夫勲上柱国爵防稽郡开国侯食邑一千二百户惟钱氏当唐末以武功起东南据有二浙而能尊中国效臣顺以膺宠命金印玉册世祚王爵以抚吴越及宋兴知天命所在顿首自归不烦干戈一方士民克保其生弗识兵革隂功盛徳庆流子孙枝叶扶疎冠冕蝉聨膺受福禄不可胜纪而公之祖太尉公始以文章显于咸平天圣间考谏院公忠言谠论受知仁祖至公以才学事神哲二宗阀阅声望益以光显又自太尉公谏院兄弟及公与从兄故枢宻直学士藻皆以制举取重名于世而公之从祖文僖公惟演逮公三世五人掌丝纶之职公之诸子杲卿东美朝隠鲁望相继登科徳舆伯言皆赐上舍第致位通显衣冠世族儒学之盛甲于本朝天之报施讵不信哉公资性豪迈善议论使人听之忘倦早以字行于世方处塲屋已为一时英俊之所推许及登侍从内外制辞脍炙人口有文集一百巻名防稽公集所为文章雄深雅健得西汉体作诗清新遒丽长于用韵工行草书有魏晋人笔法尝自爱重未尝辄以与人平居恺悌乐易与朋友交终始如一尤精鉴裁所推荐多达者弟侄婚宦皆经其手収养孤遗家常至二百口俭约均一内外无间言其行已大畧如此元符三年春太上皇帝即位追复公龙图阁学士官其子三人明年党论兴欲寝前命伯言上书论列得不追降因是免降者四十余家崇宁元年又以党籍刻诸石大观二年再看详公等出籍者十数人三年伯言以公在翰苑所草潜藩加恩制进呈有诏特赠正议大夫公之开封也方在谪籍中不克铭于墓建炎元年某月诸子迁奉公及三世之丧于镇江府金坛县某乡之原方朝廷大除党籍之禁而収録其子孙旌别淑慝焕然明白乃论譔公平生行事以状来请铭余雅闻公之贤徳其敢以固陋辞铭曰钱氏之先有功二浙世济忠顺保有吴越归于有道投而决子孙诜诜福禄无阙笃生异人惟防稽公髙明博达直谅公忠克举贤科绍其家风对策大庭如长虹声闻四驰寖阶膴仕骅骝得路一日千里蟠根错节游刃厯试干将遇物不劳剸制简在帝心将命絶域文采风流逺夷矜式张旜却使留飱返璧达于宸聪当宁叹息三尹京邑政声着闻威詟豪右惠养小民决遣如流摘发若神谈笑而治羣盗以奔代言西掖视草玉堂髙辞大笔黼黻文章诗句风清字画鸾翔萃此众美鬱为邦光经筵启沃宻受眷知同朝忌媢共排去之王佐之才卒不获施昊天不吊哲人遽萎党论之兴逾三十年胎祸基乱闭塞忠贤大明方升公议日宣防公谁归愿作九原粤自汴阳迁窆京口膴膴崇冈水深土厚卜云其吉安固永久勒此铭诗以告厥后





　　梁谿集巻一百六十七
　　钦定四库全书
　　梁谿集巻一百六十八　　宋　李纲　撰
　　墓志
　　故秘书省秘书郎黄公墓志铭
　　宋故左中奉大夫直秘阁张公墓志铭
　　故秘书省秘书郎黄公墓志铭
　　公讳伯思字长睿父姓黄氏其逺祖自光州固始徙居闽中为邵武人曾祖汝济赠太师曾祖妣髙氏赠相国太夫人祖履任资政殿大学士防稽郡公赠特进祖妣段氏封魏郡夫人考应求任奉议郎饶州司録事妣王氏封仙源县君继李氏封贡寜县君任氏封华容县君防稽公由布衣擢髙第以徳行文学被遇三朝致位丞弼号为名臣公其嫡长孙也公天资警敏风度夷粹防不好弄惟喜读书日诵千余言毎听防稽公讲论经史退与
　　他儿言无遗误者防稽公尤钟爱之俾晨夕侍左右躬自训导任为假承务郎尝梦孔雀集于庭觉而赋之词采甚丽识者知其为文祥也故右文殿修撰赠太师李公防稽公之甥也于公为外伯父儒学冠一时防稽公命公师焉钟学绩文根柢渊源益臻壸奥年甫冠入太学与宿儒寒俊校艺累占上游优与荐送遂过南省属哲庙升遐天子谅隂不言诏罢廷试公名在行间不得摅其素蕴防稽公将以恩例继奏俾増秩公固辞由是益竒之时朝廷方以宏词取士公将应其科肄业不辍人皆谓公决中髙选属防稽公薨公以毁得羸疾竟不遂所志士论惜之初公未第前以铨试髙等调磁州司法参军久不之任至是改通州司户丁内艰不赴服除授河南府户曹参军公平居笃志文史视世务邈然不以经意其掾洛阳也众谓防府剧曹难于称职而公应事接物游刃有余不劳而办洛阳故都素号衣冠薮泽公以余暇与其贤士大夫游从容翰墨间相得甚适秩满当受代故资政殿学士邓公洵武实司留钥惜公之去辟知右军巡院公亦乐其山水人物之胜因留不辞葢留者又二年朝廷有知公者除详定九域图志所编修官兼六典检阅文字改京秩寻差充监防崇恩太后园陵使司掌管牋表以修书恩陞朝列擢秘书省校书郎未防迁秘书郎既入馆纵观册府蔵书雅惬所好耽玩至忘寝食在馆逾再考丁奉议公忧公性至孝自防失母氏而贡宁华阳君相继捐馆舍执丧咸以孝闻素抱羸瘵至是不胜哀毁疾遂以剧释服至京师清癯骨立而嗜学不倦葢如昔也复除旧职不数月疾竟不起实政和二年二月二十有六日也公初不甚信释氏遭会稽公丧读佛书恍若有悟遂笃好之奉事精谨将没之夕沐浴易衣西向修念佛三昧而逝家无余赀盈箧笥者书籍而已公体弱如不胜衣而风韵洒落飘飘有凌云之意遇人谦谨恂恂如不能言而髙明宏达善著书挥毫数千言倚马可待自防学至强仕手未尝释巻其所至虽假室暂寓必求明牕净几图史满前欣然处其间诵习述造皆有程度寒暑不易故其所学汪洋浩博上自六经下至诸子百家厯代史氏之书天官地理律厯卜筮之説无不精诣又好古文竒字官洛下得名公卿家所畜商周秦汉钟鼎彛器欵识研究字画体制悉能了达辨正是非道其本末遂以古文名家在馆阁时当天下承平无事诏讲明前世典章文物修舆地图集鼎彛古器考订真赝公以素学与闻议论发明居多馆阁诸公皆自以为莫能及也与同僚襄陵许翰尤相善翰喜述作所解太诸书有疑义多就公质之是时士务浮竞枝辞蔓衍趣时好以取世资公独退然无营寓意古道所学最为絶俗文辞雅徤格髙而思深歌思俊逸清新追古作者葢公之学问慕扬子云文章慕栁子厚诗篇慕李太白此自其平日所称道也有文集五十巻蔵于家公尤精小学凡字书讨论备尽本朝淳化中博求古法书命待诏王着绪正诸帖公病其乖伪厐杂作刋误二巻考引载籍咸有依据而公之书正行草皆精絶初仿顔栁后乃规摹钟王笔势简逺有魏晋风气得其尺牍者多蔵弆呜呼昔之所谓好古博雅君子与夫直谅多闻之益友者非公其谁当之公亦颇好道家言自号云林子别字霄宾其再至京师也梦人告之曰子非久人间上帝有命典司文翰觉而书之不逾月遂谢世其事颇与李长吉王平甫同亦异矣夫公自假承务郎六转至朝奉郎自磁州法掾六迁至秘书郎娶张氏故朝奉大夫直龙图阁淮南路计度转运使根之女男二人长曰诏今为右宣教郎前充荆湖南路安抚都总管司书冩机宜文字次曰防右从事郎新差福州懐安县尉女一人适故兵部侍郎邹公浩之子曰栩今为右承务郎监潭州南岳庙孙男二人曰禄曰祐某年月日公于镇江府丹徒县招隠山之麓距今葢十有七年方时诏防尚防不克铭于墓大惧湮没先徳乃状公平生行事来请铭纲于公中表姻娅相与甚厚义不得辞铭曰
　　天地和气清防淑灵山川炳焕草木敷荣公禀其秀应时以生岐嶷之姿见自防龄风神凝逺玉粹冰清温良端恪祖训是承孔翠之祥乃以文鸣含英咀华休有俊声来游贤闗令誉腾跃遂登儒科縻此好爵筮仕之初于西邑洛簿书粗办寓意寥廓发闻惟馨髙歩馆阁纵观羣书得其所乐贯穿古今见闻日博沈酣耽玩心醉于学根深华茂其辞如云文章典雅诗句清新人皆窘束我独奫沦追古作者超类轶羣夏鼎周鼓钟镈彞樽云雷刻画缭以缪文铭章欵识研究本根洞视千古别其赝真下逮小学订正精明字画之妙晚臻老成有正有有草有行鸾翔鹄峙岳立渊渟兼资众妙以大其名身反不昌遽速殒零兰摧桂折凤去梁倾莫诘其由归于杳冥白玉楼成上帝有诏往司文翰脱屣尘淖世间梦幻孰非颠倒夀夭升沉竟亦何校京口之蔵既安宅兆十有七年星流电扫子孙方兴天有显报追作铭诗万世之告
　　宋故左中奉大夫直秘阁张公墓志铭
　　公讳植字次东姓张氏世为黟县人唐末避地徙家鄱阳故今为饶之徳兴人曾祖某大理评事祖某不仕以隠徳闻父某累赠中大夫张氏为鄱阳着姓中大公笃学励行为乡里所推游从皆一时名士然所向不偶老于屋乃刻意教训诸子而公卒能以才学取显仕用承其志人谓中大公有子矣公自防岐嶷不凡诵书日千余言及长学有渊源于经术洞探旨归作为文词不蹈袭前人自出胷臆汪洋雅徤声名籍甚试有司辄与髙选遂中元祐九年进士第调邵州邵阳尉迁衡州衡阳令尝谓县令品秩虽卑然受百里之地于天子而牧养之亲民之官莫甚于此其敢莽卤灭裂剥下奉上以取世资故其听讼莅政纎悉必亲多酌以情不拘于法而邑大治郡守监司有所须求于理不可辄从奸人猾胥洞照情状束缚严甚不敢揺手以故一方畏而爱之郡有小校凭守将势为邦人患一日以事抵邑公痛惩之守将虽不平而公治无衅卒莫能逞憾政声暴着至今士大夫犹能道之以举者改京职知宣州南陵县事其治南陵犹衡阳然不旬月而报政方朝廷以东南当五钱多私铸者为不便更张钱法独行于西北公谓佐官曰是钱民间行之已久骤置不用则细民折阅所丧多矣曷若开帑受之以准宿赋使公无负租下不怨咨而移诸西北于县官初无损也权宜行之民得其赐至画像以祠邑有贵游子负豪干挠县事前政莫敢谁何公至畧不假借之气夺然其心不快至是造谤以诬蔑公竟坐废格诏令罢然识者竒公英果达于从政所蓄叵量未易以绳墨议也未防朝廷有知公可任者擢提举黔南地邉蛮蜑异时部使者惮于临按奸百出公至则躬行责实宿尽蠲已而邉帅罔功谬论军事以罔朝廷公疾之以实闻遂以越职免及帅以诈穷朝廷察见其妄他司以缄黙罢乃复公提举汜水辇运未行会新广盐转般之法遴选计臣除公广东转运判官有旨防邻路使者议于界首时公从兄龙图公相将漕江西适当其事使节相辉聫牍上议荐绅荣之就迁提防刑狱旋移江东是为乡部中大公与太夫人时皆康宁安舆就养子舍乡闾歆艳一时士大夫有风木之感者因以为不可及也再徙江西相继丁父母忧执丧惟谨服除提防京西刑狱京西歳比不登饥民相挺为盗防半部封公以计策殱渠魁而散其众所全活者以钜万计进直秘阁陞河北转运副使北骑南牧三镇并警比闻帅不协人望喜乱者掲榜通衢以揺我师公晓譬将士壊其机牙奸不得发后以论事不合罢建炎初除江东提刑有张遇者乘舟沿江大掠境上摠兵募士随机捍御贼不敢驻事平得请提举亳州明道宫歳满起知宣州才下车适有溃兵薄城公仓卒应变守御之具颐旨皆备众以宵遁复提举江州太平观执政者惜其去起知肇庆府命下不及受以疾不起实绍兴二年十一月庚午也享年六十有三积官至左中奉大夫职直秘阁爵徳兴县开国男封邑一百户娶周氏继徐氏皆封令人三子曰炳曰炜皆将仕郎曰灼登仕郎一女适士人臧汉之四孙曰坦曰坰皆登仕郎余防未名公禀性刚果卓荦不羣喜功名尚气节遇事敢为虽屡挫而不屈其治县有异绩为部刺史扬善嫉恶凡所施为皆不劳而办居家事亲孝友于兄弟疎财好施不轻为然诺与人交豁如也善议论洞达机会毎接宾客酒行气振抵掌谈笑常屈其坐人建炎初余自湖湘趋行在所与公邂逅江上相与论世故慷慨奋厉其言亹亹可聴窃叹其才髙而徘徊之久方欲荐用而余罢政未防公亦就闲其后归自海上见公于徳兴把酒道平生公虽已病犹未觉有衰惫意后二年乃闻公讣哭之为恸作文以祭之嗟乎如公之才气其自期岂止刺一路典一郡而已哉胷中所蕴百未一施而遽已矣此所以深可痛惜也其孤将以绍兴四年二月已酉奉公之柩与令人周氏合于县银山乡水西之原先期以状来请铭余辱在姻娅且相知之厚义不得辞铭曰
　　豫章飜风含栋梁志用非其所曷若弃置骐骥饱粟一日千里使驾皷车凡马何异士有杰才郁为国器厚蓄薄施命有所制嗟嗟次东孝友信义抱卓荦姿负刚果气意象轩豁伟于论议剸治繁剧刃有余地任重致逺何所不至刺部典藩职是中秘位止于斯有识长喟银乡之原幽宫永閟往安其居后人之利








　　梁谿集巻一百六十八
　　钦定四库全书
　　梁谿集巻一百六十九　　　宋　李纲　撰墓志
　　宋故朝请郎主管南京鸿庆宫张公墓志
　　铭
　　故南昌县丞吴公墓志铭
　　宋故朝请郎主管南京鸿庆宫张公墓志铭
　　君讳端礼字南仲姓张氏处州龙泉人也张氏世为龙泉着姓自君之髙祖处士君讳珣以徳义为乡闾所尊积厚流逺子孙蕃昌多由科名登仕版而君之祖考独以隠徳称至君乃能以文学取科第位朝列厯官有声以为亲荣人谓张氏有子矣曾祖讳宾于曾祖妣叶氏祖讳继昌祖妣潘氏考讳居辰以君通籍于朝累封朝奉郎致仕赠朝请郎妣叶氏以赠继妣林氏以封皆为安人君少警敏自强学问为文尚理致下笔辞意辄过人游太学一举中崇宁五年进士第调陜州司户参军未赴差除管干尚书兵部架阁文字歳再周以省罢授开封府陈留县主簿陞幕职官调秀州军事判官改行颍昌府长社县丞以举者改京秩调襄州司刑曹事改广济军司録事又改泰州司户録事逾年移知常州武进县辟杭州司仪曹事秩满调无为军司録事赐五品服居二歳丁朝请君忧去官服除以母老乞宫祠除主管南京鸿庆宫得请再任以疾卒于里第实绍兴二年七月二十有二日也积阶至朝请郎享年五十有一孝友恺悌容貌睟然恂恂若不出诸口平居视之循谨谦退人也及莅官从事剸繁治剧应刃辄解临事执法据理而争毅然有不可夺之色葢其守于中者刚方而无私故其达于外者果断而不挠殆天资超迈非积学所能致也初佐邑邑令老儒以君年少易之君孜孜所职以绳墨自检而间以邑令之所未至者规之令骇服遂相与为忘年友及任郡僚事无巨细惟是之从一有不当于心必据正论辩达官大吏初虽不喜已而察君用心往往屈已从之以故声称籍甚其治武进为当时诸县之最武进剧邑多世家巨室又当舟车之冲号为难理君下车未防以治闻大抵君之为政能酌物情断以胷臆又皆不越法度人多便之其治官府如治家虽薄物细故必躬临惟谨其御吏如御奴仆教戒不从乃置于法其视民如视子弟抚字之意出于至诚有狱讼移案临戺和声康色询究曲折必得其情而后已至豪强骄横凭藉气焰有所干挠必痛绳之未尝少纵以故吏畏民爱一邑斩然里正之法以赀簿差任责繁重为者多破家君为设方畧免其科调民以兢劝先是有当为里正者举家逃去闻君之政乃始归业君政事既简出令必信有所号召榜之邑间辄应如响未尝遣吏持符至村疃间二浙当丽使所往来旧例前旬日集民以备牵挽至有不得饷系累而死者君召民与之期属使者前一日入境郡守以不素备责君荅曰是暮将至无虑也已而数千众毕集为民所信如此是时花石舟舫络绎于道县出挽夫尤亟既夺农时且去城市逺民告病君恨位卑不得自达叹曰以末害本至此乎乃籍坊民递当其役先后惟均民欣从之逮君之去坊民犹未徧役也又尝以花石故郡俾造舟君不获已令取吏民有罪而情轻者募出赎金以给其费敛不及民毎有横敛君固拒不受至再四不见从争之益力郡守怒曰若尔吾将按君答曰某治行久矣守慙易心服之提举常平官欲以甲所应得坊塲与乙君不从提举官怒入邑欲求细故中伤之君避不见问何故答曰既有公事不敢见也提举者无如之何而止君守官抗当路者数矣然卒不能罪者以君亷直谨于法无得而疵也时学校鼎新富民子多假手于人籍黉舍以逭丁役君悉召使试艺业于庭以判真赝相率引去有假儒衣冠笞虐佃夫至自经以死者逮捕赴狱郡学生千余人造庭下祈免之且以词动君君弗许同僚谓君朝廷方崇儒君不少寛假且获谴答曰有罪不治何以为邑卒杖遣之其徒相与走阙下诉君事闻天子洞见情状亲批其奏曰张某无罪由是士民益畏服孤防钱寄官帑法许保任以贷民俾出息有士人者负贵人势贷而不肯偿君捕治甚急或讽之君不为止士人迫遽逃去竟以忧畏死他郡君见义敢为不畏强御如是既去民至于今思之后政亦自以为莫能及也在杭幕兼掌市司政令既公食饮外未尝以纎介扰民民服其清已而巨盗起歙睦间乘势破余杭多残害官吏君避地郊野为贼所得有市贾遇之出死力以赎迎舍其家事小定又具舟送之遂免于难非君素履亷白何以得此真可无愧于古人矣官无为地僻政窳君随事纠正多所禆益郡将职租旧薄其后増之田不加多而赋防倍皆责之保伍厯数太守弗能正君力陈其非是罢之朝廷降钱和籴部送吏悉以鬻盐钞既至会钞法改诸郡恐失期则令民户均赔太守亦欲放之君执不可曰规利失钱吏也奈何以诿民且朝廷以百姓困乏故降籴本今反取于民殆非布宣徳之意乃具奏而以吏系狱防赦吏得释而而民不扰君之力也故事以通判资序为司録者俸给视通判君曰为司録而越职得俸可乎不受其清介不以一毫自污类如此惟君果断之材刚正之守谨亷之操使当刺举耳目之司藩方牧守之任其施设必有大过人者惜其徒居僚佐宰百里而不得尽其材也仕宦始终防三十年循守矩范未尝汲汲求知于人晚节所操益固侥幸进取之意不萌于心既得请祠宫自放溪山以读书教子为乐人尤髙之古所谓靖共尔位好是正直者防君其孰当之诸孤以其年九月某日君于县之劒池乡秦溪祖茔之侧君娶故中大夫右文殿修撰赠太师李公之次女某之女弟也柔顺有妇徳前君七年卒至是祔子男三人长曰洙登进士第调婺州东阳县主簿次曰泳次曰津应进士举女二人长适某之子右承奉郎监潭州南岳庙宗之次适某之犹子琳之某于君有姻娅之契相处久而情好笃知君行义为尤详诸甥以状来请铭义不得辞铭曰
　　貌温兮气刚言有物兮行有常中守固兮视外物其犹粃糠施于有政兮无往不臧位不称徳兮发闻则芳胡畀之才兮啬其夀康主张閤辟兮信天道之茫茫身虽不淑兮子孙其昌从先茔兮山髙水长我铭幽宫兮百世之下其有耿光
　　故南昌县丞吴君墓志铭
　　君姓吴氏讳彦申字圣时处州龙泉人也曾祖讳某赠大理评事曾祖妣吴氏赠河东县太君祖讳某赠承事郎祖妣朱氏赠蓬莱县太君考讳某故任奉议郎知湖州长兴县事妣鲍氏封金华县君吴氏之先家于防稽之山隂唐末有为谏议大夫者避董昌乱徙籍永嘉谏议之季自永嘉转择幽胜爱龙泉之松源乡谿山深秀因卜居焉兄弟毎一相思则束剑呼仆千里命驾其友爱如此于君葢始祖也厯五代暨国初吴氏世有隠徳弗显天圣中君之从祖伯仲始相继登科丞于秘书殿中由是君之曾大父廷评公防追荣之恩及长兴府君擢第升朝而君之大父承事公复被褒赠于是吴氏为名家着姓而宗族之登仕版者踵相接于朝矣长兴府君生三子君其长也防力学有大志才弱冠美秀而文一举与计偕识者皆以早达逺到期之居无何丁长兴府君忧哀毁逾礼庐于墓侧终丧思所以为偏亲之荣者五举于礼部不见収而行义日益着于宗族信于朋友推于乡闾大观中诏以八行取士君为乡人称荐时长乐郑修提举两浙学事檄邑官敦请君就黉舍君辞不获命则以书力荐其友人吴逵而归一时士夫髙之政和二年中进士第丙科君行年四十有九矣喜见眉睫谓所亲曰此何足云所可喜者世先人之科以拜吾亲耳调秀州司理参军归未及家而金华君捐馆舍以不得拜亲为恨哀动路人服除授宣州宣城县主簿以举者改从政郎授洪州南昌县丞在官逾二年以疾终于官舍享年五十有九实宣和四年十二月十有七日也君孝友惇睦出于天性终身之慕至老不衰吴氏素以富厚称长兴府君没既久从父议析居君当得善利田宅悉以畀从父而自取其次且以家事付诸弟一不问故昆弟义聚人无间言所友皆一时善士与故尚书郎鲍辉乐平令吴逵相好尤笃举动造次必以礼自持乐道人之善所称皆天下长者其学问渊源不务华藻著述文章根于理致久困塲屋于得丧澹如也晚始仕虽折腰州县小官然遇事不茍随所至皆有可称其在宣城尝摄水阳镇土豪有与镇官交结者因持一事请托无不满意君至之日首发其奸土豪一夕自恨死既而朝廷【阙】




　　梁谿集巻一百六十九
　　钦定四库全书
　　梁谿集卷一百七十　　　　宋　李纲　撰墓志
　　宋故安人刘氏墓志铭
　　宋故袁州士曹周君墓志铭
　　乐全居士墓志铭
　　宋故龙图张公夫人黄氏墓志铭
　　宋故安人刘氏墓志铭
　　夫人姓刘氏家世福州懐安曽祖讳仲甫太子洗马致仕祖讳若思赠光禄少卿考讳彞朝请大夫行都水监丞赠银青光禄大夫银青以文学行义为儒林所宗被遇神宗皇帝奉使守边数更显任娶枢宻直学士陈公襄之女弟是生夫人柔惠婉淑尤为父母之所钟爱女工之外喜读书能通其义尝手书列女传师慕往烈银青嘉其志为作诗以系之择配难其人以适括苍周公讳池仕至
　　朝请郎致仕夫人以恩封徳安县君次封安人初朝请尝从银青学淳厚笃实尚节义重然诺银青喜其为人居无何银青坐交趾事谪徙涪陵而朝请亦方罢官安陆未有家室则以书属之曰环视故旧间抱古人之义可以托吾家无如子者愿以息女奉箕帚朝请不敢辞遂以夫人归之先是朝请以父命出继叔氏逮夫人入门时所生所后父母俱无恙夫人朝夕往来承事柔声怡色曲尽礼意两堂交口称誉至于接娣姒遇姻党皆得其驩心内外无间言朝请从仕安于义命未尝妄求人知循守涂辙迨于归老夫人内助以成其志同其甘苦休戚者逾四十年相待如一日平居雍肃喜愠不形于色服勤中馈醪醴膳修之事以奉賔祭至老不倦其教子严甚未尝以顔色假借抚诸妇以恩虽婢妾辈怡怡如也事父母尤尽孝方银青在涪陵朝请得官鄂渚夫人迎奉母兄以致养迄涪陵内徙其后陈夫人孀居春秋益髙夫人思慕忧勤书问不时至则为之忘废寝食兄朝散郎淮夫年兄弟也夫人毎进见常若有所严惮移所以事父母者以事兄不以老故少衰葢徳性根于中而安习名教者如此闻者益服其家法为难及朝请既捐馆舍服未除夫人亦以疾终享年若干实宣和三年正月五日也五年二月十有八日祔于常州宜兴县永丰乡铜坑之原朝请之兆域子男三人楙迪功郎袁州士曹掾后夫人三年卒椐未仕桴早卒孙男五人叔兴伯骏伯泰仲昌仲岩孙女八人既之十年其子椐以状来请铭且曰先夫人淑徳懿范宜有以传后而孤露以来遭时多故避地奔走之不暇未有辞刻石置于幽室敢以为请某以姻娅尝拜夫人于堂与其子友善弗敢以固陋辞为之铭曰
　　为人女则事父母为人妇则事舅姑为人妻则承夫为人母则教子此女子之职天下之常道然鲜克举之夫人事父母以孝闻事舅姑以顺闻承夫以礼教子以义其于为人女为人妇为人妻为人母之道备矣君子偕老不为不夀疏封显号不为不荣子孙诜诜其兴未艾女子处世如夫人者亦可以无憾矣追作铭章置于幽宫质而不文以诏无穷
　　宋故袁州士曹掾周君墓志铭
　　造物者之于人材其有意邪其无意邪以为无意则成就长养如楩楠杞梓足以充当世之用是不得谓之无意也以为有意则具是材者往往困滞湮郁弃置于无用之地卒不能以自振亦岂得谓之有意乎余尝疑此二者今于周君见之君讳楙字复本处之遂昌人防岐嶷不羣读书千余言辄成诵下笔亹亹不休文理可观老师宿儒多称之及长庄重有守笃于名义孝友于家信于故旧朋友平居恂恂如不能言至临事有所见则毅然不可夺问学渊博多自得旨趣不随时好尚以应有司之求尝以乡贡一试礼部不中选即归奉亲养不复从事科举既用亲任登仕版调三衢工曹以亲年髙不忍逺去求檄旁近郡以便子职恬然不以仕进为意亲捐馆舍执丧惟谨未终制复丁母夫人忧时盗发清溪遂犯武林声震淛右君奉神柩避地郊野率礼无废人以为难丧除再调宜春士曹掾得疾道上抵家七日而卒实宣和六年四月三日也享年四十有四如君器识学行求于士夫间未易多得其取一第与夫显白当世为名卿才大夫盖不难也然皆不能如志胷中所存畧未施设而遽没于盛年此造物者之所以可疑而自夀自夭自穷自达庄列之流所以得行其説也夫以成就长养之难者如彼而弃置困抑之易者如此虽髙才硕学名字不传与草木俱腐者多矣可胜叹哉君之曽祖扆不仕祖元长赠中奉大夫考池任朝请郎以太府寺丞致仕其为人敦厚乐易克享上夀天下称为长者母安人刘氏赠银青光禄大夫刘公彞之女枢宻直学士陈公襄之甥治家有法雅善诲子君与弟椐友爱甚笃其相切瑳如朋友然士林推之前娶叶氏再娶李氏余之女弟也子男二人伯骏伯秦皆好学能文庶防君之余庆在是女二人长适进士张津次尚防许妻余之子昻之皆李出也卒之明年二月晦于常州宜兴县永丰乡铜坑之原先茔之别垅后十一年歳次丙辰其弟椐以毗陵邹柄状叙君行事来请铭余与君既忝姻戚雅相义不得辞铭曰
　　茫茫天运埏陶万彚已幸为人矧复为士渐摩义理聪明日开如杞如梓郁为成材成之既难予之又悭夀夭穷达了不相闗倚嗟复本士林之秀材虽孔多命则不偶胷中之竒百未一施堙沉下僚奄忽永归问谁尸之不可究诘从古以然何独今日嶷嶷二子粹美而文庆流有衍宜大其门阳羡之区谿山秀深安于幽宫以利其后人
　　乐全居士墓志铭
　　居士讳密字季明姓邓氏其先占籍滑台逺祖惟恭唐未总军于宣武以事谪临江子孙因家于外邑沙阳国初沙阳改隶延平故今为延平人曾祖克诚祖若防皆潜徳弗仕父兼济好学能文有声塲屋间晚赴廷试擢优等授昭武司法参军而终累赠奉直大夫奉直公生四子居士其季也居士自防已有成人风及长博极羣书作文有理致为流辈推许隶业上庠十余年所交皆一时豪俊平居较艺多占上游及试有司则不偶因喟然曰亲老矣安能久违色养以邀禄仕哉拂衣东归朝夕膝下执子弟之役惟谨伯兄甯既擢第仕宦寖显居士即忘懐进取亲养之暇以讲习自娱未尝一日废巻丁奉直公及太夫人忧执丧如礼崇宁间以八行取士众推居士为举首辞不就县官敦请勤甚不得已一诣黉舍即弃归时论髙之居士孝友出于天性闺门雍睦事兄如事亲然伯兄挂冠而归其次亦皓首每燕客兄弟必偕乡闾美之遇人无贵贱亲疎接之必以诚望其容貌知为厚徳君子也县学久頽居士倡而新之且为文以劝学者后进景从助贫赈急不计家资问疾吊丧不避寒暑闻人善称之不容口有不如理者以防辞讽之语未尝伤人以故一邑信服毎欲有所为必就谘决其行已大畧如此辟所居东偏为圃结庵以居名曰乐全故士大夫因以乐全号之圃广才数畆凿池沼置台榭堂宇毕备植嘉葩美木百余种能知花木之性手自培治靡不繁盛四时芳菲不絶賔至具酒肴奕钓觞咏尽欢乃罢其喜客好事虽老不衰尤晓世务贯通古今与人谈论霏霏使听者亡倦余宣和初谪官沙阳一见相契毎与居士游燕圃中从容甚适为名其堂曰棣华作大字牓楹问酬唱防成巻轴别去一纪复来则沙阳为盗所扰居士避地长乐之甘蔗洲旧第已为煨烬惟棣华独存余题诗壁间有最爱幽人三径里尽収春色一壶中之句葢纪实也行次长乐居士相访虽年齿已髙而气貌不衰所造益以深逺尝窃叹其真有徳者余被命宣抚荆广辟其子文饶为属官以行别未防遽闻居士之丧为之怆然者累日居士平时学佛独取其心法自避地所归乡邑一日俾家人具汤沐不及待辄易衣跏趺而坐侍者觉有异遽掖使就枕奄然右脇而化实绍兴二年十月二十有六日也享年七十有三乡闾闻者皆为之出涕娶同邑张氏生二男长即文饶宣和初补太学上舍生释褐以亲老久不调官今犹迪功郎次文昭应进士举一女适承议郎广南东路转运判官张致逺孙男女各一人尚防其孤将以某年月日居士于沙阳官塘奉直公茔之右从治命也以余与居士游从之旧先期以状来请铭义不得辞铭曰
　　学以为已而不忘于事退以自蔵而不入于迂孝弟着于宗族信义推于里闾以此终其身殆古之所谓一乡之善士者欤修然自得而不累于物澹然知足而不求有余方丈之室有琴书图史之乐数畆之园有池台花木之娱以此遂其性殆古之所谓逸民者欤年逾从心岂曰不夀二子克家是为有后从先茔治命之守铭以昭之既安且久
　　宋故龙图张公夫人黄氏墓志铭
　　哲庙朝以郊祀成推恩天下诏子孙愿以官授其亲者听朝散大夫直龙图阁鄱阳张公讳根时罢遂昌县令年甫壮欲如诏书休官冀恩逮其祖人皆谓公齿少材髙誉望甚休进未可量曷不少须取显仕以为亲荣而遽此汲汲也独其夫人黄氏力賛成之其后龙图公将漕淮南初遇大礼法当防子又欲请于朝官其叔父以告夫人夫人喜见顔色曰公方壮年为祖谢仕今始得子孙之恩复以推叔父皆人所不能而公优为之其助风化多矣愿亟抗章无疑嗟夫仕宦进取鲜不为妻孥计而龙图公所为絶人逺甚葢有夫人为之内助而为人妻者能勉其夫以义如此尤所难也呜呼得不谓之贤哉夫人闽之邵武人曾祖讳某赠司徒祖讳汝济赠太师父讳履尚书右丞母段氏京兆郡夫人惟黄氏世为邵武着姓司徒太师有隠徳为乡里所推至右丞公以清徳直道进位执政为时儒宗而黄氏益显右丞公三女夫人其长也方防頴悟絶人诵书日数万言辄了其义凡女工之事不学而能及长懿淑端庄动必依礼所以事父母者曲尽其意识趣髙迈尤深于老庄之书右丞公毎与夫人语未尝不叹息以为不可及也择配久之元丰中龙图公试业上庠甫冠已三荐于礼部遂擢乙科右丞公时为礼部尚书一见以国士许之且曰器度凝逺真吾女之配也遂以夫人归焉夫人之归张氏也王舅姑舅姑咸在堂龙图公性至孝奉养其亲惟恐不及夫人悉力左右之承顺顔色纫饵必亲舅姑爱重毎指夫人所为以训诸媍俾之师法逮事凡三十年服勤如一日及其亡也执丧礼惟谨张氏大族也内外姻戚甚众夫人上承下抚人无间言惟寛裕无忌嫉喜愠不形于色与人和易怡声下气惟恐伤之虽妾侍辈皆得其驩心右丞公京兆君爱夫人过其子毎歳间不逺千里归宁京兆君之丧夫人哀毁终丧不茹荤其后右丞公位廊庙退朝无声色之奉独与夫人谈道间及时事夫人辄能断其利害右丞公喜曰是吾益友也建中靖国初右丞公谒告还乡诏趣入觐抵维扬疾作诸子逺宦独夫人在旁尝药侍膳昼夜不舍既薨号慕成疾复力疾以治丧事咸有条理右丞公归邵武而京兆君丹阳夫人歳时致享不辍人谓黄氏有女矣长兄髙材旷达不事事其卒也至无以敛夫人赠襚之甚厚赒防诸孤恩意尤笃其天性孝悌如此初龙图公既休官以归闲居逾十年夫人安于岑寂无半语及荣利事迨近臣论荐落致仕召对夫人不以为戚其后奉使江淮间又十余年士大夫莫不以公久淹于外为惜夫人独曰部使者一路休戚所系随事施设亦足以行其所学矣龙图公性刚直遇事无所顾避夫人每戒之曰释氏六波罗宻以般若为宗贵夫以方便善巧济一切也今公欲有为于当世而不知此其可乎龙图公深感其言为之委蛇曲折以行其道十余年间两路之民受赐多矣其后以言得罪夫人泰然无忧色笑谓龙图公曰公虽知所谓般若矣独于能忍抑犹有未尽乎其议论过人皆此类也夫人之妹适刘公正夫刘公绵厯侍从遂登宰辅夫人未尝干以私中年笃好释氏世味益薄独扫一室燕坐终日以禅悦自娱自龙图公以罪去益有厌世意尝梦金人长丈余以手授之夫人惊喜而悟顿若有得召诸子告戒甚悉一日晨兴偏诣诸娣姒若叙别然且曰吾终当梦中逝不复以疾病烦人也夜分命儿妇具粥食既而就枕诘旦犹顾左右具龙图公药饵如常时少顷诸子兴居已奄然逝矣侧卧西乡手结印固不可解实宣和二年闰五月七日也享年五十有九夫人神观泰定气韵洒落虽盛族雅以寒素自将无贵骄之习性乐善闻人有所长称道弗容口龙图公轻财好施常倒囊以赒人之急虽家人饮食衣服有不备而夫人处之怡然无郄色龙图公治事以严而夫人济之以寛涖事以直而夫人济之以和伉俪垂四十年日以忠孝相警戒故龙图公立身行道无愧古人夫人之助为多初龙图公致政以母之封封祖母故夫人以所封逊于姑其后以右丞公恩赐冠帔封南华县君至政和间更定命妇号封宜人男四人长曰焘太学博壬曰熹将仕郎曰煇曰焕未冠初焘以外祖恩补太庙斋郎夫人戒之曰丈夫当以儒学致身慎无以此自怠遣诣太学十年遂以第三人登第女七人皆通诗礼夫人所自训也长适秘书郎黄伯思次适某次适太常博士李富国次适太府寺丞薛良显次适监杭州都税务范渭次适楚州寳应县丞虞澹其一尚防夫人既弃杯棬未逾月龙图公疾亦不起诸孤以宣和五年正月壬午合于徳兴县吴园王舅通直公之茔左先期以状来请铭纲前年自左史谪官沙阳既得归迂路抵龙图公第拜夫人于堂留十余日听其议论亹亹令人忘倦所见超卓虽老于禅学者弗能及也别未半歳遽闻夫人之丧窃叹其于生死去来之际了了如此矧平日荷顾之厚而知夫人之行已为甚详义不得辞为之铭曰黄氏之先世载令徳宪宪右丞股肱帝室笃生夫人柔惠温恭曾靡贵骄来嫔张宗孝于父母顺于舅姑以义教子以礼承夫惟龙图公髙义迈古险夷一节夫人之助嗜学老庄疏封南华鱼轩象服以宜其家徳曜之贤道韫之智视于夫人曾何足俪金人入梦寔符净縁死生大矣而往翛然从其夫先茔之侧子孙代昌考此铭刻









　　梁谿集巻一百七十
　　钦定四库全书
　　梁谿集巻一百七十一　　　宋　李纲　撰靖康传信録序
　　靖康改元金人犯阙实中国之大变典籍所载未之有也朝廷应变设施大畧众人所共知者徃徃私窃书之至于庙堂之上帷幄之中议论取舍事情物态为宗社安危生民利害之所系者众人所不得而知书之或失其实此传信録所为作也余自宣和已亥以左史论事谪官闲废七年迨乙已之夏防恩以太常少卿召其冬天子内禅召对擢兵部侍郎旣改元正月三日差充行营司参谋官四日除尚书右丞充留守五日改充亲征行营使二月三日以姚平仲事罢职五日以士庶伏阙复旧职改充都大提举京城四壁守御使金人退师除知枢宻院事六月差充河北河东路宣抚使七月出师次怀州八月召赴阙议事九月还次封丘除观文殿学士知扬州十月以言者改差提举亳州明道宫寻落职十一月责授保静军节度副使建昌军安置寻移宁江以二年春行次长沙闻召命复官除资政殿大学士领开封府事时金人再犯阙几半年京师之围未解四方盗贼蜂起余荷两朝厚恩国步艰难不敢自爱方率义旅以援王室追念自乙已之冬迄今才岁余一身之进退荣辱天下之安危利害纷然如此岂非其夣耶然一岁之间再致大寇虽曰天数亦人事也去春致寇其病源于崇观以来军政不修而起燕山之役去冬致寇其病源于去春失其所以和又失其所以战何也敌以孤军深入前阻坚城而后顾邀击之威当是时不难于和而朝廷震惧其所邀求一切与之旣割三镇又质亲王又许不赀之金币使敌有以窥中国之弱此失其所以和也诸道之兵旣集数倍于敌将士气鋭而心齐朝廷畏怯莫肯一用惩姚平仲刼寨之小衂而忘周亚夫困敌之大计使敌人安然厚有所得而归此失其所以战也失此二者之机防故令敌志益侈再举南牧无所忌惮遂有并吞华夏之心譬犹病者证候旣明当用毒药而不用虽蹔得安疾必再来此必至之理也以今日而视去嵗人心国势之不相侔何止相什百哉臣子之义惟当奋不顾死以徇国家之急及其成功则天也然自是之后朝廷非大有惩创士风非大有变革内外小大同心协力以扶持宗社保全家室为事扫去偷惰茍且之习媢嫉谮愬之风虽使寇退亦岂易枝梧哉故余于此録记其实而无所隐庶几后之览者有感于斯文
　　靖康传信録上
　　宣和七年冬金人败盟分兵两道入寇其一以戎子斡里雅布为帅寇燕山郭药师叛燕山诸郡皆陷遂犯河北其一以国相尼堪为帅寇河东李嗣本叛忻代失守遂围太原边报狎至朝廷震惧不复议战守惟日谋避狄之计然其事尚秘外廷未闻也至十二月中旬间贼马逼近始遣李邺借给事中奉使讲和降诏罪已召天下勤王之师且命皇太子为开封牧宰执日聚都堂茫然无策津遣家属散之四方易置东南守臣具舟檝运宝货为东下计于是避狄之谋外廷始闻余时为太常少卿素与给事中吴敏厚善夜过其家谓敏曰事急矣建牧之议岂非欲委以留守之任乎东宫恭俭之徳闻于天下以守宗社是也而建以为牧非也巨盗猖獗如此宗社不守中原且无人种自非传以位号使招徕天下豪杰与之共守何以克济公从官以献纳论思为职曷不非时请对为上极言之使言不合意不过一死死有轻于鸿毛者此其时也敏曰监国可乎余曰不可肃宗灵武之事当时不建号不足以复邦而建号之议不出于明皇后世惜之上聪明仁慈傥感公言万有一能行此金人且将悔祸退师宗社底宁岂徒都城之人获安天下之人皆将受赐非发勇猛广大慈悲之心忘身徇国者孰能任此敏翌日求对具道所以且曰陛下果能用臣言则宗社灵长圣寿无疆上曰何以言之敏曰神霄万寿宫所谓长生大帝君者陛下也必有青华帝君以助之其兆已见于此上感悟叹息因言李纲之论与臣同有防召余赴都堂禀议讫随宰执至文字库祗候引对实二十三日也其日余怀所论著劄子待对文字库上御玉华阁先召宰执吴敏等对至日晡时内禅之议已决擢吴敏为门下侍郎草传位诏召百官班垂拱殿下宣示诏防余不复得对是夕命皇太子入居禁中覆以御袍皇太子俯伏感涕力辞因得疾召东宫官耿南仲视医药至夜半少苏翌日又固辞不从乃即大位御垂拱殿见宰执百官时日有五色晕挟珥赤黄色有重日相摩荡久之乃隐尊道君皇帝曰道君太上皇帝尊道君皇后曰道君太上皇后道君太上皇帝居龙徳宫道君太上皇后居撷景园以李邦彦为龙徳宫使蔡攸吴敏副之皆奉道君太上皇帝防也大赦天下翰林学士王孝迪实草赦书而不着上自东宫传位之意致四方疑士论非之诏有司讨论所以崇奉道君太上皇帝者余时犹在奉常条具以闻诏遣节度使梁方平将骑七千守濬州步军都指挥使何灌将兵二万扼河津探报敌骑渐逼故也二十八日有防召对延和殿上迎谓曰卿顷论水军疏朕在东宫见之至今犹能诵忆尝为赋诗有秋来一凤向南飞之句余叙谢讫因奏曰陛下养徳东宫十有余年恭俭日闻海内属望道君太上皇帝观天意顺人心为宗社计传位陛下受禅之际灿然明白下视有唐为不足道也愿致天下之养极所以崇奉者以昭圣孝今金人先声虽若可畏然闻有内禅之事势必消缩讲和厚有所邀求于朝廷臣窃料之大槩有五欲称尊号一也欲得归朝人二也欲増岁币三也欲求犒师之物四也欲割疆土五也欲称尊号如契丹故事当法以大事小之义不足惜欲得归朝人当尽以与之以示大信不足惜欲増岁币当告以旧约以燕山云中归中国故岁币増于大辽者两倍今旣背约自取之则岁币当减国家敦示和好不校货财姑如元数可也欲求犒师之物当量力以与之至于疆土则祖宗之地子孙当以死守不可以尺寸与人愿陛下留神于此数者执之坚无为浮议所揺可无后艰并陈所以御敌固守之策上皆嘉纳翌日有防除兵部侍郎日下供职靖康元年正月一日上御明堂受文武百官朝贺退诣龙徳宫朝贺道君太上皇帝百官班于门外宰执进见三日有防以吴敏为行营副使以余为参谋官团结军马于殿前司又以蔡攸为恭谢行宫使宇文粹中副之以治道君太上皇帝东幸之具盖斡里雅布之兵距河濬州不守梁方平战衂烧桥而遁何灌军马望风溃散贼遂渡河是日闻报故也夜漏二皷道君太上皇帝出通津门东下道君太上皇后及皇子帝姬等相续以行侍从百官徃徃潜遁是时从官以边事求见者皆非时赐对四日余待对班于延和殿下闻宰执奏事议欲奉銮舆出狩襄邓间余窃思以为不可适遇知东上閤门事朱孝庄于殿廷间语之曰有急切事欲与宰执廷辨公能奏取防乎孝庄曰宰执未退而从官求对前此无例余曰此何时而用例耶孝庄许诺即具奏得防引对余拜讫升殿立于执政之末因启奏曰闻诸道路宰执欲奉陛下出狩以避狄果有之宗社危矣且道君太上皇帝以宗社之故传位陛下今舍之而去可乎上黙然太宰白时中曰都城岂可以守余曰天下城池岂复有如都城者且宗庙社稷百官万民所在舍此欲将何之若能率励将士慰安民心与之固守岂有不可守之理语未旣有内侍领京城所陈良弼自内殿出奏曰京城楼橹创修百未及一二又城东樊家冈一带壕河浅狭决难保守愿陛下详议之上顾余曰卿可同蔡懋良弼往观朕于此俟卿余旣被防同懋良弼亟诣新城东壁遍观城壕回奏延和殿车驾犹未兴也上顾问如何懋对亦以为不可守余曰城坚且髙楼橹诚未备然不必楼橹亦可守壕河惟樊家冈一带以禁地不许开凿诚为浅狭然以精兵强弩占据可以无虞上顾宰执曰策将安出宰执皆黙然余进曰今日之计莫若整龊军马扬声出战固结民心相与坚守以待勤王之师上曰谁可将者余曰朝廷平日以髙爵厚禄蓄养大臣盖将用之于有事之日今白时中李邦彦等虽书生未必知兵然借其位号抚驭将士以抗敌锋乃其职也时中怒甚厉声曰李纲莫能将兵出战余曰陛下不以臣为庸懦傥使治兵愿以死报第人微官卑恐不足以镇服士卒上顾宰执曰执政有何阙赵野对曰尚书右丞阙时宇文粹中随道君皇帝东幸故也上曰李纲除右丞面赐袍带并笏余致谢且叙时方艰难不敢辞之意车驾兴进膳赐宰执食于崇政殿门外庑再召对于福宁殿去留之计未决故也宰执犹以去计劝上有防命余留守以李棁副之余为上力陈所以不可去者且言唐明皇闻潼关失守即时幸蜀宗社朝廷碎于贼手累年然后仅能复之范祖禹以为其失在于不能坚守以待勤王之师今陛下初即大位中外欣戴四方之兵不日云集敌骑必不能久留舍此而去如龙脱于渊车驾朝发而都城夕乱虽臣等留守何补于事宗社朝廷且将为丘墟愿陛下审思之上意颇回而内侍王孝竭从旁奏曰中宫国公已行陛下岂可留此上色变降御榻泣曰卿等毋留朕朕将亲往陜西起兵以复都城决不可留此余泣拜俯伏上前以死邀之防燕越二王至亦以固守为然上意稍定即取纸御书可回二字用宝俾使追还中宫国公因顾予曰卿留朕治兵御寇専以委卿不当稍有疎虞余惶恐再拜受命与李棁同出治事是夕宿于尚书省而宰执宿于内东门司中宫国公之行已逺是夕未还中夜上遣中使令宰执供军令状诘旦决行五日余自尚书省趋朝道路纷纷复传有南狩之事太庙神主已出寓太常寺矣至祥曦殿则禁卫皆已擐甲乘舆服御皆已陈列六宫襆被皆将升车矣余遑遽无策因厉声谓禁御曰尔等愿以死守宗社乎愿扈从以巡幸乎禁卫皆呼曰愿以死守宗社不居此将安之余因拉殿帅王宗濋等入见曰陛下昨日已许臣留今复戒行何也且六军之情已变彼有父母妻子皆在都城岂肯舍去万一中道散归陛下孰与为卫且敌骑已逼彼知乗舆之去未逺以徤马疾追何以御之上感悟始命辍行余谓宰执曰上意已定敢有异议者斩因出祥曦殿传防宣示禁卫皆拜伏呼万岁其声震地复入劝上御楼以见将士上可之驾登宣徳门宰执百官将士班楼前起居上临栏干久之复降步辇劳问将士余与吴敏撰数十语叙金人犯顺欲危宗社决策固守各令勉励之意俾閤门官宣读每读一句将士声喏须防六军皆感泣流涕于是固守之议始决是日以余为亲征行营使马军大尉曹曚副之白时中罢相以李邦彦为太宰张邦昌为少宰吴敏知枢宻院事赵野为门下侍郎王孝迪为中书侍郎蔡懋为左丞耿南仲同知枢宻院事孝迪邦彦之姻家故荐之南仲出城已累日上遣使追还之以东宫官故有是命亲征行营使置司于大晟府辟参谋官书写机宜勾当公事管勾文字准备差遣统制统领将领准备差使等择文武官处之吏房戸房兵房工房选三省人吏处之上赐银绢钱各一百万贯匹两文臣自朝请大夫以下武臣自武功大夫以下及将校官告宣帖三千余道一切许以便冝从事自车驾御楼之后方治都城四壁守具以百步法分兵备御每壁用正兵万二千余人而保甲居民厢军之属不与焉修楼橹挂氊幕安炮坐设弩床运砖石施燎炬垂櫑木备火油凡防守之具无不毕备四壁各有从官宗室武臣为提举官诸门皆有中贵大小使臣分地以守又团结马步军四万人为前后左右中军军八千人有统制统领将领步队将等日肄习之以前军居东水门外防延丰仓仓有粟豆四十万硕其后勤王之师集城外者赖之以济以后军居宋门外占樊家冈使敌骑不敢近而左右中军居城中以备缓急自五日至八日治战守之具粗备而敌马已抵城下寨于牟駞冈牟駞冈者京城外西北隅地也冈势隐辚如沙碛然三面据水前枕雾泽陂即孳生马监之所刍豆山积异时郭药师来朝道君命打毬于其间故知可以为寨地金人兵至径趋其所实药师导之人谓药师忠于国家与金人战偶不利而从之余弗信也是夕金人攻水西门以火船数十只顺汴流相继而下余临城捍御募敢死士二千人列布柺子弩城下火船至即以长钩摘就岸投石碎之又于中流安排扠木及运蔡京家假山石叠门道间就水中斩获百余人自初夜防守达旦始保无虞入对垂拱殿方奏事间传报敌攻酸枣封丘门一带甚急上命余往督将士捍御余虑城上兵卒不足用即告上乞禁卫班直善射者千人以从上遣御药卢端同行传防如所乞自禁中至新城酸枣门几二十里行夹道委巷中惟恐敌之已登城也抵门敌方渡濠以云梯攻城余命班直乘城射之皆应而倒余时坐酸枣门下有自门上掷人头下者至六七不已询之云斩获奸细俾验认即皆汉人首级也盖扰攘中兵卒妄行杀戮捕获数人即斩以徇因使号令如获奸细捕人亲执出头验实推赏辄杀者斩自是乃止余与官属数人登城督战激励将士人皆贾勇近者以手炮櫑木击之逺者以神臂弓强弩射之又逺者以牀子弩座炮及之而金人有乗栰渡濠而溺者有登梯而坠者有中矢石而踣者甚众又募壮士数百人缒城而下烧云梯数十座斩获酋首十余级皆耳有金环是日敌攻陈桥封丘卫州等门而酸枣门尤急敌箭集于城上如猬毛士卒亦有伤中者皆厚赏之上遣中使劳问降御笔褒谕给内库酒银椀防绢等以颁将士人皆欢呼自卯至申未间杀敌数千人敌知城守有备不可以攻乃退师因遣使随李邺请和抵城下已昏黑矣坚欲入城余传令敢辄开门者斩竟俟明乃入实初十日也上御崇政殿宰执起居讫升殿奏事引使入对出斡里雅布书进呈道所以举师犯中国之意闻上内禅愿复讲和乞遣大臣赴军前议所以和者上顾宰执未有对者余因请行上不许曰卿方治兵不可命李棁奉使郑望之髙世则副之宰执退余留身问所以不遣之防上曰卿性刚不可以徃余对曰今敌气方锐吾大兵未集固不可以不和然所以和者得策即中国之势遂安不然祸患未已宗社安危在此一举臣惧李棁柔懦而误国事也因为上反覆具道所以不可割地及过许金币之説以谓金人之性贪婪无厌又有燕人狡狯以为之谋必且张大声势过有邀求以窥中国如朝廷不为之动措置合宜彼当戢敛而退如朝廷震惧所求一切与之彼知中国无人益肆觊觎忧未巳也先定然后能应安危之机愿陛下审之上颇以为然余退巡歴城守因乞宰执分提举四壁上命蔡懋分提举京城四壁守御使而李棁是日至金人军中果辱命斡里雅布者南向坐棁望之等北面再拜膝行而前斡里雅布遣燕人王汭等传道语言谓都城破在顷刻所以敛兵不攻者徒以上故存赵氏宗社恩莫大也今议和须犒师之物金五百万两银五千万两绢防各一百万匹马駞驴骡之属各以万计尊其国主为伯父凡燕云之人在汉者悉归之割太原中山河间三鎭之地又以亲王宰相为质乃退师出事目一纸付棁等达朝廷棁唯唯不能措一辞金人笑之曰此乃一妇人女子尔自是有轻朝廷心十一日棁至自大金军前宰执同对于崇政殿进呈金人所须事目且道其语宰执震恐欲如其数悉许之余引前议力争以谓尊称及归朝官如其所欲固无害犒师金币所索太多虽竭天下不足以充其数况都城乎当量与之太原河间中山国家屏蔽号为三鎭其实十余郡地塘泺险阻皆在焉割之何以立国又保塞翼顺僖三祖陵寝所在子孙奈何与人至于遣质即宰相当往亲王不当徃为今日计莫若择使与之徃返熟议道所以可不可者金币之数令有司防计所有续具报宿留数日大兵四集彼以孤军入重地势不能久留虽所得不满意必求速归然后与之盟以重兵卫出之彼且不敢轻中国其和可久也宰执皆不以为然方谓都城破在朝夕肝脑且涂地尚何有三鎭而金币之数又不足较也上为羣议所惑黙然无所主凡争逾两时无一人助余言者余自度力不能胜众说因再拜求去曰陛下擢臣自庶僚不数日与大政臣亦受之而不辞者徒以议论或有补万分之一今与宰执异议不能有所补愿还庶僚以安愚分上慰谕曰不须如此卿第出治兵益固城守恐金人欵我此徐议可也余被防不得不出复前进曰金人所须宰执欲一切许之不过欲脱一时之祸不知他日付之何人能为陛下了此愿更审处后悔恐无所及因出至城北壁复廻尚冀可以力争而誓书已行矣所求悉皆与之以皇弟康王少宰张邦昌为质于金人军中已无可奈何则为之留三鎭诏书戒中书吏以辄发者斩庶几俟四方勤王之师集以为后图而宰执褎聚金银自乗舆服御宗庙供具六宫官府器皿皆竭取复索之于臣庶之家金仅及三十万两银仅及八百万两翌日对于福宁殿宰执以金银之数少惶恐再拜谢罪独余不谢于是孝迪建议欲尽括在京官吏军民金银以收簇犒设大金军兵所为名掲长牓于通衢立限俾悉输之官限满不输者斩之许奴婢亲属及诸色人告以其半赏之都城大扰限旣满得金二十余万两银四百余万两而民间藏蓄为之一空余因对于福宁殿奏上曰收簇金银限满民力已竭复许告讦恐生内变外有大敌而民心变不可不虑上曰卿可徃收牓毋得告讦余因巡城过牓所令传圣旨收牓归行营司移牒孝迪照防人情乃安自十五日四方勤王之师渐有至者日数万人乃于四壁置统制官招集之给刍粮授器甲踏寨地团队伍皆行营司主之昼夜竭力无少休息至十七八间统制官马忠以京西募兵至遇金人于郑州南门外乗势击之杀获甚众于是金人始惧游骑不敢旁出而自京城以南民始获奠居矣二十日静难军节度使种师道承宣使姚平仲以泾原秦凤路兵至余奏上曰勤王之师集者渐众兵家忌分节制归一乃克有济愿令师道平仲等听臣节制上降御笔曰师道老而知兵职位已髙与卿同官替曹曚可也盖上意欲以师道为亲征行营副使余窃叹上裁处之当而宰执间有密建白以为不可者上入其言于是别置宣抚司以师道签书枢密院事充河北河东京畿宣抚使以平仲为宣抚司都统制应西兵及四方勤王之师并宣抚司又拨前后军之在城外者属之而行营司所统者独左右中军而已上屡申敕两司不得侵紊节制旣分不相统一宣抚司所欲行者托以机宻徃徃不复关报余私窃忧之自金人议和誓书旣行之后朝廷日运金银币帛之属输其军中名果珍膳御醖之饷使者络绎冠盖相望上又出御府珠玉玩好宝带鞍勒以遗之品数甚众其价不可胜计余每争以谓此不足为徳适所以启戎心虽上恭俭视珠玉如粪土然戎之生心何厌之有众方称美上徳不以余言为然金人益肆须索无所忌惮至求妓乐珍禽驯象之类靡不从之及勤王之师旣集西兵将帅日至上意方壮又闻金人掳掠城北屠戮如故而城外后妃皇子帝姬坟墓殡发掘殆尽始赫然有用兵之意余賛上曰易于谦之上六称利用行师征邑国师之上六称开国承家小人勿用盖谦之极非利用行师不足以济功师之成非戒用小人不足以保治今陛下之于金人屈已讲好其谦极矣而金人贪婪无厌凶悖愈甚其势非用师不可然功成之后愿陛下以用小人为戒而已使金人有所惩创不敢有窥中国之心当数十年无夷狄之祸不然一日纵敌数世之患忧未艾也





　　梁谿集巻一百七十一
　　钦定四库全书
　　梁谿集巻一百七十二　　　宋　李纲　撰靖康传信録中
　　二十七日余与李邦彦吴敏种师道姚平仲折彦质同对于福宁殿议所以用兵者余奏上曰金人之兵张大其势然得其实数不过六万人又大半皆奚契丹渤海杂种其精兵不过三万人吾勤王之师集城下者二十余万固已数倍之矣彼以孤军入重地正犹虎豹自投于槛穽中当以计取之不可与角一旦之力为今之计莫若扼河津絶粮道禁抄掠分兵以复畿北诸郡俟彼游骑出则击之以重兵临敌营坚壁勿战如周亚夫所以困七国者俟其刍粮乏人马疲然后以将帅檄取誓书复三鎭纵其归半渡而后击之此必胜之计也上意深以为然众议亦允期即分遣兵以二月六日举事盖隂阳家言是日利行师而姚古种师中之兵亦将至故也约已定而姚平仲者古之子屡立战功在道君朝为童贯所抑未尝朝见至是上以其骁勇屡召对内殿赐予甚厚许以成功当有节钺茅土之赏平仲武人志得气满勇而寡谋谓大功可自有之先期于二月一日夜亲率步骑万人以刼金人之寨欲生擒所谓斡里雅布者取康王以归虽种师道宿城中弗知也余时以疾给假卧行营司夜半上遣中使降亲笔曰平仲已举事决成大功卿可将行营司兵出封丘门为之应援余具劄子辞以疾且非素约兵不豫备斯须之间中使三至责以军令不得已力疾防左右中军将士诘旦出封丘门勒兵于班荆馆天驷监分命诸将解范琼王师古等围敌骑出没鏖战于幕天坡斩获甚众复犯中军余亲率将士以神臂弓射却之是夜宿于城外而平仲者前一夕刼寨为敌所觉杀伤相当所折者不过千余人旣不得所欲恐以违节制为种师道所诛即遁去而宰执台谏哄然谓西兵勤王之师及亲征行营司兵为金人所殱无复存者上震恐有诏不得进兵而斡里雅布遣使谓用兵特将帅所为不出上旨请再和宰相李邦彦于上前语使人曰用兵乃大臣李纲与姚平仲结搆非朝廷议佥议欲缚余以予之而使人反以为不可遂罢尚书右丞亲征行营使以蔡懋代之因废行营使司止以守御使总兵事而种师道亦罢宣抚使余是时得止兵诏知事且变即振旅以入城诣崇政殿求对旣至殿门闻罢命乃不果退处浴室院待罪时初三日也蔡懋防计行营司所失裁百余人而西兵及勤王之师折伤千余人外余并如故乃知朝廷前所闻之非是夕上降亲笔慰劳锡赉白金缗钱五百贯两且令吴敏宣谕将复用之意余感泣谢恩方欲丐归田庐而有初五日士民伏阙之事初太学生陈东与书生千余人是日诣阙上书明余及师道之无罪不当罢军民闻之不期而集者数十万人填塞驰道街巷呼声震地登闻皷于东华门击破之上遣吴敏耿南仲慰谕诸生俾之退反为军民所拥不得行必欲见余及师道乃去不得报则杀伤内侍二十余人又诟詈宰执李邦彦蔡懋王孝迪赵野等欲殴击之皆散走藏匿于是上遣中使召余及师道入对余闻命惶恐固辞不敢行而宣召者络绎而至中使迫促不得已上马出浴室院由东门街抵驰道趋东华门军民山积几不可进宣召中使朱拱之复为众所杀盖怒其传旨之缓也入见上于福宁殿閤子中余泣拜请死上亦泣有旨复尚书右丞充京城四壁守御使余固辞上不允俾出东华门至右掖门一带安抚军民余禀上旨宣谕乃稍散去再对于福宁殿上命余复节制勤王之师先放遣民兵盖不复有用兵意也先是所留三鎭诏书余旣罢乃遣宇文虗中赍诣金人军中复差臧禹秦桧为割地使是夕宿于咸丰门以金人进兵门外治攻具故也先是蔡懋号令将士金人近城不得辄施放有引炮及发牀子弩者皆杖之将士愤怒余旣登城令施放自便能中贼者厚赏夜发霹雳炮以击敌军皆惊呼翌日薄城射却之乃退有告梁方平欲为贼内应者余召至帐中执之以付御史台推治凡内侍之守城者皆罢京师浮浪不逞之徒乘军民杀伤内侍扰攘中刼掠内侍十余家取其金帛而以所藏器甲弓劒赴官司纳自以为功凡千余人都城惧再有变余命悉集守御使司以次纳讫推其唱首将赏之各自言其姓名凡二十余人审问得实皆斩之余者逐去是日并斩杀伤部队将者亦二十余人然后民情安戢奸宄不作初敌马旣抵城下余昼夜巡视有盗衲袄一领者有强取妇人绢一匹者有妄以平民为奸细而斫伤者皆即斩以徇故外有强敌月余日间虽窃盗无有也都城素多火亦无作者至是乃始纷扰数日弹压然后定金人请以越王代康王为质上以越王叔父不可遣乃遣肃王及驸马都尉曹晟以行康王得归上喜赐予良厚康王素有胆气膂力善射居金人军中几月姚平仲刼寨之夕恬然无所惊怖及归国人皆喜争出观之金人自平仲刼寨及封丘门接战之后颇有惧意旣得三鎭之诏及肃王为质即不俟金币数足遣使告辞上赐燕于军中初十日遂退师十二日肆赦天下十三日宰执对延和殿余奏上曰澶渊之役虽与大辽盟约而退犹遣重兵护送之盖恐其无所忌惮肆行掳掠故也金人退师今三日矣初谓其以船栰渡河探闻乃系桥济师一日而毕盍遣大兵用澶渊故事防送之宰执皆以为太早余固请之上以余言为然可其请是日分遣将士以兵十余万数道并进且戒诸将度便利可击即击之金人厚载而归辎重旣众驱掳妇女不可胜计气骄甚击之决有可胜之理将士踊跃以行十四日以吴敏为少宰余知枢密院事徐处仁中书侍郎耿南仲左丞李棁右丞初李邦彦蔡懋王孝迪赵野旣为国人所勾逐皆藏匿不敢复出上章丐罢上初未许至是邦彦罢相除观文殿大学士中太一宫使懋罢左丞除资政殿学士知大名府孝迪罢中书侍郎除资政殿学士提举亳州明道宫故有是命十五日签书枢密院事唐恪供职初恪以延康殿学士知杭州李邦彦荐用之至是始到阙也十七日泽州奏大金国相尼堪兵次髙平县初尼堪旣破忻代观察使折可求以麟府兵承宣使刘光世以鄜延兵援河东皆为所败遂围太原攻之月余不能下而平阳府义军叛义军者童贯张孝纯所招云中人也分布河东诸郡平日养赡蓄积为之一空及金人入冦孝纯以义军五万人守石岭关旣叛以从金人矣至是诸郡徃徃杀戮或逐出之而平阳府者破城叛去攻陷威胜军遂引金人入南北关陷隆徳府遂次髙平朝廷震惧恐其复渡河而南宰执咎予尽遣城下兵以追斡里雅布之师将无以枝梧余曰斡里雅布之师旣退自当遣大兵护送初不虞尼堪之来也尼堪之师虽来闻旣和亦当自退必无复渡河之理又太行琅车之险已遣统制官郝怀将兵二万屯河阳控扼险道决无他虑而执政中有密啓上者于是御前以金字牌悉追还诸将之兵诸将之兵及斡里雅布之师于邢赵间相去二十余里金人闻大兵且至莫测多寡惧甚其行甚速而诸将得追诏即还余闻之上前力争得旨复遣而诸将之还已五程矣虽复再进犹与金人相及于虖沱河然将士知朝廷之议论二三悉解体不复有邀击之意第遥护之而已于是金人复旁出抄掠及深祁恩冀间其去殊缓而尼堪之兵闻已和果退如余言乃命种师道为河北河东宣抚使驻滑州而以姚古为制置使总兵以援太原以种师中为制置副使总兵以援中山河间诸郡时朝廷佥议以三鎭为果不可割有如兵民为国家坚守不下即遣使再议以租赋归之求保祖宗之地故也有旨宇文虗中罢签书枢密院事除资政殿学士知青州李棁罢右丞除资政殿学士宫观以翰林学士何防为右丞御史中丞许翰为同知枢密院事中书侍郎徐处仁供职初处仁以观文殿大学士知大名府上闻其老成有士望方倚以为相故以中书侍郎召之至是到阙供职未旬日遂拜太宰时三月初间也诏以道君太上皇帝回銮议所以奉迎者以门下侍郎赵野为奉迎使初道君正月三日夜出通津门乗舟以行独蔡攸及内侍数人扈从以舟行为缓则乗肩舆又以为缓则于岸侧得般运砖瓦船乗载饥甚于舟人处得炊饼一枚分食之是夜行数百里抵南都始馆于州宅得衣被之属市骏骡乗之至符离始登官舟及泗上少憩宇文粹中童贯髙俅之徒始至童贯以胜捷兵三千扈从渡河以如维扬髙俅以禁卫三千留泗上控扼淮津旣抵维扬父老邀车驾不可渡江而道君决意南幸遂如鎭江道君太上皇后居维扬皇子帝姬皆流寓沿路州县闻敌退多先归者初恭谢行营所以都城围闭止絶东南递角又止东南勤王之师又令纲运于所在卸纳泗州官吏以闻朝廷不以为然道路籍籍且言有他故而太学生陈东上书乞诛六贼谓蔡京蔡攸童贯朱勔髙俅卢宗原于是议遣聂山为发运使密图之山请诏书及开封府使臣数十人以行余因奏事福宁殿留身白上曰此数人者罪恶固不可恕然聂山之行恐朝廷不当如此措置昔肃宗欲发李林甫墓李泌谏谓其如明皇何肃宗抱泌颈泣曰思不及此使山之所图果成惊动道君此忧在陛下使所图不成为数人所觉万一挟道君于东南求劒南一道陛下何以处之上感悟曰奈何余对曰不若罢山之行显责童贯等乞道君去此数人者早回銮舆可以不劳而事定上以为然山乃不果行而童贯等相继皆去道君还次南都徘徊不进欲诣亳州上清宫烧香及取便道如西都上以为忧又每有书至必及朝廷改革政事又批道君太上皇后当居禁中出入正门于是喧传且有垂帘之事又批吴敏李纲令一人来莫晓圣意皆言事且不测余奏上曰所以欲臣及吴敏来无他欲知朝廷事耳吴敏不可去陛下左右臣愿前去奉迎如防道君赐对臣且条陈自围城以来事宜以释两宫之疑决无他虑上初不许余力请之乃听上令余赍御前书达道君且赐行宫官属茶药银各有差以十七日离国门十八日早次陈留县秋口遇道君太上皇后船余具榜子拜谒道左道君太上皇后舣舟令内侍杨修传教旨劳问余附奏曰陛辞日有所得圣旨合具奏知乞依赵野例幄前奏事复传教旨允余遂登舟入幄中于帘前拜讫具道上圣孝思慕且叙致方艰危中防上擢任感激之意道君太上皇后亲加奬谕余再拜谢讫道君太上皇后曰朝廷欲令于何处居止余对曰朝廷见以撷景园为宁徳宫奉道君太上皇后盖遵禀道君太上皇帝十二月二十三日圣旨指挥道君太上皇后曰已得旨令居禁中余对曰以皇帝圣孝殿下圣慈母子之情岂复有间但稽之三从之义道君太上皇帝居龙徳宫而殿下居禁中于典礼有所未安朝廷讨论但欲合于典礼以慰天下之望两宫安则天下安矣道君太上皇后曰朝廷须是措置令是则得因泛语他事余拜辞登岸因呼内侍杨修李俅等三人坐幄次与再道前语三人者皆巨珰也以余言为然因入白之复传教防曰相公所论甚有理但旣居宁徳宫后欲一到禁中神御前烧香可否但奏来余对曰道君太上皇后旣居宁徳宫皇帝自当时诣省问万一欲暂到禁中岂有不可之理因遣使赐香茶酒食等钱五百贯给散随行使臣从人余以前语具劄子奏知且云道君太上皇后已有许居宁徳宫意愿一切不须示以疑阻以昭圣孝而道君太上皇后入国门日聂山请以禁卫防宣徳门道路喧然识者笑之二十日抵南都得旨二十一日引对是日道君御幄殿余起居讫升殿奏事具道上圣孝思慕欲以天下养之意道君泣数行下曰皇帝仁孝四方所知且奬谕曰都城守御宗社再安相公之力为多余再拜谢讫因出劄子二纸呈进其一乞道君早回銮舆不须诣亳社西都以慰天下之望其一自叙素防道君教谕擢用于国家艰危之中得效犬马之力欲乞身归田庐之意道君慰劳再四因曰相公顷为史官縁何事去余对曰臣昨任左史得侍清光者几一年以狂妄论列都城水灾伏防圣恩寛斧钺之诛迄今感戴道君曰当时宰执中有不喜公者余愧谢因奏曰臣昨论水灾实偶有所见自古虽无道之国水犹不冒其城郭天地之变各以类应正为今日兵革攻围之兆大抵灾异变故譬犹一人之身病在五脏则发于气色形于脉息善医者能知之非有物使之然气之先至者尔所以圣人观变于天地而修其在我者故能制治保邦而无危乱之忧也道君以为然因询敌骑攻围都城守御次第余具以实对复曰敌旣退师方渡河时何不邀击余曰朝廷以肃邸在金人军中故不许道君曰为宗社计岂可复论此余于是窃叹道君天度之不可及也语旣浃洽道君因宣谕行宫止递角等三事只縁都城已受围恐为人所得知行宫所在非有他也余对曰方艰危时两宫隔絶彼此不相知虽朝廷应副行宫事亦不容无不至者在圣度照之而已道君因询朝廷近事如追赠司马光及毁拆夹城等凡三十余事余逐一解释谓追赠司马光止欲得民心毁拆夹城止欲防奸细之类因奏曰皇帝仁孝小心惟恐一有不当道君意者每得御批诘问輙忧惧不进膳臣窃譬之人家尊长出而以家事付之子弟偶遇强盗刼掠须当随宜措置及尊长将归子弟不得不恐然为尊长者正当以其能保田园大计慰劳之不当问其细故今皇帝传位之初陛下巡幸适当大敌入寇为宗社计政事不得不小有变革今宗社无虞四方以宁陛下回銮臣以谓宜有以大慰安皇帝之心者其他细故一切勿问可也道君感寤曰公言极是朕只縁性快问后即便无事因内出玉带金鱼袋古象简赐余曰行宫人得公来皆喜以此慰其意便可佩服余固辞不允因服之以谢而退二十二日扈从道君诣鸿庆宫烧香初余次拱州见奉迎道君禁卫宝辇仪物等留不进因以便宜作奉圣旨令趋南都至是道君烧香禁卫宝辇仪物等适至南都士女民庶夹道耸观得旨来早辞讫先还阙赐酒食香茶等二十三日辞再对于幄殿道君出青词藁一纸俾宣示宰执百官乃道君初传位奏天所作者道君宣谕曰本欲徃亳州太清宫以道路阻水不果又欲居西洛以皇帝恳请之勤已降指挥更不戒行公先归达此意慰安皇帝因袖中出书付余仍宣谕曰公辅助皇帝扞贼守宗社有大功若能调和父子间使无疑阻当书青史垂名万世余感泣再拜受命辞讫即先具劄子以所得道君圣语奏知上批答曰览卿来奏知奏对之语忠义焕然朕甚嘉之二十五日还抵阙下对于垂拱殿进呈道君御书具道所以问答语上嘉劳久之以道君太上皇帝所赐玉带牙简银绢等具劄子进纳有旨不允




　　梁谿集巻一百七十二
　　钦定四库全书
　　梁谿集巻一百七十三　　　宋　李纲　撰靖康传信録下
　　二十七日宰执奏事延和殿进呈车驾出郊诣资福寺迎奉道君仪注耿南仲建议欲尽屏道君左右内侍出牓行宫门敢留者斩先遣人摉索然后车驾进见余以谓不若止依常法不必如此示之以疑必欲过为之防恐却有不可防者南仲曰易曰或之者疑之也古人于疑有所不免余曰古人虽不免于疑然贵于有所决断故书有稽疑易曰以断天下之疑傥疑情不解如所谓窃鈇者则为患不细南仲纷纷不已余奏曰天下之理诚与疑明与闇而已诚则明明则愈诚自诚与明推之可以至于尧舜疑则闇闇则愈疑自疑与闇推之其患至于有不可胜言者耿南仲当以尧舜之道辅陛下而其人闇而多疑所言不足深采上笑之而南仲怫然怒甚旣退再召对于睿思殿赐茶讫南仲忽起奏曰臣适遇左司谏陈公辅于对班中公辅乃二月五日为李纲结搆士民伏阙者岂可处谏职乞送御史台根治上及宰相皆愕然余奏曰臣适与南仲辩论于延和殿实为国事非有私意而南仲衔臣之言故有此奏伏阙之事陛下素所鉴察臣不敢复有所辩但臣以非才冒处枢辅仰荷特达之知未能有所补报区区素志欲俟敌骑出疆道君銮舆还阙然后求归田庐臣之愿也今南仲之言若此臣岂敢留愿以公辅事送有司臣得乞身待罪上笑曰伏阙士庶以亿万计如何结治朕所洞知卿不须如此南仲犹不已余再拜辞上而出居启圣院不复归府入劄子求去章凡十余上上皆批答封还不允差御药宣押造朝及押赴枢密院治事复即时上马四月朔车驾诣宁徳宫复遣御药宣押扈从道君太上皇帝以三日入国门余以守御使职事迎拜于新东门内道君于辇上顾揖翌日扈从朝于龙徳宫讫复上章恳请求罢知枢密院事上降手诏数百言不允复令徐处仁吴敏谕旨又召至内殿面加慰谕且曰敌马方退正赖卿协济艰难今遽欲舍朕何之前事不足介怀宜为朕少留辞意恳恻余不得已再拜受命就职他日留身奏上曰金人退师交割三鎭三鎭官吏军民不肯陷没夷狄其势必为朝廷坚守天时寖热而敌有辎重之累必不能久留当即出疆臣恐秋髙马肥敌必再至以责前约及今宜饬武备修边防勿恃其不来当恃吾有以待之于是为上条具所以备边御敌者凡八事其一谓唐之藩鎭所以拱卫京师故虽屡有变故卒赖其力而及其弊也有尾大不掉之患祖宗监之销藩鎭之权罢世袭之制施于承平边备无事则可在今日则手足不足以扞头目为今之计莫若以太原眞定中山河间建为藩镇择帅付之许之世袭收租赋以养将士习战阵相为唇齿以捍金人可无深入之患又沧州与营平相直隔黄河下流及小海其势易以侵犯冝分濵棣徳博建横海军一道如诸鎭之制则帝都有藩篱之固矣其二谓自熈丰以来籍河北保甲凡五十余万河东保甲凡二十余万比年以来不复阅习又经燕山云中之役调发科率逃亡流移散为盗贼今所存者犹及其半冝专遣使团结训练令各置器甲官为收掌用印给之蠲免租赋以偿其直武艺精者次第迁补或命之官以激劝之彼旣自保乡里亲戚坟墓必无逃逸又平时无养兵之费有事无调发之劳此最策之得者其三谓自祖宗以来养马于监牧择陜西河东河北美水草髙凉之地处之凡三十六所比年废罢殆尽而更为给地牧马民间杂养以充数官吏便文以塞责而马无复有善者又驱之燕山悉为敌人所得今诸军阙马者大半冝复祖宗监牧之制权时之冝括天下马量给其直则不旬月间数万之马可具也其四谓河北塘泺东距海西抵广信安肃深不可涉浅不可以行舟所以限隔胡骑为险固之地而比年以来淤泥干涸不复开濬官司利于稻田徃徃泄去积水隄防弛壊又自安肃广信以抵西山地形低下处可益増广其髙仰处即开干壕及陷马坑之类冝专遣使以督治之其五谓河北河东州县城池类多隤圯堙塞冝徧行修治而近京四辅郡诸畿邑皆当筑城创置楼橹之属使官吏兵民有所恃而安万一有敌骑深入掳掠无所得可以坐困其六谓河北河东州县经敌马残破蹂践去处冝优免租赋以振卹之徃年方腊扰浙东犹免三年今三鎭之民为朝廷固守安可不议所以大慰其心者其七谓河北河东诸州最以储峙籴买粮草为急务冝复祖宗加擡粮草钞法一切以见缗走商贾而实塞下使沿边诸郡积蓄丰衍则敌不敢动矣其八谓陜西解盐无煑海之劳而给边费足民食其利不赀自行东南盐法而解盐地分益狭西边益贫愿复祖宗旧制以慰关陜兵民之心上俾宰执同议而其间所论异同虽建横海军一道以安抚使总之而藩鎭之议寝虽委提举官遵旧制教阅上戸保甲三分之一而遣使尽行团结训练置器甲之议不行虽委沿边増修塘泺城池而辅郡畿邑已降指挥旋即罢止虽委诸路相视监牧而不复括马虽放河北河东租税而止及一年虽行加擡粮草钞而贴以四分香药虽复解盐而地分不如旧制余力争之不能得大抵自敌马旣退道君还宫之后朝廷恬然遂以为无事方建议立东宫开讲筵斥王安石置春秋博士而台谏所论不过指摘京黼之党行遣殆无虗日防边御寇之策反置而不问余窃私忧之惟兵事枢密院可以专行乃与许翰条具调发防秋之兵大槩有五一曰系将兵二曰不系将兵三曰土兵四曰民兵五曰保甲系将兵除已起发外见在者十将将以三千人为率不过三万人民兵弓箭社刀弩手之类是也不过一万人保甲除河北河东外起于陜西不过三万人并见在河北河东兵通为二十万以控制要害之地将上得旨颁行然后关三省其间犹有以为不须如此者又乞降旨在京许监察御史以上在外监司郡守帅臣各荐材武智畧大小使臣枢密院籍记姓名量材録用上从之又建议以为在京马步军十余万于三衙近年不复教阅士卒骄惰缓急用之旋差将佐统领兵将不相识难以责成功乞自枢密院选差大小使臣分四壁教阅因勒成部伍以备缓急上初可之已而殿帅王宗濋等以为侵紊非祖宗制诏罢之余然后窃叹知事之难成也少宰吴敏建议欲置详议司检详祖宗法制及近年弊政当改革者次第施行诏以徐处仁吴敏及余为提举官命旣行为南仲沮止敏丐去不果余奏上曰陛下即大位于国家艰难之时冝一新政事以慰天下之望而朝廷玩愒日复一日未闻有所变革近欲置司讨论寻复罢之今边事方棘调度不给前日爵禄冒滥耗蠧邦财者冝稍裁抑以足国用此政事所冝先者上以为然委余条具以闻余奏上三十余事谓如节度使至遥郡刺史祖宗本以待勲臣故俸给特厚当时员数絶少今皆以戚里恩泽得之除边功外冝悉换授环卫官以抑其滥又三省堂吏祖宗时转官止于正郎崇观间始许转至中奉大夫今冝复祖宗之制余皆类此上深然之降付三省已而掲牓通衢曰知枢密院事李纲陈请裁减下项又牓东华门曰守御使司给诸军卸甲钱多寡不均御前特再行等第支给而守御使司初未尝给卸甲钱也余闻之惊骇徐询所以乃执政间有密白上以余得都城军民之心欲以此离散之余始忧惧不知死所矣方欲复丐罢防守御使司补进武副尉二人具状奏知上批出有惟辟作福惟辟作威大臣专权寖不可长之语余惶恐于上前辩明曰始亲征行营及守御使司得旨一切以便冝行事给空名文武官告敕帖等三千余道自置司以来用过三十一道而已此二人者乃赍御前蜡书至太原当时约以得囘报即与补授故今以空名帖补讫奏闻乃遵上旨非专权也且叙孤危之踪为人所中伤者非一愿罢职任乞骸骨归田里上温顔慰谕以谓偶然批及非有他意余退居定力院入劄子待罪丐去章十余上上悉批答不允遗使押入余不得请即径出通津门欲东下上遣中使宣押挽舟入城络绎于道归府复锁府门余翌日见上曰人主之用人疑则当勿任任则当勿疑而大臣以道事君不可则止今陛下惑于人言于臣不能无疑又不令臣得去不知此何也上安慰久之余自此多在告日欲去而未能防种师中殁于军前种师道以病告归执政有密建议以余为宣抚使代师道者初斡里雅布之师还抵中山河间两鎭兵民以死固守不肯下肃王张邦昌及割地使等躬至城下说谕即以矢石及之乃退沿边诸郡亦然而种师中进兵逼之金人出境两鎭无虞尼堪之师至太原城下太原亦坚壁固守尼堪屯兵围之悉破诸县为鏁城法以困太原鏁城法者于城外矢石不及之地筑垒环绕分人防守使内外不相通而姚古进师复隆徳府威胜军扼南北关累出兵互有胜负然不能解太原之围于是诏种师中率兵由井陉道与姚古犄角应援太原师中进次平定军乘胜复寿阳榆次诸县不设备有轻金人之意又辎重犒赏之物悉留眞定不以从行金人乗间冲突诸军以神臂弓射却之欲赏射者而随行银椀秪数十枚库吏告不足而罢于是士皆愤怨相与散去师古为流矢所中死之其余将士退保平定军而师道驻滑州复以老病丐罢上纳建议者之说决意用余宣抚两路督将士解围一日召对睿思殿谕所以欲遣行者余再拜力辞自陈书生不知兵在危城中不得已为陛下料理兵事实非所长今使为大帅恐不胜其任且误国事死不足以塞责上不许即命尚书省出敕令面授余奏曰借使臣不量力为陛下行亦须择日受敕今拜大将如呼小儿可乎上乃许别择日受余退即移疾在告入劄子乞致仕力陈所以不可为大帅且云此必有建议不容臣于朝者章十余上悉批答不允且督令受命于是台臣余应求谏官陈公辅相继上言余不当去朝廷上皆以为大臣游说斥去之乃无敢言者或谓余曰公知上所以遣行之意乎此非为边事乃欲縁此以去公则都人无辞耳公坚卧不起防者益得以行其说上且怒将有杜邮之赐奈何余感其言起受命上録裴度传以赐余入劄子具道吴元济以区区环蔡之地抗唐室与金人强弱固不相侔而臣曽不足以望裴度万分之一以度况臣实为非伦且言诸葛亮出师表谓亲贤臣逺小人此先汉之所以兴隆也亲小人逺贤臣此后汉之所以倾頽也夫君子小人于用兵之间若不相及而亮深以为言者诚以寇攘外患有可扫除之理而小人在朝蠧害本根寖长难去其患有不可胜言者是以吉甫賛周王以北伐必有孝友之张仲裴度相唐宗以东讨必去奸邪之元稹用能成功焜燿图史君子小人之不两立从古以然臣窃观陛下嗣位之初适遭金人入寇宵旰忧勤厉精图治思刷前耻虽古帝王勤俭之徳无以逺过然君子小人尚犹混淆于朝翕訿成风殊未退听谓冝留神照察在于攘逐戎狄之先朝廷旣正君子道长则所以扞御外患者有不难也今取裴度论元稹魏洪简章疏节其要语輙尘天听上优诏宠答宣抚司得兵二万人而阙马余白上曰戎事以马为先今乏马如此无以奋张军容昔天宝末封常清出师幽蓟人观之见其军容不整皆叛去今臣出师安知无窥觇者所系国体非细故也事迫矣请括都城马给价偿之可得数千匹上以为然令条具以闻旣而牓于开封府曰宣抚司括马事属骚扰可更不施行其意与前所牓同余窃叹息而已以二万人分为五军时捷胜兵叛于河北遣左军徃招抚之又遣右军属刘韐时刘韐除宣抚副使乃唐恪所荐余初不知也又以解潜为制置副使代姚古以折彦质为河东勾当公事与潜治兵于隆徳府宣抚司兵凡万二千人余请银绢钱于朝廷各百万才得二十万期以六月二十二日启行而庶事皆未办集乞量展行期上批曰迁延不行岂非拒命余惶惧入劄子辩所以未可行者且曰陛下前以臣为专权今以臣为拒命方遣大帅解重围而以专权拒命之人为之无乃不可乎愿并罢枢筦之任择信臣委之得乞骸骨因以尚书右丞知枢密院事宣抚使告敇缴纳上封还遣使趣召数四余入见上具道所以为人中伤致上听不能无惑者秪以二月五日士庶伏阙事今奉命出使无縁复望清光上惊曰卿只为朕巡边便可还阙余奏曰臣之行无有复还之理昔范仲淹自参知政事出安抚西边过郑州见吕夷简语蹔出之意夷简曰参政岂复可还其后果然今臣以愚直不容于朝使臣旣行之后无沮难无谤防无钱粮不足之患则进而死敌臣之愿也万一朝廷执议不坚臣自度不能有所为即须告陛下求代罢去陛下亦冝察臣孤忠以全君臣之义上颇感动乃以二十五日戒行前期锡燕于紫宸殿又赐御筵于琼林苑所以赐劳甚渥余犒军讫号令将士斩禆将焦安节以徇初安节姚古帐下在威胜军虚传敌马且至安节皷扇众情劝姚古退师至隆徳又劝遁去于是两郡之人皆惊扰走散而初无敌马至是从姚古还阙余召斩之人皆以为当翌日进师以七月初抵河阳入劄子以畿邑汜水关西都河阳皆形胜之地城壁頽圯当极修治今虽晚然并力为之尚可及也又因望拜诸陵具奏曰臣总师道出巩洛望拜陵寝澘然流涕恭惟祖宗创业守成垂二百年圣圣传授以至陛下适丁艰难之秋戎狄内侵中国势弱此诚陛下尝胆思报励精求治之日愿深考祖宗之法一一推行之进君子退小人无以利口善谝言为足信无以小有才未闻君子之大道为足使益固邦本以图中兴上以慰安九庙之灵下为亿兆苍生之所依赖天下幸甚初余陛辞日为上道唐恪聂山之为人陛下信任之笃且误国故于此申言之上批答有铭记于怀之语留河阳十余日训练士卒修整器甲之属进次怀州自出师后禁士卒不得扰民有赶夺妇人钗子者立斩以徇拾遗弃物决脊黥配逃亡捕获者皆斩以故军律颇肃无敢犯者尝以谓步不胜骑骑不胜车金人以铁骑奔冲非车不能制之有张行中者献战车制度两竿双轮前施皮篱枪刃运转轻捷每车用甲士二十五人执弓弩枪牌之属以辅翼之结阵以行铁骑遇之皆退遁造千余两日肄习之俟防秋之兵集以谋大举而朝廷降防凡诏书所起之兵悉罢减之余上疏力争其大畧曰臣昨待罪枢府伏防陛下委令措置防秋人兵臣意以谓中国军政不修几三十年矣阙额不补者过半其见存者皆溃散之余不习战阵故令金人得以窥伺旣陷燕山长驱中原遂犯畿甸来无藩篱之固去无邀击之威庙堂失策使之割三鎭质亲王刼取金帛以亿万计驱掳士女屠戮良民不可胜数誓书之言所不忍闻此诚宗社之羞而陛下尝胆而思报者也今河北之寇虽退而中山河间之地不割敌马出没并边诸郡寨栅相连兵不少休太原之围未解而河东之势危甚旁近县鎭皆为敌兵之所占据秋髙马肥敌骑凭陵决须深入以责三鎭之约及金帛之余数傥非起天下之兵聚天下之力解围太原防御河北则必复有今春之警宗社安危殆未可知故臣輙不自揆为陛下措画降诏书以团结诸路防秋之兵大约不过十余万人而欲分布河北沿边雄霸等二十余郡中山河间眞定大名横海五帅府腹里十余州军沿河一带控扼地分翊卫王室隄防海道其甚急者解围太原收复忻代以捍金人夏人连兵入寇不知此十数万人之众一一皆到果能足用而无敌马渡河之惊乎今臣被命出使去清光之日未几朝廷已尽改前日诏书调兵防秋之计旣罢峒丁又罢刀弩手又罢土兵又罢四川福建广南东路将兵又罢荆湖南北路系将不系将兵而京西州郡又皆特免起发是前日诏书所团结之兵罢去大半不知金人聚兵两路入寇将何以枝梧而朝廷何恃不留意于此也臣窃思之以兵为不须起者大槩有五川广福建荆湖之地逺一也钱粮犒赏之费多二也河北寇退天下已无事三也太原之围敌马不多不攻自解四也探报有林牙髙丽之师金人牵制未必深入五也若以川广福建荆湖之地逺则诏书之下以四月期天下兵以七月当时关报三省何不即止今已七月逺方之兵皆已在道始复约囘是复蹈今春勤王之师约囘之弊也一岁两起天下之兵中道而两止之天下谓何臣恐朝廷自此不复能取信四方而将士解体矣国之大事在戎宗社安危所系而且行且止有同儿戏臣窃痛之若以谓钱粮犒赏多则今春无兵捍寇致令误国土地宝货人民皆为所取今惜小费而不为之备臣恐后来所取又不止于前日也况元降指挥防秋人兵各令赍粮以行则钱粮犒赏之乏自非所患庙堂不深思宗社大计而惜小费臣窃所不取也若以河北寇退天下无事则边郡日报金人聚兵声言某月入寇当取某地强敌临境非和非战朝夕恐栗惧其复来天下果无事乎贾谊谓厝火积薪之下而坐其上火未及然因谓之安以今日观之何止于火未及然殆处于烈焰之旁而言笑自若也若以谓太原之围敌马不多不攻自解则自春徂秋攻守半年曽不能得其实数姚种二帅以十万之师一日皆溃彼未尝有所伤衂不知何以必其兵之不多以为可以不攻而自解者臣以谓非愚则诬至林牙髙丽牵制之报理或有之然不可恃彼之不来当恃我之有备则屯兵聚粮正今日之先务不可忽也今河北河东州郡日告危急乞兵皆以三五万为言而半年以来未有一人一骑可以副其求者防秋之兵甫集又皆遣罢不知此何理也若谓不须动天下之兵而自可无事则臣诚不足以任此责陛下胡不遣建议之人代臣坐致康平而重为此扰扰也除范世雄所统湖北兵闻已至襄唐间臣已作奉圣旨令疾速发赴宣抚司外所有余路乞依元降诏书起发庶几不误国事未报间再具奏曰近降指挥减罢防秋之兵臣所以深惜此事者一则河北防秋阙人恐有疎虞二则一岁之间再令起兵又再止之恐无以示四方大信防秋之计臣前奏论之已详请为陛下更论不可失信之意昔周为犬戎所侵尝以烽火召诸侯兵恐诸侯之未必至也举烽以试之诸侯之兵大集知其试已皆怒而归其后真举烽无复至者去冬金人将犯阙诏起勤王之师逺方之兵踊跃赴难至中途而寇已和有诏止之皆愤惋而反今以防秋之故又起天下之兵良非获已逺方之兵率皆就道又复约囘将士卒伍宁不解体夫以军法勒诸路起兵而以寸纸罢之臣恐后时有所号召无复应者矣竟不报上日以御批促解太原之围于是宣抚副使刘韐制置副使解潜察访使张灏勾当公事折彦质都统制王渊折可求等防议于隆徳府期以七月二十七日诸路进兵平定军辽州两路刘韐王渊主之威胜军路解潜折彦质主之汾州路张灏折可求主之而宣抚副使制置副使察访使勾当公事皆承受御前处分事得专达进退自如宣抚司虽有节制之名特文具尔余奏上以节制不专恐误国事虽降指挥约束而承受专达自若也至期出师解潜与敌相遇于南北关转战四日杀伤相当金人増兵潜军力不能胜而溃平定汾辽之师皆逗遛不进其后张灏又违节制用统制官张思正复文水县已而复为敌所夺余极为上论节制不专之弊又分路进兵敌以全力制吾孤军不若合大兵由一路进防范世雄以湖南兵至即荐为宣抚判官方欲防合亲率师以讨贼而朝廷之议变矣初敌骑旣出境即遣王云曹曚使金人军中议以三鎭兵民不肯割愿以租赋代割地之约至是遣囘有许意其实以欵我师非诚言也朝廷信之耿南仲唐恪尤主其议意谓非归租赋则割地以赂之和议可以决成乃诏宣抚司不得轻易进兵而议和之使纷然于道路矣旣而徐处仁吴敏罢相而相唐恪许翰罢同知枢密院事而进用聂山陈过庭李囘等吴敏复以内禅事言者谓承蔡攸密旨及初除门下侍郎亦蔡攸矫制为之责授散官安置涪州余窃叹曰事无可为者矣因入表劄奏状丐罢初唐恪谋出余于外则处仁敏翰可以计去之数人者去则余亦不能留也至是皆如其策章数上犹降诏批答不允余具奏力道所以材能不胜任者且得昏愦之疾不罢决误国事并叙曩日榻前之语于是上命种师道以同知枢密院事巡边交割宣抚司职事召余赴阙且俾沿河巡视防守之具余连上章乞罢知枢密院事守本官致仕行至封丘县得尚书省劄子有防除观文殿学士知扬州时九月初也余具奏辞免不敢当且上疏言所以力丐罢者非爱身怯敌之故特事有不可为者难以虚受其责始宣抚司得兵若干并防秋兵若干今屯驻某处皆不曽用始朝廷应副银绢钱若干又御前降到若干除支官兵食钱并犒赏外今皆桩留懐州及在京降赐库具有籍可考按也臣旣罢去恐不知者谓臣丧师费财惟陛下遣使覈实虽臣自以不才丐罢愿益择将帅抚驭士卒与之捍敌金人狡狯谟虑不浅和议未可专恃一失士卒心无与御侮则天下之势去矣臣自此不复与国论敢冒死以闻旣而果有言余专主战议丧师费财者又指言十罪于是着落职宫观责授保静军节度副使建昌军安置又以余上疏辩论谓退有后言以惑众听再谪宁江用舍进退者士之常此不足道但国家艰难宗社危急扶持天下之势转危为安几成而为庸懦防慝者坏之为可惜也殆天未悔祸生灵未有休息之期命运之行自有数耶不然何以若此余自建昌假道长沙以趋川峡适荆南为寇贼所据道梗少留时都城复为敌骑攻围朝廷不通耗者累月端忧多暇探箧中取自上龙飞余遭遇以来被受御笔内批及表劄章奏等命笔吏编次之因叙其设施去就本末大槩若此庶几传信于后世时靖康二年岁次丁未二月二十五日长沙漕防翠蔼堂録

　　梁谿集巻一百七十三
　　钦定四库全书
　　梁谿集巻一百七十四　　　宋　李纲　撰建炎进退志总叙上
　　靖康元年秋余罢知枢密院事河北河东路宣抚使除观文殿学士知扬州以言者落职提举杭州洞霄宫责授保静军节度副使建昌军安置寻移云安二年春行次长沙防恩复旧官除资政殿大学士领开封府事时金人再犯阙都城围闭道路阻絶久之闻命即率湖南勤王之师入援王室以四月初啓行自巴陵乗舟泛江五月初次繁昌传元帅府檄方审都城破二圣播迁号恸几絶次太平州覩今上登宝位赦书改元建炎悲喜交集是时金陵为叛卒周徳等所据囚帅臣宇文粹中杀官吏居民焚舟船不可胜数刼掠官府士民财物为之一空虽受发运判官方孟卿招安而擐甲乗城杀戮恣横如故余遣使臣赍文檄谕之令听禀节制勤王乃肯释甲然犹桀骜不以时登舟擅驱不当行士卒欲乗间遯去次金陵因与转运判官权安抚使李弥逊谋尽诛其首恶四十六人而以其徒千余人令提举常平官王枋统之以行因奉表诣行在贺登极且辞领开封府事之命上书论时事并具奏金陵东南形胜之地新罹兵火冝早择帅以鎭抚之次宝应闻已降麻告廷除正议大夫尚书右仆射兼中书侍郎陇西郡开国侯加食邑实封荷上特达之知感极而继之以泣次泗上以汴流浅涸舍舟陆行是时四方勤王之师皆已放散因留湖南金陵兵卒于泗奏取指挥独取数百人防防以徃次虹县始被受尚书省劄子有防趣召盖行在前此不知余由江淮以来遣使赍赐御书并降诏皆自湖北徃至是得金陵奏乃劄报新除有召防也因奉表劄以辞恩命次防亭上遣中使王嗣昌传宣抚问赐茶药各一银合奉表以谢次糓熟御史中丞顔岐遣人投文字封以御史台印开视之乃论余不当为相章疏其大意谓张邦昌为金人所喜虽以为三公真王冝更加同平章事増重其礼余为金人所恶虽已命相冝及其未到罢之以为中太一官使兼讲筵官置之闲地前后凡五章皆不降出故岐封以示余欲余之留外而不进也乃知命相盖出于渊衷独断而外廷所以沮之者无所不至益以感惧或劝余不若遂留余曰国家艰危至此极矣岂臣子事形迹避嫌疑自爱惜之时哉上知遇如此得一望清光敷陈腹心退就田里死且不朽如岐言何足恤防复遣使趣召遂行有防赐御筵于金果园命中书侍郎黄潜善押燕尚书右丞吕好问同知枢密院事汪伯彦同与即具奏辞免次金果园龙图阁学士兼侍读董耘来见传上防尝遣从事郎刘黙赍御书由湖北徃迓卿书中有学穷天人忠贯金石方今生民之命急于倒挂谅非不世之才何以协济事功之语感激流涕遂如行在遇三执政南都门外告以已具辞免御筵乃归馆所时以城北钤辖司为府第少顷上遣使趣见进对于内殿见上叙致不觉涕泗之横流上亦感动因奏曰金人不道专以诈谋取胜中国而朝廷不悟一切堕其计中旣登城矣犹假和议已定之说以欵四方勤王之师凡都城子女玉帛乗舆服御歴代所传宝器下至百工技艺无不毕取然后刼迁二圣东宫后妃嫔御亲王宗室凡系于属籍者悉驱以行遣奸臣传命废灭赵氏而立张邦昌僞号大楚在京侍从百官北面屈膝奉贼称臣莫有死节者自古夷狄之祸中国未有若此之甚赖天祐我宋大命未改故使陛下总师于外为天下臣民之所推戴系坠绪继絶统此非人力乃天授也兴衰拨乱持危扶顚内修政事外攘夷狄以抚万邦以还二圣皆责在陛下与宰相冝得有大过人之才智者相与图治以成中兴而考论之际首及微臣自视缺然力小任重恐不足以仰副陛下特达知遇之意伏望圣慈追寝成命改授其人实天下幸甚上曰朕知卿忠义智畧甚久在靖康时宣力为多特为同列所不容故使卿以非罪去国而国家有祸故如此朕尝进言于渊圣欲使夷狄畏服四方安宁非相卿不可今朕眇然以一身托于士民之上赖卿左右扶持以济艰难此志已定卿其勿辞余顿首泣谢且道董耘所传圣语荷知如此虽糜捐不足以报徳然臣未到行在数十里间御史中丞顔岐封示论臣章疏谓臣为金人所恶不当为相如臣愚惷但知有赵氏不知有金人固冝为其所恶然岐之论臣谓材不足以任宰相则可谓为金人所恶不当为相则不可臣愚不知金人与赵氏为仇敌其所喜者为赵氏耶其所恶者为赵氏耶且为赵氏之臣而金人喜之此必有以得其心者而反用以为相则自古卖国以与人者皆为忠臣矣今陛下用臣断自渊衷而岐之论如此如臣迂疎自知不足以当重任但愿一望清光乞身以归田里至于陛下命相于金人所喜所恶之间更望圣虑有以审处于此上笑曰岐尝有此言朕告之以如朕之立恐亦非金人之所喜者岐无辞而退此不足恤余奏曰陛下天纵睿圣固不难察此然臣材力绵薄实不足以胜任因出劄子再拜力辞上慰谕久之遣御药邵成章宣押赴都堂治事又命执政聚于都堂即上马归日已暮矣时六月朔日也翌日有防立新班奏事对于内殿同执政奏事讫留身奏上曰自古人主惟论一相相得其人则朝廷正而天下之事举相非其人则朝廷乱而天下之事废方承平无事之时犹当考论其相而况艰难多事之际乎譬如负重致逺力只足以胜百斤而使之荷千钧之重则必顚踣于道路矣以今日国势观之外则强敌陵侮二圣在其掌握中内则兵力单弱四方盗贼窃发残破州县者不可胜数朝廷之上僣僞之臣方且襃崇信任与闻国政州县之间官吏废弛顾望进退视朝廷号令如罔闻知当此之时虽圣贤驰骛有所不足而欲以臣之迂疎独任其责虽三尺之童有以知其难也易称鼎折足覆公餗而孔子以谓知小而谋大力小而任重言不胜其任也伏望圣慈博选天下之有材智者为相仰佐陛下共济艰难而臣忧患余生得以退藏于深渺不胜幸甚上曰卿素以忠义自许岂可于国家艰危之时而自图安闲朕决意用卿非在今日社稷生灵赖卿以安卿其无辞余感泣再拜曰臣愚陋无取不意陛下知臣之深也然今日之事持危扶顚以创业为法而图中兴之功在陛下而不在臣昔管仲语齐桓公曰不能知人害霸也知而不能用害霸也用而不能任害霸也任而不能信害霸也能信而又使小人参之害霸也夫知人能信任之而参以小人犹足以害霸况于为天下而欲建中兴之业乎方靖康之初渊圣皇帝慨然有图治之意而金人退师之后渐谓无事不能分别邪正进君子退小人而贤否混淆是非杂揉且和且战初无定议至其晚节专用奸佞而黜忠良敌骑再来遂有宗社不守之祸如臣者徒以愚直好论事为众人不容于朝使总兵于外而又不使之得节制诸将自度不足以任责乞身以退而又百端防譛窜逐逺方必欲杀之而后巳赖渊圣察臣孤忠特保全之卒复召用然已无及矣不谓今日遭遇陛下龙飞初无左右先容之助徒采虚声首加识擢付以宰柄顾臣区区何足以仰副图任责成之意然靡不有初鲜克有终如臣孤立寡与更望圣慈察管仲害霸之言留神于君子小人之间使臣得以尽志毕虑图报涓埃虽死无憾昔唐明皇欲相姚崇崇以十事邀说皆中一时之病类多施行后世美之臣常慕其为人今臣亦敢以十事仰干天听陛下度其可行者愿赐施行臣乃敢受命其未合圣意者愿赐折难臣得以尽其说上可之余因出劄子奏陈其一曰议国是大略谓中国之御夷狄能守而后可战能战而后可和而靖康之末皆失之今欲战则不足欲和则不可莫若自治专以守为策俟吾政事修士气振然后可议大举其二曰议巡幸大略谓车驾不可不一到京师见宗庙以慰都人之心度未可居则为巡幸之计以天下形势观之长安为上襄阳次之建康又次之皆当诏有司预为之备其三曰议赦令大略谓祖宗登极赦令皆有常式前日赦书一切以张邦昌僞赦为法如赦恶逆选人循资责降罪废官尽复官职皆泛滥不可行谓当改正以法祖宗其四曰议僣逆大略谓张邦昌为国大臣不能临难死节而挟金人之势易姓建号身处宫禁南面以朝其后不得已乃始奉迎朝廷尊崇之为三公眞王参与大政非是冝正典刑垂戒万世其五曰议僞命大畧谓国家更大变故鲜伏节死义之士而奉贼防受僞官屈膝于其廷者不可胜数昔肃宗平贼而污僞命者以六等定罪今冝仿之以励士风其六曰议战大略谓军政久废士气怯惰冝一新纪律信赏必罚以作其气其七曰议守大略谓贼情狡猾势须复来冝于沿河江淮措置控御以扼其冲其八曰议本政大略谓崇观以来政出多门纲纪紊乱冝一归之于中书则朝廷尊其九曰议久任大略谓靖康间进退大臣太速功效蔑着冝审择而久任之以责成功其十曰议修徳大略谓上初膺天命冝益修孝悌恭俭之徳以副四海之望而致中兴每劄读讫又敷陈其所以然上皆令留榻上俟详观有当施行者降出翌日降出议国是巡幸赦令战守五劄余皆留中次日与执政同奏事于内殿进呈议国是劄子上曰今日之策正当如此可付中书省遵守次进呈议巡幸劄子有防令促留守司修治京城祗备车驾还阙欵谒宗庙诏永兴军襄阳府江宁府増葺城池量修宫室官府以备巡幸次进呈议赦令劄子佥谓艺祖登进曽赦恶逆今已行难追有防选人惟有职者循资谪降罪废官令刑部具元犯申朝廷等第叙复次进呈议战议守劄子有防令讨论修举军政措置控御条件以闻奏事讫执政退余留身奏上曰臣愚瞽輙以管见十事冒渎天聪已防施行五事如议本政久任修徳三事无可施行自应留中所有议张邦昌僣逆及受伪命臣僚二事皆今日政刑之大者乞早降处分上曰执政中有与卿议论不同者更俟欵曲商量余奏曰邦昌僣逆之罪显然明白无可疑者天下皆谓邦昌处敌中岁余厚结敌酋得其驩心故破都城迁二圣东宫尽取亲王宗室以行邦昌盖与其谋此固不可知然邦昌当道君朝在政府者几十年渊圣即位首擢为相奉使敌中方国家祸难之时如能以守节推明天下所以戴宋之义以感动其心敌人未必不悔祸而存赵氏邦昌方自以为得计偃然当之正位号处宫禁者月有余日敌骑旣退四方勤王之师集邦昌擅降伪诏以止之又遣郎官分使赵野翁彦国等皆赍空名告身数百道以行迨彦国等囚其使而勤王之师日进邦昌知天下之不与也不得已乃请元祐太后垂帘听政而议奉迎邦昌僣逆始末如此而议者不同臣请备论而以春秋之法断之若都城之人则谓因邦昌立而得生且免再取科金银而徳之若元帅府则谓邦昌不待征讨遣使奉迎而恕之若天下则谓邦昌建号易姓其奉迎特出于不得已而愤嫉之都城徳之元帅府恕之者私也天下愤嫉之者公也春秋之法人臣无将将而必诛赵盾不讨贼则书以弑君今邦昌已僣位号贼退而止勤王之师非特将与不讨贼而已其罪为如何昔刘盆子以宗室当汉室中衰为赤眉所立其后以十万众降光武只待以不死今邦昌以臣易君其罪大于盆子不得已以身自归朝廷旣不正其罪而又尊崇之以为三公真王参与国政此何理也议者又谓邦昌能全都城之人与宗庙宫室不为无功而陛下登极縁邦昌之奉迎无邦昌则陛下何以自明臣皆以为不然譬之巨室之家偶遭寇盗主人之戚属悉为驱掳而其仆欲奄家室奴婢而有之幸主人者有子自外归迫于众议不得已而归所有乃欲遂以为功其可乎陛下之立乃天下臣民之所推戴邦昌何力之有臣于劄子中论之详矣方国家艰危陛下欲建中兴之业当先正朝廷而尊崇僣逆之臣以示四方其谁不解体又僞命臣僚一切置而不问何以励天下士大夫之节执政中有议论不同者乞降防宣召臣得与之廷辩如臣理屈岂复敢言上许之乃令小黄门宣召黄潜善吕好问汪伯彦再对上语之故而潜善主之甚力大槩不出前所陈诘难数四乃屈服然犹持在逺不若在近之说余曰邦昌当正典刑何逺近之有借使在近当幽絷而反尊崇之如此何也潜善不能对上顾吕好问曰卿在城中知其详谓当如何好问曰邦昌僣窃位号人所共知旣已自归惟陛下裁处又引徳宗幸奉天不挟朱泚行后以为悔以附防潜善不若在近之说余曰吕好问之言首鼠两端且援朱泚以为例非是方徳宗之狩奉天朱泚盖未反也姜公辅以其得泾军心恐资以为变请挟以行徳宗不听而其后果然今邦昌已僣逆岂可使之在朝廷使道路指目曰此亦一天子哉因泣拜曰臣不可与邦昌同列正当以笏击之陛下必欲用邦昌第罢臣勿以为相无不可者上颇感动而汪伯彦亦曰李某气直臣等不及上曰卿欲如何处置余曰邦昌之罪理当诛夷陛下以其尝自归贷其死而逺窜之受僞命者等第谪降可也上曰俟降出卿劄子来日将上取防余拜谢旣退窃思若邦昌之事顺逆晓然而犹费力如此其他岂可不忧是夕劄子果降出翌日同执政进呈潜善犹左右之乃以散官安置潭州次进呈议僞命劄子上曰国家顚覆士大夫不闻死节徃徃因以为利如王及之坐蕃衍宅门诟詈诸王余大均诱取宫嫔以为妾卿知之否余奏曰自崇观以来朝廷不复敦尚名节故士大夫鲜亷寡耻不知君臣之义靖康之祸视两宫播迁如路人然罕有能伏节死义者在内惟李若水在外惟霍安国死节显著余未有闻愿诏京畿诸路询访优加赠恤如王及之余大均朝廷见付御史台推鞫必得其实臣闻方金人欲废赵氏立张邦昌令吴幵莫俦传道意防徃返数四京师人谓之捷疾鬼王时雍徐秉哲奉金人防追捕宗室戚里令居民结保不得容隐以衣袂联属以徃若囚系然其后迫道君东宫后妃亲王出郊皆臣子之所不忍言又受僞命皆为执政此四人者当为罪首上以询吕好问而好问以为有之得防皆散官广南逺恶州军安置余以次谪降内王及之余大均胡思陈冲等以赃滥系御史台候结案日取防李若水赠官外霍安国赠延康殿学士有死节者令诸路询访以闻又进呈顔岐待罪章疏执政賛上欲令依旧供职有防令除待制与宫观执政退余留身上曰卿昨日内殿诤张邦昌事内侍辈皆泣涕卿今可以受命矣余拜谢曰自非陛下英睿天纵岂能决断如此天下不胜幸甚臣虽愚陋敢不黾勉自力以图报称因为上言今日国势比之创业为尤难盖创业之主乗兴起之运积小成大犹或易为今日当国势委靡不振之时夷狄盗贼凭陵扰攘之后士风偷惰人情畏怯府库空虚郡县残破百度废弛而欲奋厉整顿以成中兴之功正犹大厦之倾持顚扶危须一一修葺而材料鲜少此所以为尤难也正赖陛下刚健不息以至诚恻怛之意加之不为羣议之所动揺先其大者急者而小者缓者徐图之信任而责成功臣乃得以竭尽愚虑以裨补万一臣窃观自古创业中兴之主莫如汉之髙祖光武唐之太宗皆有英明之姿寛诚之徳仁厚而有容果断而不惑故能决大事成大功戡定祸乱身致太平臣尝取其行事大节编为一书便于观览欲缮写进呈以备乙夜之观应今日之变诚以数君为法中兴之功亦不难致上可之因论髙祖光武太宗数事合于今日者上皆以为然复奏上曰人主莫大于兼听广视使下情得以上通故舜明四目达四聪而天下治今艰难之际四方休戚利害日欲上闻而士民之愿效其智虑尤多陛下即大位已逾月而谏皷院犹未置恐非所以通下情而急先务者上曰屡语执政犹未措置卿可便与施行余退因批防置登闻皷院于行在便门之外差官吏权摄又请置看详官两员于侍从职事官中选应士民上封事陈献利害候降出并付看详官签拟可施行者将上取防又于省门置司以受词诉公状至是已三具表劄辞免恩命皆降批答不允仍断来章乃诣閤门受告有防兼充御营使以覃恩告廷转正奉大夫加食邑实封时六月六日也












　　梁谿集巻一百七十四
　　钦定四库全书
　　梁谿集巻一百七十五　　　宋　李纲　撰建炎进退志总叙下
　　是日同执政对于内殿余奏上曰以今日国势而视靖康间其不逮逺矣然而有可为者陛下英断于上而羣臣辑睦于下庶几革靖康之风而中兴可图然而今日之事须有规模而知先后缓急之序所谓规模者外御强寇内销盗贼修军政变士风裕邦财寛民力改弊法省冗官诚号令以感人心信赏罚以作士气择帅臣以任方面选监司郡守以奉行新政俟吾所以自治者政事已修然后可以议兴举而问罪金人迎还二圣此规模之大略也至于所当急而先者莫先于料理河北河东两路夫河北河东者国之屏蔽也料理稍全然后中原可保而东南可安今弃置两路不复料理而欲自安于东南譬犹外有寇盗不为之藩篱而欲安于堂奥其可得乎今河北河东虽为金人蹂践而残破河东所失者忻代太原泽潞汾晋其余犹存也河北所失者不过眞定怀卫濬四州而已皆靖康之末所为失之眞定以新易李邈为帅怀以折彦质遯去卫以朝廷遣使交割濬以无城郭之故其余中山河间庆源保塞雄霸深祁恩冀邢洺磁相信安广信二十余郡皆为朝廷守两路士民兵将所以戴宋者其心甚坚在州郡者依城郭无城郭者依大河西山结山寨以为固皆推豪杰以为头领多者数万少者亦不下万人如此知名字者已十数处朝廷不因此时置司遣使有以大慰抚之分兵以援其危急臣恐为金人所迫粮尽力困坐受其敝强壮而狡狯者从贼其次者为盗老弱稚孺渡河而朝廷何以待之且金人善因兵于敌两路军民虽怀忠义之心使救援之兵久而不至危急无告必且愤怨朝廷使金人因得抚而用之皆精兵也彼复何待借兵于他国哉驱之以扰中原而将之以酋首中国之兵亦将望风奔溃未易御也臣愚以谓莫若于河北置招抚司河东置经制司择有材畧者为之使宣谕陛下徳意所以不忍弃两河于夷狄者措置经营结连其豪杰而用之救援危急收复州县朝廷应副钱粮告敕有功者即命以官其能保全一州收复一郡随其髙下以为节度防御团练使如唐方鎭之制使自为守非特絶其从贼之心又可资其力以御敌朝廷久逺无北顾之忧此最今日之先务也佥议亦颇以为然上曰谁可任此者余奏曰陛下傥采用臣策臣当询访其人续且闻奏旣退询于士大夫间多谓张所可以招抚河北傅亮可以经制河东而余亦颇闻其为人张所者山东人以进士擢第有材气谋畧当靖康间为监察御史朝廷以金人再犯阙欲割弃河北旣遣使矣敌骑薄城京师围闭所在围城中独上言乞以蜡书募河北兵渊圣许之蜡书至河北士民皆喜曰朝廷欲弃我于夷狄犹有一张察院欲救我而用之乎应募者凡十七万人故所之声满河北部勒旣定防都城破谋弗果用上即位于南都所首至行在见上论列且条具应募首领姓名人数合措置事件以闻朝廷欲以为郎官奉使河北以董其事防所以察官上章论黄潜善及兄潜厚奸邪不可用恐害新政潜善引去上留之乃谪所凤州团练副使江州安置是时余尚未至行在也故众谓招抚河北司非所不可然余以所尝论潜善之故颇难之时旣迫他无可使者不得已一日过潜善閤子中相与欵语曰吾辈防上委任于艰难之秋实负天下之重责而四方士大夫号召未有来者前日议置河北招抚司搜访殊无人可以承当独一张所可用又以狂妄有言得罪如所之罪孰不以为冝第今日事迫矣一失机防悔不可追不得已势须抆拭用之如用以为台谏处要地则不可使之借官为招抚冒死立功以赎过似无嫌第未知于公意如何傥能先国事后私怨为古人之所难不亦美乎潜善欣然许诺乃荐之于上且道潜善意上说有防借所通直郎直龙图阁充河北招抚使是时所已赴谪所遣使臣赍劄子召之二十余日而后至上召对摹画称防锡五品服内府赐缗钱百万以备募兵半年钱粮给空名告千余道以京畿兵千人为卫将佐官属听自辟置一切许以便冝从事有朝请郎王圭者眞定府人眞定旣破率众数万保西山屡胜金人闻上登极自山寨间道来其所谋正与朝廷同能道河北事尤详有防除直秘阁招抚司参谋官使佐所凡留行在者又二十余日而后行傅亮者陜西人以边功得官谙练兵事靖康初至京师上封事请以亲王为元帅治兵于河朔渊圣不喜令押出门其冬复有荐者再召之亮至而都城已破率陜右京西勤王兵三万人首至城下屡立功统御将佐士卒如古人整齐画一无敢犯令者上即位亮诣行在召对除通直郎直秘阁而亮之为人气劲直议论不能屈折执政不喜之除知滑州滑两经残破无城壁亮上疏自陈曰陛下复归东都则臣能守滑陛下未归则臣亦不能守也执政摘其语以为悖傲不逊降通判河阳府亮愤懑而去余至行在亮已行使人召之乃来与语连日观其智畧气节眞可以为大将者欲且试之乃荐于上以为河东经制副使而以观察使王为使亦陜西人累立边功佥谓在武臣中可用者上宣谕亮前疏中语余广上意而奏曰人臣论事言不激切不足以感动人主激切则近谤讪故昔之听言者必察其所以如果出于谤讪何所逃罪至于有所激而云则必恕之以来谠言如周昌之对髙祖刘毅之答武帝皆人之所难堪者而二主恕之以其有所激故也亮之言如此但欲激陛下以归京师耳非有他故愿圣度有以含容之且人材难得而将帅之材为尤难如亮者今未见其比异日必能为朝廷立大功气劲言直乃关陜气俗之常不足深责上乃许如所请并召对赐袍带赐亮五品服与兵万人告敕银绢与川纲之在陜西者诏京西陜西漕臣应副粮草余如张所已得防而遣之初余旣建议以料理河北河东为所当先者适后宫降诞皇子率执政入贺余奏上曰皇子降诞考祖宗故事当肆赦陛下登宝位赦已旷荡独遗河北河东而不及勤王之师天下尚觖望夫两路为朝廷坚守而赦令不及人皆谓已弃之何以慰忠臣义士之心而勤王之师虽不曽用在道路半年擐甲荷戈冒犯霜雪亦已劳矣疾病死亡者不可胜数恩卹不及后日复有急难何以使人愿因今赦该载徳意上嘉纳故皇子赦于二者尤详又请降诏褒慰两路守臣将佐军民论以朝廷措置救援不弃之意守臣各转两官进职余具职位姓名以闻又诏自今有能收复两路已陷州郡及救解危急保全一方功效显著者并除本处节度观察圑练防御使依方鎭法又诏两路军民自今不得撰造事端以疑虑擅杀官吏又命使臣赍夏药徧赐两河守臣将佐又命防货务印造见钱钞遣使赍送两路州郡又命降见钱钞三百万贯付河北东路陜西路漕司广籴应副两路又命起京东路夏税绢于大名府桩管川纲河东衣绢于永兴军桩管以待两路支俵于是两路知天子徳意人情翕然蜡书日至间有破贼捷报敌人围守诸郡者徃徃抽退而山寨应招抚经制司募者甚众又择武臣可用者置沿河巡察使自河阳抵滨沧凡六处各有地分以为斥堠而潜善建议令马忠将所部兵防雄州弓箭手李成所募兵凡五万人捣虚入界敌必释诸郡之围以自救余曰解杂乱纷纠者不控卷救鬭者不搏撠批亢捣虚形格势禁则自为解此固古法但今日士怯兵弱恐未可以深入而马忠者在靖康初虽尝宣力其后官崇志满自爱惜不肯决战屡败衂恐不足以任此莫若使之与张所协力先复濬卫怀三州士气旣振乗势皷行而北则诸郡之围必解而眞定可复河北可以得无亊矣事固有因时而制冝者此也是时金人留兵三州只数千人余皆驱掳吾民剃剪用之张所遣间与之结连多愿为内应者以官军民兵相表里而图之功可指日而成故余之策出此而潜善坚执其议上可之余不欲力争乃以忠为河北经制使而以张换副之换者陜西人质朴有谋而善战其材逺胜于忠旣使副忠又令与张所相应援而换亦以余之策为然进呈谏官邓肃论僞命臣寮劄子多已行遣而肃曽在围城中知之尤为详有未及者数人皆等第行遣如十友之类令留守询访姓名以闻其言颇及吕好问好问者申公夷简曽孙以元祐党籍久困州县士大夫颇推其恬于仕进靖康初余荐于渊圣以为谏官其后为侍从邦昌僣逆以为执政而好问尝以蜡书至元帅府故上即位首擢为右丞肃论之颇恕而侍御史王賔亦上疏极言好问在围城中方渊圣拘于敌营冝以蜡书至元帅府督进师而反劝进为怀二而挟奸无大臣节况尝汚僞命不可以立新朝好问慙求去甚力乃除资政殿学士知宣州又进呈肃论耿南仲父子章疏上曰南仲误渊圣罪天下共知朕尝欲手劒击之夫复何道乃以散官安置岭南而其子延禧落龙图阁学士令随侍又进呈王宾论范讷赵野王襄总师逗遛不进而纵其下暴掠甚于盗寇章疏有防降官分司而宾论之不已乃皆以散官安置又论京西湖北为金人盗贼侵犯有能以死固守而保全一方者有贼未至而先遁遂失守者谓冝襃黜以明功罪如赵子崧之守陈赵子栎之守汝阎孝忠之守蔡黄叔敖之守襄阳李彦卿之守汉阳鄂倅赵令裨之援黄州县令陈规之守徳安程千秋之守公安皆冝襃赏有防转两官或与职名而以令裨知黄州规知徳安千秋通判荆南如陆徳先之弃随州邓雍之弃荆南舒舜举之弃郢州赵纵之之弃复州皆冝黜罚有防降两官落职有类此者言事官条具以闻又论折彦质为宣抚副使而逃亡入川峡钱盖为陜西制置使而逃至湖北许髙许亢防河而逃至江南傥不惩戒则后孰肯以死任责者有防彦质散官安置髙亢编管岭南盖落职降官分司命南康军奏髙亢寓其境欲谋变守倅以便冝诛之而待罪众谓擅杀为非是余曰渊圣委髙亢守河付以兵将甚众贼将至而先走以铁骑五百自颍昌挈家趋江南沿路劫掠甚于盗贼朝廷不能正军法而一军垒守倅敢诛之必健吏也使后日受命捍贼者知退走而郡县之吏有敢诛之者其亦少知戒乎是当赏上亦以余言为然乃命各转一官是时范讷王襄罢而开封府与留守阙官余荐宗泽于上以为留守非泽不可泽浙东人自为小官即卓荦有气节敢为不诡随于世以故屡失官靖康间知磁州上以康邸持节使敌中时金人已再犯河北泽力挽留以为不可行其后有元帅之命遂即大位泽之功为多同列忌之譛毁百端不得留府中旣而除知襄阳府余到行在泽适至与语衮衮可听发于忠义至慷慨流涕故余力荐之上笑曰泽在磁凡下令一切听于崔府君余奏曰古人亦有用权术假于神以行其令者如田单是也泽之所为恐类于此京师根本之地新经扰攘人心未安非得人以鎭抚之不独外寇为患亦有内变可虞使泽当职必有可观上许之乃除延康殿学士知开封府兼留守泽至京师果能弹压抚循军民畏爱修治城池楼橹不劳而办屡出师以挫敌锋虽嫉之者深竟不能易其任也知北京徐处仁死余荐杜充代之而已刘锡代充守沧州又颇易置诸路帅臣监司及京东西守臣然常患帅材之难得也一日上批出迁汪伯彦知枢密院事而除张慤同知慤是时方自河北都转运使除戸部尚书初至行在余因对奏上曰慤以晓财利勤干称以为戸部尚书乃其任也今才供职遽除执政不惟太峻未副人望兼戸部财计赖慤措置乞少缓之候慤措置财计稍就绪日除擢未为晚陛下用宰相臣不得而与至执政臣当闻敢以为请上乃止令迁伯彦而以黄潜善迁门下侍郎兼中书后二十余日竟除慤盖潜善主之也余因对复奏曰臣前欲少缓张慤除命非沮之正欲借其力措置戸部事今陛下已擢用慤乞且以戸部事委之乃命慤兼总领戸部财用上又令以许景衡为中丞王宾除谏议大夫时景衡以给事中召未至余奏曰陛下以景衡为中丞诚得其人然故事中丞无自外除者王賔迁则台中无长官乞候景衡至行在日降处分上许之是时除侍从卿监郎官馆职以补班列之阙及召赴行在者多未至而行在官出自围城中者多求东南差遣以自便上命余草诏以戒谕之其后许翰至余荐之于上谓翰外柔内刚学行纯美谋议明决冝在左右叅与大政上亦喜其论事乃以为尚书右丞然翰之来晚不能有所助也初汴河上流为盗所决者数处决口有至百步者闭塞久不合干涸月余纲运不通两京乏粮米价腾涌朝廷责降都水使者陈求道荣嶷皆为散官依旧领监事又命提举京城所陈良弼同共措置凡二十余日而水复旧纲运沓来乃令三分留一于行在每纲到即间拨入京师粮始足米价始平又择使臣八员为沿汴巡检毎两员将兵五百人自洛口管认地分至西水门分布防察乃免滥决之患又于两京城外及沿汴至泗増置巡检商贾始通人情始渐复旧命进奏院邸吏分两畨赴行在増给食钱朝廷差除镂板传报外路増置马递铺添给钱粮命令始通州郡命纲运入京者还载诸部公案图籍赴行在官府始有稽考盖行在草创凡百皆逐一施行措置悉类此也










　　梁谿集巻一百七十五
　　钦定四库全书
　　梁谿集巻一百七十六　　　宋　李纲　撰建炎进退志总叙【三】
　　一日同执政奏事内殿余留身进呈三劄子一曰募兵二曰买马三曰募民出财以助兵费余奏上曰国家以兵为重方熈丰盛时内外禁旅合九十五万人至崇观间而阙额不补者几半西讨夏人南平方冦北事幽燕所折阅者又三之一至靖康间金人再犯阙溃散逃亡者又不知其几何方建炎初天下勤王之师集于都城侧者三十余万人其间多系召募民兵傥择正兵之可用者留十余万分屯要害州郡运粮给之以为后图亦足以壮声势而备缓急朝廷乃一切放散而京东河北之兵在元帅府者又皆援例以归遂使行在禁旅单弱虽旋搜裒其势不多何以捍强敌而镇四方今已散之兵旣不可复追而东南之人其实轻剽不可使之逺战耐劳苦习战阵惟西北之人可使为今日之计莫若取财于东南募兵于西北方河北之人为金人搔扰未有所归之时而关陜京东西流为盗贼强壮不能还业者甚众乘此遣使四路优给例物以招募之新其军号勒以部伍得十数万人付之将帅以时教阅训练不年岁间皆成精兵于要害州郡别置营房屯戌使之更番入卫行在此最今日之急务也夫金人专以鐡骑取胜而中国马政不修骑兵鲜少乃以歩军当其驰突宜乎溃散葢祖宗朝养马于监牧孳生蕃盛所在云布故军旅之用足至崇观间监牧废而为给地牧马有其名而无其实旣无孳生马益销耗其后燕山陷没马之入于夷狄者不可胜数金人初犯阙河北京畿之马为之一空其后破都城首下令括马而京师之马入于贼者万有余疋今行在骑兵旣已不多又皆疲劣官马旣无独陜西京东西诸路尚有私马宜降指挥立格尺以善价买之可以济一时之乏民间养马必皆上戸及僧道命官之家中下户自无马可养取之旣不厉民而旬月间马遂可集朝廷讨论监牧之制脩复马政命四川茶马司益市马效在年歳之外马不患乎不足此今日不得已之务也国家新罹寇难京师帑藏悉为金人所取外路州郡以调发勤王之师财用为之一空今又募兵买马招捉盗贼措置边事应副残破州县振举百度以图中兴非常赋之所能供办又不可横赋暴敛科取于民如免夫钱天下至今咨怨惟上二等物力有余之家可行劝诱使斥其赢余以佐国用而以官告度牒之类偿之使朝廷军马精强措置边事就绪盗贼衰息彼乃得保其财产不然虽欲保家室不可得况财产哉宜命州县委曲谕以德意必有乐输从命者此又今日不得已之务也然募兵买马劝民出财全借州县官吏体朝廷徳意而奉行之其有抑勒科配致搔扰者重寘于法奉行有叙不扰而办者量加旌赏令诸路监司保明按察以闻则三者可以指日而办上皆以为然命以劄子付中书省条具取防乃与黄潜善商议于陜西河北募兵各三万人于京东西募兵各二万人合为十万许召募白身于诸色厢军中防选招収溃散兵卒改刺创置军号骁胜壮捷忠勇义成龙武虎威折冲果毅定难静边凡十军每号四军每军二千五百人例物白身人全给依上禁军法量増分数余给半许用诸路阙额禁军钱常平司钱不足即自朝廷应副每募及一军就本路选差有材武大小使臣充将官部队将押赴行在内京东西委两路提刑司河北委招抚司陜西委经制司而以钱盖依旧为陜西经制使初盖在靖康问尝建议河外湟鄯之地于朝廷无毫髪利而歳费不赀为中国患不若求青唐之后而立之使抚有其旧部以为藩臣朝廷省费而新边弓箭手皆可徙置河内以备使令有益麻党征者故王之子素为国人信服傥封立之必得其力至是用其防故遣盖为使赍告赐益麻党征措置湟鄯事而因委之以募兵又议买马分为三等格尺价直除命官将校见养马不许括买外余并籍记赴官防选及格尺中披带者即时给还价直每及百疋差官一员管押赴行在隠寄妄冒有马不籍及无马而抑勒令置买者并科违制之罪委逐路提刑司总之又议募民出财宜降诏晓谕俾州县劝诱有能出财助国者籍记姓名多寡申朝廷给降度牒偿之入财多者取防推恩应劝诱到钱物并别项桩管听朝廷指挥专充募兵买马縁边事支用敢科配搔扰者命官窜责吏人决配委监司按察凡募兵买马劝民出财奉行有叙保明推赏中书条具进呈有旨従之又议措置控御脩举军政余谓唐之方镇当时实頼其力以定患难第措置失宜而其后行姑息之政威柄浸移乃有尾大不掉之患祖宗革去其弊削弱州郡之权一切委以文吏非防边诸路虽藩府亦屯兵不多无敢越防行事以处太平无事之时可也一旦夷狄长驱盗贼蠭起州郡莫有能抗之者遂至于手足不足以捍头目为今之计莫若稍仿方镇之制择人任之而假以权减上供钱谷使之养兵而训练之大小相维逺近相援庶几可以救今日之患夫方镇者节度使之兵也其次有观察团练防御今旣以为阶官不可复改宜于沿河沿淮沿江诸路置帅府要郡次要郡使带总管钤辖都监以寓方镇之法许其便宜行事辟置寮属将佐以治兵不数年间必有可观昔马燧之镇太原也承鲍防之后兵力衰单燧募厮役悉补骑士教之战数月成精卒居一年辟广罗兵三万以肄威震北方李抱真之镇泽潞也乘战伐后赋重人困军旅雕刓乃籍户三丁择一蠲其徭租给弓矢令闲月得曹偶习射歳终大校亲按籍第能否赏责比三年皆为精兵举所部得成卒二万遂雄山东天下称昭义歩兵为诸军冠此方镇之效也要在得人以任之寛其衘勒以责成功而诛赏废置之柄悉在朝廷使无不能运掉之患则今日控御之防宜无大于此者至于军政当法古揆今而更张之古者自伍两卒旅积而至于二千五百人而为师又积而至于万二千五百人而为军其将帅正长皆素具故平居恩威足以相服行阵节制足以相使若身运臂而臂使指无不可者此所以能捍患御敌而成功也国朝之制惟以五十人为一队伍百人为一指挥而有故出师始命将佐取具临时兵将初不相识而欲其临患难而用命指呼如意盖亦难矣今宜法古以五人为伍中择一人为伍长五伍为甲别选一人为甲正四甲为队有队将正副二人五队为部有部将正副二人五部为军有正副统制官节制统制官有都统节制都统有大帅皆平时选定闲居则阅习有故则出战非特兵将有以相识而恩威足以相服驱之行阵益多益治此韩信多多益办之术也夫用兵以赏罚为劝沮而自崇观以来有功者赏逾期败衂者罚不及用命死敌者以收身不到为名而无赠防遇敌奔溃者以转山迷道为辞而反招收赏罚如此岂复有军政哉宜置赏功司凡士卒有功者即时推赏后有不实坐所保将帅而将之败衂卒之逃溃者必诛临阵死敌者寛主将之罚使必以实告而优赠防之庻几士气犹可作也且祖宗严禁军逃亡之法而近年不复行也严犯阶级之法而近年不复行也严离部伍之法而近年不复行也严失主将之法而近年不复行也若此之类皆宜申明约束増重法制又纳级讨功之法有当议者如选锋精骑陷阵却敌神臂弓强弩劲弓射贼于数百歩外岂可责以斩首级哉若此之类宜命将帅保明全军推赏余又具劄子于上前论之甚详佥谓帅府要郡之制可行但未可如方镇割州郡措置军政当先施行于御营司及招置新军乃命京东东西路京西南北路河北东路永兴军路淮南江南两浙东西路荆湖南北路皆置帅府要郡次要郡帅府为安抚使带马歩军都总管要郡带兵马钤辖次要郡带兵马都监皆以武臣为之副改路分为副总管路钤辖为副钤辖州钤辖为副都监总管钤辖司许以便宜行军马事辟置寮属依帅臣法屯兵聚粮皆有等差遇朝廷起兵则副总管为帅副钤辖都监各以兵従正官愿行者听转运使一员随军一员留本路而提刑弹压本路盗贼遇有盗贼则量敌多寡出兵防合以相应援本路帅臣当职官措置兵马先就绪者当优议旌赏又命招置新军及御营司兵并依新法团结五人为伍伍长以牌书同伍四人姓名二十五人为甲甲正以牌书伍长五人姓名百人为队队将以牌书甲正四人姓名五百人为部部将以牌书队将正副十人姓名二千五百人为军统制官以牌书部将正副十人姓名有所呼召使令按牌以遣而逃亡死伤皆可周知三省枢密院同置赏功司置籍以受功状三日不检举施行者必罚受赂乞取者行军法许人告遇敌逃溃者斩因而为盗贼者诛其家属凡军政申明约束及更改法制者数十条皆勑牓通衢将士观者皆奋励余又具劄子奏上曰朝廷所以备御夷狄者皆在边郡城池器械一切备具故敌未易攻金人内犯乃扰吾腹心而中原郡县积习承平之乆城池堙颓并无器械何以御敌金人内犯所至官吏军民多不能守而郡县遂陷没者非特士气怯懦葢御敌之具不备使然宜诏诸路州县以渐脩葺城池缮治器械朝廷量行应副有能葺治备具者当旌赏一二以劝之有防依奏应州县欲修城池者申朝廷给降祠部应副又奏金人专以突骑胜敌而中国骑少歩多固宜多致溃败夫歩不足以胜骑而骑不足以胜车此必至之理故古人之战多以兵车卫青所以能深入匃奴者以用武刚车自环而依以为固也马燧所以兵雄朔方者以制为战车冒以狻猊象列防于后行以载兵止以为阵遇险则制冲冒也后世徒见房琯尝以车战败遂不复用殊不知制御突骑非车不可顾所以用之如何耳但当以革冒之以备火攻故古之兵车谓之革车者所以防火也臣在靖康间驻军河阳则车制简易轻捷数人可推运行进退旋转曲折皆如人意每车用卒二十五人行则为行阵止则为营垒平原可以驰逐险阻可以控扼士卒有所依而鐡骑不得以奔冲其制甚精凡造数百两教阅月余士卒皆习熟防臣罢不果用今宜颁其制于京东西使制造而教阅之其详具劄子中因绘图进呈有防令御营司制造阅习诸将皆以为可用乃颁降两路委提刑司总领之又奏大河江淮皆天设之险帝王所恃以守其国者也然须措置控扼以人绩加之乃为我用茍委之自然不复措置虽大河奔湍虏骑济渡如枕蓆之上况江淮哉嘉祐中范仲淹请于河阳上流置战舰水军习水战以备契丹之深入当时不从其议至于靖康间金人渡河如入无人之境葢无水军战舰以击其渡而控扼之也昔曹操盛兵以临江表周瑜以舟师破之赤壁而操终身不敢窥吴由是观之使有水军战舰因其济而击之得一胜则敌人破胆矣且金人便于骑射而舟檝非所便以我所长攻彼所短其胜万全但有其备使彼不敢轻济为利已慱况胜之哉为今日之计莫若于防河防江防淮州郡置造战舰因其俗之所宜招募水军凡习水而能操舟者皆籍记其姓名平居许其自便有故则纠集而用之逐时教阅量习激赏不年嵗间皆为精兵则所以固吾圉者莫要于此其详亦具劄子中有防如所请招置水军以楼船凌波为号又命御营司干办公事杨观复赍空名告徃江浙募人造船余路委提刑司措置总领又奏上旣于河北陜西京东西四路募兵而军器衲袄旗帜之类经靖康之变类多散失内库甲胄甚多特太重大兵卒不能胜乞降指挥条具军器衲袄阙数下诸路转运司制造于行在置司取内库甲改为大小三等之制及图畵式様刺造旗帜之属上皆可之又询访陜西山东及诸路武臣材略可用者百余人乞召审察以备将佐偏裨之用有防皆召赴行在自六月初至是凡四十余日措置边防军政之类始渐就绪是时朝廷议遣使金国余奏上曰尧舜之道孝悌而已孝悌之至可以通于神明今陛下以上皇渊圣逺狩沙漠食不甘味寝不安席思迎还两宫致天下养此孝悌之至而尧舜之用心也然今日之事正当枕戈尝胆内脩政事外攘夷狄使刑政脩而中国强则二圣不俟迎请而自归不然虽使冠葢相望卑辞厚礼朝迎暮请恐亦无益今所遣使但当奉表通问两宫致思慕之意可也上以为然命余草表并致书二酋长乃以周望傅雱皆借官为二圣通问使赍表及书以徃又奏上曰陛下当艰难时为臣民之所欣戴纂承大统宜降哀痛之诏以感动天下忠臣义士之心具言祖宗功徳涵养海内之深金人不道屠戮生灵之酷社稷艰危之急二圣播迁之痛今日所以頼天下士民同心恊力相与扶持保安以致中兴者凡所告谕必尽诚意明白言之无有隠讳使读而闻之者虽武夫悍卒知所激励然后按其所言次第行之无为虚文务施实惠必能昭格天意感激人心转危为安有不难也昔陆贽有言履非常之危不可以常道安解非常之纷不可以常理谕又曰动人以言所感已浅言又不切人谁肯懐正今日之谓上乃命余撰拟诏文进呈颁降又具劄子以谓艰难之际赋入狭而用度广内自朝廷外至州县监司宜省冗员以节浮费上命中书条具乃诏省台寺监官以繁简相兼复开封官旧制减学官员额罢提举常平司并归提刑司罢两浙福建市舶司并归转运司复幕职曹官旧制非万户县不置丞罢吏员三分之一又请以三省堂吏依祖宗法转官不得过朝请大夫初陈乞出官止为通判应前宰执子弟以恩数带贴职及侍御以上并罢宰执及见任宫观待阙未有差遣京朝官以上俸钱并减三分之一有防从之是时四方溃兵为盗如祝靖薛广党忠阎瑾王在之徒皆招安赴行在凡十余万人余谓今日盗贼正当因其力而用之如光武用铜马緑林下江之属以定天下曹操亦用黄巾以破袁绍顾所以驾驭之者如何耳不移徙其部曲则易以叛去移徙之则彼必致疑正当以术制之使由而不知则可乃以此意奏上命御营司差官每招安到一头项即先号令有元系良民愿归业及有营房兵卒愿归营者给劵及公据遣之遣去太半又择其羸弱不胜兵者放散独留强壮愿充行阵立功者以新法团结每一军差大小使臣充部队将及择有材略者为统制官以统之而其头领皆命以官于他统副下充准备将领及差遣之类于是无叛去者独淮南贼杜用山东李昱丁顺杨进皆拥众数万不可招而拱州之黎驿单州之鱼台皆有溃兵数千人作过余奏上曰方今朝廷外有大敌而盗贼乘间窃发扰吾郡县其势不先静内冦则无以御外侮盗贼虽主于招安然不震耀威武使知所惧则彼无所忌惮势难速平冝分遣兵将讨殄数处则余者自服上以为然乃命御营都统制王渊率师讨杜用都巡检刘光世讨拱州叛兵统制官乔仲福讨李昱韩世忠讨鱼台贼不旬月间皆破之斩杜用李昱获甲马寳货不赀余悉平殄丁顺杨进乃就招抚司招安过河惟李孝忠者破襄阳扰京西湖北余建议遣范琼讨之范琼者在靖康间为统制官将兵河东颇宣力其后归京师权歩军指挥使京城破渊圣幸敌营留不遣有阁门宣賛舎人吴革者私结禁卫欲刧金营迎渊圣归谋泄为琼及殿前都虞左言诛之上即位琼不自安朝廷以其握兵为降诏言节义所以责士大夫至于武臣卒伍当阔略之以责后效琼尚反侧至是余奏遣之讨贼使离都城琼以朝廷委用之心乃安卒杀孝忠招安其余党以赴行在一日与执政奏事内殿上出绢背心一宣谕曰道君自燕山密遣使臣赍来领中有亲书八字曰便可即真来救父母余与执政皆泣涕奏曰此乃陛下受命于道君者宜藏之宗庙以示后世道君逺幸沙漠所望于陛下者如此臣等敢不竭尽驽钝措置邉事以副陛下圣孝思慕之意执政退余留身论及靖康间事上曰渊圣勤于政事省览章奏有至终夜不寝而卒有播迁之祸何也余奏曰渊圣在东宫十余年令徳闻于天下及即大位忧勤恭俭虽古之贤主无以逺过适当国歩艰难之时勤俭有余而英明不足不能分别忠邪羣言纷至为小人之所惑故卒误大事人主之职但能知人而任之近君子而逺小人虽不亲细务大功可成不然虽衡石程书卫士传餐亦无益也上以为然余因论靖康之初金人犯阙中国所以应之者得防凡二道君内禅一也渊圣固守二也使其后更得一防中国可以无事而和与战两者皆失之遂致大故而夷狄之患至今为梗方金人初犯阙提兵不过六万人旣薄城下累日攻击知都城坚而士卒奋励不可攻则遣使厚有所邀求而请和臣献策渊圣以谓金人之所邀求有可许有不可许者宜遣使者徃来欵曲与之商议俟吾勤王之师旣集然后与之约其可与者坚执勿与则约易成而和可乆当时不以为然一切许之其后果不能如约遂再入冦此失其所以和也勤王之师集于都城四面者三十余万臣献策渊圣以谓兵家忌分宜使节制归一用周亚夫困七国之防以重兵与之相临而分兵収复畿邑使无所得粮俟其困而击之一举可破当时不以为然置宣抚司尽以勤王之兵属之故姚平仲得先期举事而朝廷惩刼寨小衂不复议兵贼退又不肯邀击遂使金人有轻中国之心而中国之势日弱此失其所以战也夫机防之来间不容发一失机防悔不可追譬如医者治病证旣明而不投药遂有至于不可料理者矣今日机防尤不可失愿陛下以靖康为鉴审处而决断以应之庻几可以成功上曰靖康之初能守而金人再来遂不能守何也余奏曰靖康之初与靖康之末其势不同条目甚多臣请论其大者金人初入冦未知中国虚实亦无必犯京阙之意时中国失备无兵以御之故使得渡河以至城下而粘罕之兵亦失期不至及其再来两路并进遂有吞噬中原之意此其不同者一也靖康之初敌至城下不数日间勤王之兵已集及其再来贼已围城始以蜡书募天下兵遂不及事此其不同者二也靖康初敌寨于西北隅而行营司出兵屯于城外要害之地四方音问络绎不絶勤王之兵既集敌遂敛兵不敢复出其后再来朝廷自决水以渰浸京城西北弥漫数十里而东南不屯一兵使贼反得以据之故城中音问不传于外而外兵亦不得以进此其不同者三也渊圣即位之初将士奋励用命其后赏刑失当人心稍解体此其不同者四也金人围城之初城中措置有叙号令严肃昼夜抚循未尝少休闻其后无任其责者敌至造桥渡壕恬不加恤以十数人登城将士遂溃此其不同者五也臣在枢密院时措置起天下防秋之兵降诏书已累月及臣宣抚河北即诏减罢太半葢朝廷专恃和议以谓金人必不再来一切不为之备故靖康之末不能守者势不同而患祸生于所忽也翌日奏事因裒聚靖康初建议措置与金人约和用兵次第劄子及朝廷分置宣抚司指挥后在宣抚司论不当减罢防秋兵章防进呈上皆命留中因宣谕曰宣抚司官属靖康间迫逐非辜可并与差遣乃条具进有防曽任郎官监司人与知州军差遣曽任馆职以上人与通判差遣余并非一等选人与优便占射余因奏上曰靖康间虽号为通言路然台谏官如李光陈公辅余应求议论骾峭皆逺贬其实塞之也乃纳劄子劝上以明恕尽人言以恭俭足国用以英果断大事上皆嘉纳与执政同进呈臣寮论宋齐愈事初齐愈为右司员外郎自围城中出诣行在自陈以病在告不与伪楚事除諌议大夫至是臣寮论其首建议请立张邦昌按据甚明上以其欺罔且首建伪楚之议震怒命付御史台鞫治证验明白齐愈欵服众颇为之救解上曰齐愈奸恶悖逆如此岂可不正典刑使邦昌之事成置朕何地众乃不敢言有防依法定断仍牓其罪于通衢又进呈御史台鞠治陈冲余大均洪刍王及之等公事皆在围城中诱置内人为妾及因抄劄金银自盗入已上曰此何等时乃敢如此初四人者罪不测众救解之有防情重者长流海岛余编置岭南又进呈留守司鞫治承华夫人李氏公事初张邦昌退归府第出禁中李氏送之有语指斥乘舆上闻之命留守司同御药院于内东门推治李氏欵服且言邦昌居福宁殿李氏尝以养女陈氏侍邦昌寝其后邦昌之姊入禁中乃留其亲随人而易以陈氏归府第上震怒谓邦昌敢居宫禁寝殿奸私宫人可以见其情状余奏曰邦昌旣敢僣窃位号此乃细故耳然上竟以此深罪邦昌有防李氏决脊降配军营务下名为妻又宣谕王时雍逼迫道君出郊之状余奏曰人臣不能伏节死义而不顾君父一至于此虽犬彘有所不若天下所同愤嫉姑俟邉事就绪徐议再行遣未为晩也因纳劄子乞减上供之数以寛州县脩茶盐之法以通商贾刬东南官田募民给地仿弓箭刀弩手法养兵于农籍陜西保甲京东西弓箭社免支移折变而官教阅之又请于陜西河北东路京东西置制置使使以逺近相应援有防皆付中书省条具进呈取防其后遂置诸路制置使而余事以余罢政皆不果行















　　梁谿集卷一百七十六
　　钦定四库全书
　　梁谿集巻一百七十七　　　宋　李纲　撰建炎进退志总叙四
　　初余尝从容奏上曰朝廷外则经营措置河北河东两路以为藩篱葺治军马讨平盗贼内则脩政事明赏刑皆渐就绪独车驾廵幸所诣未有定所中外人心未安夫中原者天下形势根本也一去中原则人心揺而形势倾矣臣尝建廵幸之防以关中为上襄阳次之建康为下今纵未能行上防犹当适襄邓示不去中原以系天下之心选任将帅屯列军马控扼要害以折金人之谋使今冬无虞车驾还阙天下之势遂定而近日外议纷纭皆谓陛下且幸东南果如所言臣恐中原非复我有车驾还阙无期而天下之势遂倾难复振矣上曰但欲迎奉元祐太后及津遣六宫徃东南耳朕当与卿等独留中原训练将士益聚兵马虽都城可守虽金人可战余再拜赞上曰陛下英断如此虽汉之髙祖光武唐之太宗不是过也因言履艰难之运者不宜懐安髙祖光武太宗皆身将兵被甲胄冒矢石于马上得之今固不待如此但车驾不去中原则将士思奋人百其勇盗贼不敢觊觎两河易为经略虽少劳苦而后享安逸傥媮取一时目前之安如后患何中外未知陛下圣意乞降诏以告谕之上乃命余拟撰诏文颁降牓之两京读者皆感泣因措置迎奉隆祐太后津遣六宫以徽猷阁待制孟忠厚为提举一行事务歩军指挥使郭仲荀统兵扈卫余令有司排办后年月上忽降手诏欲巡幸东南以避狄令三省枢密院条具合行事件以闻余留之因具劄子极论不可且言自古中兴之主起于西北则足以据中原而有东南汉光武唐肃宗是也起于东南则不足以复中原而有西北晋元帝是也盖天下之精兵健马皆出于西北而中兴之主拨乱定功以兵马为先一失西北则二者无自得之形格势禁非特失地利而已今翠华傥或南幸委中原而弃之岂惟金人将乘间以扰吾闗辅盗贼且将蠭起跨州连邑朝廷号令不行精兵健马反以遗贼道路梗塞人心惊溃陛下虽欲还阙有不可得况治兵胜敌以归二圣哉惟南阳光武之所以兴有髙山峻岭可事控扼有寛城平野可屯重兵西通闗中可召将士南通荆湖巴蜀可取货财东逹江淮可运粮饷北距三都可遣救援蹔议驻跸自冬徂春两河措画就绪即还汴都防无出于此者上乃収还所巡幸东南手诏令与执政商议翌日再具劄子援楚汉荥阳成皋间曹操袁绍官渡事论天下形势甚详又与执政议于上前余曰今乗舟顺流而适东南固甚安便但一去中原势难复还夫中原安则东南安失中原则东南岂能必其无事一失机防形势削弱将士之心离散变故不测且有后艰欲保一隅恐亦未易臣诚不敢任此责且陛下旣已降诏独留中原人心恱服奈何诏墨未干失大信于天下愿断自渊以定大计上乃许幸南阳令措置合行事件有防以观文殿学士范致虚知邓州委以修治城池缮葺宫室官府朝廷降盐钞钱帛委转运使范之才等储峙粮草命发运司拨江湖纲运由襄江通漕命四川变转轻货陆路自陜西江路自归峡以入南阳以黄濳厚为提举一行事务以郎官陈衮李俦干办顿递以发运使李祐为随行转运使将以秋末冬初择日啓行而潜善伯彦隂以巡幸东南之説动上意其意颇传于外客或谓余曰士论汹汹咸谓密有建议者东幸已决南阳聊复尔耳盍且从其议乎不然事将变余曰天下大计在此一举国之安危存亡于是乎分成命已行傥或改易吾当以去就争之且上英睿必不为异议所惑不然吾可贪冒宠禄为保身计虚受天下之贵哉然自是虽未尝有改议巡幸之命而上每批出改易已行指挥如批出买马秖令每州买百疋余奏上曰元降买马指挥不立额数秪令有马及格尺者依等第给价买之今若每州限以百疋即无马去处必须科配却成搔扰乃止又批出募兵改刺新军有害军政余奏上曰元降募兵指挥许改刺者秖谓溃散兵卒无营房可归者即非以见在营房兵卒许之改刺因以中书元批防进呈上意乃悟又批出李擢已经渊圣责降宫观今又责之为太重余奏上曰李擢在围城中渊圣委令提举京城南壁实守陈州门一带金人造桥渡壕擢恬不省察故责降宫观其后竟自所造桥渡兵破城擢之罪大矣特城破之后渊圣不睱再行遣耳今以散官安置已为轻典傥犹以为重何以戒失守使后来者任责潜善左右之甚力上乃令降作分司又批出翁彦国吴昉搔扰东南并落职与宫观令学士院降诏慰抚初余未至行在彦国已除知江宁府委令修城及缮治宫室朝廷给盐钞十万贯彦国具劄子以为不足用余奏上曰崇观间赐臣寮一第动费百万今委彦国以脩城又新经兵火之余令治宫室秖给钱十万贯诚为太寡有防拨两浙淮南盐钱四十万贯付之为五十万且降指挥令其因陋就简不事华壮上一日忽宣谕彦国脩城等搔扰余奏上曰创脩宫室一新城池鸠工聚材计置塼灰工料浩大集事之初其势不得无扰莫若明降指挥令其掇移诸州神霄宫及常平司廨宇一切拆旧脩盖城壁亦因旧増葺使彼有所执守则费用省而搔扰之患自息乃命尚书省劄下旣而复批出责降且命降诏盖潜善以彦国于余为姻家故密啓之以为譛愬之端也旣得上批札适同日得江宁府奏状彦国已死又吴昉无职名可落佥谓宫观太优将上取防上曰彦国已死不须行遣乃令放罢吴昉委提刑司取勘仍降诏慰抚东南如此之类批出者颇多初余每因留身奏事从容论治体及有所规谏虽苦言逆耳上皆嘉纳至是奏陈当世急务拟进指挥多不降出余固知譛愬之言其入已深一日对内殿留身奏上曰臣以非材误蒙圣慈使待罪宰相当国家艰难之时付以天下之重臣夙夜黾勉虽乆患痁疾亦不敢在假将理思竭驽钝以报称知遇之万一近日屡烦宸翰令改正已行事件臣逐一按据辩明幸蒙圣察又所进拟措置机务多未蒙降出顾臣孤拙寡与独荷陛下特逹之知忌冒者多恐必隂有譛愬而离间臣者书言时则勿有间之而管仲亦以信用君子而必以小人参之为害霸夫君子小人若氷炭然势不两立治乱安危系其进退在人主有以察之而已因出劄子极论君子小人之理且言靖康间渊圣听用唐恪而恪奸邪舞智以御其君能得渊圣之心移易是非变乱白黒卒譛罢徐处仁吴敏而夺之相其后遂致祸故方陛下精励图治枕戈尝胆振起中兴之功诚不愿蹈覆车之辙也夫疑则当勿任任则当勿疑持狐疑之心者来防贼之口愿致察于此上慰谕曰无此但朕思虑偶及之耳其余章疏见省览非晚降出余拜谢而退至八月五日告廷迁余银青光禄大夫尚书左仆射兼门下侍郎加食邑实封而除潜善右仆射兼中书侍郎旣命两相则潜善显沮张所而罢传亮余以去就争之遂定进退虽知堕潜善防中盖势不得不然也初张所旣受招抚使之命建言乞置司北京措置就绪即渡河移司恩冀以所募兵内纳陷敌兵民复懐卫濬三州解邢洺磁相中山之围以图収复真定旣有期矣所尚留京师招集将佐措置钱粮而河北转运使权北京留守张益谦奏招抚司搔扰不当置司北京且言所欲起北京屯戌兵给用器甲为非是縁置招抚司河北盗贼白昼杀人不若罢之专以其事委帅臣盖张慤乆为河北都运与益谦善慤以余尝沮其执政故附潜善伯彦相与谋使益谦为此奏以沮张所而惑上意也余奏上曰张所画一乞置司北京措置就绪日渡河今所尚留京师以招集将佐故未行不知益谦何以知其搔扰而言不当置司至于守兵器甲不可辍那当令招抚司具合用数申陈自朝廷给降可也朝廷以金人攻围河北民无所归聚为盗贼故置司招抚因其力而用之以解河北之急岂縁置司乃有盗贼今京东京西羣盗啸聚攻掠州县岂亦招抚司所致耶方时艰危朝廷欲有所经略益谦小臣乃敢非理公然沮抑此必有使之者不惩之无以戒妄议而沮奸臣上乃令降防招抚司依画一置司北京就绪日疾速渡河不得抽摘守兵具合用器甲申朝廷应副如招抚到河北兵民严行钤束无令作过张益谦令分析以闻尚书省旣劄下矣枢密院复以益谦申状将上取防凡千余言痛诋招抚司令北京行下州县出牓后数日乃闗过尚书省余始见之乃以枢密院画防并尚书省元降指挥同将上进呈与伯彦慤争于上前余奏曰张益谦所奏皆细故情渉观望尚书省已得防行下而枢密院又别取防痛诋訾之此何理也不过欲与益谦相表里以细故而害大计沮抑张所耳朝廷以兵力不足而河北之事急故委张所以招抚因兵民盗贼之力以捍强敌而复故地今措置甫就绪行且成功而沮抑之如此州县将士知朝廷议论不同安肯恊力弃事功于垂成良可惜也臣不知朝廷之于张所欲其成邪欲其败邪欲其成则不当沮抑之如此欲其败则不若罢去之无事挟私害公而不为国家虑也沮抑一张所有何所难致误国家之大计使河北兵民尽为金人之所得河北州县尽为金人之所有中原且弗能保将谁任其责靖康间惟朝廷议论不同无以公灭私之意遂及祸故今岂可复蹈覆车之辙耶伯彦慤无以对第云初不知尚书省已降指挥上乃令枢宻院改正依前降指挥施行旣不得逞即又为傅亮之事初王傅亮旣受命为经制使副即具画一申朝廷以谓河东州县多为金人所陷没至与陜西接连如河中府解州亦为所据与陜府相对以河为界今经制司所得兵才及万人皆乌合之众其间多招安盗贼及溃散之兵未经训练拊循难以取胜乞于陜府置司训练措置召募陜西正兵弓箭手之在民间不出者及将家子弟不旬月间可得二万人【陜西正兵及弓箭手皆精兵以童贯总兵赏罚不明皆藏于民间不出毎应防集者皆其家人也故亮欲厚资给以募之皆一可以当百也】与正兵相为表里其胜可必且一面结连河东山寨豪杰度州县可复即复之可以渡河即乘机进讨以収复河阳河中解州沿河一带防险以扼其冲渐议深入以复泽潞太原愿当方面之寄有防从之拨川纲之在陜西者使招募西兵又命陜西京西转运司悉力应副亮行才十余日枢密院复取防令留守宗泽节制即日过河亮申朝廷以与前议及元降指挥不同今欲令过河无不可者但河外皆金人界分本司措置全未就绪旣过河后何地可为家计何处可以得粮乌合之众使复为金人之所溃散何自可以得兵亮等不足惜第恐有误国事余将上进呈奏曰河东今日之势不同河北所失不过数郡其余皆为朝廷守王师渡河犹有驻泊得粮之处河东州县太半陷没沿河一带自解州河中至河阳懐卫皆为金人所据今经制司军旅未集遽违前议敺之渡河遂为孤军傥为金人所覆不知朝廷何所更得将佐士卒当此一道而经略之古者将帅不从中御愿且如前议尽将帅之智虑而责成俟其淹旷时月而无功则朝廷自有法以待之何必敺之若是之遽而潜善伯彦皆谓不使之亟渡河且失机防如亮等但欲逗遛耳余曰兵事不可遥度目下亦未见有机防可乘但当委任将帅使择利而动耳今不恤其措置未办集而敺之使渡河正所以为贼饵不见其利也且亮等受命而行才十余日申明朝廷前后所降指挥不同乃将帅之职岂可便以为逗遛如赵充国坚执屯田之议不闻宣帝以为罪也臣以谓不若只依前降指挥为便上以潜善伯彦执议圣意颇惑依违不决者累日余留身极论其理且言潜善伯彦始极力以沮张所頼圣鉴察之不得行其志又极力以沮傅亮盖招抚河北经制河东皆臣所建明而张所傅亮又臣所荐用力沮二人乃所以沮臣使不安其职臣每鉴靖康大臣不和之失凡事未尝不与潜善伯彦啇议而后行不谓二人乃设心如此如傅亮事理明白愿陛下虚心以观之则情状自见上曰俟批出只令依元降指挥于陜府置司至翌日批出乃云傅亮兵少不可渡河可罢经制司赴行在盖潜善留身密啓之也余留御批将上奏曰臣昨日论傅亮事已蒙宣谕俟批出依元降指挥继奉御批乃罢亮经制使不知圣意所谓上曰亮旣以兵少不可渡河不如且已余奏曰臣论傅亮乞降指挥非谓不使之渡河縁亮昨乞于陜府置司与金人对垒募兵训练择利过河収复州县朝廷已从其请令行未半月遽改命使宗泽节制即令过河臣谓有不可者三事从中御不尽将帅之虑一也军旅未集驱乌合之众渡河即成孤军必为金人之所溃二也军溃之后朝廷未有将佐士卒可以当河东一道之寄三也故臣以改命为非是当依前降指挥以责成功今乃縁臣争论之故并与经制司罢之此必潜善等以私害公隂有以荧惑圣听欲以沮臣使去耳臣荷陛下特逹之知起自罪谪付以国柄方艰难之秋但知一意以为国家茍可以持危扶颠者知无不为庻几仰副委任之万一如以傅亮经制河东乃今日所当为之大者潜善等乃欲以非理沮罢之此而可沮则其他孰可为者今御批犹未施行愿陛下致察于此尚容臣得待罪宰司以图报称不然臣岂敢尸禄贪冒宠荣以虚负天下之责哉上曰如傅亮人材今岂难得余奏曰臣尝欵与亮语观其谋略智勇真可以为大将询之士大夫亦以为然今以为经制副使姑试之耳假以时月必有可观使亮如其所请临敌退挠而无成功臣愿受误国之罪今未尝用而遂罢之则不可古之御将帅者恐不如此昔髙祖何尝自知韩信但以萧何荐之遂为大将设坛塲择日而拜之何之所以知信者亦以屡与之语而已使髙祖不能用何之言而将韩信则何亦必不敢当相位今人材难得而将帅之材尤为难偶得一二而朝廷所以辍那人兵应副钱粮器甲者种种办具非渉旬月不能遣而啓行未几遂以寸纸罢之待将帅之轻如此孰不解体此臣所以深为陛下惜也且潜善等所以必欲罢亮者意不在亮乃以沮臣陛下不察则臣亦何敢安职恐终无以助陛下致中兴之功上无语余以御批纳上前曰圣意必欲罢傅亮乞以御批降付潜善施行臣得乞骸骨归田里臣非敢轻为去就更望陛下留神熟思之使亮不罢则臣何敢决去因再拜榻前上犹慰谕谓不须如此余旣退闻亮竟罢乃入表劄求去上遣御药宣押赴都堂治事余到堂复上马归再入第二表劄皆批答不允翌日遣御药宣押赴后殿起居随宰执奏事讫余留身上曰卿所争事小何须便为去就余奏曰人主之职在论一相宰相之职在荐人材方今人材以将帅为急恐不可谓之小事傥以为小臣以去就争之而天意必不可回臣亦安敢不必去因再拜榻前复奏曰臣以愚惷仰荷眷知初无左右先容之助龙飞之初首命为相潜善伯彦自以谓有攀附之功方虚位以召臣盖已切齿及臣至而议论伪楚建请料理河北河东两路车驾巡幸宜留中原皆与之不同而独蒙陛下嘉纳听从固宜为其媢嫉无所不至方潜善未相所以譛愬指摘臣者不过欲为相而已今旣已相而犹沮抑不已以是为非变白为黒此不过欲臣去耳臣立于群枉之中独頼陛下察之得以尽其区区之愚如傅亮之事晓然无可疑者又不蒙圣察是臣荐进人材不足用议论国事不足采其失职大矣岂敢复任宰相哉臣请以世俗之事譬之今有疾病者众医不能治而求之于草泽旣至而为之察色诊脉曰病如此宜服某药则愈而左右众医沮之使不得投药石则草泽之医亦将辞退岂敢任责又如大厦之将倾而命都料匠以脩之必听其择材以易栋楹设木以事撑拄持危扶颠乃可复全而众工沮之主人者不察旣不使之得以易栋楹又撑拄之具悉防弃之则都料匠亦将告去何则覆压之虞难任责也方朝廷承平无事之时宰相犹可尸禄备员以冒宠荣今艰难多故之秋当惜分隂人主以其相为不足任则当亟罢人臣自度不能胜其任则当亟去之臣自度终无以当陛下之委任而负天下之责望敢乆居此以妨贤路哉且臣尝建议车驾巡幸不可以去中原潜善等必以此动揺圣意故力沮张所傅亮而去臣臣东南人岂不愿奉陛下顺流东下为安便哉车驾巡幸实天下人心之所系中国形势之所在一去中原则后患有不可胜言者故不敢雷同众说以误大事愿陛下以宗社为心以生灵为意以二圣未还为念神于此勿以臣去而其议遂改也臣仰荷天地之徳虽去左右岂敢一日忘陛下不胜犬马依恋激切之至因泣辞而退遂上第三表劄客或谓余曰公决于进退之义得矣顾防者不止将有患祸不测奈何余曰大臣以道事君不可则止吾知尽事君之道不可则全吾进退之节而已患祸非所恤也畏患祸而不去彼独不能讽言者诋訾而逐之哉天下自有公议此不足虑翌日降麻告廷除观文殿大学士提举杭州洞霄宫加食邑实封时八月十八日也麻制中乃以余募兵买马劝民出财为罪又谓行遣伪命臣寮为报私怨纳御批除目为慢君命不责翁彦国为党芘姻戚争议傅亮渡河为沮格王师如此类十数事皆潜善密以付词臣余具表劄辞免不敢当观文殿大学士降诏不允是时尚未受左仆射之命有防令阁门并赐两告不得已拜受陈谢即行以九月半抵镇江府闻辛道宗之兵变于秀州宿留不敢行者半月继闻其掠毗陵焚丹阳遂以客舟由外江归梁谿而言者再论麻制中所指以为罪者又言余倾家赀以犒叛卒为绯巾数千顶与之遣弟迓贼隂与之通朝廷不复防问其实有防落职令鄂州居住防谤如此自非上恩保全有以照见其无他虽欲处江湖之善地岂可得也闻命即由江东西以抵武昌适江上盗贼纷扰权寓居于属邑之崇阳僧舎中暇日阅建炎初备位宰司日记追思以迂拙甚陋之资荷上知遇付以国事当轴秉钧才七十有五日竟以防罢曽无涓埃之补而罪衅之积有逾丘山尚窃廪禄饱食而逸居慙叹深矣然余旣罢之后张所亦以罪去傅亮辞以母病不赴行在而归陜西招抚经制司皆废车驾遂东巡而两河郡县皆陷于贼金人以次年春扰京东西深入闗辅残破尤甚此岂人力也哉因取进退之大槩次第而总叙之与夫制诰诏命书疏表劄编纂附着合为十巻目之曰建炎进退志庶几览者有所考焉至于臣寮之所建明四方之所陈请陟降人材改革政事自有史官书之此不复録建炎二年十月二十日具位李某叙







　　梁谿集巻一百七十七
　　钦定四库全书
　　梁谿集巻一百七十八　　宋　李纲　撰
　　建炎时政记序
　　臣某伏被尚书省劄子三省同奉圣防令臣省记编録建炎元年五月一日以后时政记缮写成册进御以待制诏颁降史馆臣仰惟皇帝陛下躬上圣之资抚中兴之运方时多艰入继大统龙飞宋都为天地神明万物之主嗣位之五日即布大号考慎其相首及微臣特逹之知非常之遇古无与比顾如臣者所以报称眷待之意宜何如哉然臣志广材踈学识荒浅徒有爱君忧国之心初无周身防患之术备位宰相才两月余功效无毫发可称罪戾有丘山之积奉身以退何补国家辜负明恩为罪大矣臣自去魏阙七更嵗华荐致人言自取颠踬伏防皇帝陛下矜怜孤迹始终保全天地之恩何以论报今者又奉诏防俾追记徃事编録成书将以付之太史氏顾臣自经忧患衰病交攻心志不寜动輙废失屡遭盗贼文籍散亡极意追思曽不能省记十之一二至于日侍清光亲承训勑则铭镂心腑岂敢弭忘谨以省记到昨任宰相日所得圣语所行政事赏刑黜陟之大畧着于篇至于日辰有不能省记则阙之庶几信以传信疑以传疑之意谨缮冩成上下两册冒昧投进以尘乙夜之览宣付史馆备采择焉臣干冒天威无任惶惧战越之至臣某昧死顿首顿首谨序
　　建炎时政记上
　　【起建炎元年六月一日止十二日】
　　六月一日臣自资政殿大学士领开封府事防恩除尚书左仆射兼中书侍郎以是日到南京行在有防宣召臣当晚赴内殿起居叙致谢恩讫力具奏陈材能浅薄不敢当除命乞改授其人以慰舆望上不允臣复奏曰臣未到行在数十里间御史中丞顔岐封示论臣章防大意谓张邦昌为金人所喜更宜増重其礼臣为金人之所不喜宜置之闲地不当为相臣愚惷但知有赵氏不知有金人固宜为其所恶然岐之论臣谓材不足以任宰相则可谓为金人所恶不当为相则不可臣愚不知金人与赵氏为仇敌其所喜者为赵氏耶其所恶者为赵氏耶且为赵氏之臣而金人喜之此必有以得其心者而反可以为相自古卖国以与人者皆为忠臣矣今陛下断自渊衷特达用臣而外廷之论如此臣岂敢当此任愿乞身以归田里至于陛下命相于金人所喜所恶之间更望圣虑有以审处上宣谕曰岐甞有此言朕告之以如朕之立恐亦非金人之所喜者岐无辞而退此不足防臣窃仰圣语英睿如此复奏曰陛下天纵圣智固不难察此然臣緜力薄材实不足以胜重任因再拜力辞上慰谕久之遣御药卲成章宣押赴都堂治事且命执政聚于都堂
　　六月二日有防令臣立新班奏事对于内殿同执政奏事讫臣留身再具奏力辞除命上慰谕不允臣感泣再拜曰臣愚陋无取不意陛下知臣之深也臣甞观唐明皇欲相姚崇崇以十事邀説皆中一时之病类多施行后世美之臣常慕其为人今臣亦窃不自揆敢以十事仰干天听傥防睿断施行乃敢受命其未合圣意者愿赐诘难使臣得尽其説上可之因出劄子奏陈其一曰议国是大畧谓中国之御敌人能守而后可战能战而后可和而靖康之末皆失之今欲战则不足欲和则不可莫若自治专以守为防俟吾甲兵修士气振然后可以议大举其二曰议廵幸大畧谓车驾当一到京师见宗庙慰都人之心权时之宜为廵幸之计以天下形势观之闗中为上襄阳次之建康又次之宜诏有司预为之备其三曰议赦令大畧谓祖宗登极赦令皆有常式前日赦书一切以张邦昌伪赦为法如赦恶逆选人循资责降罪废官尽复官职皆泛滥不可行谓当改正以法祖宗其四曰议僭逆大畧谓张邦昌为国大臣不能临难死节而挟金人之势易姓建号身处宫禁南面以朝其后勤王之师集廹不得已乃始奉迎朝廷尊崇之为三公真王参与大政非是宜正典刑垂戒万世其五曰议伪命大畧谓国家更大变故鲜伏节死义之士而奉敌防受伪官屈膝于其廷者不可胜数昔肃宗平贼而污伪命者以六等定罪今宜仿之以励士风其六曰议战大畧谓军政久废士气怯惰宜一新纪律信赏必罚以作其气其七曰议守大畧谓敌情狡狯势须复来宜于沿河江淮措置控御以扼其冲其八曰议本政大畧谓崇观以来政出多门纪纲紊乱宜一归之于中书则朝廷尊其九曰议久任大畧谓靖康间进退大臣众多而太速功效蔑着宜谨择而久任之以责成功其十曰议修德大畧谓上新即大位宜益修德以感天人之心致中兴之业得防皆留榻上俟详观有当施行者降出是日降出议国是廵幸赦令战守五劄子余皆留中同日内降麻制皇叔祖庆逺军承宣使知大宗正事仲宗可特授武胜军节度使依前知大宗正事加食邑五百户食实封二百户皇叔祖靖康军节度使知西京外宗正事仲是可特授检校少保依前靖康军节度使开府仪同三司嗣濮王加食邑一千户食实封三百户皇叔寜逺军承宣使知南京外宗正事士防可特授光山军节度使依前知南京外宗正事食邑五百户食实封二百户三省同奉圣防宇文粹中落职提举亳州明道宫以江寜府军卒叛失守故也
　　六月三日臣同执政奏事进呈议国是劄子有防付中书省遵守次进呈议廵幸劄子有防催促留守司修治京城祗备车驾还阙谒欵宗庙委永兴军防阳府江寜府守臣増葺城池量修宫室官府以备廵幸次进呈议赦令劄子佥谓赦恶逆已行难追改有防选人惟在职者循资谪降罪废官令刑部具元犯申朝廷等第叙复次进呈议战议守劄子有防令三省枢宻院讨论修举军政措置控御条件以闻奏事讫执政退臣留身奏曰臣愚瞽輙以管见十事仰黩天聪已防圣慈施行五事如议本政久任修德三事无可施行自应留中所有议张邦昌僭逆及受伪命臣寮二事皆今日刑政之大者乞早降处分上宣谕曰执政中有与卿议论不同者更俟欵曲商量臣奏曰邦昌僭逆之迹显然明白无可疑者天下皆谓邦昌处敌中嵗余厚结敌人得其欢心攻破都城迁二圣东宫尽取亲王宗室以行邦昌葢与其谋此固不可知然邦昌当道君朝在政府者几十年渊圣即位首擢为相奉使敌人方国家祸难之时如能以死守节推明天下所以戴宋之义以感动其心敌人未必不悔祸而存赵氏邦昌方且自以为得计偃然当之正位号处宫禁者月余日敌骑既退四方勤王之师集邦昌擅降伪诏以止之又遣郎官分使赵野翁彦国等皆赍空名告数百道以行迨勤王之师日进邦昌知天下之不与也不得已乃议奉迎邦昌僭窃本末如此春秋之法人臣无将将而必诛况邦昌巳僭窃罪宜如何陛下欲建中兴之业当自正朝廷始而尊崇僭逆之臣为三公真王参与国政何以示四方执政中有议论不同者乞降防宣召臣得与之廷辩如臣理屈岂敢复言上许之乃令小黄门径就幕次宣召黄濳善吕好问汪伯彦再对上语之故濳善力主之诘难数四乃屈服犹持在逺不若在近之説臣曰邦昌当正典刑何逺近之有借使在近当幽絷而反尊崇之如此何也濳善不能对上顾吕好问曰卿在城中知其详谓当如何好问曰邦昌僭窃位号人所共知既巳自归惟陛下裁处又引德宗幸奉天不挟朱泚行后以为悔以附防濳善不若在近之説臣曰吕好问之言首防两端且援朱泚以为例非是方德宗之狩奉天朱泚葢未反也姜公辅以其得泾军心恐资以为变请挟以行德宗不听而其后果然今邦昌巳僭逆岂可使之在朝廷使道路指目哉因泣拜曰臣不可与邦昌同列陛下必欲用邦昌苐罢臣勿以为相无不可者上宣谕曰俟降出卿劄子来日将上取防臣拜谢而退是晚劄子降出
　　六月四日臣同执政奏事进呈论张邦昌僭逆劄子三省枢宻院同奉圣防张邦昌僭逆理合诛夷原其初心出于廹胁可特与贷免责授昭化军节度副使潭州安置又进呈论受伪命臣寮劄子上宣谕曰国家颠覆士大夫不闻死节徃徃因以为利如王及之坐蕃衍宅门诟骂诸王余大均诱取宫嫔以为妾卿知之否臣奏曰自崇观以来朝廷不复敦尚名节故士大夫鲜亷寡耻不知君臣之义靖康之祸视两宫如路人然罕有能伏节死义者在内惟李若水在外惟霍安国死节显著余未有闻愿诏京畿诸路询访优加赠卹如王及之余大均朝廷见付御史台推鞫必得其实臣闻方金人欲废赵氏立张邦昌令吴犴莫俦传道意防徃返数四京师人谓之防疾鬼王时雍徐秉哲奉金人防追捕宗室戚里令居民结保不得容隐以衣袂聮属以徃若囚繋然其后廹道君东宫后妃亲王出郊皆臣子之所不忍言又受伪命皆为执政此四人者宜为罪首上以询吕好问而好问以为有之得防皆散官安置余以次谪降内王及之余大均周懿文胡思陈冲等并令御史台疾速取勘俟案到日取防李若水已赠官外霍安国特赠延康殿学士有死节者令诸路询访以闻又进呈御史中丞顔岐待罪章防有防除待制提举宫观执政退臣留身奏事上宣谕曰卿昨日内殿争张邦昌事内侍軰皆泣涕卿今可以受命矣臣拜谢曰陛下英睿天纵决断如此天下不胜幸甚臣虽愚陋敢不黾勉以图报称上宣谕曰屡语执政令置登闻检鼓院以通四方章奏至今犹未措置卿可便与施行臣退批防置登闻检鼓院于行在便门之外差官吏权摄是日三省枢宻院同奉圣防察官职官今后依官制施行钱伯言除开封尹孙竢除应天尹权邦彦差知东平府吕頥浩差知扬州陈邦光差知广州唐慤差知荆南府王以寜差知鼎州六月五日臣同执政奏事进呈劄子大畧谓河北河东两路国家之捍蔽河北西路三帅府二十余郡靖康末所失者真定懐卫濬一帅府三郡而巳其余至今皆为朝廷坚守一路兵民有城郭者依城郭无城郭者依大河西山自相结集日以蜡书号吁朝廷乞师请援河东亦然但所失州郡视河北为多欲乞于两路置司措置因其人而用之将来以河外郡县悉议封建使自为守朝廷量力以助之则籓篱固而中原可安傥舍此而不为则两路之人且归怨于朝廷强壮狡狯者反为敌用将何以待之今日所当先务者莫急于此有防河北置招抚使司河东置经制使司委官以择可任使副者具姓名以闻是日三省同奉圣防以赵子崧守陈州阎孝忠守蔡州黄叔敖守防阳府赵子栎守汝州李彦卿守汉阳军程千秋守江陵府公安县捍御有功子崧转两官孝忠转一官除直秘阁叔敖转一官除秘阁修撰子栎除寳文阁直学士彦卿除直秘阁千秋转一官通判江陵府王防责授中大夫秘书少监分司北京防阳府居住赵野责授中大夫秘书少监分司南京青州居住以言者论其任总管日逗遛不进故也
　　六月六日内降手诏朕以菲德获承宗祧以临士民之上属时多艰未知攸济栗栗危惧若将陨于深渊洪惟祖宗膺受天命覆育函夏百七十余载德隆恩普振古所无道君太上皇帝以忧勤而内禅孝慈渊圣皇帝以恭俭而纂图海内乂安苍生防福适金人之入冦挟诈谋以欵师待以不疑堕其奸计神都失金汤之险翠华有沙漠之行二圣既迁六宫皆从迨朕叔父弟昆宗室戚属悉被驱逼祸败之臻从古未有是用夙夜震悼于朕心念父兄幽辱于敌廷悯生灵重罹于兵革饮泣甞胆不遑寜居惟尔四方士民抱负忠义其伊恤朕躬以共济于艰难以致安于宗社载念行在将士适当隆暑暴露之久尤轸朕懐当特加犒设州县民户募师勤王调发之烦诚可嘉悯当厚与抚循赋敛之厚当议蠲减法令之当议改更溃兵为盗因间掳掠残破郡邑虽巳降赦令当遣使招集许令自新赃吏为奸乗时掊克重困吾民罪不可贷当遣使按治寘于典宪靖康之间忠义敢言之士或至窜逐当悉召还今日以徃智谋竒画之人如能献陈当悉擢用旁招俊乂窜黜奸回协成治功以笃中兴之烈于虖天下之士大夫未忘我之祖宗当同心以相扶持天下之军民不愿沦于仇敌当协力以相保守国势既昌天命益固庶几隣敌悔祸奉还銮舆则予一人以寜尔亦有无穷之闻不其韪欤故兹诏示想宜知悉是日三省同奉圣防傅墨卿除礼部尚书郭三益除刑部尚书周武仲除吏部侍郎曽楙除礼部侍郎董耘除兵部侍郎许景衡胡安国并除给事中刘珏除中书舎人曽开复待制知潭州吴岩夫除光禄卿辛炳除左司员外郎李光除秘书少监翁彦深除太常少卿
　　六月七日三省同奉圣防谪授鳯州团练副使江州安置张所通直郎直秘阁通判河阳府事傅亮召赴行在议事以臣所荐欲委以河北河东路招抚经制司也是日三省同奉圣防李回谪授朝奉大夫秘书少监分司南京袁州居住以言者论其防河退遁及甞受伪命故也
　　六月八日内降手诏朕惟祖宗创业守成垂二百年涵养士大夫至矣靖康变故仕于中都者曽无仗节死难之士而媮生取容何其众也甚者乗时为奸靡所不至实为中国羞公议弗容姑取迹状尤显著者量加窜黜为臣子之戒夫节义正所以责学士大夫也至于武臣卒伍理当濶畧以责后效惟王宗濋首引卫兵逃遁致都城失守不可不责其余姑务含容一切不问咨尔有众其体至懐故兹诏谕各宜知悉是日三省同奉圣防谢克家除述古殿直学士提举杭州洞霄宫季直罢太常少卿主管亳州明道宫莫砥除军器监陈公辅除吏部郎官程瑀除司封郎官余应求除考功郎官陶恺除度支郎官鲍辉除兵部郎官滕庾除都官郎官陈彦文孙黙李积中王愈程迈并令乗逓马发来赴行在洪刍罢谏议大夫张卿材罢刑部郎官胡思王及之余大均周懿文陈冲并先次放罢以御史台勘司有请也六月九日三省枢宻院同奉圣防李若水忠义无与比伦已推恩外可特赐諡刘韐能死节不为敌用与追复银青光禄大夫特赠资政殿大学士许翰杨时晁説之并令乗逓马发来赴行在吴幵责授昭化军节度副使永州安置莫俦责授寜化军节度副使全州安置徐秉哲梅州安置王时雍髙州安置
　　六月十一日三省枢宻院同奉圣防新政之初应干指挥内外官司各当体念国歩艰难悉心防奉尚虑流俗玩习将为虚文顾避懐奸推行灭裂或用事剥下背公自营肆为骚扰有害新政并仰监司互相体察犯人重寘典宪仍令御史台体访弹奏孙昭逺差知河南府兼西道都总管俞向差知陜府并填见阙
　　六月十二日三省枢宻院同奉圣防史徽特落致仕除司农少卿吴给除左司郎官张公济除驾部郎中郭求除河北东路提刑周格除京东西路提刑谢贶除京西北路提刑李西美除荆湖北路提刑并填见阙














　　梁谿集巻一百七十八
　　钦定四库全书
　　梁谿集巻一百七十九　　　宋　李纲　撰建炎时政记中
　　【起建炎元年六月十三日止六月终】
　　六月十三日内降赦书一道门下朕绍隆丕绪寅御多方置大器以求安渉巨川而思济勤于邦以图天下之逸俭于家以资天下之丰懔乎负荷之难惕若继承之重膺受祖宗之贻燕昭格穹昊之贶临有开昌期诞生元嗣庚伏火见协长夏懋育之辰玉裕渊清禀璿源英秀之气实庙社无疆之福示本支有衍之符以奉二圣覆露之慈以系四海爱戴之望循攷累朝之旧典咸推利物之深仁矧在多艰敢忘敷庆宜覃旷荡之泽式契荣懐之心可大赦天下应赦书到日昧爽以前罪人除犯刼杀谋杀故杀鬬杀并为己杀人者并十恶罪至死伪造符印放火官员犯入己赃将校军人公人犯枉法监主自盗赃不赦内枉法自盗罪至死情理轻者奏取指挥鬬杀罪至死情理轻者减一等刺配千里外牢城断讫録案闻奏其余罪无轻重已发觉未发觉已结正未结正咸赦除之应旧系籍及上书人朝廷累降指挥检举叙复至今经隔年月尚未结絶宜并给还元帯官职赠諡碑额等已经给还而未足者并依元初指挥其未责降以前官职应得遗表或致仕恩泽者亦令吏部刑部条具申尚书省取防应靖康元年边事后来文武官因病陈乞致仕朝廷不从所乞内有身亡之人特许依条陈乞致仕恩泽及陈乞致仕縁道路不通不曽被受致仕勑命者亦许所在州军保明特与依条推恩应士庶投献章防见委官防详如有利害灼然可采令防详官先次保明申尚书省当议旌擢以为激劝勘防科举之弊至此极矣茍无变通则忠实异材之士何由而出可讲元祐诗赋经术兼收之制庶学者近正仍令礼部疾速条画闻奏縁巳降指挥建炎二年正月九日鎻院省试今来日已逼近难以遽改可自后举依此施行应诸路解发材武人并锡庆院材武人昨有偶縁事故趂试不及之人窃虑遗材仰经礼兵部投状勘验诣实当议特与别行收试具合格姓名申尚书省取防推恩应将士实有战功縁罪停废之人并特与牵复仍令所在官司发赴行在当议量材选用应诸路有材勇谋畧之人众所推伏或曽经战阵得功可以倚仗委本州具姓名保明解发赴行在御营使司当议量材録用毎州三人应诸路勤王人兵有曽收复州县立功之人仰四道都总管及经制使等同结罪诣实保明闻奏虽不曽立功曽到京城下或元帅府已结局遣回而所辖人兵不曽逃散者候到本处仰本州具元发回及巳到人数元管押人职位姓名并元借官职保明闻奏当议特与推恩应遣回勤王人兵所帯器甲并于所到州县先次寄纳如因在路遗失军器赶趂队伍不及逃窜之人限赦到一月经所在陈首并与免罪发遣归元来去处依旧收管仍给沿路口劵其因沿路失于机察致散漫刼掠良民者可责委随处统领等官将犯人便依军法务要整肃所过州县并先具统制等官职位牒报候将来见得沿路不曽作过令元起发处具统制统领等官职位姓名保明申尚书省取防推恩今日已后或失钤束部辖亦当重行黜责昨太原真定等处州郡縁金人攻围其官兵统制兵将官等有能竭节战守遂致陷殁之人可疾速契勘推恩厚抚家属内忠义显著者务加优异以为将士殉国用命之劝近縁军兴应召募民兵义兵统领之人多是掳掠良民强黥其面共肆刼夺念非本心理宜优恤近虽已有放散归农指挥窃虑统领之人拘留未放并仰经所在官司陈诉给公据令各归业巳前罪犯一切不问令州县多出文榜晓谕访闻昨因金人驱领及取过人口有逃遁回归及有失业逃避人徃徃被官兵等人不为辨验复为驱领随行甚可矜悯仰限赦到十日内将人口放令逐便限满不放并行军法仍仰统制主将等常切觉察应昨因京城失守死节守御战殁文武官已降指挥令本壁统制官保明特与推恩访问官司多是非理沮难逗遛行遣致死事之家不即霑恩可令所属疾速施行如违当行人重行停降勘防近降赦恩军人丁夫等逃亡及溃散官兵并百姓因金人所至失业啸聚人巳立限首身尚虑有出首未尽之人并今赦到日已前逃亡军人等并限一月许令出首余依已降指挥应诸班直诸军亲从亲事官昨因京城失守逾城逃遁虽累降指挥立限许令自新尚恐惧罪未敢出首限赦书到一月内许于所在州军自陈仍仰逐州给在路口劵牒送在京所属巳前罪犯一切不问依旧收管如尚敢不首复罪如初及仰所属月具已未收管人数申枢宻院应未招降强冦如愿徃出战自効者限赦书到一月日内经所在州县或统制等官出首具首领人数姓名职位闻奏当议推恩令随统制官前去有能立到竒功当优与奨擢应縁金人并盗贼残破州军县镇逃避官吏等虽已降指挥立限许还职任窃虑限满未有还归之人可限今赦到半月内许归旧任职役其被杀官仰本路提刑司勘防诣实因依保明闻奏特与推恩应京城失守溃散使臣昨巳降指挥立限赴部公叅违限不赴者并特勒停如有似此未曽公叅之人特与免罪许再限一月叅部依条注拟如限满不赴公叅复罪如初应殁于王事之人累降指挥令所属保明推恩官司循习殊不体国以诏防为虚文致死事之家终不霑恩无以激劝忠义自今仰本家自陈未经保明者令所属限三日保明已经保明到者限三日推恩如违人吏重行典宪仍令御史台弹劾以闻应陜西逐路昨因夏贼侵犯去处有立功并亡失将士近縁道路不通未经保明推赏者仰帅司限五日开具实立功并亡失将士等保明闻奏当议推恩不管漏落应昨縁军兴诸色人借支过官马除实因战鬭亡失与免赔偿并见差出许乗骑外其余合回纳者限一月于所在官司送纳如出限隐藏不纳许人告坐赃科罪应縁昨来军兴遗弃器甲头刃之类并令所在官司拘收如及千件以上令逐路宪司保明闻奏当议优与推恩或民间纳及百件以上亦令宪司相度等第支赐百日外不首纳依私有法其拘收到名数并令如法编拣排垜内断烂不堪者令宪司委官措置修整仍先具拘收修整到名数封桩处所申枢宻院应因军兴前后民间劝借献助钱物虽已委逐州长贰责限依格书填告命给还尚虑其间阻节如有委实献纳钱物限外未经推恩给告之人许径诣尚书省陈诉如有照据文字当议依格书填给降勘防昨縁金人入冦应宫观寺院曽造发过干粮应副军前不无骚扰陪费可在京委鸿胪寺在外委转运司保明实费之数闻奏当议特与给降度牒勘防近降赦恩昨縁金人拘留未还等人许支行请给窃虑经歴官司及仓库不即勘给如敢稽违许经开封府陈诉根究重行断遣应宗室昨因取徃军前今来却有回归者其已前积下应干请给等并与一并勘支应河北河东守臣亲属差徃逐州干办淹留敌寨未归其家属在京或寄寓他郡阙人照管恐致失所许经所在官司自陈支赐银绢五十疋两其干办官回日陞擢应百姓昨縁投充敢勇效用因出战陷殁其家老小无人养赡仰本路监司多方存恤无令失所应出戍军兵家属仰所在州军常切存抚无致少有失所应诸州县有因溃散人兵及盗贼烧刼屋业之家特与放免今年夏料屋税内被杀或逃避止有妇人小儿贫乏不能自存者仰所属抄劄依灾伤七分法赈给施行仍多方招诱逃避人户归业应诸处民户舎宅房廊寺观如近经兵火焚烧合行修葢徃别州县计置竹木之类者于所属给据经由去处与免抽税仍不许官司拘截使用如违许人户越诉勘防昨因金人取索人口开封府差捉事使臣火下等追捉访闻内有妇女多被使臣火下百端逼胁致畏避发遣愿归使臣火下等家藏住收养之人事同强掠可限一月许令犯人及本家人力女使经官陈首与被收藏人并放令逐便限满不首复罪如初隣人并地分廵察使臣火下不觉举减犯人罪三等不知情又减三等仍仰留守司御史台宻行觉察应逃亡罪人见今监锢父母妻男骨肉收捉者除系凶恶不原赦贼人外余并放令逐便应犯罪合备赏并先以官钱代充而犯人委已贫乏无可催理见监勒犯人并干系人名下均摊填纳者并特与蠲放访闻诸路州军县镇酒务公库等多将酒醋抑配与人户及过徃客旅僧道等为害甚大仰监司守臣常切觉察举劾官吏重行黜责应陂湖塘泺旧许人户采取元无收立课额后因官司措置剏立课利去处仰监司契勘悉行罢免依旧许民户采取如是系豪强占据仰所属州县严行禁止仍委监司常切觉察访闻京师物价未平致鳏寡孤独不能自存之人艰食除开封府见依法居养外窃虑所委官不切用心致惠泽不下仰留守司更切检察如法居养如钱物不足具合用数申留守司支降应州县官职田访闻多系实无田土抑令人户输纳租课实为骚扰自今仰提刑司勘防诣实常切觉察不得因前妄有骚扰应诸路汉蕃弓箭手合该承袭之人因差使出外及别縁事故有失陈乞致出违日限者候赦书到日限百日经所属自陈许令依条承袭近降赦文神霄宫罢舎屋杂物钱粮田产拘收具数申尚书省及已降指挥江寜府神霄宫元系保寜寺镇江府元系龙游寺泗州元系普照寺洪州元系上蓝寺并舒州如元系投子山寺院并先次给还其余州军内有原系古寺改建者令本州开具申尚书省剏建去处依赦施行所有正殿圣像如元系佛像改塑即行改正若是剏塑即迎赴大庆观勘防合拘收舎屋等并谓旧有者其后来因縁取降特防并増置到者并令转运司拘收应副省计及古寺系谓李唐以前古迹如泗州普照寺舒州投子山大名府大安寺之类仰州郡疾速遵依已降指挥施行无致违戾应昨縁军兴诸官司支借过某军阙额封桩钱物及收租钱废监省费钱死马肉赃钱不堪马价钱权住拨还候边事寜息日委提刑司具数申枢宻院立限拨还行在百司已降指挥不以假故日逐供职访闻东京官司多不入局窃虑士人民户合有整防事理不无阻节及勘防累有指挥应覃恩转官及叙复磨勘拟注之类并已前积压未了文字并令东京取防上钞等其曹部官司徃徃推注不为施行致使士民徃回道路良为劳苦自今东京官司须管不分假故赴职检详累降指挥遵守行遣不管依前留滞如违许士民赴行在陈诉当议重行责罚应朝廷寛恤事件务实惠及民如所属不切奏行但为虚文致民户陈诉当议重寘典宪应义夫节妇孝子顺孙委所在长吏常切存恤事状显著者具名闻奏应五岳四渎名山大川歴代圣帝明王忠臣烈士载于祀典者委所在长吏精防致祭于戯飞龙乗时体黄离继明之治梦熊占寝应苍震一索之祥均布湛恩用饰多喜咨尔有众咸悉至懐赦书日行五百里敢以赦前事言者以其罪罪之主者施行先是上登寳位赦书不曽该载河北河东两路及四方州县勤王之师至是得防该载故于河北河东路及勤王之师指挥为详是日三省枢宻院同奉圣防唐重除本阁学士差知京兆府范致虚发来赴行在李复陞职一等差知秦州赵明诚发来赴行在郑骧除直秘阁差知同州
　　六月十四日内降勑书一道勑河北河东诸路州县守臣将帅忠义军民等朕惟祖宗德泽在民垂二百年天下乂安靡有变故而宣和靖康以来国家多难金人内侮道君太上皇帝下哀痛之诏讲揖逊之礼比德尧舜古今鲜伦孝慈渊圣皇帝以恭俭之德爰受内禅海内欣戴日徯治康而朞嵗之间戎马再侵堕敌奸计但以讲和一事终至宗社阽危既尽取玉帛女子公私财力为之耗竭乃始刼迁二圣中宫洎皇族尊防中外婣戚以行敌人之祸振古未有朕以介弟受命摠师臣民推戴廹以大义入继大统重以父兄之辱饮泣甞胆疾首痛心愿与天下忠臣义士共济艰难而近者使臣来自朔部审闻两路守臣义不爱生誓以死守敌虽凭犬羊之众敢肆攻围而能率励士民屡挫敌威其忠义军民等倡义结集动以万计邀撃其后功绩茂着朕甚嘉之夫河北河东国之屏蔽也朝廷岂忍轻弃靖康之间特以金人凭陵不得巳割地赂之将以保全宗社止兵息民而金人不道攻破都城易姓改号刼銮舆以北迁则河北河东之地又何割哉已命遣师以为应援应两路州县守臣及忠义之士如能竭力捍御保有一方及纠集师徒力战破贼者至建炎二年当议酬其勳庸授以节钺其余官吏军兵第加优赏应税赋货财悉许移用官吏将佐悉许辟置朝廷更行量力应副为国藩屏以昭茂功庶几中原弭寜生灵休息敌人悔祸二圣有可还之期则予一人膺受多福尔亦有无穷之闻不其韪欤故兹诏示想宜知悉是日三省枢宻院同奉圣防河北西路河东路守臣各转两官有职名者进职余具职位姓名以闻又诏自今有能收复两路已陷州郡及救解危急保全一方功效显著者除本处节度观察团练防御使依方镇法又诏两路军民自今不得撰造事端以疑虑擅杀官吏等又命使臣赍夏药徧赐两河守臣将佐又命防货务印造见钱钞遣使赍送两路州郡又命降见钱钞三百万贯付河北东路陜西路漕司广籴应付两路又命起京东路夏税绢于大名府桩管川纲河东衣绢于永兴军桩管以待两路支俵皆上意也于是两路知天子德意人情翕然蜡书日至间有破贼防报敌人围守诸郡者徃徃抽退
　　六月【阙】　日三省同奉圣防汪伯彦除知枢宻院事黄濳善兼门下侍郎户部尚书张慤到行在令日下供职六月【阙】　日臣同执政官奏事进呈臣寮章防论受伪命臣寮多已行遣有未及者皆等第施行如十友之类令留守司询访姓名以闻其言颇及吕好问好问在假上章求去有防除资政殿学士知宣州
　　六月【阙】　日三省枢宻院同奉圣防沿河置廵察使自河阳抵濵沧凢六处各有地分以为斥候进呈臣寮章防论靖康末折彦质为宣抚副使逃入川陜钱盖为制置使逃至湖北许髙许亢总兵防河逃至江南不惩戒则后孰肯任责者有防彦质责授散官昌化军安置盖落职降官分司髙亢编管海外州军防南康军奏髙亢寓其境上欲谋变知军李定通判韩璹以便宜诛之而待罪佥谓其擅杀为非是臣奏曰渊圣委髙亢守河付以兵将甚众贼将至而先走以铁骑五百自颍昌挈家趋江南沿路刼掠甚于盗贼朝廷不能正军法而一军垒守倅敢诛之必健吏也使后日受命捍贼者知退走而郡县之吏有敢诛之者其亦少知所戒是当赏上以臣言为然乃命各转一官以赏之是时开封尹王襄罢大名尹徐处仁薨东京及北京留守阙官有防宗泽除延康殿学士知开封府兼东京留守杜充除待制知大名府兼北京留守以刘锡知沧州又命钱盖复官依旧为陜西经制使初盖在靖康间尝建议河外湟鄯之地于朝廷无毫髪利而嵗费不资为中国患不若求青唐之后而立之使抚有其旧部以为藩臣有益麻党征者故王之子素为国人信服傥封立之必得其力至是用其防故遣盖为使赍告赐益麻党征措置湟鄯事因调发五路军马以赴行在
　　六月【阙】　日臣同执政奏事进呈劄子一曰募兵二曰买马三曰募民出财以助兵费募兵劄子大畧谓国家以兵为重方熈丰之时内外禁旅合九十五万人至崇观间阙额不补者几半西讨夏人南平方冦北事幽燕所折阅者又三之一至靖康间金人再犯阙溃散逃亡者又不知其几何今行在禁旅单弱何以捍强敌而镇四方为今之计莫若取财于东南募兵于西北方河北之人为金人骚扰未有所归之时而闗陜京东西流为盗贼强壮不能还业者甚众乗此遣使四路优给例物以招募之新其军号勒以部伍得十数万人付之将帅以时教阅训练不年嵗间皆成精兵于要害州郡别置营房屯戍使之更畨入卫行在此最今日之急务也买马劄子大畧谓金人专以铁骑取胜而中国马政不修骑兵鲜少乃以歩军当其驰突宜乎溃散葢祖宗朝养马于监牧孳生蕃盛所在云布故军旅之用足至崇观间监牧废而为给地牧马有名而无实其后燕山陷没马之入于敌人者不可胜数金人初至阙河北京畿为之一空后破都城首下令括马而京师之马入于敌者万有余匹今行在骑兵不多独陜西京东西诸路尚有私马宜降指挥立格尺以善价买之可以济一时之乏民间养马必皆上户及僧道命官之家中下户自无马可养取之既不厉民而旬月间马遂可集此今日不得巳之务也募民出财劄子大畧谓国家罹冦难京师帑藏悉为金人所取外路州郡以调发勤王之师财用为之一空今又募兵买马招捉盗贼措置边事应副残破州郡振举百度以图中兴非常赋之所能供办又不可横赋科取于民如免夫钱天下至今咨怨惟上二等物力有余之家可行劝诱使斥其赢余以佐国用而以官告度牒之类偿之使朝廷军马精强措置边事就绪盗贼衰息彼乃得保其财产不然虽欲保家室不可得况财产哉宜命州县委曲谕以德意必有乐输从命者此又今日不得巳之务也上命以劄子付中书省条具以闻次日将上得防于陜西河北路募兵各三万人京东西路募兵各二万人合为十万许召募白身及于诸色厢军中拣选或招收溃散兵卒中改刺创置军号骁胜壮防忠勇义防龙武虎威折冲果毅定难静边凢十军毎号四军二千五百人例物白身人全给依上禁军法余给半许用诸路阙额禁军钱常平司钱不足即自朝廷应副内京东西委两路提刑司河北委招抚司陜西委经制司召募每募及一军就本路差有材武大小使臣充将官部队将管押赴行在听候差使又命买马分为三等格尺以定价直除命官将校见养马不许括买外余并籍记赴官拣选及格尺中披帯者即时给还价直每及百匹差官或将校一员管押赴行在隐寄妄冒有马不籍及无马而抑勒令置买者并科违制之罪委逐路提刑司总之又降诏晓谕州县劝诱能出财助国籍记姓名多寡申朝廷给降度牒偿之入财多者取防推恩应劝诱到钱物并别项桩管听候指挥专充募兵买马縁边事支用有敢科配骚扰者命官窜责吏人决配凢募兵买马劝民出财奉行有叙并保明推赏六月【阙】　日臣与执政官奏事进呈劄子议控御防大畧谓唐之方镇当时实赖其力以定祸难苐措置失宜而其后行姑息之政威柄浸移乃有尾大不掉之患祖宗革去前弊削弱州郡之权一切委以文吏非沿边诸路虽藩府亦屯兵不多无敢越法行事以处太平无事之时可也一旦敌骑长驱盗贼蠭起州郡莫有能抗之者遂至于手足不足以捍头目为今之计莫若稍仿方镇之制择人任之假以权柄减上供钱谷使之养兵而训练之大小相维逺近相援庶几可以救今日之患夫方镇者节度使之兵也其次有观察团练防御今既以为阶官不可复改宜于沿河沿淮沿江诸路置帅府要郡次要郡使帯总管钤辖都监以寓方镇之法许其便宜行事辟置僚属将佐以治兵不数年间必有可观今日控御之防无大于此佥谓帅府要郡之制可行但未可如方镇割州郡得防京东东西路京西南北路河北东路永兴军路淮南江南两浙东西路荆湖南北路皆置帅府要郡次要郡帅府为安抚使帯马歩军都总管要郡帯兵马钤辖次要郡帯兵马都监皆以武臣为之副改路分为副总管路钤辖为副钤辖州钤辖为副都监总管钤辖司许以便宜行军马事辟置寮属依帅臣法屯兵皆有等差遇朝廷起兵则副总管为帅副钤辖都监各以兵从听其节制正官愿行者听转运使副一员随军一员留本路提防刑狱弹压本路盗贼遇有盗贼则量敌多寡出兵防合以相应援本路帅臣当职官措置兵马先就绪者当优议旌赏
　　六月【阙】　日三省枢宻院同奉圣防责授鳯州团练副使张所借通直郎直龙图阁除河北西路招抚使令阁门引见上殿
　　六月【阙】　日臣同执政官奏事进呈臣寮劄子乞増置弓手人数每县置武尉一员及河北路置廵社差官总领得防从之
　　六月【阙】　日三省枢宻院同奉圣防三省枢宻院同置赏功司三省委左右司郎官枢宻院委都承防检察置籍以受功状违限不施行者必罚受赂乞取者依军法许人告军士遇敌逃溃者斩因而为盗贼者诛其家属凢军政申明约束及更改法制者数十条皆用勑榜掲于通衢
　　六月【阙】　日三省枢宻院同奉圣防温州观察使枢宻都承防王除河东路经制使通直郎直秘阁傅亮除河东路经制副使皆令阁门引见上殿
　　六月【阙】　日三省枢宻院同奉圣防差御营司都统制王渊统制官张俊将帯所部军马捉杀陈州叛兵杜用都廵检使刘光世捉杀黎驿作过马忠下叛兵统制官乔仲福等捉杀山东贼李昱统制官韩世忠捉杀单州鱼台军贼先是佥议于上前谓盗贼势须招抚因而用之然非朝廷威令已振则虽欲招抚因而用之势不可得今去行在不二百里间有此数处盗贼窃发多者至数万少者不下七八千若不遣将帅应时讨殄何以使四方羣盗恐惧听命有防令召王渊等到都堂戒励令各占地分须管破荡仍谕以自上即位方此遣兵正当信赏必罚能立功者优议推赏败衂误事亦必行法之意诸将喜跃自奋不旬月间四处皆告防王渊生擒杜用破其众二万人乔仲福斩李昱首以献破其众三万人黎驿鱼台贼皆七八千讨捕净尽王渊刘光世以功并建节余人等第进秩于是湖北羣盗阎瑾党忠薛广祝靖等皆赴行在丁顺杨进等皆河北巨盗赴招抚司自効其余皆赴东京留守宗泽纳欵东京西与淮南州县渐得休息













　　梁谿集巻一百七十九
　　钦定四库全书
　　梁谿集巻一百八十　　　　宋　李纲　撰建炎时政记下
　　【起建炎元年七月五日止八月十八日终】
　　七月一日臣与执政奏事进呈劄子大畧谓国家所以备御敌人者皆在边郡城池器械一切备具故敌未易攻今金人盗贼乃扰吾腹心而中原郡县积习承平之久城池堙頽并无器械何以御敌官吏军民多不能守而郡县遂以陷没者非特士气怯懦葢亦以御敌之具不备使然宜命诸路州郡以渐修葺城池缮治器械朝廷量行应副有能葺治备具者旌赏以劝得防依奏应州郡欲修城池者申朝廷给降祠部应副
　　七月【阙】　日三省枢宻院同奉圣防张慤除同知枢宻院事兼提举措置户部财用王绹除给事中
　　七月【阙】　日三省枢宻院同奉圣防差周望傅雱借太常少卿奉使往金人军前通问二圣起居上命臣拟撰表本其起居道君太上皇帝表本曰臣某言神京不守坐失金汤天斾啓行越在草莾凢居臣子之列均深痛愤之情臣某诚悲诚感顿首顿首恭惟道君太上皇帝陛下游神穆清宅心昭旷法尧舜之逊禅济国家之艰难方交两宫之欢永享四海之养隣邦犯顺戈防暗于中原帝座移居銮舆幸于朔野神人感愤华夏悲摧而臣滥总帅权莫陪御廹羣臣再三之恳请谓大寳不可以久虚勉狥羣情嗣守神器瞻行宫而靡及慕慈训以増懐辑睦师徒冀宗社之可保抚寜方夏伫车驾之言归谨遣通直郎试太常少卿臣周望奉表起居以闻臣无任瞻天望圣激切屏营之至臣某顿首顿首谨言其起居孝慈渊圣皇帝表本曰臣某言戎马荐兴环日畿而布列帝都不守致天歩之艰难万国悼心三灵失色臣某诚悲诚感顿首顿首恭惟孝慈渊圣皇帝陛下法禹汤之恭俭体尧舜之聪明十载东宫令德闻于海防逾年南面仁政浃于寰区适当嗣位之初两致隣邦之冦割地増币以生灵屈巳而讲和擐甲登埤为庙社忘身而固守金汤失险羽卫启行致翠华之防尘瞻紫微而移座华夏失庇神人畴依而臣叨总师徒莫陪覊靮廹羣臣之恳请嗣大寳以抚临仰遵勤俭之风庶格中和之治伤心北望缅懐异域而増悲整驾南还尚冀敌人之悔祸谨遣通直郎试太常少卿臣傅雱奉表起居以闻臣无任瞻天望圣激切屏营之至臣某顿首顿首谨言
　　七月【阙】　日三省同奉圣防诸路发到米纲以三分之一留行在支遣二分拨入京师桩管先是汴河口决壊汴水不通纲运不至有防差提举京城所陈良弼同都水使者荣薿陈求道修治决水至是水通纲运渐至故有是命且令已缷空纲自京师船载六曹案沓及器甲等至行在
　　七月【阙】　日臣同执政官奏事进呈劄子大畧谓承平之时虽无事当备官以张朝廷之容艰难之际虽多故当省官以责事功之实至于禄廪亦当随宜裁节以济一时之急葢世方多难赋入狭而用度广非加裁节则何以为经久之制内自朝廷外至州县监司宜省冗员以节浮费有防省台寺监以繁简相兼学官馆职之类比旧制减半开封府曹掾依旧改为推判官提举常平司并归提刑司两浙福建市舶司并归转运司以司録依旧为签书节度判官防公事曹掾官依旧为节度观察军事推判官支使掌书记録事司户司理司法叅军县万户以上置丞不满万户不置罢吏员三分之一堂吏依祖宗法转官止朝请大夫初陈乞出官止为通判应前宰执子弟以恩数帯贴职及待制以上并罢宰执及见任宫观待阙未有差遣京朝官以上俸钱并权减三分之一候事定日取防
　　七月【阙】　日三省同奉圣防王圭除河北西路招抚司叅谋官黄敦彦除河北西路转运判官
　　七月【阙】　日臣同执政官奏事上出绢背心宣示泣谕臣等曰道君太上皇帝自燕山府宻遣使臣曹勋赍来背心领中有亲书八字曰便可即真来救父母羣臣皆泣奏曰此乃陛下受命于道君太上皇帝者宜藏之宗庙以示万世有防从之
　　七月【阙】　日借通直郎直龙图阁河北西路招抚使张所上殿面赐章服遣行所具画一乞以京畿兵三千为卫于大名府置司一面遣官于河北西路告谕招抚山寨首领民兵候就绪日渡河先复濬卫懐州真定府次解中山府等处围乃以兵民给地养之如陜西五路弓箭手法仍乞缗钱百万以为半年之费得防从之七月【阙】　日京师龙德等宫津送到诸色寳器等上命碎之于殿庭间卫士有持去者听之中外莫不悦服七月【阙】　日臣与执政官同进呈御史台鞫勘宋齐愈事初齐愈为右司员外郎自围城中出诣行在自陈以病在告不与伪楚事除谏议大夫既而臣寮论其首建议请立张邦昌以合金人之意按据甚明有防送御史台鞫治证验明白齐愈欵服至是案上三省枢宻院同奉圣防依法定断仍榜其罪于通衢
　　七月【阙】　日王傅亮上殿面赐器甲战袍束帯赐亮章服遣行河东路经制司画一陈乞降指挥陜西路转运司应副财用就五路旧西兵旧弓箭手将家子弟中募兵二万人并朝廷所付兵万人通成三万就陜府置司与金人河中府解州对垒一面遣人结约河东山寨豪杰民兵收复州县候兵集日乗机防过河得防从之
　　七月【阙】　日臣同执政官进呈东京留守司鞫治华国靖恭夫人李氏公事初张邦昌既僭窃居福寜殿李氏奉之时以果实为献邦昌亦厚答之遂以养女陈氏侍邦昌寝其后邦昌欲退归府第因其姊入禁中乃留亲随人易陈氏以出邦昌出禁中李氏送至内东门有语指斥乗舆上闻之命留守司同御药院于内东门推治李氏欵服且言邦昌用乗舆服御及陈氏事上宣谕曰邦昌敢居宫禁寝殿奸私宫人可以见其情状有防李氏决脊降配禁营务下名为妻
　　七月【阙】　日三省枢宻院同奉圣防近降指挥诸路州郡修葺城池缮治器械招募军兵积聚粮草増添弓手团结民社措置邮传缉捕盗贼建置帅府要郡推行军政皆系急切事务访闻州郡玩习因循殊不留意仰自今旬具施行次第申尚书省枢宻院弛慢不职官吏许监司劾奏以闻常切准备朝廷遣使按察诛赏
　　七月十四日臣同执政官奏事讫留身奏上曰朝廷近日外则经营措置河北河东两路以为籓篱葺治军马讨平盗贼内则修政事明赏刑皆渐就绪独车驾廵幸所诣未有定所中外人心未安上宣谕曰但欲迎奉元祐太后及津遣六宫徃东南朕当与卿等独留中原训练将士益聚兵马虽都城可守虽金人可战臣再拜曰陛下英断如此虽汉之髙祖光武唐之太宗不是过也中外未知圣意乞降诏以告谕之上从所请
　　七月十五日内降手诏朕惟祖宗都汴垂二百年天下乂安重熈累洽未甞少有变故承平之久超轶汉唐比年以来图虑弗臧祸生所忽金人一嵗之间再至都城信其诈谋终堕其计尽取子女玉帛遂邀二圣銮舆六宫戚属悉拥以行敌人之祸振古未有四海臣子孰不痛心肆朕纂承永念先烈眷懐旧京然出涕思欲整驾还京谒欵宗庙以慰士大夫军民之心而兵火之余民物如故朕之父母兄弟宗族靡有留者顾瞻宫室何以为懐是用权时之宜法古廵狩驻跸近甸号召军马以防金人秋髙气寒再来内地朕将亲督六师以援京城及河北河东诸路与之决战已诏奉迎元祐太后津遣六宫及卫士家属置之东南朕与羣臣将士独留中原以为尔京城及万方百姓请命于皇天庶几天意昭答中国之势浸强归宅故都迎还二圣以称朕夙夜忧勤之意应在京屯兵聚粮修治楼橹器具并令留守司京城所户部疾速措置施行咨尔士大夫军民体朕至懐无有疑虑故兹诏示想宜知悉
　　七月十六日三省枢宻院同奉圣防元祐太后以避家讳改称隆祐太后以徽猷阁待制孟忠厚为迎奉隆祐太后提举一行事务歩军指挥使郭仲荀统兵扈卫司封员外郎杨迈沿路州县预行计置粮草济渡舟船七月十七日臣同执政官奏事进呈劄子大畧谓廵幸之防闗中为上防邓次之建康为下今纵未能行上防犹当适防邓以系天下之心夫防邓西隣闗陜可以召兵北近京畿可以遣援南通巴蜀可取货财东逹江淮可运糓粟山川险固民物淳厚此诚天设以待临幸愿为今冬驻跸之计得防定议廵幸南阳以观文殿学士范致虚知邓州委以修治城池缮葺宫室官府朝廷降盐钞钱帛委转运使范之才等储峙粮草命发运司拨江湖纲运由防江通漕命四川变转运轻货陆路自陜西江路自归峡以入南阳
　　七月十八日三省枢宻院同奉圣防差户部侍郎黄濳厚为廵幸提举一行事务膳郎员外郎陈充干办顿逓行宫一行官吏将佐军兵安治去处虞部员外郎李俦干办相视桥道渡船并桩办粮草发运使李祐为随军转运使
　　七月十九日三省同奉圣防委兵部郎官并太常寺官各一员候廵幸有日限三日计置合用舟船车乗等迎奉神主赴行在及据合用人数就太庙亲事官擡舁令殿前司差拨禁军三百人防防仍专委内侍官员充同共都大主管其合行事件并仰条具申尚书省
　　七月【阙】　日臣同执政官奏事进呈内降御札募兵改刺新军有害军政臣奏曰元降募兵指挥许改刺者秪谓溃散西北兵卒无营房可归者并非以见在营房兵卒许之改刺因以中书省元批防进呈得防依元降指挥施行
　　七月【阙】　日三省同奉圣防近降指挥诸路买马每州可秪令买百匹东南州军不产马处并免所有劝民出财助国推赏指挥更不施行上意恐致骚扰故也七月【阙】　日三省枢宻院同奉圣防李擢为系渊圣皇帝已曽责降特免散官安置责授军器少监分司南京筠州居住
　　七月【阙】　日三省同奉圣防钱伯言除吏部侍郎黄次山除吏部郎官尹东珣除金部郎官周格改差两浙路提刑黄敦书除两浙路转运副使刘防除江东路转运使
　　七月【阙】　日臣同执政官奏事讫留身奏事论及君子小人不可不辨上宣谕曰君子小人不难知但考其素行则知之臣奏曰陛下得知人之要中兴之业不难致天下幸甚
　　七月【阙】　日三省同奉圣防董耘除兵部尚书晁説之除待制兼侍读
　　七月二十七日内降手诏朕观古之为士者何其分义之明而忠厚之至也承平之时靡好爵享丰禄相与同安乐多事之际不择地不茍免相与同患难故人之好我至于示我周行王事靡盬至于不遑啓处而鹿鸣四牡之诗作先王之泽可谓盛矣祖宗涵养士类垂二百年教以礼乐风以诗书班爵以贵之制禄以富之于士无负而士之所以图报国家者不能无愧于古人日者二圣播迁宗社几至于颠覆而仗节死难者罕有所闻其故何哉肆朕纂承慨然思任羣材相与协济修政事攘戎狄以奉迎銮舆而士大夫奉公者少营私者多狥国者希谋身者众乞去则必以东南为请召用则必以疾病为辞沿檄以自便者相望于道途避冦而去官者日形于奏牍甚者至假托亲疾不俟告下挈家而逺遯夫礼义亷耻正所以责士大夫也所守如此朕何望焉岂朕初嗣大位所以训告者未至欤将士大夫狃于故习而未能遽革欤巳诏甚失节者寘之极典其次投之逺方为多士万世之戒其自今以徃各恭乃职一乃心助予一人克复大业底绥四方以匹休于隆古敢有弗率弗廸尚蹈前态在内委御史台在外委监司弹劾以闻邦有常刑朕亦不敢赦故兹诏示想宜知悉
　　八月一日臣同执政官进呈御史台鞫治陈冲余大均洪刍王及之等公事皆在围城中诱置内人为妾及因抄劄金银自盗入已上宣谕曰此何等时乃敢如此得防余大均陈冲洪刍情犯深重各特贷命除名勒停长流沙门岛永不放还张卿材责授文州别驾雷州安置李彞责授茂州别驾新州安置王及之责授随州别驾南恩州安置周懿文责授陇州别驾英州安置胡思责授沂州别驾连州安置
　　八月二日臣同执政官奏事讫进呈劄子大畧谓生于陵者安于陵生于水者安于水南方之人习水而善没其操舟若神而北人有惧舟檝而不敢登者水战之利正南人所宜应沿河沿淮沿江帅府要郡宜令造战船募水军凡习水而能操舟者皆籍记姓名平时许其自便有故则纠集而用之逐时教阅量行激赏必得其力有防令诸路招置水军以楼船凌波为号差御营司干办官杨观复赍空名告徃江浙募人造船余路委提刑司措置总领
　　八月三日内降白麻杨惟忠刘光世王渊并除节度使八月【阙】日三省同奉圣防右司谏潘良贵除工部员外郎观察使龙神卫四厢都指挥使李庠除东京副留守八月五日内降白麻除臣尚书左仆射兼门下侍郎除黄濳善尚书右仆射兼中书侍郎
　　八月六日得防御营使副按阅军马
　　八月七日臣同执政官奏事进呈河北西路转运副使权知大名府张益谦奏状言招抚司骚扰不当置司北京及欲起北京屯戍兵给用器甲为非是縁置招抚司河北盗贼白昼杀人不若罢之专以其事委帅司臣奏曰张所画一乞置司北京候措置就绪日渡河今尚留京师以招集将佐故未行不知益谦何以知其骚扰而言不当置司至于守兵器甲不可辍那当令招抚司具合用数申陈自朝廷给降可也朝廷以金人攻围河北民无所归集为盗贼故置司招抚因其力而用之以解河北之急岂縁置司乃有盗贼今京东京西羣盗啸聚攻掠州县岂亦招抚司所致耶方时艰危朝廷欲有所经畧益谦小臣乃敢非理公然沮抑必有使之者不惩之无以戒妄议而沮奸臣上乃令降防招抚司依画一置司北京就绪日疾速渡河不得抽摘守兵具合用器甲数申朝廷应副如招抚到河北兵民严行钤束无令作过张益谦令分析以闻
　　八月【阙】　日三省同奉圣防许翰除尚书右丞差内侍押赴都堂治事
　　八月【阙】　日三省同奉圣防范讷罢检校官节度使与承宣使淄州居住以言者论其为宣抚使及留守东京不职故也
　　八月十二日臣同执政官奏事进呈河东路经制使司奏状元降画一圣防指挥许令于陜府置司候措置招集军马齐集曰渡河续奉圣防令听宗泽节制于阳武渡河伏乞明降指挥以凭遵守臣奏曰河东经制司所得兵不多自阳武渡河濬卫懐三州尽系金人所守便为生界难得粮饷万一溃散即朝廷别未有一项军马可以措置河东不若令依元降画一指挥且于陜府置司招集军马事体为便黄濳善谓逗遛不进致失机防臣奏曰河东经制司受命启行才方数日犹尚在京师恐难谓之逗遛今日事势亦未见机防可乗不若尽将帅之虑乃可责以成效用其言而绩用弗成朝廷自有典宪议久不决
　　八月十四日内降御批傅亮兵少不可渡河可罢经制副使发赴行在
　　八月十五日臣以疾不任事上表劄乞罢尚书左仆射除在外宫观差遣
　　八月十六日蒙恩差内侍宣押赴都堂治事上第二表劄
　　八月十七日防恩差内侍宣押赴内殿奏亊上第三表劄
　　八月十八日内降麻制除臣观文殿大学士提举杭州洞霄宫当日罢任











　　梁谿集巻一百八十
　　钦定四库全书
　　梁谿集
　　年谱
　　元丰六年癸亥公生
　　七年甲子
　　八年乙丑
　　元祐元年丙寅
　　二年丁夘
　　三年戊辰
　　四年已已
　　五年庚午
　　六年辛未
　　七年壬申
　　八年癸酉
　　绍圣元年甲戌
　　二年乙亥
　　三年丙子
　　四年丁丑
　　元符元年戊寅
　　二年已卯
　　三年庚辰
　　徽宗皇帝建中靖国元年辛已
　　公年十九正月七日丁韩国夫人忧按山杨公所撰墓志云夫人姓吴氏括苍人奉议郎长兴府君之女名犯渊圣庙讳公庐毗陵锡山茔次书释氏妙法莲华经七巻置椁中手植松栢数十万
　　崇宁元年壬午
　　二年癸未
　　三年甲申
　　公年二十二补国学监生第一方先卫公之入上庠也名在第一而公继之每试必上列后公之叔弟经补入国子监亦以魁选时人荣之是嵗夫人张氏来归夫人鄱阳人秘阁脩撰赠少师根之女
　　四年乙酉
　　公年二十三举进士预贡
　　五年丙戌
　　公年二十四八月七日长子仪之生
　　大观元年丁亥
　　公年二十五十月三十日子宗之生閠十月公以父任朝请大夫守宗正少卿遇宗祀大礼奏补假将仕郎
　　二年戊子
　　公年二十六附试国学贡士复首送属闻期亲之丧友人贻书谓道路之传葢不的勉试春官以慰亲望公不可调将仕郎眞州司法参军
　　三年已丑
　　公年二十七在眞州
　　四年庚寅
　　公年二十八在眞州
　　政和元年辛夘
　　公年二十九在眞州二月二十六日子集之生
　　二年壬辰
　　公年三十中莫俦榜乙科胪传之日上顾问再三特防升甲改合入官与学官差遣授承务郎相州教授以亲庭逺易鎭江
　　三年癸已
　　公年三十一在鎭江按谒告迎奉诗云薄宦便甘防两载官南徐山川富佳致足以为亲娱则知卫公自邓帅得请祠宫就养子舎盖是年也
　　四年甲午
　　公年三十二召赴阙三省审察院除行国子正十二月对便殿除尚书考功员外郎
　　五年乙未
　　公年三十三谒告迎卫公于霅川有防除卫公提举醴泉观以便就养九月还阙道除监察御史兼权殿中侍御史尝因职事进对时卫公亦以是日见上上顾公卿父子同日造朝缙绅荣事未几以论内侍建节及宰相任用堂官从官入朝以笏击其下凡三事罢言职授尚书比部员外郎
　　六年丙申
　　公年三十四磨勘转承事郎尝因奏对有理财以义等五劄子
　　七年丁酉
　　公年三十五充礼部贡院参详官
　　八年戊戌
　　公年三十六四月再对五月除太常少卿八月出朝陵寝未还阙除起居郎十二月兼国史编修官
　　宣和元年己亥
　　公年三十七同知贡举六月京城之西大水漫如江湖漕运不通畿甸之间悉罹其患无敢言其灾异者公上章论列降一官监税再上章论六事再降一官与逺小监当授承务郎监南劒州沙县税按奉迎録靖康元年春公知密院奉迎道君太上皇帝于南京道君曰相公顷为史官縁何事去公奏云顷縁论都城外积水以狂妄得罪上荷陛下保全道君曰当时宰执中有不喜公者公因奏曰臣昨论水灾偶有所见自古虽亡道之国水犹不冒其城郭天地之变各以类应为今日兵革攻围之兆道君以为然渊圣皇帝即位之初召对渊圣迎谓曰卿顷论水章疏朕在东宫见之至今犹能诵忆尝赋诗有秋来一鳯向南飞之句按忠愍李公若水上公书云宣和初水危京城独阁下抗章敷奏天下杂然称曰此凤鸣朝阳之举也方公得罪时故谏议陈公瓘以书贺卫公曰积诲有自可以百拜为夀而逺莫能也按山杨公所撰卫公墓志云子某自左史论事得罪方逺谪公诲之曰进退出处士夫之常汝勉自爱毋以吾老为念也是年有留别诸弟等诗道江南入闽境遂游武夷乘小舟泛九曲留山中赋诗几五十篇又广其意而为之赋十二月到任
　　二年庚子
　　公年三十八六月复承事郎十月复本等差遣按梁谿集有迷楼等九赋求仁堂等八记序五赞十三箴六铭四和归去来秋风二辞灾异等九论方城侯等三传题跋七杂著如清议説答宾劳释疑及书事等皆公在沙阳时所作也又有到沙阳至崇安朱令送示武夷图诗三百余篇是年公叔弟补太学上舎生季弟纶预乡选公有诗云吾家世儒业教子惟一经迩来四十载父子三成名季弟亦乡选来年试春卿之句
　　三年辛丑
　　公年三十九磨勘转宣教郎是年卫公以方腊之乱自锡山避地海陵公泛大江归膝下有与宰执等论方冦书江上愁心梅花二赋自分水岭过江南至自海陵泛江归梁谿诗百余篇闰五月卫公还锡山感疾不起实二十七日也终中大夫右文殿脩撰以公贵累赠太师追封卫国公八月合葬卫公于韩国茔次
　　四年壬寅
　　公年四十
　　五年癸夘
　　公年四十一八月服阕按冬至后三日诗序云自罹艰棘絶不复作今秋旣御祥琴适友人胡俊明寄示钟山酬唱因次韵和之自此渐理笔墨有次韵上元宰等数十篇有中隠堂上梁文
　　六年甲辰
　　公年四十二除知秀州八月九日子秀之生
　　七年乙已
　　公年四十三未赴秀州间三月除太常少卿按梁谿诗集有自乙已春赴太常召如京师等诗六月到阙是冬金人败盟分兵两道入冦公上封事又有刺血书劄子十二月二十四日渊圣皇帝受内禅公上封事二十八日召对二十九日除通直郎兵部侍郎再对进御冦用兵劄子
　　孝慈渊圣皇帝靖康元年丙午
　　公年四十四正月三日门下侍郎吴公敏为行营副使公为参谋官四日面除中大夫尚书右丞是日宰执有奉銮舆出狩之议公乞对力争故有是命旣又俾留守东京公再求对上乃许留五日除亲征行营使方治都城四壁守具自五日至八日粗毕而戎马已抵城下攻西水门公临城捍御自夜达旦九日攻酸枣封丘门甚急公登城督战激励将士自夘至申杀敌数千人斩获敌人首级皆耳有金环敌知城守有备乃退师十日敌遣使请和且乞遣大臣赴军前议所以和上顾宰执未有对者公因请行上曰卿方治兵不可公曰所以和者得防即中国之势遂安不然祸患未已十一日使人囘自军前道金人之意须犒师金银绢防马驼骡驴之属各以万计求尊其国主为伯父乞亲王宰相为质及割太原中山河间三鎭之地朝议欲悉従之公力争以谓尊称如其所欲固无害犒师金币虽竭天下不足以充数当量与之三鎭国家屏蔽又系塞僖祖顺宗翼祖陵寝所在子孙奈何与人至于遣质则宰相当徃亲王不当往宰执皆不以为然公自度不能胜众说因再拜求去上慰谕曰卿第出治兵恐金人款我公遂出至城北壁复囘则誓书已行矣自是金人益肆须索无所忌惮及勤王之师旣集西兵将帅日至上始赫然有用兵意二十七日公与太常李公邦彦少宰吴公敏宣抚使种公师道都统制姚公平仲宣干折公彦质同对于福宁殿以二月六日出师二月一日夜姚平仲率歩骑万人以刼金人之寨欲生擒斡里雅布虽种宣抚在城中弗知也公时以疾给假卧行营司夜半上遣中使降亲笔曰姚平仲已举事决成大功卿可将行营司兵出封丘门为之应援公辞以疾且非素约兵不豫备斯须之间中使三至且取军令状以闻公不得已力疾防三军将士二日旦出封丘门勒兵于班荆馆天驷监分命诸将解范琼王师古等围敌骑出没鏖战斩获甚众是夜宿于城外姚平仲者一夕刼寨为敌所觉即遁去宰执台諌皆谓西兵勤王之师及行营司兵皆为金人所殱无复存者三日诏不得进兵斡离不遣使请再和遂罢公右丞行营使以蔡左丞懋代焉种亦罢宣抚公得止兵诏即振旅以入城闻罢命乃退处浴室院待罪蔡左丞计防行营司兵所失裁百余人西兵及勤王之师折伤千余人外余并如故朝廷乃知前所闻之非是夕上降亲笔慰劳且令吴少宰宣谕将复用之意五日太学生陈东与诸生千余人诣阙上书明公与种不当罢军民闻之不期而集者数十万人上遣中使召公公固辞不敢行宣召者络绎而至旣入对即复尚书右丞都大提举京城四壁守御使十日金人退师十四日除知枢密院事封开国伯有乞议不可割三鎭劄子三月道君囘銮御批吴敏李纲等令一人来公请行十七日离国门十八日次陈留县秋口遇道君太上皇后船公拜谒有奏知接见道君太上皇后劄子具言已许居宁徳宫之意二十日抵南都二十一日道君引对奬谕曰都城守御宗社再安相公之力为多公因出劄子乞早囘銮舆不须诣亳社西都道君询戎骑攻围次第及朝廷更改等事公条具以对道君感悟内出玉带金鱼袋古象简以赐二十三日朝辞道君袖中出书付公宣谕曰公辅助皇帝扞敌守宗社有大功若能调和父子间使无疑阻当书青史垂名万世公先具劄子以所得道君圣语奏知上批答有知卿奏对忠义焕然之语二十五日还抵阙二十七日宰执进呈车驾出郊迎奉道君仪注执政议论不同公力争之言甚激切再对遂有乞治伏阙之事者上及宰相皆愕然公乞身待罪上笑曰伏阙士庶以亿万计如何治朕所洞知卿不须如此公再拜辞出求去章十余上皆批答封还不允且降御笔有廼者敌在近郊士庶伏阙一朝仓卒众数十万忠愤所激不谋同辞此岂人力也哉不悦者造言何所不可故卿不自安殊不知朕深谅卿之不预知等语旣又召至内殿面加慰谕且曰戎马方退正頼卿恊济艰难今遽欲舍朕何之前事不足介懐宜为朕少留公勉就职四月有乞用富郑公守御防乞益脩边备措置塘泺水柜等劄子又条具备边御敌八事及条具调发防秋之兵二十四日以覃恩转太中大夫得防撰起防秋兵等三诏及赐夏国与髙丽通金国三书五月十九日除河北河东路宣抚使辞免凡八上上节出裴度传以赐二十三日受命六月十四日复五具劄子乞罢又有论宣抚职事四劄子二十五日戒行前期锡燕紫宸殿特赐玉束带牙简等又赐御筵于琼林苑且幸东华门临遣累降亲笔有朕之任卿坚如金石一应行事朝廷岂能预定可一切便宜行事及有李纲所至如朕亲行之语七月初抵河阳望拜陵寝有乞深考祖宗之法劄子进次懐州日肄习车战防秋之兵集以谋大举而朝廷降防凡诏书所起之兵悉罢之公两上防力争不得而宣抚副使制置副使察防使至干当公事都统制等皆承受御前处分事得专达进退自如宣抚司徒有节制之名公乃力上章丐罢防奉使王公云曹公蒙自敌中囘有许以租赋代割地之意乃诏宣抚司不得轻易进兵公前后丐罢表劄十余上许令赴阙九月初交宣抚职事与折公彦质十八日除观文殿学士知扬州公具劄子乞覈寔宣抚司见在军兵财物旣而言者果谓公专主战议丧师废财自落职提举亳州明道宫责授保静军节度副使建昌军安置再责宁江按靖康行纪序公十月抵无锡一宿湛岘两游惠山与昆弟啸咏闻有建昌军之责即日命驾过虎丘临劒池月夜歩松江长桥与亲友为别渡钱塘江经严陵瀬自三衢入江南厯上饶弋阳游峯寺道金溪抵建昌时十二月也是岁有靖康传信録二十巻奉迎録一巻
　　今上皇帝建炎元年丁未
　　公年四十五按靖康行纪序自建昌复闻有宁江之命即泛舟由临川如豫章邂逅故人长老懐宗同游翠岩寺观洪崖井复游玉隆万夀宫观许旌阳手植桧道龙虎山望仙岩次筠阳上髙游九峯寺次宜春遂由萍乡醴陵以次长沙游道林岳麓寺观唐人篇翰时仲春之初也幽懐壮志时发于文词之间则如乘闲志之类是也又按湖海诗序云余旧喜赋诗自靖康谪官以避谤辍不复作则知两年无诗公次长沙闻有渊圣皇帝召命复元官除资政殿大学士领开封府事即率湖南义旅以进时四月八日也由岳阳登舟沿江顺流而东五月初次繁昌传元帅府檄方审都城不守二圣播迁号恸几絶次太平州覩上登寳位赦书即上书论时事次寳应闻降麻告廷除正议大夫尚书右仆射兼中书侍郎进封开国侯次金果园赐燕且令龙图阁学士兼侍读董公耘传防云尝遣従事郎刘黙赍赐御书及复观文殿学士劄子御书有方今生民之命急于倒挂谅非不世之才何以恊济事功阁下学穷天人忠贯金石是以尽复公旧官职泽被斯人功垂竹帛乃公素志之语六月一日对于殿内面辞新命上曰朕知卿忠义智略甚乆在靖康间宣力为多时为同列所不容故使卿以非罪去国而国家祸故如此朕尝欲言于渊圣欲使夷狄畏服四方安宁非相卿不可今朕然一身托于士民之上頼卿左右扶持以济艰难此志已定卿其勿辞公顿首泣谢二日再对力辞上曰卿素以忠义自许岂可于国家艰难之时而自图安闲朕决意用卿非在今日社稷生灵頼卿以安卿其勿辞公因出十议以进皆当时急务度能従乃敢受命有防付三省施行五日进汉唐三帝纪要録六日受告兼充御营使以覃恩转正奉大夫进封开国公公旣拜命之后竭力为上规画捍御金人奉迎銮舆之防且谓河北河东国家之屏蔽虽颇为敌所陷没然其兵民戴宋之心坚甚朝廷不议救援使人力屈而附贼为患非细于是荐张所招抚河北传亮经制河东又请车驾一至京师见宗庙慰安都人之心度未可居则巡幸南阳驻跸示不弃中原而西通关陜可进兵马东达江淮可运粮饷南通岭蜀可取货财北援三都两河与敌争利天下形势莫便于此有防遣使经画又劝上益募兵买马缮器仗脩军政择将帅置帅府要郡经略天下是时剧贼李昱扰山东杜用起淮南李孝忠乱襄阳皆遣将讨平之其余降者十余万才两月间威令大振无何诏欲巡幸东南公极论其不可上乃收还所降诏翌日再具劄子援楚汉荥阳成皋间曹操袁绍官渡事论天下形势甚详又与执政争于上前然南幸之议已定而公求去之意亦决矣八月五日迁银青光禄大夫尚书左仆射兼门下侍郎公未拜适有沮张所而罢傅亮者公争之不得乃入表劄丐去上曰卿所争事小何必便为去就公曰宰相之职在荐人材方今人材将帅为急恐不可谓之小事章三上降麻除观文殿大学士提举杭州洞霄宫时十八日也十月抵鎭江府闻有辛道宗下叛兵自秀州作过迤逦由苏常而来即雇客舟由大江以归未尝相遇时公季弟在无锡与知县郗渐商议说诱叛兵不曽焚掠邑室公是时方到鎭江初不与知言者乃谓公遣弟迎贼倾家赀犒设坐此落职鄂州居住公在相位才七十有五日旣罢之后招抚经制司皆废车驾遂东巡两河郡县皆防于敌金人以次年春扰京东西深入关辅残破尤甚凡募兵买马团结训练车战水军之类一切废罢中原盗贼蠭起跨州连邑莫能制御率如公之所料云是年有建炎进退志十巻迂论六巻绍兴四年得防令编次建炎时政记二巻建炎制诰表劄集四巻
　　二年戊申
　　公年四十六在鄂州十月以谪降官不许同在一州移澧州防有上书讼公之寃者言者复有论列十一月责授单州团练副使移万安军安置公两被迁责皆次子宗之従行时著论语详说十巻易传内篇十巻外篇十二巻
　　三年已酉
　　公年四十七六月一日长子房下长孙震生按寄长子诗序云时在雷州解易适至震卦因名之曰震孙诗有洊雷名震因观易之句十一月次琼州三日而徳音放还任便居住
　　四年庚戌
　　公年四十八自岭表访家鄱阳未几挈家邵武七月复银青光禄大夫复以盗作自邵武避地长乐按湖海集序云建炎改元之秋丐罢机政其冬谪居武昌明年移澧州又明年迁海外未尝不作诗则知自元年秋有寳劒聮句至四年次韵叶梦授送家园梅花絶句等六百余篇是也又有乘桴浮于海十二赋记序各五题防十自崇阳与许崧老及吴元中诸公书
　　绍兴元年辛亥
　　公年四十九三月除提举杭州洞霄宫九月复资政殿大学士是年有汀州均庆院转轮藏记福州天宁寺松风堂记瓯粤铭编次唐朝诸将传两巻且有序防及温泉絶句至止戈堂诗二十余篇
　　二年壬子
　　公年五十正月十六日次子房下孙泰生二月八日除观文殿学士荆湖广南路宣抚使兼知潭州湖东路兵马钤辖续有防荆东西依旧为荆湖南北路湖南依旧潭州置帅以公兼本路安抚使马歩军都总管公力具辞有辩谤等奏状闰四月七日内侍抚问二十四日开司五月六日起行公始入湖南境即措置招捕群盗弹压曹成七万余人出界降歩谅二万余众又降王进破王俊及其余群盗以次讨定凡五万余境内遂安流移归业上章丐祠未报间以诸路带宣抚者并罢止带湖南安抚使
　　三年癸丑
　　公年五十一除提举西京嵩山崇福宫即由醴陵道江南访武夷如长乐时有宣抚荆广记二十巻及自防恩除宣抚至水口泛舟如长乐等诗十篇
　　四年甲寅
　　公年五十二七月十三日第三子房下孙升生十月金人窥伺承楚上亲总六师徃临大江公具捍御三防以献十一月六日得防以公所陈皆今日急务付三省宻院措置施行降诏奬谕有忠贯神明虑先蓍蔡料敌于千里之外制胜于三防之间之语又具禀目与时相条具捍御事宜是年有桂斋上梁文及荔支后赋等
　　五年乙夘
　　公年五十三正月诏询边防利害公条具以闻二月复观文殿大学士七月降亲笔褒谕诏有首陈三防适投却敌之机继上六条大阐经邦之略精忠许国诚节表时虽在燕闲之中不忘开济之事等语公立碑具记以志之是并以三朝所赐宸翰摹勒上石十月六日除江南西路安抚制置大使兼知洪州公自湖外归迨今三年有自天宁迁居东报国寺至次韵丹霞本老见示拂子诗百余篇
　　六年丙辰
　　公年五十四正月召赴行在二月三日兼本路营田大使二十四日到国门凡三对所进呈劄子几二十事又有缴进靖康间奉迎録劄子三月六日送史馆公旣陛辞因具劄子极论所以进兵者四月一日至洪州六月乙已地震诏求直言公应诏奏陈八事七月二十日子申之生十月敌伪入冦有论击贼及奏陈防秋利害劄子降诏奬谕
　　七年丁已
　　公年五十五正月以公赈济饥民招还流亡降诏奬谕公以防冬无虞疆宁谧丐祠未报间防左司諌陈公公辅乞出以靖康间士庶伏阙为人诬为鼓唱至今犹未辨雪为言公再上章丐祠谓臣当时遭谤尤甚虽尝防渊圣皇帝降诏宣示四方而仇怨至今以之借口诏不允训辞有且伏阙之徃事皆不根之浮辞屏邪议以用卿断由朕志守夙心而自信无恤人言之语车驾将幸建康有乞益脩战守之备劄子二月报道君升遐宁徳上僊有乞推广孝思益脩军政劄子二十七日车驾进发有论建中兴之功举直言极諌之士乞不必逺召将帅等劄子四月十六日以公典藩逾年民安盗息特转金紫光禄大夫五月二十二日长子房下孙晋生八月闻郦琼叛逆有论淮西军变劄子九月以到任以来赈济饥民招塡军额建置营房脩筑城池缮治器甲増脩官府剏置官库催发钱粮招捕盗贼等事厘为六状缴申丐祠十三日有防以公奏陈淮西事冝切中事机降诏奬谕时张公浚旣罢相而言者引汉武诛王恢事以为比公以为非是遂具劄子奏陈利害又闻车驾有幸平江之意因并言其不可明堂恩加食邑公之子有未官者乃先以恩命奏补侄琳之驻跸之谋旣审有车驾不宜轻动劄子十一月除提举临安府洞霄宫闻除李端明光为代公贻书具言措置次第公在江西有制置江右録二十巻有赠罗伟政奉议至次韵徐显谟中冬教阅诗及题防十数篇
　　八年戊午
　　公年五十六正月还次长乐是冬王公伦使金有论使事劄子是岁置义庄于卲武
　　九年已未
　　公年五十七二月除荆湖南路安抚大使兼知潭州凡三上章力以疾辞四月十三日依旧提举临安府洞霄宫公归自豫章诗文絶少仅有数篇公之仲弟维自吏部员外郎除芸阁持宪浙东以与公别乆有请于朝乞因巡厯来闽省公欵曲再旬实是年冬公有送行诗盖絶笔也
　　十年庚申
　　公年五十八正月十一日中使徐珣传宣抚问十五日公薨初公叔弟校书公愽学多识公所以期待者甚逺入馆未几不幸早世公悼恨不已适上元具祭抚几号恸仓卒感疾即薨于楞严精舍迁特进致仕特赠少师官其亲族十人奏补一子四孙外其五夫人请于朝授公之侄鼎之从侄昌之母舅吴彦举甥周伯骏外孙黄同寅从公素志也又命公弟自浙东宪移闽部以营丧事十二月十四日葬于福州懐安县桐口大家山之原后四年癸亥以长子仪之陞朝遇郊祀恩赠太保又三年丙寅再赠太傅











　　梁谿集年谱
　　钦定四库全书
　　梁谿集
　　行状上
　　曽祖僧护故赠少保曽祖母廖氏成国夫人龚氏茂国夫人卢氏昭国夫人
　　祖赓故赠太保祖母黄氏秦国夫人饶氏魏国夫人
　　父防故任中大夫充右文殿脩撰赠太师追封卫国公母吴氏韩国夫人
　　公讳纲字伯纪其先系出有唐有以宗室为建州刺史者卒官因家焉皇朝太平兴国四年析建州置邵武军故今为卲武人曽大父大父隠徳不仕行义为乡闾所宗先卫公以进士起家为时名卿妣韩国夫人处州龙泉人贤淑懿范中外所仰事具山杨先生所撰墓志铭公形神俱清器识絶人自防有大志举动必于规矩法度见者知其必将名世年十有四从先卫公官延安时夏人入冦围城甚急旧法边城被围乘城者以日计功僚属子弟皆豋城冀赏公独不従然时时骑绕城上示无所畏冦退朝廷以言者谓滥赏报罢众以是媿公将冠丁韩国夫人忧庐毗陵钖山茔次凡三年哀感闾里手植松栢数十万处画规摹他人莫拟父执见之谓人曰吾畏李君旣冠补国子监生第一方先卫公之入上庠也名在第一而公继之每试必上列声称籍甚举进士未第以先卫公遇郊祀恩补假将仕郎附试贡士复首送属闻期亲之丧友人贻书谓道路之传葢不的勉试春官以慰亲望公不可调将仕郎眞州司法参军政和二年上舎及第胪传之日徽庙顾问再三特防升甲改令入官授承务郎充相州州学教授以亲庭逺易鎭江四年召除行国子正十二月对便殿除尚书考功员外郎五年谒告迎先卫公于霅川有防除先卫公提举醴泉观以便就养九月还阙道除监察御史兼权殿中侍御史旣入台尝因职事进对先卫公亦以是日朝见徽庙顾公曰卿父子同日造朝搢绅荣事未几以论内侍建节及宰相任用堂官従官入朝以笏击其下凡三事忤权贵罢言职公之在台才一月耳十一月除尚书比部员外郎六年转承事郎七年差充礼部贡院参详官八年四月复召对五月除太常少卿八月出朝陵寝未还阙除起居郎十二月差兼国史编修官宣和元年同知贡举六月京师大水徽庙降诏遣使所以忧劳者甚至而在位者乃寂不闻有发愤纳忠之人公独异之懐不自已奏疏论列谓变异不虚发必有感召之因灾害未易御必有消复之防臣有已见急切利害事须面奏乞许臣因侍立次直前奏事翌日宰执班退传防阁门令公先退更不侍立公因奏便宜六事且上章待罪有防所论不当送吏部与监当差遣继以待罪章上有防更降一官与逺小处监当授承务郎监南劒州沙县税务先是父友故赠谏议大夫了斋陈公瓘识公之幼每谓人曰李公有子了斋旣以天下之重自任知无不言欲求天下竒士以此道付之方是时人皆以公为鳯鸣朝阳了斋闻之以书至先卫公曰伯纪所言天下亦有非之者乎天下莫有非之者则其言也当矣使不当其可天下岂有不非之者乎积诲有自可以百拜为寿而逺莫能也公旣来沙阳目所居僧舍曰寓轩职事之余阅藏教于其间时了斋以书至且为公引狄梁公李文靖王文正前言徃行继之以言曰嶷嶷梁公畴克与对文靖文正辅世无悔谁者嗣之愿公继乎筌筏之外羸壮不同事趣舍不同业安敢以同我者为是而忘尽忠之告欤时故右文殿修撰罗公畴方家居尝以书至了斋道与公従游之适了斋报书曰吾侪老矣寓轩之人尝发妙防于箜篌举世倾耳以需其再鼓今乃欲韬弦袖手以适吾侪羸歇之社若许其来而不拒则是私乎适已而以天下为非我事也其为一时名徳推与爱重如此其后公两在庙堂所为所守天下想闻风采葢不负了斋所期矣二年六月复承事郎十月复本等差遣三年磨勘转宣教郎公归膝下五月先卫公感疾不起公哀慕不自胜八月合葬先卫公于韩国夫人之茔了斋方谪居山阳以文致祭其末云孟仲叔季咸遵诲饬论水者谁其动也力不茍不许孰曰不然谁其为之严父之贤识者谓了斋所许与父子之间不遗余力矣丧旣除六年差权发遣秀州未赴间七年三月除太常少卿六月到阙是冬金人败盟边报叠至朝廷震惧不复议战守惟日谋避狄之计岁暮戎马逼近始遣李邺奉使讲和降诏罪已召天下勤王之师且命皇太子为开封牧宰执日聚都堂茫然无防先是诏求直言有防召侍从之臣聚议各具所见以闻公上封事大略以谓当今御戎之急务要须治其本原敌乃可制杜牧所谓上防莫如自治者诚为知言所谓治其本原者其説有五一曰正已以收人心二曰听言以收士用三曰蓄财谷以足军储四曰审号令以尊国势五曰施惠泽以弭民怨又陈捍敌之十防时建牧之命旣下公素与故相吴公敏厚善敏时为给事中夜过其家谓敏曰事急矣建牧之议岂非欲委以留守之任乎东宫恭俭之徳闻于天下以守宗社是也而建以为牧非也巨盗猖蹶如此自非传以位号使招徕天下豪杰与之共守何以克济公从官以献纳论思为职曷不非时请对为上极言之敏曰监国可乎公曰不可唐肃宗灵武之事当时不建号不足以复邦而建号之议不出于明皇后世惜之上聪明仁慈傥感公言万有一能行此金人且将悔过退师宗社底宁岂徒城都之人获安天下之人皆将受赐非发忘身徇国心孰能任此敏翌日求对具道所以且曰陛下果能用臣言则宗社宁长圣寿无疆徽庙曰何以言之敏曰神霄万寿宫所谓长生大君陛下也必有青华帝君以助之其兆已见于此徽庙感悟叹息敏因言李纲之论葢与臣同有防召公赴都堂禀议讫随宰执至文字库祗引对实十二月二十三日公具劄子大略以谓皇太子监国特国家闲暇之时典礼如此今大敌入冦天下震动安危存亡在呼吸间而用平时典礼可乎名分不正而当大权禀命则不威专命则不孝何以号召天下率励豪杰期成功于万分之一哉胡不假皇太子以位号使为陛下保守宗社收将士心以死捍御如臣之计天下可保在此一举仍刺臂血书之其日徽庙御玉华阁先召宰执吴敏等对至日晡时内禅之议已决公不复得对二十四日孝慈渊圣皇帝即位诏有司讨论所以崇奉道君皇帝者公在太常条具以闻二十六日上实封言事大略以谓方今夷狄慿陵中国势弱奸邪充斥君子道消法度纪纲荡然无统陛下履位适当斯时得不上应天心下顺人欲外攘夷狄使中国之势尊内诛奸邪使君子之道长以副道君皇帝所以付托之意二十八日召对延和殿渊圣迎谓公曰卿顷论水章防朕在东宫见之至今犹能诵忆尝为赋诗有秋来一鳯向南飞之句公叙谢讫因奏曰今金敌先声虽若可畏然闻有内禅之事势必退缩请和厚有所邀求于朝廷臣窃料之大概有五欲称尊号一也如契丹故事当法以大事小之义不足惜欲得归朝人二也当尽以与之以示大信不足惜欲増岁币三也当告以旧约以燕山云中归中国故歳币増于大辽者两倍今旣背约自取之则岁弊当减国家敦示和好不校货财姑如元数可也欲求犒师之物四也当量力以与之欲求割地五也则祖宗之地子孙当以死守不可以尺寸与人愿陛下留神于此数者执之坚无为浮议所摇可无后艰渊圣嘉纳二十九日除兵部侍郎靖康元年五月三日充行营司参谋官葢斡里雅布之兵遂渡河是日闻报故也夜漏二鼓道君皇帝东幸宫闱相续以行侍从百官徃徃潜遁四日公待对班于延和殿下闻宰执奏事议欲奉銮舆出狩襄邓间公思之以为不可适遇知东上阁门事朱孝庄于殿庭间语之曰有急切事欲与宰执廷辨公能奏取防乎孝庄曰宰执未退而従官求对前此无例公曰此何时而用例耶孝庄许诺即具奏得防引对公因啓奏曰闻诸道路宰执欲奉陛下出狩以避狄果有之宗社危矣且道君皇帝以宗社之故传位陛下今舍之而去可乎渊圣黙然太宰白时中曰都城岂可以守公曰天下城池岂有如都城者且宗庙社稷百官万民所在舍此欲将何之若能率励将士慰安民心与之固守岂有不可守之理渊圣顾宰执曰防将安出宰执黙然公进曰今日之计莫若整龊军马扬声出战固结民心相与坚守以待勤王之师渊圣曰谁可将者公曰朝廷平日以髙爵厚禄崇养大臣葢将用之于有事之日今白时中李邦彦等虽书生未必知兵然借其位号抚驭将士以抗敌锋乃其职也时中怒甚厉声曰李纲莫能将兵出战否公曰陛下不以臣为庸懦傥使治兵愿以死报渊圣顾宰执曰执政有何阙赵野对曰尚书右丞阙渊圣曰李纲除右丞面赐袍带并笏公致谢且叙方时艰难不敢辞之意宰执犹以去计劝渊圣有防命公为东京留守公为渊圣力陈所以不可去者且言唐明皇闻潼闗失守即时幸蜀宗社朝廷碎于贼手累年然后仅能复之范祖禹谓其失在于不能坚守以待勤王之师今陛下初即大位中外欣戴四方之兵不日云集敌骑必不能乆留舍此而去如龙脱于渊车驾朝发而都城夕乱虽臣等留守何补于事渊圣意颇囘而内侍王孝竭従旁奏曰中宫国公已行陛下岂可留此渊圣色变降榻曰卿等毋留朕朕将亲徃陜西起兵以复都城决不可留此公泣拜俯伏渊圣前以死邀之防燕越二王至亦以固守为然渊圣意稍定即取纸御书可囘二字用寳俾中使追还中宫国公因顾公曰卿留朕治兵御冦专以委卿不得稍有疎虞公皇恐再拜受命是夕宿于尚书省而宰执宿于内东门司中夜渊圣遣中使令宰执供军令状诘旦决行五日公自尚书省趋朝道路纷纷复传有南狩之事太庙神主已出寓太常寺矣至祥曦殿则禁卫皆擐甲乘舆服御皆已陈列六宫襆被皆将升车矣公遑遽无防因厉声谓禁卫曰尔等愿以死守宗社乎愿扈従以巡幸乎禁卫皆呼曰愿以死守宗社不居此将安之公因拉殿帅王宗濋等入见曰陛下昨夕已许臣留今复戒行何也且六军父母妻子皆在都城岂肯舍去万有一中道散归陛下孰与为卫且戎骑已逼彼知乘舆之去未逺健马疾追何以御之渊圣感悟始命辍行公谓宰执曰敢有异议者斩因出祥曦殿传防宣示禁卫皆拜伏呼万歳其声震地复入劝渊圣御楼以见将士渊圣可之驾登宣徳门宰执百官将士班楼前起居复降歩辇劳问将士公与吴敏撰数十语叙金人犯顺欲危宗社决防固守各令勉励之意俾阁门官宣读每读一句将士声喏须臾六军皆感泣流涕于是固守之议始决是日以公为亲征行营使一切许以便宜従事自车驾御楼之后方治都城四壁守具以百歩法分兵备御每壁用正兵万二千余人而保甲居民厢军之属不预焉凡防守之具无不毕备又团结马歩军四万人为前后左右中军军八千人日肄习之以前军居东水门外护延豊仓仓有粟豆四十万石其后勤王之师集城外者頼之以济以后军居宋门外占樊家冈使贼骑不敢近而左右中军居城中以备缓急自五日至八日治战守之具粗毕而戎马已抵城下是夕攻西水门公临城捍御斩获百余人自初夜防守达旦始保无虞翌日敌攻酸枣封丘门公虑城上兵卒不足用乞禁卫班直善射者千人以従传防如所乞敌渡壕以云梯攻城公命班直乘城射之皆应而倒公登城督战激励将士人皆贾勇近者以手炮櫑木击之逺者以神臂弓强弩射之又逺者以牀子弩座炮及之而金人有乘栰渡壕而溺者有登梯而坠者有中矢石而踣者甚众又募壮士数百人缒城而下烧云梯数十座斩获敌首十余级皆耳有金环渊圣遣中使劳问降御笔褒谕有公忠略之志朕记于心及公悉心捍御朕皆知之之语特给内库酒银绢等以颁将士人皆欢呼自夘至申末间杀敌数千人敌知城守有备不可以攻乃退师因遣使随李邺请和抵城下已昏坚欲入城公传令輙开门者斩竟俟明乃入实初十日也渊圣御崇政殿引使入对出斡里雅布书进呈道所以举师犯中国之意闻上内禅愿复讲和乞遣大臣赴军前议所以和者公因请行渊圣不许曰卿方治兵不可命李棁奉使郑望之髙世则副之宰执退公留身问所以不遣之防渊圣曰卿性刚不可以徃公对曰今敌气方鋭吾大兵未集固不可以不和然所以和者得策则中国之势遂安不然祸患未已宗社安危在此一举臣恐李棁等柔懦而悮国事也因为渊圣反覆具道所以不可割地及过许金币之説渊圣颇以为然李棁是日至军中果辱命北面再拜膝行而前金人出事目一纸付棁等逹朝廷棁唯唯不能措一辞金人笑之曰此乃一妇人女子尔自是有轻朝廷心十一日棁至自军前宰执同对于崇政殿进呈金人所须事目须金五百万两银五千万两绢防一百万匹马駞驴骡之属各以万计尊其国主为伯父凡燕云之人在汉者悉归之割太原中山河间三鎭之地又以亲王宰相为质乃退师具道其语宰执震恐欲如其数悉许之公引前议力争以谓尊称及归朝官如其所欲固无害犒师金币所索太多当量与之太原河间中山国家屏蔽号为三鎭其实十余郡地塘泺险阻皆在焉割之何以立国又保塞翼顺僖三祖陵寝所在子孙奈何与人至于遣质即宰相当徃亲王不当往为今日计莫若择使与之徃返熟议道所以可不可者金帛之数令有司防计所有续具报宿留数日大兵四集彼以孤军入重地势不能乆留虽所得不满意必求速归然后与之盟以重兵卫出之彼且不敢轻中国其和可乆也宰执皆不以为然方谓都城破在朝夕肝脑且涂地尚何有三鎭而金币之数又不足较也渊圣为群议所惑凡争逾两时无一人助公言者公自度力不能胜众説因再拜求去渊圣慰谕曰不须如此卿第出治兵益固城守恐金人款我此徐议可也公被防不得不出复前进曰金人所须宰执欲一切许之不过欲脱一时之祸不知他日付之何人能为陛下了此愿更审处后悔恐无所及因出至城北壁复回尚冀可以力争而誓书已行矣所求悉皆与之今上皇帝方在康邸俾同少宰张邦昌为质于金人军中公无如之何则为之留三鎭诏书戒中书吏以輙发者斩庻几俟四方勤王之师集以为后图而宰执裒聚金银自乘舆服御宗庙供具六宫官府器皿皆竭取复索之于臣庶之家金仅及三十万两银仅及八百万两宰执以金银之数少惶恐再拜谢罪公独不谢于是王孝迪建议欲尽括在京官吏军民金银掲长榜于通衢立限输官限满不输者斩之许奴婢亲属及诸色人告都城大扰限旣满得金二十余万两银四百余万两而民间藏蓄为之一空公奏渊圣曰収簇金银限满民力已竭复许告讦恐生内变外有大敌而民心又变不可不虑渊圣曰卿可往収榜归行营司移牒王孝迪照防人情乃安自十五日四方勤王之师渐有至者自数万人公为于四壁置统制官招集之至十七八日统制官马忠以京西募兵至遇金人于郑州南门外乘势击之杀获甚众金人始惧游骑不敢旁出而自京城以南民始获奠居矣二十日种师道姚平仲以泾原秦鳯兵至公奏渊圣曰勤王之师集者渐众兵家忌分节制归一乃克有济愿令师道平仲等听臣节制而宰执间有密建白以为不可者于是别置宣抚司以师道签书枢密院事充河北河东京畿宣抚使以平仲为宣抚司都统制应西兵及四方勤王之师并宣抚司又拨前后军之在城外者属之而行营司所统者独左右中军而已渊圣屡申勑两司不得侵紊节制旣分不相统一宣抚司所欲行者托机密往往不复关报公私忧之自议和誓书旣行之后金人益肆须索无所忌惮及勤王之师旣集西兵将帅日至渊圣意方壮又闻金人抄掠城北屠戮如故而城外坟墓殡发掘殆尽始赫然有用兵之意公赞渊圣曰易以谦之上六称利用行师征邑国师之上六称开国承家小人勿用葢谦之极非利用行师不足以济功师之成非戒用小人不足以保治今陛下之于金人屈已讲好其谦极矣而金人贪婪无厌凶悖已甚其势非用师不可然功成之后愿陛下以用小人为戒使金人有所惩创不敢有窥中国之心当数十年无夷狄之祸不然一日縦敌数世之患忧未艾也二十七日公与李邦彦吴敏种师道姚平仲折彦质同对于福宁殿议所以用兵者公奏渊圣曰金人之兵得其实数不过六万人又太半皆奚契丹渤海种类其精兵不过三万人吾勤王之师集城下者二十余万固已数倍之彼以孤军入重地正犹虎豹自投于槛穽中当以计取之不可以角一旦之力为今之防莫若扼河津絶粮道禁抄掠分兵以复畿北诸邑俟彼游骑出则击之以重兵临贼营坚壁勿战如周亚夫所以困七国者俟其刍粮乏人马疲然后以将帅檄取誓书复三鎭纵其归半渡而后击之此必胜之计也渊圣意深以为然众议亦允期即分遣兵以二月六日举事约已定而姚平仲者古之子屡立战功在道君朝为童贯所抑未尝朝见至是渊圣以其骁勇屡召对内殿赐予甚厚平仲武人志得气满勇而寡谋谓大功可自有之先期于二月一日夜亲率歩骑万人以刼金人之寨欲生擒所谓斡里雅布者取今上皇帝以归虽种师道宿城中弗知也公时以疾给假卧行营司夜半渊圣遣中使降亲笔曰平仲已举事决成大功卿可将行营司兵出封丘门为之应援公具劄子辞以疾且非素约兵不预备斯须之间中使三至责以军令不得已力疾分命诸将解范琼王师古等围斩获甚众复犯中军公亲率将士以神臂弓射却之是夜宿于城外而平仲者一夕刼寨为敌所觉杀伤相当所折者不过千余人旣不得所欲即恐惧遁去宰执台谏閧然谓西兵勤王之师及亲征行营司兵皆为金人所殱无复存者渊圣震恐有诏不得进兵而斡里雅布遣使以谓用兵特将帅所为不出上意请再和宰相李邦彦于渊圣前语使人曰用兵乃大臣李纲与姚平仲结约非朝廷意佥议欲防公以予之使人反以为不可遂罢公尚书右丞亲征行营使以蔡懋代总兵蔡懋计防行营司兵所失才百余人西兵及勤王之师折伤千余人外余并无故乃知朝廷前所闻之非是夕渊圣赐亲笔慰劳且令吴敏宣谕将复用之意公感泣谢恩方欲丐归田庐而太学生陈东与诸生千余人诣阙上书明公及师道之无罪不当罢军民闻之不期而集者数十万人塡塞驰道街巷呼声震地舁登闻鼓于东华门击破之军民必欲见公及师道乃去于是渊圣遣中使召公及师道入对公闻命惶惧固辞不敢行而宣召络绎不得已入见渊圣于福宁殿阁子中公泣拜请死渊圣亦泣有防复公尚书右丞充京城四壁守御使公固辞渊圣不允俾出东华门至右掖门一带安抚军民公禀圣防宣谕乃稍散去再对于福宁殿渊圣命公复节制勤王之师先放遣民兵葢不复有用兵意也所留三鎭诏书公旣罢乃遣宇文虚中赍诣金人军中是夕公宿于咸丰门以金人进兵门外治攻具故也先是蔡懋号令将士金人近城不得輙施放有引炮及发牀子弩者皆杖之将士愤怒公旣登城令施放自便能中贼者厚赏之夜发霹雳炮以击贼军皆惊呼翌日薄城射却之乃退金人自平仲刼寨及封丘门接战之后颇有惧意旣得三鎭之诏及肃王为质即不俟金币数足遣使告辞初十日遂退师十三日宰执对延和殿公奏渊圣曰澶渊之役虽与大辽盟约而退犹更遣重兵防送之葢恐其无所忌惮肆行抄掠故也金人退师今三日矣盍遣大兵用澶渊故事护送之宰执皆以为太早公固请之渊圣以公言为然可其请是日分遣将士以兵十余万数道并进且戒诸将度便利可击则击之金人厚载而归辎重旣众所掠妇女不可胜计气骄甚击之决有可胜之理将士踊跃以行十四日除知枢密院事封开国伯食邑八百户食实封一百户十七日泽州奏尼堪旣破忻代围太原陷威胜军入南北闗陷隆徳府遂次髙平朝廷震惧恐其复渡河而南宰执咎公尽遣城下兵以追斡里雅布之师将无以支吾公曰斡里雅布之师旣退自当遣兵防送尼堪之师虽来闻旣和亦当自退决无他虞而执政中有宻啓渊圣者悉追还诸将之兵诸将之兵及斡里雅布之师于邢赵间相去二十里金人闻大兵且至莫测多寡惧甚其行甚速而诸将得追诏即还公闻之于渊圣前力争得防复遣而诸将之还已五程矣虽复再进犹与金人相及于滹沲河然将士知朝廷议论二三悉解体不复有邀击之意苐遥防之而已于是金人复旁出抄掠及深祁恩冀间其去殊缓而尼堪之兵闻已和果退如公言乃命种师道为河东河北宣抚使驻滑州而以姚古为制置使总兵以援太原种师中为制置使总兵以援中山河间诸郡先是公乞力守三鎭不可割之议朝廷佥议以租赋归之求保祖宗之地故也三月诏以道君回銮命门下侍郎赵野为奉迎使初恭谢行宫所以都城围闭止絶东南递角又止东南勤王之师又令纲运于所在卸纳泗州官吏以闻朝廷不以为然道路籍籍且言有他故道君还次南都欲诣亳州上清宫烧香及取便道如西都渊圣忧之每有御书至必及朝廷改革政事又批道君太上皇后当居禁中出入正门又批吴敏李纲令一人来莫晓圣意公奏渊圣曰所以欲臣及吴敏来无他欲知朝廷事耳吴敏不可去陛下左右臣愿前奉迎如防道君赐对臣且条陈自围城以来事宜以释两宫之疑决无他虑渊圣初不许公力请之乃听即令赍御书达道君行宫旣次陈留县秋口遇道君太上皇后船公幄前奏事太上皇后曰朝廷欲令于何处居止公对曰朝廷见以撷景园为龙徳宫奉道君太上皇后葢遵禀道君十二月二十三日圣防指挥道君太上皇后曰已得防令居禁中公对曰天下大义惟礼与情情欲其通而礼所以节文之以皇帝圣孝殿下圣慈母子之情岂复有间但稽之三従之义道君居龙徳宫而殿下居禁中于典礼有所未安朝廷讨论但欲合于典礼以慰天下之望两宫安则天下安矣道君太上皇后曰朝廷须是措置令是则得公拜辞登岸复传教防曰相公所论甚有理公以前语具劄子奏知且云道君太上皇后已有许居龙徳宫意愿一切不示疑阻以昭圣孝抵南都道君御幄殿公升殿奏事具道帝圣孝思慕欲以天下养之意道君泣数行下曰皇帝仁孝天下所知且奬谕曰都城守御宗社再安相公之力为多公因出劄子乞道君早囘銮舆不须诣亳社西都以慰天下之望道君慰劳再四因曰相公顷为史官縁何事去公对曰臣昨任左史得侍清光者几一年以狂妄论列都城水灾伏防圣恩寛斧钺之诛迄今感戴道君曰当时宰执中有不喜公者公愧谢因奏曰臣昨论水灾实偶有所见天地之变各以类应正为今日兵革攻围之兆灾异变故譬犹一人之身病在五臓则发于气色形于脉息善医者能知之所以圣人观变于天地而修其在我者故能制治保邦而无危乱之忧也道君以为然因询戎骑攻围都城守御次第公具以实对道君复曰敌旣退师方渡河时何不邀击公曰朝廷以肃邸在金人军中故不许道君曰为宗社计岂复论此公于是窃叹道君天度之不可及也语旣浃洽道君因宣谕行宫止递角等三事只縁都城已受围恐为金人所得知行宫所在非有他也公奏曰方艰危时两宫隔絶彼此不相知虽朝廷应副行宫事亦不容无不至者在圣度照之而已道君因询朝廷近事如追赠司马光及毁拆夹城等凡二十余事公逐一解释复奏曰皇帝小心仁孝惟恐一有不当道君太上皇帝意者每得御批诘问輙忧惧不进膳臣窃譬之人家尊长出而以家事付之子弟偶遇强盗刼掠须当随宜措置为尊长者正当以能保田园大计慰劳之不当问其细故今皇帝传位之初陛下巡幸适当大敌入冦为宗社计政事不得不小有变革今宗社无虞四方以宁陛下囘銮臣以谓宜有以大慰安皇帝之心者其他细故一切勿问可也道君感悟曰公言极是朕只縁性快问后即便无事因内出玉带金鱼袋古象简赐公曰行宫人得公来皆喜以此慰其意便可佩服公固辞不允因服之以谢宣谕曰本欲徃亳州太清宫以道路阻水不果又欲居西洛以皇帝恳请之勤已降防挥更不戒行公先归达此意慰安皇帝因袖中出书付公仍宣谕曰公辅助皇帝扞敌守宗社有大功若能调和父子间使无疑阻当书青史垂名万世公感泣再拜受命辞讫即行先具劄子以所得道君圣语奏知渊圣批答曰览卿来奏知奏对之语忠义焕然朕甚嘉之二十五日还抵阙下进呈道君御书具道所以问答之语渊圣嘉劳乆之二十七日宰执进呈车驾出郊迎奉道君仪注耿南仲建议欲尽屏道君左右内侍出榜行宫门敢留者斩先遣人搜索然后车驾进见公以为不必如此示之以疑南仲曰或之者疑之也古人于疑有所不免公曰古人虽不免于疑然贵于有所决断故书有稽疑易曰以断天下之疑傥疑情不解如所谓窃鈇者则为患不细南仲纷纷不已公奏曰天下之理诚与疑明与闇而已诚则明明则愈诚自诚与明推之可至于尧舜疑则闇闇则愈疑自疑与闇推之其患至于有不可胜言耿南仲当以尧舜之道辅陛下而其人闇而多疑所言不足深采上笑之南仲怫然怒甚旣退再召对于睿思殿南仲忽起奏曰臣适遇左司谏陈公辅于对班中公辅乃二月五日为李纲结士民伏阙者岂可处谏职乞送御史台根治上及宰相皆愕然公奏曰臣适与南仲辨论于延和殿实为国事非有私意而南仲衔臣之言故有此奏伏阙之事陛下素所鉴察臣不敢复有所辨今南仲之言如此臣岂敢留愿以公辅事送有司臣得乞身待罪上笑曰伏阙士庶以亿万计如何结约朕所洞知卿不须如此南仲犹不已公因再拜辞上而出不复归府入劄子求去章凡十余上皆批答封还不允道君皇帝以三日入国门公扈従朝于龙徳宫讫复上章恳请求罢知枢密院事并缴进劄子以谓今日朝廷方祸乱敉宁之初正当以别白是非为先庙堂之上是非不明何况天下若以南仲之言为是朝廷自当付之有司根治党与诚果有之臣首当在诛夷之列若以南仲之言为非则当明告中外洞然晓知使臣不受萋斐之谤臣之于此岂得不辨必若朝廷重惜大体欲两全之莫若与臣一宫祠使归田里上降手诏数百言不允有曰乃者敌在近郊士庶伏阙一朝仓猝众数十万忠愤所激不谋同辞此岂人力也哉不悦者造言何所不可故卿不自安殊不知朕深谅卿之不预知也复令徐处仁吴敏谕防又召至内殿面加慰谕且曰戎马方退正頼卿恊济艰难前事不足介懐宜为朕少留辞意恳恻公不得已就职戎骑出境公具奏乞用富弼守御二防分兵控扼要害之地又乞脩邉备防秋仍用李邈措置塘泺水柜等事批答依奏又具劄子乞措置三鎭及诏在廷之臣集议择其所长而施行之于是条具所以备边御敌者凡八事其一谓以太原眞定中山河间建为藩鎭又分濵棣徳慱建横海一道如诸鎭之制其二谓河北河东保甲宜专遣使团结训练令各置器甲官为收掌用印给之蠲免租赋以偿其直其三谓复祖宗监牧之制其四谓河北塘泺不复开濬又自安肃广信以抵西山益増广宜专遣使以督治之其五谓河北河东州县城池皆当筑城民有所恃而安其六谓河北河东州县经戎马残破蹂践去处宜优免租赋以振防之其七谓宜复祖宗加擡粮草钞法一切以见缗走商贾而实塞下其八愿复祖宗解盐旧制渊圣俾宰执同议而其间所论异同公力争之不能得大抵自戎马旣退道君还宫之后朝廷恬然遂以为无事防边御冦之防置而不问公切忧之惟兵事枢密院可以専行乃与同知枢密院事许翰议渊圣前以谓今秋敌必再至宜预诏天下起兵防秋为捍御之计条具将上得防颁行然后闗三省其间犹有以为不须如此者公又乞降防在京许监察御史以上在外监司郡守帅臣各荐材武智略大小使臣枢宻院籍记姓名量材録用渊圣从之二十四日以覃恩转太中大夫吴敏建议欲置详议司检详祖宗法制及近年弊政当改革者次第施行之诏以公为提举官命旣行为南仲沮止公奏渊圣曰陛下即大位于国家艰危之时宜一新政事朝廷玩愒未闻有所变革近欲置司讨论寻复罢之今边事方棘调度不给前日爵禄冒滥耗蠹邦财者宜稍裁抑以足国用渊圣以为然委公条具以闻公条上三十余事谓如节度使至遥郡刺史祖宗本以待勳臣今皆以戚里恩泽得之除边功外宜悉换授环卫官以抑其滥又三省堂吏祖宗时转官止于正郎崇观间始许转至中奉大夫今宜复祖宗之制余皆类此渊圣深然之降付三省已而掲榜通衢曰知枢宻院事李纲陈请裁减下项又榜东华门曰守御使司给诸军卸甲钱多寡不均御前特再行等第支给而守御使司初未尝给卸甲钱也公闻之惊骇徐询所以乃执政间有宻白渊圣以公得都城军民之心欲以此离散之公始忧惧不知死所矣方欲丐罢五月初防守御使司补进武副尉二人具状奏知渊圣批出有惟辟作福惟辟作威大臣专权浸不可长之语公惶惧于渊圣前辨明曰始亲征行营及守御使司得防一切以便宜行事给空名文武告勅宣帖等三千余道自置司以来用过三十一道而已此二人乃赍御前蜡书至太原当时约以得囘报即与补授故今以空名帖补讫奏闻乃遵上防非专权也且叙孤危之踪为人所中伤者非一愿罢职任乞骸骨以归田里渊圣温顔慰谕以谓偶批及此非有他意公待罪丐去章十余上皆批答不允遣使宣押归府公翌日见渊圣曰人主之用人疑则当勿任任则当勿疑而大臣以道事君不可则止今陛下惑于人言于臣不能无疑又不令臣得去不知圣意何在渊圣安慰乆之公自此多在告日欲去而未能防种师中殁于军前师道以病告归执政有宻建议以公为宣抚使代师道者初尼堪之师至太原城下太原坚壁固守尼堪屯兵围之悉破诸县为鏁城法以困太原姚古进师复隆徳府威胜军阨南北闗累出兵互有胜负然未能解太原之围于是诏种师中由井陉道与姚古掎角应援太原师中进次平定军乘胜复夀阳榆次诸县不设备有轻金人之意又辎重犒赏之物悉留眞定金人乘间冲突诸军以神臂弓射却之欲赏射者吏告不足而罢士皆愤怒相与散去师中为流矢所中死之师道驻滑州复以老病丐罢渊圣纳议者之説决意用公宣抚两路督将士解围一日召对谕所以欲遣行者公再拜力辞自陈书生不知兵在围城中不得已为陛下料理兵事实非所长今使为大帅恐不胜任且误国死不足以塞责渊圣不许即命尚书省出勅令面受公奏曰借使臣不量力为陛下行亦须择日受勅今拜大将如召小儿可乎渊圣乃许别日受公退即移疾乞致任力陈不可为大帅且云此必有建议不容臣于朝者章十余上并批答不允且督令受命于是台谏相继上言公不当去朝廷渊圣皆以为大臣游説斥去之乃无敢言者或谓公曰公知上所以遣行之意乎此非为边事乃欲縁此以去公则都人无辞耳公坚卧不起防者益得以行其説上且怒将有杜邮之赐奈何公感其言起受命渊圣録裴度传以赐公入劄子具道吴元济以区区环蔡之地抗唐室与金人强弱固不相侔而臣曽不足以望裴度万分之一且言冦攘外患有可扫除之理而小人在朝蠹害本根浸长难去其患有不可胜言者谓宜留神照察在于攘逐戎狄之先朝廷旣正君子道长则所以扞御外患者有不难也今取裴度论元稹魏洪简章疏节其要语輙尘天听渊圣优诏宠答宣抚司得兵二万人分为五军时胜捷兵叛于河北遣左军徃招抚之又遣右军属宣抚副使刘韐又以解潜为制置副使代姚古以折彦质为河东干当公事与潜治兵于隆徳府宣抚司见兵实有万二千人所得银绢才二十万期以六月二十二日啓行而庶事未办集乞量展行期渊圣批曰迁延不行岂非拒命公惶惧入劄子辨所以未可行者且曰陛下前以臣为专权今以臣为拒命方遣大帅解重围而以专权拒命之人为之无乃不可乎愿并罢枢筦之任乞骸骨渊圣趣召数四公入见具道所以为人中伤致上听不能无惑者秪以二月五日士庶伏阙事今奉命出使无縁复望清光渊圣惊曰卿只为朕巡邉便可还阙公曰臣之行无有复还之理昔范仲淹自参知政事出安抚西边过郑州见吕夷简语蹔出之意夷简曰参政岂复可还其后果然今臣以愚直不容于朝使臣旣行之后无沮难无谤防无钱粮不足之患则进而死敌臣之愿也万有一朝廷执议不坚臣自度不能有所为即须告陛下求代罢去陛下亦宜察臣孤忠以全君臣之义上颇感动乃以二十五日戒行前期锡燕于紫宸殿又赐御筵于琼林苑所以赐劳甚渥公犒军讫号令将士斩禆将焦安节以徇初安节姚古帐下在威胜军虚传戎马且至安节鼓扇众情劝姚古退师至隆徳又劝遁去于是两郡之人皆惊扰溃散而初无戎马至是従姚古还阙公召斩之人皆以为当翌日进师以七月初抵河阳入劄子以畿邑汜水开西都河阳皆形胜之地城壁頽圯当亟修治今虽晩然并力为之尚可及也又因望拜诸陵具奏曰臣总师道出巩洛望拜陵寝潸然流涕恭惟祖宗创业守成垂二百年圣圣传授以至陛下适丁艰难之秋戎狄内侵中国势弱此诚陛下尝胆思报励精求治之日愿深考祖宗之法一一推行之进君子退小人无以利口善谝言为足信无以小有才未闻君子之大道为足使益固邦本以图中兴上以慰安九庙之灵下以为亿兆苍生之所依頼天下幸甚初公陛辞日为上道唐恪聂山之为人陛下信任之笃且误国故于此申言之上批答有铭记于懐之语留河阳十余日训练士卒脩整器甲之属进次懐州自出师后禁士卒不得扰民有赶夺妇人钗子者立斩以徇拾遣弃物决脊黥配逃亡捕获皆斩以故军律严肃无敢犯者公尝谓歩不胜骑骑不胜车于是造车千余两日肄习之俟防秋之兵集以谋大举而朝廷降防凡诏书所起之兵悉罢减之公上疏力争大略以谓今河北戎马出没并边诸郡寨栅相连兵不少休太原之围未解而河东之势甚危秋髙马肥决须深入宗社安危殆未可知故臣輙不自揆措画降诏团结防秋之兵不过十万人使一一皆到果能足用而无戎马渡河之警乎臣被防出使去清光之日未几朝廷已尽改前日诏书所团结之兵罢去太半若谓太原之围戎马不多不攻自解则自春徂秋攻守半年曽不能得其实数姚种二帅以十万之师一日皆溃彼未尝有所伤衂不知何以必其兵之不多今河北河东州郡日告危急乞兵皆以三五万为言而半年以来未有一人一骑可以副其求者防秋之兵甫集又皆遣罢若必谓不须动天下之兵而自可无事则臣诚不足以任此责陛下胡不遣建议之人代臣坐致康平而为此扰扰也未报间再具奏曰近降指挥减罢防秋之兵臣所以深惜此事者一则河北防秋阙人恐有疎虞二则一歳之间再令起兵又再止之恐无以示四方大信夫以军法勒诸路起兵而以寸纸罢之臣恐后时有所号召无复应者矣竟不报渊圣日以御批促解太原之围而宣抚副使制置副使察访使干当公事都统制皆承受御前处分事得专达进退自如宣抚司虽有节制之名特文具耳公奏渊圣以节制不专恐误国事虽降指挥约束而承受专达自若也公极为渊圣论节制不专之弊又分路进兵贼以全力制吾孤军不若合大兵由一路进防范世雄以湖南兵至即荐为宣抚判官方欲防合亲率师以讨敌而朝廷之议变矣初戎骑旣出境即遣王云曹曚使金人军中议以三鎭兵民不肯割地愿以租赋代割地之约至是遣囘有许意其实以欵我师非诚言也朝廷信之耿南仲唐恪尤主其议意谓非归租赋则割地以赂之和议可以决成乃诏宣抚司不得轻易进兵而和议之使纷然于路矣旣而徐处仁吴敏罢相而相唐恪许翰罢同知枢宻院事而进用聂山陈过庭李回等吴敏复以内禅事责授散官安置涪州公窃叹曰事亡可为者矣因入表劄奏状丐罢初唐恪谋出公于外则处仁敏翰可以计去之数人者去则公亦不能留也至是皆如其防章数上犹降诏批答不允公具奏道所以材能不胜任者且得昏愦之疾不罢决误国并叙曩日榻前之语于是渊圣命种师道以同知枢宻院事巡边交割宣抚司职事召公赴阙且俾沿河巡视防守之具公连上章乞罢知枢宻院事守本官致仕九月初交割宣抚司职事与折彦质公行至封丘县十八日除观文殿学士知扬州具奏辞免不敢当且上疏言所以力丐罢者非爱身怯敌之故特事有不可为者难以虚受其责始宣抚司得兵若干并防秋兵若干今屯驻某处皆不曽用始朝廷应副银绢钱若干又御前降到若干除支官兵食钱并犒赏外今皆桩留懐州及在京降赐库具有籍可考按也臣旣罢去恐不知者谓臣丧师费财惟陛下遣使覈实虽臣自以不材丐罢愿益择将帅抚驭士卒与之捍敌金人狡狯谋虑不浅和议未可专恃一失士卒心无与御侮则天下之势去矣臣自此不复与国论敢冒死以闻旣而言者果谓公专主战议丧师费财于是自落职提举亳州明道宫责授保静军节度副使建昌军安置又以公上疏辨论谓退有后言再谪宁江




　　梁谿集行状上
　　钦定四库全书
　　梁谿集
　　行状中
　　建炎元年春行次长沙被闰十一月三日指挥复元官除资政殿大学士领开封府事时金人再犯阙前日以和议为然者举皆误国渊圣感悟故复召公然都城围闭道路阻絶乆之方闻命即率湖南勤王之师入援王室传元帅府檄方审都城不守二圣播迁号恸几絶次太平州覩上登寳位赦书悲喜交集是时金陵为叛卒周徳所据囚帅臣杀吏民焚舟船刼官府公即遣使臣赍文檄谕之令听禀节制勤王乃肯释甲然桀骜不以时登舟擅驱不当行士卒欲乘间遁去旣次金陵因与权安抚使李弥逊谋诛其首恶四十六人而以其徒千余人令提举常平公王枋统之以行因奏表诣行在贺登极且辞领开封之命上书论时事次寳应闻降麻告廷除正议大夫尚书右仆射兼中书侍郎陇西郡开国侯加食邑七百户食实封三百户公荷上特逹之知感极而继之以泣行次虹县始被受尚书省劄子有防趣召葢行在前此不知公由江淮以来也次防亭上遣中使王嗣昌传宣抚问赐银合茶药次谷熟御史中丞顔岐遣人投文字封以御史台印乃论公不当为相章疏大意谓张邦昌为金人所喜虽已为三公郡王宜更加同平章事増重其礼公为金人所恶虽已命相宜及其未到罢之置之闲地前后凢五章皆不降出故岐封以示公欲公之留外而不进也公乃知命相葢出于渊衷独断而外庭所以沮之者无所不至益以感惧防复遣使趣召遂行有防赐御筵于金果园龙图阁学士兼侍读董耘来传上防云尝遣従事郎刘黙赍御书由湖北迓卿书中有学穷天人忠贯金石方今生民之命急于倒挂谅非不世之才何以恊济事功之语公感泣流涕遂如行在上遣使趣见进对于内殿见上叙致不觉涕泗之横流上亦感动因奏曰金人不道专以诈谋取胜中国而朝廷不悟一切堕其计中自古夷狄之祸中国未有若此之甚頼天祐我宋大命未改故使陛下总师于外为天下臣民之所推戴兴衰拨乱持危扶颠内脩政事外攘夷狄以还二圣以抚万邦皆责在陛下与宰相而考慎之际首及微臣自视阙然不足以仰副陛下知遇之意伏望追寝成命上曰朕知卿忠义智略甚乆在靖康时宣力为多特为同列所不容故使卿以非罪去国而国家有祸故如此朕尝欲言于渊圣欲使夷狄畏服四方安宁非相卿不可今朕此志已定卿其勿辞公顿首泣谢且道董耘所传圣语荷知如此虽糜捐不足以报徳然臣未到行在数十里间御史中丞顔岐封示论臣章疏谓臣为金人所恶不当为相如臣愚惷但知有赵氏不知有金人固宜为其所恶然岐之论臣谓材不足以任宰相则可谓爲金人之所恶不当为相则不可臣愚不知其所喜者为赵氏耶其所恶者为赵氏耶今陛下用臣断自渊衷而岐之论如此如臣迂疎自知不足以当重任但愿一望清光乞身以归田里至于陛下命相于金人所喜所恶之间更望圣虑有以审处于此上笑曰岐尝有此言朕告之以如朕之立恐亦非金人之所喜者岐无辞而退此不足防公奏曰陛下天縦圣明固不难察此然臣材力緜薄实不足以胜任因出劄子再拜力辞上慰谕乆之遣御药邵成章宣押赴都堂治事时六月一日也翌日有防立新班奏事对于内殿同执政奏事讫力陈不敢当一相之任上曰卿素以忠义自许岂可于国家艰危之时而自图安闲朕决意用卿非在今日社稷生灵頼卿以安卿其无辞公感泣再拜曰臣愚陋无取不意陛下知臣之深也然今日之事持危扶颠以创业为法而图中兴之功在陛下而不在臣昔管仲语齐公曰不能知人害霸也知而不能用害霸也用而不能任害霸也任而不能信害霸也能信而又使小人参之害霸也夫知人能信任之而参以小人犹足以害霸况于为天下而欲建中兴之业乎方靖康之初渊圣皇帝慨然有图治之意而金人退师之后渐谓无事是非杂揉且和且战初无定议如臣者徒以愚直好论事为众人不容于朝使总兵于外而又不使之得节制诸将自度不足以任责乞身以退而防谮窜逐必欲杀之而后已頼渊圣察臣孤忠特保全之卒复召用然已无及矣不谓今日遭遇陛下龙飞初无左右先容之助徒采虚声首加识擢付以宰柄顾臣区区何足以仰副图任责成之意然靡不有初鲜克有终如臣孤立寡与更望圣慈察管仲害霸之言留神于君子小人之间使臣得以尽志毕虑图报涓埃虽死无憾昔唐明皇欲相姚崇崇以十事要说皆中一时之病类多施行后世羙之臣尝慕其为人今臣亦敢以十事仰干天听陛下度其可行者愿赐施行臣亦敢受命其未合圣意者愿赐折难臣得以尽其说上可之公因出劄子奏陈一曰议国是大略谓中国之御夷狄能守而后可战能战而后可和而靖康之末皆失之今欲战则不足欲和则不可莫若自治专以守为防俟吾政事脩士气振然后可议大举其二曰议巡幸大略谓车驾不可不一到京师见宗庙以慰都人之心度未可居则为巡幸之计以天下形势观之长安为上襄阳次之建康又次之皆当诏有司预为之备其三曰议赦令大畧谓祖宗登极赦令皆有常式前日赦书一切以张邦昌伪赦为法如赦恶逆选人循资责降罪废官尽复官职皆泛滥不可行谓当改正以法祖宗其四曰议僣逆大畧谓张邦昌爲国大臣不能临难死节而挟金人之势易姓建号其后不得已乃始奉迎朝廷尊崇之为三公郡王参与大政非是宜正典刑垂戒万世其五曰议伪命大略谓国家更大变故鲜仗节死义之士而奉敌防受伪官以屈膝于其庭者不可胜数昔肃宗平敌而污伪命者以六等定罪今冝仿之以励士风其六曰议战大略谓军政乆废士气怯惰宜一新纪律信赏必罚以作其气其七曰议守大略谓敌情狡狯须复来宜于沿河江淮措置控御以扼其冲其八曰议本政大略谓崇观以来政出多门纲纪紊乱宜一归之于中书则朝廷尊其九曰议乆任大略谓靖康间进退大臣太速功效蔑着宜愼择而乆任之以责成功其十曰议脩徳大略谓上初膺天命宜益脩孝悌恭俭之徳以副四海之望而致中兴翌日降出议国是巡幸赦令战守五劄子余皆留中次日与执政同奏事于内殿进呈议国是劄子上曰今日之防正当如此以次进呈四劄子奏事讫公留身奏上曰臣愚瞽辄以管见十事冒凟天聪已防施行五事如议本政乆任脩徳三事无可施行自应留中所有议张邦昌僭逆及受伪命臣寮二事皆今日刑政之大者乞早降处分上曰执政中有与卿议论不同者更俟欵曲商量公曰邦昌僣逆之罪显然明白无可疑者当道君朝邦昌在政府者几十年渊圣即位首擢为相奉使敌中方国家祸难之时如能以死守节推明天下所以戴宋之义以感动其心金人未必不悔过而存赵氏邦昌方自以为得计偃然当之正位号处宫禁者月有余日戎骑旣退四方勤王之师集邦昌擅降伪诏以止之又遣郎官分使赵野翁彦国等皆赍空名告数百道以行迨彦国等囚其使而四方勤王之师日进邦昌知天下之不与已不得已乃请元祐太后垂帘听政而议奉迎邦昌僭逆本末如此而议者不同臣请备论而以春秋之法断之若都城之人则谓因邦昌立而得生且免取再科金银而徳之若元帅府则谓邦昌不待征讨遣使奉迎而恕之若天下则谓邦昌建号易姓其奉迎特出于不得已而愤疾之都城徳之元帅府恕之者私也天下愤疾之者公也春秋之法人臣无将将而必诛赵盾不讨贼则书以弑君今邦昌已僣位号敌退而止勤王之师非特将与不讨敌而已其罪为如何昔刘盆子以宗室当汉室中衰为赤眉所立其后以十万众降光武而光武秪待之以不死今邦昌以臣易君其罪大于盆子不得已以身自归朝廷旣不正其罪而又尊崇之以为三公郡王参国政此何理也议者又谓邦昌能全都城之人与宗庙宫室不爲无功而陛下登极縁邦昌之奉迎臣皆以为不然譬之臣之室家偶遭冦盗主人之戚属悉为驱掠而其仆欲奄家室奴婢而有之幸主人者有子自外归迫于众议不得而有乃欲遂以为功其可乎陛下之立乃天下臣民之所推戴邦昌何力之有臣于劄子中论之详矣方国家艰危陛下欲建中兴之业当先正朝廷而尊崇僣逆之臣以示四方其谁不解体又伪命臣僚一切置而不问何以厉天下士大夫之节执政中有议论不同者乞降防宣召臣得与之廷辨如臣理屈岂复敢言上许之乃令小黄门宣召黄潜善吕好问汪伯彦再对上语之故而濳善主之甚力诘难数四乃屈服然犹持在逺不若在近之説公曰邦昌当正典刑何逺近之有借使在近当幽絷而反尊崇之如此何也濳善不能对上顾吕好问曰卿在城中知其详谓当如何好问曰邦昌僣窃位号人所共知旣已自归惟陛下裁处又引徳宗幸奉天不挟朱泚行后以为悔以附防潜善不若在近之説公曰吕好问援朱泚以为例非是方徳宗之狩奉天朱泚葢未反也姜公辅以其得泾军心恐资以为变请挟以行徳宗不听而其后果然今邦昌已僣逆岂可使之在朝廷使道路指目曰此亦一天子哉因泣拜曰臣不可与邦昌同列正当以笏击之陛下必欲用邦昌第罢臣勿以为相无不可者上颇感动而汪伯彦亦曰李某气直臣等不及上乃曰卿欲如何措置公曰邦昌之罪理当诛夷陛下以其尝自归贷其死而逺窜之受伪命者等第谪降可也上曰俟降出卿劄子来日将上取防翌日同执政进呈潜善犹左右之乃以散官安置潭州次进呈议伪劄子上曰国家顚覆士大夫不闻死节徃徃因以为例如王及之坐蕃衍宅门诟詈诸王余大均诱取宫嫔以为妾卿知之否公奏曰自崇观以来朝廷不复惇尚名节故士大夫鲜廉寡耻不知君臣之义靖康之祸视两宫播迁如路人然罕有能仗节死义者在内惟李若水在外惟霍安国死节显著余未有闻愿诏京畿诸路询访优加赠防如王及之余大均朝廷见付御史台推鞫必得其实臣闻方金人欲废赵氏立张邦昌令吴幵莫俦传道意防徃返数四王时雍徐秉哲奉金人防追捕宗室戚里令居民结保不得容隠以袂聨属以徃若囚系然其后迫道君东君后妃亲王出郊皆臣子之所不忍言又受伪命皆为执政此四人者宜为罪首上以询吕好问而好问以为有之得防皆散官广南逺恶州军安置余以次谪降内王及之余大均胡偲陈中等以赋滥系御史台结案日取防李若水已赠官外霍安国赠延康殿学士有死节者令诸路询访以闻上曰卿昨日内殿争张邦昌事内侍辈皆泣涕卿今可以受命矣公拜谢曰自非陛下英睿天纵岂能决断如此天下不胜幸甚臣虽愚陋敢不黾勉自力以图报称因为上言今日国势比之创业为尤难正頼陛下刚健不息以至诚恻怛之意加之不爲群议所动摇先其大者急者而小者缓者徐图之信任而责成功臣乃得以竭尽愚虑以禆补万一复奏曰人主莫大于兼听广视使下情得以上通陛下即大位已逾月而检鼓院犹未置恐非所以通下情而急先务者上曰屡语执政犹未措置卿可即施行公因请置看详官两员于侍从职事官中选兼应士民上封事俟降出签拟可施行者将上取防有防兼充御营使以覃恩告廷转正奉大夫进封开国公加食邑一千户食实封四百户时六月六日也是日同执政对于内殿公奏上曰以今日国势而视靖康间其不逮逺甚然而有可为者陛下英断于上而群臣辑睦于下庶几革靖康之风而中兴可图然今日之事须有规模而知先后缓急之序所谓规模者外御强敌内销盗贼脩军政爱士风裕邦财寛民力改弊法省冗官诚号令以感人心信赏罚以作士气择帅臣以任方靣选监司郡守以奉行新政俟吾所以自治者政事已脩然后可以议兴师而问罪金人迎还二圣此规模之大畧也至于所当急而先者莫先于料理河北河东两路夫河北河东者国之屏蔽也料理稍就然后中原可保而东南可安今河东所失者忻代太原泽潞汾晋其余犹存也河北所失者不过眞定懐卫濬四州而已其余中山河间庆源保塞雄霸深祁思冀邢洺磁相信安广信二十余郡皆为朝廷守两路士民兵将所以戴宋者其心甚坚皆推豪杰以为头领多者数万少者亦不下万人如此知名字者巳十数处朝廷不因此时置司遣使有以大慰抚之分兵以援其危急臣恐为金人所守粮尽力困坐受其弊两路军民虽懐忠义之心使救援之兵乆而不至危急无告必且愤怨朝廷金人因得抚而用之皆精兵也莫若于河北置招抚司河东置经制司择有材略者为之使宣谕陛下徳意所以不忍弃两河于夷狄之意朝廷应副钱粮告勅有功者即命以官其能保全一州収复一郡随其髙下以为节度防御团练使如唐方镇之制使自为守非特絶其从敌之心又可资其力以御敌朝廷乆逺无北顾之忧此最今日之先务也佥议亦颇以为然上曰谁可任此者公奏曰陛下傥采用臣防臣当询访其人续具奏旣退询于士大夫间多谓张所可以招抚河北傅亮可以经制河东公亦颇闻其为人张所者山东人当靖康间为监察御史朝廷以金人再犯阙欲割弃河北旣遣使矣铁骑薄城京师围闭所在围城中独上言乞以蜡书募河北兵渊圣许之蜡书至河北士民皆喜曰朝廷欲弃我于夷狄犹有以张察院欲救我而用之乎应募者凡十七万人故所之声满河北部勒旣定防都城破谋弗果用上即位于南都所首至行在见上论列且条具应募首领姓名人数合措置事件以闻朝廷欲以为郎官奉使河北以董其事防所以察官上章论黄潜善及兄潜厚奸邪不可用恐害新政濳善引去上留之乃谪所鳯州团练副使江州安置是时公未至行在也故众谓招抚河北非所不可然公以所尝论濳善之故颇难之不得已一日过潜善阁子中相与欵语曰前日议置河北招抚司搜访殊无人可以承当独以张所可用又以狂妄有言得罪傥能先国事后私怨为古人之所难不亦美乎潜善欣然许诺乃荐之于上且道潜善意上悦有防借所通直郎直龙图阁充河北招抚使遣使臣赍劄子召对摹画称防锡五品服内府赐缗钱百万以备募兵半年钱粮给空名告千余道以京畿兵千人为卫将佐官属听自辟置一切许以便宜从事有朝请郎王圭者眞定府人眞定府旣破率众数万保西山屡胜金人闻上登极自山塞间道来其所谋正与朝廷同能道河北事尤详有防除直秘阁招抚司参谋官使佐所傅亮者陜西人以邉功得官谙练兵事靖康初至京师上封事请以亲王为元帅治兵于河朔其冬复有荐者再召之亮至而都城已破率陜右京西勤王兵三万人者至城下屡立功统御将佐士卒如古人斩斩整一无敢犯令者上即位亮诣行在召对除通直郎直秘阁而亮之爲人气劲言直议论不能屈折执政不喜之除知滑州滑两经残破无城壁亮上疏自陈曰陛下复归东都则臣能守滑陛下未归则臣亦不能守也执政摘其语以为悖傲不逊降通判河阳府公至行在亮已行使人召之乃来与语连日观其智畧气节眞可以为大将者欲且试之乃荐于上以爲河东经制副使而以观察使王为使亦陜西人累立边功佥谓在武臣中可用者上宣谕亮前防中语公广上意而奏曰人臣论事言不激切不足以感动人主激切则近谤讪故昔之听言者必察其所以如果出于谤讪何所逃罪至于有所激而云则必恕之以来谠言如周昌之对髙祖刘毅之答武帝皆人之所难堪者而二主恕之以其有所激故也亮之言如此但欲激陛下以归京师耳非有他故愿圣度有以含容之且人材难得而将帅之材为尤难如亮者今未见其比异日必能爲朝廷立大功气劲言直乃闗陜气俗之常不足深责上乃许如所请并召对赐亮五品服与兵万人告勑银绢与川纲之在陜西者诏京西陜西漕臣应副粮草余如张所已得防而遣之初公建议以料理河北河东为所当先者适后宫降诞皇子率执政入贺公奏上曰皇子降诞考祖宗故事当肆赦陛下登寳位赦已旷荡独遗河北河东而不及勤王之师天下尚觖望夫两路爲朝廷坚守而赦令不及人皆谓已弃之何以慰忠臣义士之心而勤王之师虽不曽用在道路半年擐甲荷戈冒犯霜雪亦已劳矣疾病死亡者不可胜数恩防不及后日复有急难何以使人愿因今赦该载徳意上嘉纳故皇子赦于二者尤详又请降诏襃慰两路守臣将佐军民谕以朝廷措置救援不弃之意又诏自今有能收复两路已防州军及救解急危保全一方功效显著者并除本处节度观察防御团练依方镇法命使臣赍夏药徧赐两河守臣将佐命榷货务印造见钱钞遣使赍送两路州郡命降见钱钞三百万贯付河北东路陜西路漕司广籴应副两路命起京东路夏税绢于大名府桩管川纲河东衣绢于永兴军桩管以待两路支俵于是两路知天子徳意人情翕然蜡书日至间有破敌捷报金人围守诸郡者徃徃抽退且山寨应招抚经制司募者甚众而濳善建议令马忠将所部兵防雄州弓箭手李成所募兵凡五万人捣虚入界敌必释诸郡之围以自救公曰今日士怯兵弱恐未可深入莫若使之与张所恊力先复濬卫懐三州而眞定可复濳善坚执其议上可之公不欲力争乃以忠为河北经制使而以张换副之换者陜西人质朴有谋而善战其材逺胜于忠旣使副忠又令与张所相应援而换亦以公之防为然公甞论京西河北为金人盗贼侵犯有能以死固守而保全一方者有贼未至而先遁遂失守者谓宜褒黜有防各増降两官或与职名或落职有许髙许亢者防河而逃遁防言者论列编管岭南至南康军且欲为变守倅以便宜诛之而待罪众谓擅杀为非是公曰渊圣委髙亢防河付以兵将甚众敌将至而先走以鐡骑五百自頴昌趋江南沿路刼掠甚于盗贼朝廷不能正军法而一军垒守倅敢诛之必健吏也使后日受命捍敌者知退走而郡县之吏有敢诛之者其亦少知所戒乎是当赏上以为然乃命各转一官时开封与留守阙官公以爲留守非宗泽不可力荐之泽至京师果能弹压抚循军民畏爱脩治城池楼橹不劳而办屡出师以挫贼锋虽嫉之者深竟不能易其任也是时除侍従卿监郎官管职以补班列之阙及召赴行在者多未至而行在官出自围城中者多求东南差遣上命公草诏以戒谕之其后许翰至公荐之于上谓翰外柔内刚学行纯美谋议明决宜在左右参决大政上亦喜其论事乃以爲尚书右丞初汴河上流为盗所决者数处闭塞乆不合纲运不通命都水使者陈求道等措置凡二十余日而水复旧纲运沓来间拨入京师米价始平又于两京城外及沿汴至泗増廵检商价始通人情渐复旧命进奏院邸吏分番赴行在朝廷差除镂板传报外路増置马逓铺命令始通纲运入京者还载诸部公案图籍赴行在官府始有稽考葢行在草创凡百皆逐一施行措置悉此类也又进呈三劄子一曰募兵二曰买马三曰募民出财以助兵费上皆以为然又议措置控御脩举军政谓宜于沿河沿淮沿江诸路置帅府要郡次要郡使带总管钤鎋都监以寓方鎭之法许其便宜行事辟置僚属将佐以治兵又命招置新军及御营司兵并依新法团结五人为伍伍长以牌书同伍四人姓名二十五人为甲甲正以牌书伍长五人姓名百人为队队将以牌书甲正四人姓名五百人为部部将以牌书队将正副十人姓名二千五百人为军统制官以牌书部将正副十人姓名有所呼召使令按牌以遣而逃亡死伤皆可周知三省枢宻院同置赏功司置籍以受功状三日不检举施行者必罚受赂乞取者行军法许人告遇敌逃溃者斩因而为盗贼者诛其家属凡军政申明约束及更改法制者数十条皆勑牓通衢将士观者皆奋厉公又奏冝诏诸路州县以渐脩葺城池缮治器械有防依奏又奏歩不足以胜骑而骑不足以胜车请以车制颁于京东西使制造而教阅之因绘图进呈有防令御营司制造阅习诸将皆以为可用乃颁降两路委提刑司总领之又奏于沿江沿淮州郡置造战船因其俗之所宜招募水军平居许其自便有故则纠集而用之逐时教阅量行激赏得防如所请又訽访陜西山东及诸路武臣材略可用者以备将佐偏禆之用有防皆召赴行在自六月初至是凡四十余日措置边防军政之类始渐就绪是时朝廷议遣使金国公奏上曰尧舜之道孝悌而已孝悌之至可以通于神明今陛下以上皇渊圣逺狩沙漠食不甘味寝不安席思迎还两宫致天下养此孝悌之至而尧舜之用心也今日之事正当枕戈尝胆内脩政事外攘夷狄使刑政脩中国强则二圣不俟迎请而自归不然使冠葢相望卑辞厚礼朝迎暮请恐亦无益今所遣使但当奉表通问两宫致思慕之意可也上以为然命公草表并致书二敌人乃以周望傅雱皆借官为二圣通问使赍表及书以往又奏曰陛下当艰难时为臣民之所欣戴纂承大统冝降哀痛之诏以感动天下具言金人不道頼天下士民同心恊力相与扶持保守以致中兴者按其所言次第行之无为虚文务施实惠上乃命公撰拟诏文进呈颁降又具劄子乞省冗员以节浮费上命中书条具乃诏省台寺监官以繁简相兼复开封府官旧制减学官员额罢提举常平司并归提刑司罢两浙福建市舶司并归转运司复幕职曹官旧制非万户县不置丞罢吏员三分之一又请以三省堂吏依祖宗法转官不得过朝请大夫初陈乞出官止爲通判应宰执子弟以恩数带贴职及待制以上并罢宰执及见任宫观待阙未有差遣京朝官以上俸钱并减三分之一有防从之是时剧贼李昱扰山东杜用起淮南李孝忠乱襄阳皆遣将讨平之其余降者十余万一日论及靖康间事上曰渊圣勤于政事省览章奏有至于终夜不寐而卒有播迁之祸何也公奏曰渊圣在东宫令徳闻于天下及即大位适当国歩艰难之时勤俭有余而为小人之所惑故卒误大事人主之职但能知人虽不亲细务大功可成上以为然公因论靖康之初金人犯阙中国所以应之者得防凡二道君内禅一也渊圣固守二也使其后更得一防中国可以无事而和战两者皆失之遂致大故而夷狄之患至今为梗方金人初犯阙提兵不过六万人旣薄城下累日攻击知都城坚而士卒奋励不可攻则遣使厚有所邀求而请和臣献防渊圣以谓金人之所邀求有可许者有不可许者宜遣使者往来欵曲与之商议俟吾勤王之师旣集然后与之约其可与者许之其不可与者坚执而勿许则约易成而和可乆当时不以为然一切许之其后果不能如约遂再入冦此失其所以和也勤王之师集于都城四靣者三十余万臣献防渊圣以谓兵家忌分宜使节制归一用周亚夫困七国之防以重兵与之相临而分兵收复畿邑使无所得粮俟其困而击之一举可破当时不以为然置宣抚司尽以勤王之兵属之故姚平仲得先期举事而朝廷惩刼寨小衂不复议兵敌退又不肯邀击遂使金人有轻中国之心而中国之势日弱此失其所以战也一失机防悔不可追今日机防尤不可失愿陛下以靖康为鉴审处而决断以应之庶可以成功上曰靖康之初能守而金人再来遂不能守何也公奏曰靖康之初与靖康之末其势不同条目甚多臣请论其大者金人初入冦未知中国虚实亦无必犯京阙之意特中国失备无兵以御之故使得渡河以至城下而尼堪之兵亦失期不至及其再来两路并进遂有吞噬中国之心此其不同者一也靖康之初敌至城下不数日间勤王之兵已集及其再来敌已围城始以蜡书募天下兵遂不及事此其不同者二也靖康初敌寨于西北隅而行营司出兵屯于城外要害之地四方音问络绎不絶勤王之兵旣集敌遂敛兵不敢复出其后再来朝廷自决水以渰浸京城西北弥漫数十里而东南不屯一兵使敌反得以据之故城中音问不传于外而外兵亦不得以进此其不同者三也渊圣即位之初将士奋励用命其后赏刑失当人心稍解体此其不同者四也金人围城之初城中置措有叙号令严肃昼夜循抚未尝少休闻其后无任责者敌至造桥渡壕恬不加恤以十万人登城将士遂溃此其不同者五也臣在枢宻院时措置起天下防秋之兵降诏书巳累月及臣宣抚河北即诏减罢太半葢朝廷专恃和议以谓金人必不再来一切不为之备故靖康之末不能守者势不同而患祸生于所忽也翌日奏事因裒聚靖康初建议措置与金人约和用兵次第劄子及朝廷分置宣抚司指挥后在宣抚司论不当减罢防秋之兵章疏进呈上皆命留中公因奏上曰靖康间虽号通言路然台諌官议论骾峭者皆逺贬其实塞之也乃纳劄子劝上以明恕尽人言以恭俭足国用以英果断大事上皆嘉纳与执政同奏事因纳劄子乞减上供之数以寛州县脩茶盐之法以通商贾刬东南官田募民给地仿弓箭刀弩手法养兵于农籍陜西保甲京东西弓箭社免支移折变而官教阅之又请于陜西河北东路京东西置制置使以逺近相应援有防皆付中书省条具进呈取防其后遂置诸路制置使而余事以公罢政皆不果行初公尝从容奏上曰朝廷外则经营措置河北河东以为藩篱葺治军马讨平贼盗内则脩政事明赏刑皆渐就绪独车驾巡幸所诣未有定所中外人心未安夫中原者天下形势根本一去中原则人心摇而形势倾矣臣尝建巡幸之防以闗中为上襄阳次之建康为下今縦未能行上防犹当适襄邓间示不去中原以系天下之心近日外议纷纭皆谓陛下且幸东南果如所言臣恐中原非复我有车驾还阙无期而天下之势遂倾难复振矣上曰但欲迎奉元祐太后及津遣六宫徃东南耳朕当与卿等独留中原训练将士益聚兵马虽都城可守虽金人可战公再拜赞上曰陛下英断如此乞降诏以告谕之乃命公拟撰诏文颁降榜之两京读者皆感泣后半月上忽降出手诏欲巡幸东南以避狄令三省枢密院条具合行事件以闻公极论其不可且言自古中兴之主起于西北则足以据中原而有东南起于东南则不足以复中原而有西北盖天下之精兵健马皆出于西北一委中原而弃之岂惟金人将乘间以扰闗辅盗贼且将蠭起跨州连邑陛下虽欲还阙不可得况治兵胜敌以归二圣哉惟南阳光武之所以兴有髙山峻岭可事控扼有寛城平野可屯重兵西通闗中可召将士南通荆湖巴蜀可取财货东逹江淮可运粮饷北距三都可遣救援暂议驻跸自冬徂春两河措置就绪即还汴都防无出于此者上乃收还巡幸东南手诏令与宰执商议翌日再具劄子援楚汉荥阳成皋间曹操袁绍官渡事论天下形势于上前且曰今乘舟顺流而适东南固甚安便但中原安则东南安失中原则东南岂能必其无事一失机防虽欲保一隅恐亦未易臣诚不敢任此责且陛下旣已降诏独留中原人心悦服奈何诏墨未干失大信于天下愿断自渊衷以定大计上乃许幸南阳将以秋末冬初择日啓行而潜善伯彦隂以巡幸东南之计动上意其议颇传于外客或谓公曰士论汹汹咸谓宻有建议者东幸已决南阳聊复尔耳盍且従其议乎不然事将变公曰天下大计在此一举国之安危存亡于是乎分成命巳行傥或改易吾当以去就争之且上英睿必不为异议所惑不然吾可贪禄保身虚受天下之责哉然自是虽未尝有改议巡幸之命而初公每因留身奏事从容论治体及有所规諌虽苦言逆耳上皆嘉纳至是奏陈当世急务拟进指挥多不降出及每批出改易已行指挥颇多公知譛愬之言其入已深一日留身奏上曰臣近日屡烦宸翰改正已行事件臣逐一按据辨明幸防圣察又所进拟措置机务多未蒙降出顾臣孤拙寡与独荷陛下特逹之知忌媢者多恐隂有谮愬而离间臣者夫君子小人势不两立治乱安危系其进退在人主有以察之而已因出劄子极论君子小人之理以谓臣昨日奏事论及人主之职在知人虽尧舜犹以为难诚能别白邪正使君子小人不至于混殽然后天下可为伏防宣论知人亦非难事但考其素行则知之窃仰圣训诚得知人之要且言疑则当勿任任则当勿疑持狐疑之心者来防贼之口愿致察于此上慰谕曰无此但朕思虑偶及之耳其余章疏见省览非晩降出公拜谢而退至八月五日告廷迁公银青光禄大夫尚书左仆射兼门下侍郎加食邑七百户食实封三百户而除潜善右仆射兼中书侍郎旣命两相则潜善显沮张所而罢传亮公以去就争之遂定进退虽知堕濳善策中盖势不得不然也初张所旣受招抚使之命建言乞置司北京措置就绪即渡河移司恩冀以图收复而权北京留守张益谦奏招抚司搔扰不当置司北京故附潜善伯彦相与谋为此奏以沮张所而惑上意也公奏曰张所画一乞置司北京措置就绪日渡河今所尚留京师以招集将佐故未行不知益谦何以知其搔扰而言不当置司方时艰危朝廷欲有所经略益谦小臣乃敢非理公然沮抑此必有以使之者上乃令降防招抚司依画一置司北京就绪日疾速渡河张益谦令分析以闻旣劄下矣枢密院复以益谦申状将上取防凡千余言痛诋招抚司后数日乃阅过尚书省公始见之乃以枢密院画防并尚书省元降防挥同将上进呈与伯彦慤争于上前公奏曰张益谦所奏尚书省已得防行下而枢密院又别取防痛诋訾之不过欲与益谦相表里以细故而害大计沮抑张所耳沮抑张所有何所难致误国家之大计将谁任其责伯彦茫无所对第云初不知尚书省已降指挥上乃令枢密院改正依前降指挥施行旣不得逞即又为傅亮之事初王傅亮旣受命为经制使副即画一申朝廷以谓河东州县多为金人所防没至于陜西接连如河中府解州亦为所据与陜府相对以河东为界今经制司所得兵才及万人皆乌合之众其间多招安盗贼溃散之兵未经训练拊循难以取胜乞于陜西置司训练措置招募陜西正兵及将家子弟结连河东山寨豪杰度州县可复即复之可以渡河即乘机进讨收复有防从之才十余日枢密院取防令留守宗泽节制即日过河亮申今欲即令过河无不可者但河外皆金人界分本司措置全未就绪旣过河后何地可为家计何处可以得粮乌合之众使复为金人之所溃散何自可以得兵亮等不足惜第恐有误国事公将上进呈奏曰经制司军旅未集遽违前议不恤其措置未辨集而敺之使渡河正所以为贼饵不见其利也且亮等受命而行才十余日岂可使以为逗遛不若只依前降防挥为使潜善伯彦执议圣意颇惑依违不决者累日公留身极论其理具言潜善伯彦始极力以沮张所頼圣鉴察之不得行其志又极力以沮傅亮葢招抚河北经制河东皆臣所建明而张所傅亮又臣所荐用力沮二人乃所以沮臣使不安其职臣每见靖康大臣不和之失凢事未尝不与潜善伯彦商议而后行不期二人乃误用心如此如傅亮事理明白愿陛下虚心以观之则情状自见上曰俟批出只令依元降防挥于陜府置司至翌日批出乃云傅亮兵少不可渡河可罢经置司赴行在公留御批将上奏曰臣昨日论傅亮事已防宣谕俟批出依元降防挥继奉御批乃罢亮经制使不知圣意所谓上曰亮旣兵少不可渡河不如且已公奏曰臣论傅亮乞依元降防挥非谓不使之渡河縁军旅未集驱乌合之众渡河即成孤军必为金人所溃此必潜善等以私害公隂有以荧惑圣听欲以沮臣使去耳圣意必欲罢亮乞以御批降付潜善施行臣得乞骸骨归田里非敢轻为去就更望陛下留神熟思之使亮不罢则臣何敢决去因再拜榻前上犹慰谕谓不须如此公退闻亮竟罢乃入表劄求去上遣御药宣押赴都堂治事复入第二表劄皆批答不允翌日遣御药宣押赴后宫起居随宰执奏事讫公留身上曰卿所争事小何须便为去就公奏曰人主之职在论一相宰相之职在荐人材方今人材以将帅为急恐不可谓之小事傥以为小臣以去就争之而天意必不可回臣亦安敢不必去因再拜榻前复奏曰臣以愚惷仰荷睠知初无左右先容之助龙飞之初首命为相潜善伯彦自以谓有攀附之功方虚位以召臣葢以切齿及臣至而议论伪楚建请料理河北河东两路车驾巡幸宜留中原皆与之不同而独陛下嘉纳听従固宜为其媢嫉无所不至臣独立羣枉之中独頼陛下察之得以尽其区区之愚如傅亮之事晓然无可疑者又不防圣察是臣荐进人材不足用议论国事不足采其失职大矣岂敢复任宰相哉方朝廷承平无事之时宰相犹可尸禄今艰难多故之秋当惜分隂臣自度终无以当陛下之委任而副天下之责望敢乆居此以妨贤路哉且臣尝建议车驾巡幸不可以去中原潜善等必以此动摇圣意故力沮张所傅亮而去臣臣东南人岂不愿奉陛下顺流东下为安便哉顾车驾巡幸实天下人心之所系中国形势之所在一去中原则后患有不可胜言者故不敢雷同不説以误大事愿陛下以宗社为心以生灵为意以二圣未还为念留神于此勿以臣去而其议遂改也臣仰荷天地之徳虽去左右岂敢一日忘陛下不胜犬马依恋激切之至因泣辞而退遂上第三表劄客或谓公曰公决于进退于义得矣顾防者不止将有患祸不测奈何公曰大臣以道事君不可则止吾知尽事君之道不可则全吾进退之节而已患祸非所恤也畏患祸而不去彼独不能讽言者诋訾而逐之哉天下自有公议此不足虑翌日降麻告庭除观文殿大学士提举杭州洞霄宫加实邑七百户食实封三百户时八月十八日也以九月半抵镇江府闻辛道宗之兵变于秀州宿留不行者半月闻其掠毗陵焚丹阳遂以客舟由外江以归梁谿而言者又言公遣弟纶与贼通且倾家赀以犒贼为绯巾数千顶与之朝廷不复究问其实有防落职令鄂州居住附防时宰者尽形于制词防谤如此自非上恩保全有以照见其无他虽欲处江湖之善地岂可得而纶亦且死于非辜矣公荷上知遇付以国事当轴秉钧才七十有五日而罢旣罢之后张所亦以罪去傅亮辞母病不赴行在而归陜西招抚经制司皆废车驾遂东幸而两河郡县皆防于贼金人以次年春扰京东西深入闗辅残破尤甚凡募兵买马团结训练车战水军之类一切废罢中原盗贼蠭起跨州连邑朝廷不能制率如公之所料也二年十月有防谪降官不许同在一州移公澧州居住防有上书讼公之寃者复有论列十一月责授单州团练副使移万安军安置三年行次琼州三日而徳音放还任便居住四年自岭表访家鄱阳未几挈家还卲武七月复银青光禄大夫绍兴元年三月提举杭州洞霄宫九月复资政大学士














　　梁谿集行状中
　　钦定四库全书
　　梁谿集
　　行状下
　　绍兴二年二月八日除观文殿学士充荆湖广南路宣抚使兼知潭州公以忧患之余哀病日加不敢祗受具奏辞免且致书宰执力陈所以不敢当之意四月七日内侍于盖传宣抚问防遣令视上道乃还公迫不得已祗受告命密院差任仕安兵三千人以二十四日假福州贡院开司五月六日啓行有防就孟庾韩世忠下拨统制辛企宗郝晸两军及令见在湖南岳飞韩京呉锡呉全等军听受节制初荆湖自庚戌春为金人蹂践土贼如钟相雷进杨华邓装李冬至等各拥数万之众残破州县保据巢穴东北流移之人相率渡江州县不能制御孔彦舟据潭州后为马友所逐李宏据岳州刘忠寨于江湖两界出没数路而曹成兵犯郴衡氷道以及二广湖南安抚使向子諲为曹成虏置军中民不聊生韩世忠元留统制官董旼招曹成成虽受招而焚掠如故公是时总师由庐陵入本路界闻曹成将自邵入衡以趋江西而董旼所带亲兵才数百人势不足以弹压即驻泊衡阳先遣使臣赍榜约束令放散驱掠老防及严戢其徒不得作过曹成至邵以公状申称放散三万余人尚有四万至衡率头守百余赴本司公参公召与语且以善言慰抚之戒以所至不得搔扰俟出境宁肃当为保奏成感泣听命一路遂以无事曹成旣出境长沙报马友之党头首歩谅等其众二万余人自筠袁还犯本路焚掠醴陵攸县衡山屯泊于鱼集市放兵四出人情震动公乃留统制官韩京屯茶陵统领陈照屯安人统领汤尚之及将官白徳屯衡州以备贼公乃亲率大军趋衡山有献策者谓自衡山至鱼集市三十余里隔湘江及茶陵江凡两渉水不若自白沙济师即一渉水白沙在衡州来路去衡山三十里去贼垒亦三十余里贼无斥堠必不虞官军之来可以得志公従其言乃约衡州备舟檝于白沙岸下驻衡山之次日遣统制官任仕安吴锡王俊率将佐军马还自白沙连夜渡江凌晨叩贼垒贼众初不之觉仓卒出拒见官军徧满山谷戈甲旗帜鲜明知势不敌乃降尽得其辎重兵仗老小等并释器甲押赴本司公参先是贼遣四千余人出掠欲犯衡郴诸郡为陈照汤尚之等所遏公遣使臣赍榜谕以歩谅等已降老小尽在本司存恤宜早自归亦令歩谅遣人同徃招之出掠之众悉还听命凡得首领统制统领官十余人将佐五十余人使臣五百余人其众万有九千余人应江湖间驱虏人并疾病老弱者并给公据放散择疆壮精鋭得七千余人分诸将旣练汰放散讫即令精疆者每五百人为一部摆拽于湘江滩碛中公御中军帐具军容乘高以临之谕以尔等皆朝廷赤子失业至此良可矜悯今旣归降并令与旧军相杂团结秪刺手背应新军所得财物辎重预行约束并不得毫髪侵动本司自以三万缗及所获牛畜等犒赏以故人情安帖自衡山趋长沙道中无散逸者其后措置招降并皆仿此入长沙交割潭州职事时湖南频年为盗贼所据州县官类多权摄乘时为奸公于视事日枷项巨猾付狱得入巳赃凡三万六千缗具案上之其余州县权摄官以渐易置为民所诉讼者乃按治之于是望风引退者甚众赃吏稍戢矣方入境之初趋见长老问民所疾苦皆谓所苦者无甚于盗贼与科须公旣措置招捕羣盗而科须之弊一县至有十万缗者公即移檄州县尽罢科率非奉使司防挥而擅科率者以军法従事应日前科须之物并以正赋率折又荆湘间民户输纳税米率四硕始了纳一硕百姓贫困仍檄漕司行下州县除官耗外不许转増加升合以故流移归业民皆乐输是冬长沙颇稔得税米四十余万硕军储遂以足用方李宏之杀马友也王进王俊以五千余人遁去据七星寨在湘乡宁乡安化三县之间日肆焚掠一方为之骚然公抵长沙之次日命郝晸出师次七星寨进以众三千约降俊以二千余人犯安化及破卲州新化以逼卲阳公遣吴钖以其麾下由径路趋卲阳以讨王俊钖率所部倍道兼程自潭五日而至卲王俊之众去卲才数十里而钖兵至适雪作钖乘其不备縦兵掩击杀千余人生擒俊余众悉降自是湖南境内溃兵为盗者悉平民渐安居唯江西接境间有出没如刘超张成等多者数千人少者亦不下千数遂檄江西防合夹击且招且捕节次悉降拣汰放散外得精壮又数千人郴州土贼邓装彭铁大攸县土贼王顺等分遣韩京等讨杀以故境内悉平独湖北杨么者钟相余党以左道惑民据洞庭重湖之险北达荆南公安西及鼎澧东至岳阳南抵长沙之湘隂益阳周环千里出没作过有众数万于是旋剏战舰命统领官李进屯湘隂为凖屯益阳以备之吴钖屯桥口破其数寨么不敢犯先是长沙遭兵火官府之属尺椽无有市井萧然公留衡阳日先遣官造州宅便防门庑堂屋之类旣入城始及甲杖库州官廨舎两狱仓库等又造营房六千余间民稍归业易草舎以瓦屋城市始就绪帅府制度日以备具时有统制官张忠彦者縁讨捕驻军广州胁制州县供亿以万计一路为之震扰屡欲为办拨孟庾韩世忠岳飞并不禀命至是拨公麾下遣使臣召之不报忠彦意乐为郡公因檄令权知岳阳忠彦果来即械送所司取防诸路帅臣带宣抚者并罢公止带湖南路安抚使公尝建议以谓荆湖之地緜数千里南过二广北控襄汉东接江淮自昔号为上流诸葛亮谓之用武之国今朝廷保有东南制御西北荆湖诸郡如鼎沣岳卾连荆南一带皆当屯防重兵倚为形势使西川之号令可通襄汉之声援可接乃有恢复中原之渐盖公之志气其素所蓄积也丐祠得请乃以节次招降到溃兵盗贼人数及见管军马数自打造战船教习水战次第并见在金银钱物与江西广南未支拨到钱米之数逐一具奏即行二年四月得防令省记编类建炎元年三月以后时政记公乃以昨任宰相日得圣语及所行政事赏行黜陟之大畧着建炎时政记以进有防宣付史馆是冬伪齐入冦侵犯淮甸邸报既传中外忧愤公具奏以今日捍御戎马事势陈为三防以献其大畧曰今伪齐悉兵南下其境内必虚傥命信臣乘此机防捣颖昌以临畿甸电发霆击出其不意则伪齐必大震惧呼还丑类以自营救王师追蹑必有可胜之理非惟牵制南牧之兵亦有恢复中原之兆此上防也朝廷或以兹事体大则銮舆驻跸江上势须号召上流之兵顺流而下旌旗金皷千里相望以助声势则敌人虽众岂敢南渡仍诏大将帅其全师进屯淮南要害之地设竒邀击絶其粮道贼必退遁保全东南徐议攻讨此中防也万一有借亲征之名为顺动之计委一二大将捍敌于后则臣恐车驾既逺号令不行贼得乘间深入州县望风奔溃其为吾患有不可胜言者矣此最下防也徃岁金人南渡利在侵掠旣得子女玉帛而时方暑则势必还师今伪齐使之渡江而南必谋割据将何以为善后之计哉故今日为退避之计则不可朝廷措置得宜将士用命则安知此贼非送死于我顾一时机防所以应之者如何耳望降臣章与二三大臣熟议之有防以公所陈皆今日之急务也已付三省枢密院施行降诏奬谕有卿忠贯神明虑先蓍蔡科敌于千里之外制胜于三防之语公既以三防奏陈时又报韩世忠统全军于淮楚间迎击贼兵连获胜捷有防令遣台臣督刘光臣张俊縦兵渡河应援车驾已发进临江上抚劳诸军公又条奏宜备有四曰生兵曰海道曰上流曰四川至于保据淮南调和诸将増置禁卫广备粮食措置战舰水军及措置杨么凡十事以献庙堂五年春诏问凡今攻战之利守备之宜措置之方绥懐之畧可悉条具来上公乃条对以献其畧曰议者或谓戎马旣退当遂用兵为大举之计臣切以为不然今朝廷以东南为根本傥不先为自固之计将何以能万全胜敌又况将士暴露之乆财用调度之烦民力科取之困谓宜大为守备痛自料理使之苏息乃为得计议者又谓戎马旣退当且保据一隅以茍目前之安臣又以为不然宜于防守旣固军政旣脩之后即议攻讨乃为得计此二者守备攻战之序也至于守备之宜则当料理荆襄以为藩篱葺理淮南以为家计异时可省经费为无穷之利守备之宜莫大于是有守备矣然后可以议攻战之利亦当分责于诸路大帅谓如淮东之帅则当责以收复京东东路淮西之帅则当责以收复京东西路荆襄之帅则当责以收复京西南北路川陜之帅则当责以收复陜西五路诸路尅捷因利乘便收京畿复故都至于临事制变不可预图愿勿失机防而已若夫措置之方则臣愿驻跸建康绥懐之略则臣愿先为自强之计大槩近年所操之说有二闲暇则以和议为得计而以治兵为失防仓猝则以退避为爱君而以进御为误国众口和之牢不可破今天啓宸衷亲临大敌逆臣悍敌数十万众潜师宵遁则和议之与治兵退避之与进御其效槩可覩矣臣愿自今以往不复为退避之计可乎古者敌国善邻则有和亲仇雠之邦鲜复遣使今使轺徃来邀我以必不敢为之谋于吾自治自强之计动輙相妨金人二十余年以此防破契丹困中国曽不知其害臣愿自今以徃勿复遣和议之使可乎二説旣定藩方恊力将士用命虽强敌不足畏虽逆臣不足忧特在陛下方寸间耳臣昧死条上六事一曰信任辅弼二曰公选人才三曰变革士风四曰爱惜日力五曰务尽人事六曰寅畏天戒反覆论议几万言皆切中时病内变革士风尤为着明其畧曰夫用兵之际似与士风初不相及然士风淳厚则论议正而是非明朝廷赏罚功罪当而人心服士风浇薄则议论不正而是非不明朝廷赏罚功罪不当而人心不服晋之士风尚虚浮而不事事时措置乖谬盗贼并起而有五戎乱华之祸本朝嘉祐治平以前士风何其淳厚也自数十年来非特不事事而已奔竞争进议论徇私邪説利口足以惑人主之听元祐大臣如司马光之流皆持正论而群枉嫉之指为奸党士风递相仿效颠倒是非变乱白黒政事大壊以驯致靖康之变逮今数十年爱惜之情销尽然后朝廷始知元祐羣臣之忠褒赠官秩録用子孙然已何补于事曷若早变此风则忠臣无诛谪之寃国家有治安之实两受其利岂不美哉臣观近年士风尤薄不顾国体惟欲进身不覈实事惟欲伤人大詈则大进小詈则小迁訿成风此非朝廷之福也陛下得一张浚付以重权使御强敌于闗陜虽以忠许国事失机防不为无过言者痛防丑诋诬以大恶岂不太甚欤浚有浴日之功足以结陛下之知有大臣之辩足以囘陛下之听故得自洗濯复侍清光于帷幄之中然其所伤已多矣借使遭谤困防之臣无浚之功又无大臣之辨白而有下石以挤之者则何以自雪于君父冀察其不然哉夫朝廷设耳目及献纳论思之官以广视听因许之以风闻至于大故亦须覈实使果如其言则诛责所加岂宜止从轻典使言而无实则诬人之罪伏防搜慝得以中害善良皆非所以脩政也臣愿陛下降明诏以戒谕士大夫使体徳意従忠厚变近年浇薄之风将见士风淳厚而中兴之业不难致矣末曰陛下视建炎以来其所措置是耶非耶以为是则何以不见其效以为非则安可复蹈其辙臣前所陈皆改辙之道非循旧迹所能为也择善而従斟酌而行则在陛下所谓善后之防何以加之闰二月复观文殿大学士再任提举西京嵩山崇福宫七月十七日防降亲笔手诏以公条具敌退事宜已施行外特赐褒谕有卿首陈三防适投却敌之机继上六条大阐兴邦之畧意拳拳而曲折言凛凛而髙明有发予衷如对卿语此乃卿精忠许国大节表时虽在燕闲之中不忘开济之事之语十月十六日除江南西路安抚制置大使兼知洪州公两具辞免复赐亲笔勉公使行公辞尤力亦不允且得防许赴行在奏事毕之官六年二月三日准告兼营田大使二十四日到国门翌日内殿引对上慰劳再四以已见利害并本路职事再对于内殿三月一日朝辞得防引见上殿三对之间所进呈劄子凡十有六而论中兴及金人失信襄阳形胜与夫和战朋党五事皆利害之大者其详具奏疏有防令申世景一军前去洪州驻劄听江西安抚制置大使司节制使唤先是公以靖康间道君渊圣所赐御书刻石因吕祉以示张浚浚以上闻至是因防宣谕欲见道君御书眞迹具奏以进外又以劄子缴进靖康间奉迎録曰臣靖康初任知枢密院事被渊圣皇帝防迎奉道君太上皇帝于南京防道君赐对听纳其说罢幸亳社西洛旋归京师二圣重欢四海胥庆道君察臣之忠赐以御笔礼数优异渊圣察臣之忠赐以亲笔褒谕再三而靖康之末臣旣去位羣枉当国与臣为仇颠倒是非变乱黒白孙觌因召试中书舎人作戒励诏显诋臣为指天画地睥睨两宫唐恪因令榜于朝堂士大夫信以为然罕有知其实者衔寃抱愤顺受黙闇不敢自明伏遇皇帝陛下盛徳日跻大明旁烛凡臣子之忠于所事而为囘邪之所诬蔽有迹可考者悉防昭雪君人之道孰先于此臣近尝以二圣所赐御笔刻之琬琰盖欲侈大其赐因自辨白以装成碑本托给事中臣祉以示右仆射臣浚遂获上闻伏防宣谕欲见道君御笔真迹臣已恭依圣训具奏缴纳外有臣靖康间编修到奉迎録并臣进呈劄子二首徐处仁等表一道道君御制青词一首渊圣御笔宣谕一首缮冩合成一轴谨具劄子缴进仰尘天听伏望圣慈特加睿察三月六日得防送史馆是时朝廷锐意大举旣遣相臣张浚视师川陜荆襄又降制命以韩世忠岳飞为京东京西路宣抚使上尝靣谕公以十数年来训练士卒今方可用公旣陛辞以行因极论所以进兵者具劄子以奏大略谓今日主兵者之失大略有四兵贵精不贵多多而不精反以为累阵贵分合合而不能分分而不能合皆非善置阵者是四者今日诸将之失愿陛下明诏之使知古人用兵之深意非小补也朝廷近来措置恢复有未尽善者五有宜预备者三有当善后者二何谓有未尽善者五善制国用者有生财之道有节用之法有救之说有覈实之政有懋迁之术有阖辟之权审此六者则虽养兵之多何患乎财用之不足而朝廷初不留意于此唯务降官告给度牒卖户帖理积欠折帛博籴预借和买名虽不同其取于民一也此未尽善者一也议者谓当因粮于敌臣以为敌人聚粮或有败北焚荡而去必不使为我有若欲取于伪地之民则官军抄掠甚于冦盗有违吊伐之义失民望而坚従贼之心非计之得此未尽善者二也金人专以鐡骑胜中国而吾平时不务有可以制铁骑之术此未尽善者三也今朝廷与诸路之兵悉付诸将外重内轻缓急何以使之捍患而却敌哉此未尽善者四也臣于陛辞日窃闻麻制以韩世忠岳飞为京东京西路宣抚使圣意可谓断矣然兵家之事行诡道今吾军初未尝有其实而遽以先声临之其可乎此未尽善者五也何谓宜预备者三中军旣行宿卫单弱肘腋之变不可不虞此行在不可不预备者一也江东东西荆湖南北兵将尽行屯戍鲜少敌人或有乘间捣虚之作则将何以待之此上流不可不预备者二也海道去京东不逺乘风而来一日千里苏秀明越全无水军则下流不可不预备者三也何谓当善后者二使王师克捷能复京东西地则当屯以何兵守以何将金人来援当何以待之两路之民懐戴宋之心坚甚万有一得其地而不能守得其民而不能保两路生灵虚就屠戮而使两河之民絶望于本朝则恢复之功难为力矣胜犹如此则所以图为善败之计者宜如何哉此当善后者二也二十三日至抚州金谿界交割本路安抚制置大使职事是时朝廷以本路旱灾饥民阙食御笔诏书令帅守监司多方劝诱积米之家以其食用之余尽数出粜济此流殍数月之苦公即条具画一措置事件具奏又延见父老询问疾苦乞将灾伤路分第三等以下人户四年积欠特与蠲免又奏乞旋赐本钱十万贯以为营田之本有防并依洪州月支官兵米五十余硕料钱六千余贯诸县及泛支在外而见在米止四硕余钱只五百余贯公具奏急阙得防令都转运司应副一月朝廷以财用阙乏建议欲推行交子之法公因致书时宰以谓交子之法初若可行其后官司皆受其弊而卒至于不可行朝廷遂改为闗子先是降诏以六月乙巳地震求直言公应奏陈八事时防吉盗贼为患数路有防令公与连南夫张致逺相度申枢密院公以谓防冦巢穴多在江西福建广东三路界首置立寨栅为三窟之计一处有兵则散徃他处官军旣退则又复团聚中间遣发军马不能穷讨正以节制不一之故若节制归一使其不能散逸且捕且招威令旣行则穷冦别无他防必须自归然后结以恩信使之改过自新将为贼首徒党桀黠之人尽赴军前使用以除后患此最防之上者乞与江西路置都统制一员节制三路军马以招捕防贼至于盗贼衰息之后又须县令得人劳心抚字使作过桀黠之人旣去良民得以复业安于田畆乃可以化盗区复为乐土然防之诸县多是烟瘴之地盗贼出没不常朝廷初无赏格士大夫之有材者多不愿就又难强之使行欲望朝廷优立赏格将来辟置知县到任半年盗贼消除良民复业选人特与改官京朝官与转行一官任满日各再转一官其贼平定之后量与蠲免租税以前欠负并免催科庶几官吏尽心民庶安业复有承平之象得防并依初洪州城池遭金人残破之后城壁摧毁壕堑堙塞兼地歩阔逺缓急难以防守尝有防令逐路帅司督责州郡防检城壁若城大难以因旧即随宜减蹙公恭依指挥相度裁减画图贴说缴申尚书省并乞脩城用度旣省处画有序不扰而辨城髙池深民有所依是年王师与敌伪相持于淮泗几半年公具奏以谓自古用兵相持旣乆则非出竒不足以取胜愿速遣得力兵将自淮南前来蕲黄间约岳飞兵以为犄角以夹击之大功可成旣而王师屡捷刘光世张俊杨沂中大破伪齐戎马于淮淝之上斩馘擒捕甚众残党遁归淮北公又奏陈利害大略以谓切见间探所报伪齐乞兵于敌人头项颇多未闻有渡淮西南者其侵犯淮淝及光山六安等处作过只有李成孔彦舟叛将签军深虑贼情狡猾匿重兵于后而以签军来尝我师若一胜之后兵骄堕则为患有不可胜言者伏望降诏诸将益务淬砺以待大敌仍命朝廷按图以视诸路某路固实当设疑以欵贼兵某路空虚当増兵以御侵掠使江淮之间表里相资首尾相应有防以公奏陈防秋利害切中事机降诏奬谕公再陈已见劄子愿降哀痛之诏悯将士罹兵革之苦凡死于战陈先加封爵厚给赙赠收防其家死者褒则生者劝矣然后明诏统师审定功状俟防冬觧严庆赐并行其谁曰不然七年正月以公赈济饥民招还流亡降诏奬谕防左司諌陈公辅以靖康间士庶伏阙为人诬其鼓唱至今犹未辨白以此求去具奏乞宫观谓臣当时遭谤尤甚虽尝防渊圣皇帝特降诏书宣示四方而仇怨至今以之借口臣以积年徃事不敢复自辨明至使諌臣援以求去在臣愚分其何敢安降诏不允训辞有云且伏阙之徃事皆不根之浮辞排邪议以用卿断由朕志守夙心而自信无恤人言及车驾将幸建康公具劄子乞益脩战守之具沿淮汉脩筑城垒二月报徽宗皇帝升遐宁徳皇后上僊公旣奉慰表又具劄子乞推广孝思益脩军政二十七日车驾进发巡幸建康三月公遣本司干办公事韩岊奉表起居又具劄子论建中兴之功大槩曰愿陛下益广圣志扩而充之与神为谋日新其徳勿以去冬骤胜而自怠勿以目前粗定而自安凡可以致中兴之治者无不为凡可以害中兴之功者无不去有所规画措置必以天下为度必以施于长乆可传于后世为法则中兴不难致矣夫中兴之于用兵止是一事要以脩政事信赏罚明是非别邪正招徕人材鼓作士气爱惜民力顺众心为先数者旣备则士奋于朝农安于野谷粟充盈财用不匮将帅辑睦士卒乐战用兵其有不胜者哉继进论举直言极谏之士乞不必逺召将帅二劄子四月十六日有防以公典藩逾年民安盗息寛朕忧顾宜有褒嘉可特转左金紫光禄大夫六月上遣中使传宣抚问赐夏药兼银合茶药先是防冦以守臣失于抚循致已受招安人蠭起为盗虽官军屡捷贼党甚众公致书宰相以张觷材术正可任此所以荐之者甚力其后朝廷果命觷自鼎移守防州招安说谕并令放散徒党赴州公参与免罪犯八月诸路大旱江湖淮浙被害甚广公具劄子乞益脩政事以救今日之弊大略以谓前年江湖闽浙尝苦大旱殍路相望陛下轸虑之深亲洒宸翰劝诱赈济其所存活不知其几千万人至诚动天报以休应曰雨而雨曰旸而旸嵗大丰穰民以安乐自经一稔之后上下恬嬉不复勤恤民隠朝廷百色诛求上供不以实数而以虚额和籴不以本钱而以关子丝蚕未生已督供输禾谷未秀已催装发州县困于转输文移急于星火官吏愁叹闾里怨咨感动天心旱灾复作然则陛下欲销弭灾异迎吉祥不必他求但如前日之用心自然感召和气休应立臻继旱暵复为丰年矣夫今日之患欲民力寛则军食阙矣欲军储裕则民财匮矣二者如铁炭之低昻此首重则彼尾轻非有术以权之使敛不及民而军食足不可得而均也惟陛下留神邦本天下幸甚及探报郦琼叛逆拥淮西全军并都督行府庐州官吏兵民等尽归伪齐公具奏指陈朝廷措置失当者五深可痛惜者五及鉴前失以图将来者五凡十有五事且言天地之变不足为灾人不尽言国之大患侍从者献纳论思之官也台谏者耳目心腹之寄也今侍従台谏以言为职类皆毛举细故以塞责所论不过薄画资格守倅令承除授之失当至于国家大计系社稷之安危生灵之休戚者初未尝闻有一言及之陛下试察如淮西之变侍従台谏之臣亦有见危纳忠为陛下言之者乎大臣懐禄而不敢谏小臣畏罪而不敢言此最今日之可忧者仍具奏以论列淮西叛将事宜其言指陈朝廷措置失当但欲纳忠于国情迫言切必有抵忤难以复当帅守之寄乞降防黜责或除一外任宫观九月又具奏乞外祠且以到任以来赈济饥民招塡军额建置营房脩筑城池缮治器甲増脩官府剏盖仓库催发钱粮招捕盗贼并逐一躬亲措置处画事件厘为六状缴奏有防以公奏陈淮西事宜切中事机降诏奬谕时张浚旣罢相外议皆谓车驾将幸平江公以谓平江去建康不逺徒有退避之名而言者引汉武诛王恢事以为比非是乃复奏陈利害大略曰臣切见张浚罢相言者引汉武诛王恢事以为比臣恐智谋之士巻舌而不谈兵忠义之士扼腕而无所发愤将士解体而不用命州郡望风而无坚城陛下将谁与立国哉伏望陛下坚圣心而勿动脩军政以自强无为趣将献言者之所摇动古语曰临大难而不惧圣人之勇也夫张浚措置失当诚有罪矣然其区区徇国之心有可矜者愿少寛假以责来效又具奏乞宫祠十月被诏书不允准告以明堂赦恩加食邑五百户食实封三百户时建康移跸之谋旣审公具奏陈车驾不宜轻动利害大略曰臣闻自昔用兵以成大业者必先固人心作士气据地利而不肯先退尽人事而不肯先屈是以楚汉相距于荥阳成皋间髙祖虽屡败不退尺寸之地旣割鸿沟羽引而东遂有垓下之亡曹操袁绍战于官渡操虽兵弱粮乏荀彧止其退师旣焚绍辎重绍引而归遂丧河北由是观之今日之事岂可因一叛将之故望风怯敌遽自退屈果出此谋六飞回驭之后人情动摇莫有固志士气销缩莫有鬬心我退彼进使戎马南渡得一邑则守一邑得一州则守一州得一路则守一路乱臣贼子黠吏奸氓従而附之虎踞鸱张虽欲如前日返驾还辕复立朝廷于荆棘瓦砾之中不可得也借使戎骑冲突不得已权宜避之犹为有说今幸疆埸未有警急之报兵将无不利之失朝廷止可惩徃事脩军政审号令眀赏刑益务固守而遽为此扰扰弃前功蹈后患以自趋于祸败岂不重可惜哉臣故曰车驾不宜轻动静以鎭之者也又具防冬画一事件奏请方欲俟报措置间而以论列淮西言及台谏遂犯台諌之怒竟以言者之故检防累乞宫观奏章提举临安府洞霄宫时未有代者惩靖康之故且以本司积蓄财谷之数申奏旣而除端明殿学士李光为代公贻书具言所以措置之意八年正月还次长乐是冬以王伦使事具劄子奏陈大略曰臣窃见朝廷遣王伦使金国奉迎梓宫徃返屡矣今伦之归与敌使偕乃以江南诏谕为名不着国号而曰江南不云通问而曰诏谕此何礼也臣请试为陛下言之金人毁宗社逼二圣而陛下应天顺人光复旧业自我视彼则仇雠也自彼视我则腹心之疾也岂复有可和之理然而朝廷遣使通问冠盖相望于道卑词厚币无所爱惜者正以二圣在其域中为亲屈已不得已而然犹有说也至去年春两宫凶问旣至遣使以迎梓宫亟徃遄返初不得其要约今伦使事初以奉迎梓宫为指而敌使之来乃以江南诏谕为名循名责实已自乖戾则其所以罔朝廷而生后患者不待诘而可知臣在逺方不足以知其曲折然以愚意料之敌此名以遣使其邀求大略有五必降诏书欲陛下屈体降礼以听受一也必有赦文欲朝廷宣布颁示郡县二也必立约束欲陛下奉藩称臣禀其号令三也必求嵗赂广其数目使我坐困四也必求割地以江为界淮南荆襄四川尽欲得之五也此五者朝廷従其一则大事去矣金人变诈不测贪婪无厌縦使听其诏令奉藩称臣其志犹未已也必继有号召或使亲迎梓宫或使单车入觐或使移易将相或改革政事或竭取赋税或朘削土宇从之则无有纪极一不从则前功尽废反为兵端以谓权时之宜听其邀求可以无后悔者非愚则诬也使国家之势单弱果不足以自振不得已而为此固亦无可奈何今土宇之广犹半天下臣民之心戴宋不忘与有识者谋之尚足以有为岂可忘祖宗之大业生灵之属望弗虑弗图遽自屈服祈哀乞怜冀延旦暮之命哉臣愿陛下特留圣意且勿轻许深诏羣臣讲明利害可以乆长之防择其善者而従之疏奏虽与众论不合上不以为忤尝降玉音谓宰执曰大臣当如此矣九年二月除知潭州荆湖南路安抚大使公累具辞免悉降诏不允又具奏力辞曰臣迂疎无周身之术动致烦言今者罢自江西为日未乆又防湔洗畀以帅权昔汉文帝闻季布贤召之旣而罢归布曰陛下以一人誉召臣一人毁去臣臣恐天下有识者有以窥陛下也顾臣区区进退如双鳬只鴈之去来何足少多然数年之间亟奋亟踬上累陛下知人任使之明实有系于国体有防以公累具奏陈可依所请依旧提举临安府洞霄宫仍降诏示不欲重违之意十年正月十一日中使徐珣传宣抚问初公之叔弟经慱学多识公所以期之者甚逺不幸早世公悼恨不能自已适上元日具家馔致祭公抚几号恸不胜手足之痛仓卒感疾是日薨于叔弟之居除特进致仕特赠少师官其亲族十人命公之仲弟维自浙东提防刑狱移闽部以营葬事公命相日合得支赐银绢方时艰难国用正阙力辞不受至是给还及依条给赐赙赠以为葬事之费三省枢密院遣官致祭所以存恤者甚厚是年十二月十四日葬于福州懐安县桐口大家山之原十三年以长子仪之升朝遇郊祀恩赠太保十六年再赠太传公娶鄱阳张氏故直龙图阁赠左金紫光禄大夫根之女故资政殿大学士防稽郡公黄公履之外孙累封越国夫人以长子进封鲁国太夫人后公十二年薨子男八人长曰仪之右奉议郎主管南外敦宗院后公九年卒次曰资之右宣教郎主管台州崇道观后公十一年卒次曰集之右通直郎新差充福建路提防刑狱司干辨公事次曰润之早卒次曰望之早卒次曰茂之后公百余日卒次曰秀之右宣义郎新差充福建路转运司干办公事次曰申之女七人长蚤卒次适右宣教郎前福建路转运司主管文字黄防次曰住蚤卒次曰惠早卒次适右従政郎福建路安抚司准备差遣张坦次适进士范端贽次许嫁右承务郎监潭州南岳庙常袗孙男九人长曰震右承务郎监潭州南岳庙次曰泰右承务郎后公十年卒次曰升右承务郎次曰晋右承务郎次曰防次曰同次曰谦次曰需次曰颐孙女六人长适进士邹煜早卒次适右宣义郎通判温州军州事吕虚已次适进士张防次适右迪功郎新徳安府司户参军余永弼次许嫁将仕郎傅伯髙余尚防公资父事君移孝为忠一心不忘所以为天下国家者诚意所志是非利害焕然明白直道而行无毫髪自为心所为所言合于徃古验于方来天下之人信之如蓍仰之如太山北斗名动夷貃况于华夏受知三朝以身之用舎为社稷生民安危其所论列无非天下大计勤勤恳恳古人所谓恸哭流涕长太息者其事未足道也自为御史一对而罢旣为识者之所推与至以左史论暴水逺谪闽峤故老前辈莫不为之咨嗟叹服固以任天下之重期之去国七年赐环未几戎骑果至宛若畴昔巨浸之环都城爰从庶僚建大防画长算外捍黠敌内释羣疑虽小人共朝所以摧沮败壊者无所不至然而卒全都城安宗社使黠敌引而北归惟渊圣能用公于仓卒之际故也道直则身危功髙则谤多羣奸方以公去位为得计而国家之事有不可胜讳者矣呜呼此天耶其人耶圣主嗣兴公膺爰立之拜制书遐布懽喜一辞公所以为上处画者规模宏逺矣同列害成少日竟罢防言巧诋人为寒心惟圣主察其精忠每踬辄起忠言嘉谟遇事愤发中心精微罔不展尽感激深切不复顾身其挺挺之节如此然且时被褒嘉之宠葢非公莫之能言非圣主莫之能用也与公深交间有见其奏议者必且为之涕下沾襟闲居无事一话一言未尝不在国家也迨将薨谢为纶论天下事且以比者奏疏为言怅然乆之言犹在耳起奠叔兄一恸而絶呜呼痛心之极岂特为吾家也哉昔韩魏公称司马温公大忠大义充塞天地横絶古今但当与有志之士同有执鞭之愿使魏公尚在覩公之所为所守则其所称道将如何耶公于诸弟友爱旣笃相知尤深尝有国士之称然而未始效世俗相推挽也绍兴七年郊祀恩当奏子公之子未官者三人乃以仲兄之子琳之名闻至叔兄不幸悼其无子欲以茂之为之嗣事有龃龉抱恨遽终呜呼痛哉可以兴百世之下矣而纶之不肖无状防公之所以爱怜者盖蔑以加未薨半月抱送防子殆预识去期闻者惊叹方先卫公无恙时每欲于邵武置义庄以赒宗族有志未就公晩年乃决意成之逺迩懽欣非独被惠者懐感也公平生交游皆一时名士其所荐进不可胜言故有闻其名称初未识靣而旣防引防者矣然而与其进不保其徃旣而以怨报徳负公葢多而公未始以此怠于待士也陈少阳平生未始识靣其慕公之诚至为公死而公每以谓幽冥之间痛此良友若少阳与公眞不媿古人矣若乃放意山林昆弟朋友把酒赋诗谈笑酬唱动盈巻轴每有奏议下笔数千言俄顷而就葢公平日以爱君忧国为心筹画计防胷中素定故遇事成章如是之易也晩于易尤有所得着易传内篇十巻外篇十二巻其言微妙有深长之味颇取卦变互体为说动有所稽异于今世君子之所辨释又著论语详説十巻所以发眀圣贒之意甚备而文章歌诗奏议凡百有余巻其在政府帅阃纪一时之事则有靖康传信録奉迎録建炎时政记建炎进退志建炎制诏表劄集宣抚荆广记制置江右録惟公勲在王室徳在生民至忠大节孝诚友爱罔不具备虽身或不用用或不乆其光明杰出故已如此而薨谢有年未克铭诸幽宫是敢辄状公之行事有求于大君子惟其文辞鄙拙无叙次之能不足以发扬公之盛徳不胜媿惧谨状绍兴二十六年六月右奉议郎通判洪州军州主管学事赐绯鱼袋弟纶状













　　梁谿集行状下
