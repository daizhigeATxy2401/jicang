　　钦定四库全书　　　　　集部四
　　鲁斋集　　　　　　　　别集类三【宋】
　　提要
　　【臣】等谨案鲁斋集二十巻宋王柏撰柏好妄逞私臆窜乱古经诗三百篇重为删定书之周诰殷盘皆昌言排击无所忌惮殊不可以为训其诗文虽亦豪迈雄肆然大防乃一轨于理宋史儒林传称其少慕诸葛亮之为人自号长啸年逾三十始知家学之原【案柏之祖师愈受业于杨时其父瀚亦及朱子吕祖谦之门故史文云然】与其友汪开之著论语通防至居处恭执事敬惕然叹曰长啸非圣门持敬之道亟更以鲁斋盖其天资卓荦本一桀骜不驯之才后虽折节学问以镕链其气质而好高务异之意仍时时不能自遏故当其挺而横决至于敢攻孔子手定之经其诗文虽刻意收敛务使比附于理而强就绳尺时露有心牵缀之迹终不似濓溪诸儒深醇和粹自然合道也特其勇于淬砺检束客气使纵横者一出于正为足取耳集中第一巻有夀贾秋壑诗极称其援鄂之功谀颂备至是亦白璧之瑕然核检诸书均不载其有依附权门之事不知何以有此作其集乃明正统间柏六世孙四川按察司佥事迪所重编又不知何以载之集中畧无所讳均不可解疑以传疑存而不论可矣乾隆四十五年二月恭校上
　　总纂官【臣】纪昀【臣】陆锡熊【臣】孙士毅
　　总　校官【臣】陆　费墀




　　原序
　　孔子曰礼云礼云玉帛云乎哉乐云乐云钟皷云乎哉文之为文闗乎道也古之圣贤得时行道若尧舜禹汤文武之为君臯防稷契伊傅周召之为臣善政嘉谟载之方册夫是之谓文或圣贤之徒不见用于时穷极天人之理攷古帝王经世之道若孔子而下顔曽思孟删定著述开示后世夫是之谓文是皆不倚于物而能与天地日月同悠久者系乎道也下逮战国能言之士各以所见立为议论或戾乎圣贤之道者君子有所择焉汉唐以下代有作者揆之于道醇乎醇者殆亦鲜矣宋濓洛闗闽诸君子出然后性理之学天开日朗学者有所依据文章议论一归于正道之明也辞则存乎人也金华王文宪公天资髙爽学力精至以其实见发为文章足以明道徳使其见用足以建事功而卒老于丘园惜哉若其诗歌又其余事也六世孙四川按察佥事廸裒而成帙义乌县正庐陵刘同丞鄱阳刘杰政有余力用锓诸梓其亦知所用心者哉南郡杨溥序















　　钦定四库全书
　　鲁斋集巻一　　　　　　　宋　王柏　撰赋
　　宋文书院赋
　　蔡子明讲于鵞湖用文公白鹿洞赋韵示学者以墨本见寄因用韵和之
　　繄奎躔之珠粲阐文教于无疆涵累朝之乐育萃庆厯元祐之忠良虽阳九之震荡复王气于钱塘鸮有时而号昼鳯终翽于桐冈抑理大之矢谋达此道于八荒锡书堂之四号掲儒隠之遗芳因宏规而恢拓立郡县之胶庠发天地之清淑导濓洛之洋洋自山之复南开太宗之世运绎分殊之一语极精析而莫浑彼凭虚而夸毗忌所蔽之难遁盛哉干淳之大儒四合朋簮而辨问有昧性质之异同恶此知行之并进盖入徳之有序孰先传而后倦此紫阳之学之为无所以绍龙门之适孙合万殊而一统黜百家之异论睠鵞湖之古刹寓昔日之琴书锁凄凉之嵗久堙切磋之旧模伟肤使之絶识揽六辔以爰诹新黉序之壮丽俨衣冠之进趍坐臯比而振铎啓襟佩之良图乞题表于天陛聘师范之勤渠邀防衣之归骑肃奠谒于前除赓先觉之古韵着后学之贞符羌予隠约于陋巷忽拜骈珠之华集恨车轮之生角望室堂而莫入粗识为学之为巳何敢龙之而口给幸羣经之粲然盍遗音之细缉愿言忠告于我人请絶时学之陋习惟穷理与居敬要此志之先立咏洞赋之末章矢一心之允执既尔的而尔张亦何劳于决拾乱曰玉不事雕琢曷成尔璆兮木不就规矩曷正尔樛兮曰明诚与敬义于以泳游兮志所志学所学亦伊顔之流兮慨往哲之不作何以解忧兮矧明训之具在它又何求兮
　　寳婺新楼赋
　　炯乾象之轇轕兮丽元运而不息殷七政之后先兮表辉躔之清则谓四星十有一度兮独司女职剪帛裁绘兮供衮衣之黼黻问机杼之友兮隔河汉以相望御真气之皎皎兮籍人间之隂阳郤防藻而衣青云兮制白蜺以为裳珩璜深杳兮徳弥彰姓尔国兮汤沐据地势之旷逺兮洁神宫之穆穆皇灵灵而来下兮瑶席而瑱玉絶尘嚣兮夜气肃睠千嶂之相缪兮东南最佳架脩梁而承宇兮豁往古之壮懐自家令之着句兮意俗而辞俳双溪防防兮流恨无涯当其出守兮腰犹未瘦昧于荣利兮不偿厥售梦回劒舌兮史有余臭吁嗟乎赤章兮终莫宥紫志兮重瞳笃学兮博通一念差兮百智穷八咏八咏兮胡为乎楼中士生斯世兮莫先乎器识富贵不可茍求兮声名不可以虚得孰有不养而成兮不耕而穑所以设为庠序兮绥猷而明徳大厦渠渠兮有赫泮宫像里之森严兮巍巍乎楼之东山川斯拱兮清淑斯融蔼圭璋兮卭卭颙颙时习兮矻矻日迈兮志夺安得方寸之清明兮人欲絶与君来此兮吟风防月乱曰风月常见兮景常新清明光霁兮胡为而异名存尔天兮不昧湛一气兮孔神与风月兮无愧斯能评古兮谈今
　　氷壶秋月赋
　　子男列爵兮国有常居襟三洞而带双溪兮分女宿之墟谁作燕坐之室兮有扁氷壶相尔室之耽耽兮是敞是虚主乎中兮志趣万殊孰有甘心乎冷淡兮诗书之癯求名义之凛凛兮斯焉何取或无所为兮又何足以为观省之补彼东风之荡无检束兮物物是与夏日亦长且舒兮有酷斯暑气象不我侔兮耻焉尔伍氷壶氷壶兮一以清有月有月兮秋更明清明相涵兮璀璨光晶极表裹之透彻兮焕采凝莹彼君侯之心兮鉴空衡平一寒自力兮千室自春朱丝皷兮澹和昼帘垂兮暇整俛焉抚字之勤兮不计嵗月之遒西风生兮逺林白露敛兮烦景谷璧有余最兮犹従容待秋之一稔岂不懐归兮去尔民之未忍扁舟兮家具表遗爱兮旌旗行行青云之步武兮亷徳久简于上知念世道之已熟兮此为何时聚敛惨于盗贼兮甚东南之疮痍倾倒瞑之剂兮勿留刀圭既无欲以揜其刚兮仁必有勇饮兰露而餐菊英兮岂富贵之能拥恻有隠于民瘼兮不知震霆之可恐人懐襟度之寛兮我觉丰神之甚耸盖任重道逺之士兮声色凝然而不动我非有风鉴兮察所安之甚精见公虽疎兮知公独深畏此简书兮势不得而日亲鸢鱼同一天兮各适其情人生聚散兮如太空之浮云少歌曰今人薄交谊兮古重离别人合有离兮月圎有缺人别不易见兮南辕北辙彼月之缺兮或团圑乎林樾安得长官兮皆公如处处氷壶兮贮秋月
　　喜雨赋
　　已丑之秋七月将望长啸与客命驾经従于南山之下农人告予曰两月不雨骄阳盛炽伤禾稼之就槁竭陂塘而莫溉沟浍眢涸草木病瘁一饱之未期敛双眉而堕泪长啸愀然归而与客曰四海苍生望霖雨不知龙向此中蟠此非王金陵之诗乎想新法之纷张瞻青苗而色沮泽民之事业如是乎金陵之所谓霖雨犹今春之淫潦所以基后日之祸也当其太空泼墨雷奔电掣溪原为一桑麻冒没菌衣生于用器蛙蚓行乎几席麦欲秀而泥蟠蚕正饥而叶湿墙壁苔穿莺花狼藉于是足沈础润之气衣费香篝之望元云之坱郁慨沈穑之永叹何敛散之失时紊盈虚之大权而乃巽二闭户阿香熟眠魃皷舞于烦世龙深潜于九渊幸玉清之悔祸遣六丁而下观翕炎煦毕疏河浚泉祝融敛迹而退避屏翳振驭而着鞭长啸不寐侧耳而聼初淅沥而萃蔡忽砰而奔腾如狞风兮入沟壑如怒潮兮来海门又如百万慓悍之众衔枚赴敌而戈甲夜鸣滴马鬃于李靖洗牛背于欝林防滴瓦沟兮有碎玉韵建瓴屋角兮有瀑布声激竹溜之宫徴焕花径之精神自是渇者泽仆者起枯者沃华者成如沈疴之邃脱如乱邦之中兴又如光弼入子仪之军一号令而旗帜鲜明化雕瘵而丰裕消愁叹而欢忻一防一谷如坻如京童子不识秋事之可庆但喜新得凉于戸庭也长啸于是诵孟氏勃兴之语赓诗人有年之篇献于太守太守不有归乎天子天子谦谦功不敢専让于皇天皇天防防不得而名本大徳之好生也欤
　　四言古诗
　　畴依
　　元防开物风气浑厖聿生神圣惟包羲皇始画八卦人文炳煌大道之书谁云已亡
　　巍乎大哉尧之为君其仁如天其知如神凿井畊田出作入息击壤而歌不知帝力
　　虞舜侧防重华协帝父顽母嚚烝烝以乂天理之极人伦之至恭巳当天云行雨施
　　禹乃嗣兴载平水土天锡九畴彛伦攸叙克俭克勤不伐不矜有典有则贻厥子孙
　　昔在帝尧咨舜一语允执厥中舜亦命禹危防精一义复兼举三圣授受独晠千古
　　汤聘莘尹五进就桀天命人归鸣条自葛以义制事以礼制心日新厥徳鉴此盘铭
　　于穆文王顺帝之则身蒙大难小心翼翼三分有二以服事殷可谓至徳万邦仪刑
　　武王逹孝善继善述盟津既誓干戈载戢访于箕子洪范以陈惟皇建极反覆丁寕
　　于皇周公勤劳王家赤舄几几徳音不瑕思兼三王以施四事坐以待旦制作大备
　　生民以来未有孔子金声玉振始终条理五经之道天地同流立此人极万世东周
　　贤哉顔子好学独称既竭吾才欲罢不能不贰不迁庶乎亚圣一箪一瓢不幸短命
　　曽子虽鲁纎细不遗吾道一贯以鲁得之易箦得正手足斯启仁为己任死而后已
　　至哉子思忧道失传推本遗训中庸一编提挈纲维开示蕴奥无声无臭孰窥其妙
　　惟孟轲氏雄士絶识伯仲禹功力距杨墨性善养气前所未闻歴选诸子实醇乎醇
　　圣道不行自周公殁圣学不传由孟子卒上无善治下无真儒章句训诂煨烬之余
　　皇宋文明周子天畀不由师传道体黙契建圗属书以觉后觉上接洙泗下开河洛
　　厯纪明道祥应两程吟风防月有的其承体用一原显防无间恵我光明如夜复旦
　　于时张子崛起闗中虎皮端坐多士景従瞻彼洛矣道淳所宗订顽掲牖表表正蒙
　　恭惟道统一絶千载何絶之久何续之易师友之盛东南洋洋曰尹曰谢曰游曰杨
　　廸予朱子理一分殊汛扫淫诐煌煌四书有析其精一字万钧有防于极万古作程
　　流泽未逺口耳复迷纂组防碎倚托媚时大本斵防扰扰胡为渊源防矣予将畴依
　　右二十二章章八句
　　冽井
　　冽彼井泉莲华斯名有羙一人于焉载沈夫也不二昊天曰明父母爱我曷慰我心
　　冽彼井泉莲华其号有羙一人于焉是蹈琴瑟既合载言载笑父母不允中心悼悼
　　有冽彼泉歌之东所谓伊人宛在其中我心既得皇恤我躬匪一死之义之従容
　　有冽彼泉在歌内所谓伊人之死靡悔人孰不死我无昧昧是心之存炯千万载
　　冽并四章章八句金华胡氏女既嫁矣夫不良父母夺之欲更其偶五年不许白于令尹进而问焉曰理无二夫令尹义而归之父母怒従夫三日赴井而死国人悯之而作是诗也
　　五言古诗
　　和立斋对菊二歌
　　秋至百芳歇篱边佳色圑遥思古节士爱此黄华蕃我生千载下恨不相同看丛丛夜气厚晓叶千珠漙中表自芳润对花发长叹真固非素积动色形豆箪悠然露真意犹云欲忘言渊明一寸心细嚼供晨餐
　　之子歌逺游征车事奔逸归来东篱下一洗四方色静观草木蕃若不与人力茍无浸灌功造化庸有忒今年秋苦旱五谷废嘉殖梅化竹亦焦枯芝槁兰茁一朝去酷吏甘雨解众惑天人本无间喜气满城集奈何仓廪虗一饱竟难得不如菊花干医方賸称述
　　和旸谷春郊韵
　　一春风雨多连日幸开霁清尊酬芳菲嘉约起予意迈迈溪南国乐只群英萃俳佪曲迳迂老踁尚堪企竹修君子容花向少年媚俯挹百草香尚友万山翠往事动深感髙谭出中秘莫色排空来一笑散襟袂不有短长吟寂寞此风致
　　用玉成韵题秋台诗卷
　　杳杳南风琴洋洋大雅音复古心未古难以笔力任秋防千古调渊乎乐不淫天然絶雕饰无非情性吟掩卷三叹息式如玉与金
　　夜观野舟浩歌有感
　　康衢久寂寞击壤音微茫南风启箫韶拜手赓明良周衰二雅废鳯兮歌楚狂楚狂巳再变三闾竟哀伤俯仰千载后嗟嗟情性荒梁选尚逺思渊明粹而庄开元生李杜我宋推苏黄宗亦沦坠纷纷师晚唐吟骨不淳古记魄不自强雕镂心肺苦何曾徴宫商濓翁着和澹感兴开紫阳紫阳尚六义六义兴已亡郑卫日盈耳氷炭搅我肠章贡有竒士野舟刋名章古城夜酌句正义尤洋洋游谈到巍荡百世流遗芳
　　赠仙山刚公新创香林
　　佛说菩提泉其性夲澄澈人乃无芜秽谁能还莹洁我观浸碧泉渟贮芳冽恰如老师心风止云迹灭忆昔着诗句无乃太疎拙弹指二十年相看头已雪老师辟新轩眼方颇虚澈得得穴山窦一脉引幽絶清泚贯花径冷暖资众啜一动一以静谁盈复谁竭水性本不殊地势差有别即此两水间尽是广长舌学子来问话当以无说説但见香林香薫蒸千万叶
　　宿寳峰呈玉涧
　　黙成已仙去北山久寂寞岂无爱山人时时访林薄心境不相当丘壑自丘壑谁知百年后秀气有托的的盘溪孙精光发河洛神龙跃天津鞭霆驾飞雹相逢玉涧翁笔底银潢落江湖四十年万象恣捜摸従游八九子天才皆卓荦涨起十八滩曺溪原一勺愧我局陋巷瓢箪粗知乐遥望诗坛髙势与芙蓉角掩旗仆金皷不敢事攻畧吊古得名胜盟府定虚爵长竟先归白云冒南岳
　　牧歌寄谦牧翁
　　山前牧羊儿群羊化为石山后谦牧翁双牛挂虚壁仙佛道不同妙处各自得我来牧坡上牧翁巳牧出风行麦浪髙日暖栁隂直沙平草正软隔林数声笛试问翁牧意着鞭还用力牵起鼻撩天蹋地四蹄实渇饮菩提泉饥来噍蒭苾步行颠倒骑神光背上射因悟角前后通身白的皪勿使蹊人田毋乃失其职舎策脱蓑归人牛两无迹
　　天基节雨有感
　　嵗嵗天基节晴和万国欢今年侯国宴疎雨忽允矣天人际机缄妙巳宣圣心方感慕云意惨天顔谁识天伦重端为万化原一时名未正事事尽拘挛父母惟生继昭昭大义存节文斯二者此外岂容干在昔权臣谬区区欲怙防私心崇义防强抑所当尊近日劬劳报犹云厚薄嫌一言谁误主孝道未纯全此事书青史千年不可刋勿云今既往熟视所难言父母人皆有何称考叔贤只将诚意感各尽此心天
　　夀潘介岩
　　寳祐重颁厯祥开甲子三一分春色满喜溢夀巵寛去嵗霑余庆连宵饫豆笾今年东望处紫气防天闗正值松椿祝难忘契谊覃只将生硬语便作瓣香看天不生贤数人培厚徳难防年涵养力方到介而安出处随时义従容最可观青云平步进中立了无偏一解星屏绂扁舟归故山修门无一字已决此身闲卜筑迁新宇除书动笋班勤渠朱邸讲公论蔼朝端善类频回首争先徯奏篇忠嘉当有力圣徳夲天
　　和立斋书懐二首
　　病暑巳成痼尘埃凝简竹萧萧北窓下闭门哀防独曜灵欲西迈风露浣心目仰观牛女星相望明河曲谁能却鳯凰共此鹜鸡逐羙人天一方邮音空往复寥寥明月懐翳翳谈间玉欢喜闻归期絷彼白驹谷幸自有长林尚可停鸾鹄
　　平生景风操慷慨懐赋竹恨无百亩地相与种黄独只有满架书可寄千古目何敢偭规矩周容竞追曲彼不见泰山政以鹿斯逐子酌芝山泉天运两回复应感鹤鸣章聊以石攻玉迁乔岂不佳嵗寒须入谷天地何方圎吾将叩归鹄
　　小酌敬岩梅下和立斋韵
　　化工忘惨舒但起姑息念一冬漏阳和未识六花片屈指不十日冉冉嵗华禅我闻敬岩下梅英照清浅尊酒酌嘉友薄批明月荐披圗论人物行子戱角战回首九君咏清赏恨疎逺従今莅新盟谈笑恣雄辨多借氷雪章细澡尘埃面嵗嵗腊残时检举旧公案
　　又
　　平生手种梅不作和羮念其所起予者嵗寒心一片孤芳以气传万物自形禅暗香疎影句知心亦巳浅虽以干余亦可清庙荐今年花冣蚤思之心胆战花蚤岂不佳当开时尚逺隂阳贵顺序难与俗人辨我岂事逺观急欲识春面此意与谁论珠玑谩堆案
　　书隐和韵谢答之
　　我已百念灰只有敬贤念事之云乎哉敢分席半片不思笙鹤随犹望衣鉢禅举杯邀杖屦同问春深浅俳徊梅月下不嗔苹藻荐公诗太过情置我氷而炭年来从公游琴瑟幸非远一谦生万和一黙屈大辨今日知公心他日识公面朝夕愿趋隅稽首侍香案
　　和立斋芙蓉观三十韵
　　我观神仙传诡幻何纷纷或生歆慕意方士争愚君政彻既多欲仙材隔防尘澄神黜麁秽有时繙黄庭年少不我待日月斯迈征含霞饮沆瀣聊助神气清何须超大壑濯发晞昆崘天道有常运过化续者新长生非受命莫使邪念兴澹然养至徳自可康頺龄古今共一理万法同一心世事互起灭反覆如碁枰赤松事黄帝至今何不冺安期干楚羽对奕非邪真徐公何为者得得扪萝寻惝怳纪一梦浩不知涯津驰神上无极竭思下无垠长吟追去古抗论贻来今于我政无益默计空辛勤不如素心友相与尊旧闻圣道无隠显人心有晦明正论叹剥蚀危如线一纶举世闯月窟何人开天根浮华正焰焰元气方堙沦毋起逺游念而起凡子评为学有精要莫作隔壁聼渊源祛滞吝徳义开胸襟毁誉何足问死生何足论饥食渇而饮愿为尧舜民
　　和伯兄新竹韵
　　丛竹太踠跧一鞭忽伸脚穿石作斜势朝宗意穆若片緑吐新梢员粉露残箨今年造化深稚子六七作群居不嫌宻独步岂疎畧是为石笋瑞不负嵗寒约清标凛三友有倡不予酢谁与共栽培莫至风声落懐古不成寐伤今政作恶縦有题诗人人面定非昨
　　和立斋荔子楼韵
　　我久离索加之忧患薫血气日以耗话别难为情之子行迈迈征车従仁兄闽岭在何处目防遮行云素【阙】播芬郁丹荔甞鲜新重楼一以眺千古乗桴心海风驾空来俳徊振书襟遥知意轩豁尘袂何由亲惟有清夜梦栩栩逾南岑曜灵倐西迈剥啄来嘉音见书如见面瑰词袭鱼鳞朋友正欢慰喜气腾家林呼童烹露芽蠏眼时一斟是中有隽永透入肝肠深
　　和敬岩韵迓其归
　　生涯鱼上竿世事防入角民膏既煎熬民髄复椎剥上下急交征絶口政与学孔明痛桓灵厥徳修罔觉自古辱与疎其机在一数归来有嘉士尚可理商驾言一寸胶救彼千丈浊精意自入神端可鼻端斵赵孟自贵贱玉女皆天渥如彼角斯磋如彼玉斯琢不患工不浚所患志不恪秋阳日以暴江汉日以濯真积而力久自见所立卓庭前梅粲粲梅下石确确云飞川泳间俯仰自不恶独立万物表谁能伍龊龊雨露萧艾霜风妬荃药天意孰云逺鉴此归意确寄言顺应人大公一以廓
　　效希夷和陈北溪韵
　　北溪真有道出语芳鲜觉彼群迷句真与梅争妍一花一太极独立形气先逋仙名浪得未必知其然甚矣天地闭独有一花鲜未论色之洁未论香之妍只于氷雪中谁占生意先万物心自服敢问何能然
　　和立斋宿友韵
　　吾侪有何乐同志味自长天髙与地下参我人中央痛扫物欲蔽放出元明光力学日不足游宦那可长山人暌间久嵗晚归南荒防友鱼贯卧展转防异床老我失此快独卧风雨牕回思少壮时此味曽亲尝白发真可愧触事方面墙唤醒旧时梦吐哺歌新章
　　髙风行懐本斋
　　人皆喜君出我独喜君归君出岂不媺事业生光辉君归亦不恶风味髙一时人才有消长世运有盛衰公论不可冺隠显观姸隠者未必是显者岂皆非遁世愧无闷贫贱不可移得时必行志斯世相纲维无闷是在我行志非可期一处特易易一出真难持利欲政滔天四海皆疮痍世俗所荣者君子方鄙之君开青云步要津夫何疑手挥体国略口讷阿世词长揖群玉府拔足阱机黄鹤巳髙举罋盎喧醯鸡苕霅有清泚一洗京尘缁故旧述间濶松楸慰时思兰茁濯庭下菊蕊黄东篱酒熟蠏螯健橙香鲈脍至哉天下乐何须卿相为解我槖中书极深更研防圣门八字开广大涵精微或参华山席先天探包羲或巾髙阳车同载膝上儿茍足经世具小需时运宜天意欲平治当今非吾谁
　　和立斋橘花韵
　　梅花已仙去草木同莸薫万物竞妖冶二气劳氤氲南服有橘隠春风罔知闻浓露浥清晓落月笼夜分玉圎太极判蚌合开天真芬芳满宇宙那肯媒东君
　　再和适荘韵
　　客従东方来喜甚屐折齿鼎烹石乳精谈笑秋月里中有八十翁宴坐维摩椅遁泽瑚琏器玉瓉间罍洗立斋持脩绠汲汲古井水参也鲁依然商声従曵屣翘首诸俊游霹雳烧蛇尾双鸾辉九苞翩翩奋栖枳桐阳有卧龙共蹋风云起翁当沽羙酒炰龞脍锦鲤
　　送立斋入闽哭久轩
　　双溪秋气深送子临古道古道如掌平四頋行人少行行复行行向日度南峤故人今已矣未必死非好世事浩无涯愁云黯江表
　　夀秋壑
　　皇天分四序春生而秋成春风涣九野秋气呈清明万物一以实物物含生生我公秉元化全体金晶义概包宇宙智略吞群英五行互相制自昔谁去兵代马饮江水赤舃司専征神谋运玉帐灵旗绕毡营韅靷鞅靽备广距甄角精残丑肝胆破束手祈受盟肃肃荆楚净汤汤江汉清东西亘万里齐民竞春耕归来辅皇极一稔舒群情翼翼周鼎重亹亹宸虑轻前星耀垣象徳星萃神京旂常伟实纪前史辞虚声当此秋正中角亢迎长庚于赫衮绣瑞绵绵防绶荣玉露滴鳷鹊珥貂宣寳觥陛下千万嵗与公同太平
　　送希夷之江西
　　小雨敛轻尘秋声壮亭驿驱车过南浦别懐徒襞积世道一以壊为善不自力一朝鲁两生为人作行色后山薄命篇竟不待它日送子行复行一步一叹息谁知离索悲有甚万钟失此事已忘言此情未能释有时诵吾句或为千里益
　　秋热
　　西风不力征老火未甘退蝉声乱耳烦痴蚊健姑嘬一雨洗天来不复有故态天序自分明人心其少耐
　　和立斋蹋月韵
　　我观天壌间何处无此月对月两心同正自欠此客月清人更清心景两相迎平生负此约鬓影今星星我有一句话愿与月同盟清光无晦蚀与徳时时新
　　和叔禽声放言
　　天以鸟鸣春鸟声不敢止天以人鸣道斯人其可已尔鸟固无知喧啾亦何利鼓防枝头晴澜翻林外起不学九臯鸣声闻何止此不学千仞翔一鸣来瑞世古以鸟名官列职有理致只有归去兮陶公不尔愧人岂不如鸟鸣则震天地不鸣千圣传则鸣千古事诗翁莫浪鸣文武道未坠
　　和寛居见懐韵
　　北望戱马防荆榛满中路英气一何多懐古难泝山河腥日月虎豹沐雨露累累楚猴冠异哉天所赋岂无济川才淹留秋又莫清风従何来洒洒定吾故赠我金琅玕凿落双鱼素
　　佳菊何青青寂寞篱之东浊醪二三友一醉鸿蒙缅懐陶靖节迈迈无遗踪谁知千载下谱入处士宗我生亦已晚百拙劳化工上无学古心下无适俗容聊自乐其乐君子固有穷
　　赤松即景
　　平生百虑懒尚有丘壑心佳哉二三友防盟同幽寻壮懐豁虚旷元宫穷邃深时方酿薄暑万绿张云岑新篁凝粉翠日影筛碎金瘦笻扶野步羽扇摇清吟漱齿掬清泚雪瀑开风襟脱巾挂琪树露顶重隂山禽自在语山醪随意斟物外转栖碧【二亭名】石险苍苔侵路穷不可去半山闻语音山路未为险世路尤嵚何时侣麋鹿结茅入深林
　　和叶圣予山中韵
　　赤脚忙晨炊掉臂防清招相如僮御盛浩然缰辔调遥指白云边乗兴寻夷巢古殿金碧悄元冠防翠销恠石壮熊卧老树蟠龙腰清隂团野色习习生凉颷悬崕斜防处槎木成飞桥刺肤起霜晕小小飞蚊骄日长诗思渇香冽供山瓢清狂惊四座浩气摩丹霄书岩苔碍笔题叶攀柔条语默任人意无庸发轻嘲
　　和前人小桃源韵
　　二初何如人夫岂古隠士道成遡泬寥羊卧不再起鸾鹤舞松声萧骚快心耳金灶清尘生余丹不轻委我来桃源游直穷路所止飞萝摇春烟素雪喷清泚了无一根桃此名安可纪岂是牧羊儿即刘阮二子不然命名者亦别有深防何时驾草堂深入此山里翛然迯世虑錬魄继遐轨
　　题砥斋
　　古剑蟠双螭瑞景腾丰城耿耿义气凛凛无俗情尘世三十载世事嗟当道舞狐防白昼嘷山精秋风清夜发匣内铿然鸣故人耿介士有砥静且平寄语善持保功用真难轻莫授刀锥铦耗蚀徒欹倾许我砺英芒一抺霜花明北扫京洛暗南击猩鼯腥弹铗倚霄汉掌上风云惊物莫不有用时兮非人能






　　鲁斋集巻一
　　钦定四库全书
　　鲁斋集巻二　　　　　　　　宋　王栢　撰五言律诗
　　代夀忠王
　　髙宗皇帝生于丁亥与艺祖皇帝圣诞之嵗同孝宗皇帝生于南渡之初元丁未光宗皇帝生于丁卯是时益国公周必大和东宫之诗有云一丁昌火运三合聚皇家以为仙源衍庆之符既而寜宗皇帝生于戊子今皇帝陛下生于甲子而大王殿下又生于庚子甲戊庚命书谓之天上三竒敢叙其事见于咏歌敬祝无疆之庆
　　天眷中兴业丁年拱庆基皇圗开一子寳厯出三竒象奏前星瑞光依太极仪一巵眉夀祝敬和益公诗
　　立斋游山不能偕次遁泽韵二首
　　色动山行约令人忆旧游地形虽险易坤道自刚柔路绕岩头石烟横洞口舟十年尘土梦此志防时酬山人真漫浪随处得清游雪瀑方争势风雷不肯柔诗光浮玉板酒灔防琼舟一枕斜阳里清欢各自酬
　　题屏岩诗巻
　　有伟屏岩稿温淳撷众芳波澜虽未濶骨骼巳先张尽扫江湖气且无蔬笋香若参诗本旨却恐费商量台山周咏道别五年因诗寄借韵以谢二首
　　邂逅松斋日曽知学共程心期千古逺世味一毛轻孰谓暌离久犹垂故旧情何时风月夜得共挿文盟中处乾坤大同时弟兄行蔵虽有间道谊岂无情欲向忙中定先须静处精光隂如电走慎勿骛虚名
　　题徐观之字説
　　堂堂一鉴悬万古光潋灔彼自有盈虚我要无亏欠隂祲不能蚀尘埃不能掩只于事上观足为操舎验
　　舟中和叶圣予三首
　　云欲囬风势先埋逼晓山催程推路险破冷觉杯悭帆腹欣初饱篙师相对闲卧闻严子濑只在片时间桐江波渐滑霁色午方开香火严兰若霞老钓防崕髙微径险水转万山回欲访先生裔相従买一杯江濶风帆急潮回沙露痕寒林无剩叶茅舎各成村雁落波鸦归野色昏未知孤客棹今夜泊谁门
　　野兴
　　文字饥难煮为农防最良兴来锄晓月倦后卧斜阳秋稼连千顷春花醉防塲任他名利客车马閙康荘
　　题效竒
　　未识效竒处得于诗巻间屋边环翠竹窓外即青山月向女墙过烟凝老树闲不縁心匠巧何以发天悭
　　题适荘茅亭
　　屋角园虽小幽深隔世尘杖藜时自适杯酒乐天真松磴规模古茅檐日月新闲花三十种相对四时春
　　和赵师日韵二首
　　佳士温其玉相亲意豁如窓前千个竹灯下一编书交道无穷逹人情自宻疎清风明月夜或可访吾庐我生无燕颔四壁笑相如门巷堪罗雀灯且读书老来心事懒贫后故人疎尚有多情月时时到子庐
　　水仙
　　翦叶葱偷巧氷防独耐寒梅兄虽有伴矾弟不同看山谷诗犹在逋仙影不单玉纎捧金谁遣慰儒酸
　　瑞香
　　呈外来香国琼敷四出葩娇姿不受暑睡思却便茶心里蔵金粟枝头簇紫芽长安厌歌舞还肯到侬家
　　兰
　　早受樵人贡春兰访旧盟谢庭夸瑞物楚泽撷芳名苍玉裁圭影紫檀含露英奚奴培防巧苔藓緑菁菁
　　梅影
　　梅花巳清絶明月忽横窓孤影知难并羣花巳竪降淡痕开画帐皓色掩书缸寂寞素娥冷须臾拥去幢
　　自述
　　身坐众香国蒲团诗思新一贫虽累我此兴未输人陋巷谁为侣寒窓不染尘五言盟四友笔下顿生春
　　过故家有感
　　衣冠零落久今日事堪伤厨起青烟薄门闗白日长残梅欹古道枯栁卧頽墙山色依然好兴衰未可量
　　过白鹤寺
　　小泊古兰若双槠发旧柯山光浮夜气栁色媚春波僧类胡孙瘦农师盗伯多野人时问我新守政如何
　　晚兴
　　散发风檐下沈沈日蹔曛鹰拳擒野雀蛛网猎飞蚊羣鸟能为计吾生亦谩勤尘縁难着眼晚兴寄青云
　　新愁
　　愁逐西风动伶俜祗自怜家贫囙累重学陋欠师传白发还生矣青毡尚杳然髙山流水调何日奏朱弦
　　题蛰庵
　　一蛰了千悮心安境自寛轩昻就収敛自在覔艰难龙怕乌防勘人疑蕙帐寒欲知舒卷意编简静中看
　　题宁庵
　　寂寂钟鱼冷松楸蔽杳防云侵晴路湿衣染晚岚青天未生人物山应销地灵何祠香一瓣遗恨满空庭
　　宿倍儡店感旧
　　诸老皆仙去遗踪嵗月深主人今易姓客子亦伤心来燕传新语群蛙试閙音欲将兴废事歴歴问云岑
　　宿仙山浸碧轩二首
　　冒黒投精刹呼灯读旧诗平分禅榻穏共聼雨声驰鱼鼓催行色溪山挽故知人生萍聚散后防复何时浸碧去崖谷琅然语夙縁水云蔵定力霜雪防华颠渐喜虚形槁祗求实行全曽随痴钝子当已得心传
　　遣兴
　　初向坡头下风霜入鬓毛味长濡竹简熖短沃兰膏家与人俱瘦年随气转髙朱顔无药驻下勿徒劳
　　催雨
　　人世如居甑骄阳不可鉏未闻刍作狗安得梦维鱼赋敛生民槁干戈国计虚安危闗一饱雨意莫踌躇
　　喜雨
　　滃欝双云合霶一雨通新凉驱积暑喜气薄髙穹点防含生意声声起死功田家虽少歉尚可及年丰
　　和汪元思喜雨韵
　　龙蛰金瓶小神驱雨阵斜建瓴飞素练走涧舞生蛇风使开云磨雷香隠炮车农人有骄色一饱不须賖
　　题膝庵
　　一室方方丈名标膝新有书宜勘古无学可留賔静坐神明固清谈滋味真传家名刻在长对草庐人
　　冬至和适庄即事韵
　　跛躄废人事来投大士家清谈半月澹坐一杯茶燕豆来霜果鸲瓶浸蜡花葭浮一日芳思巳无涯
　　七言古诗
　　汪功父聘石友
　　一片寒姿苍玉质久作歙江秋水骨磨瑕礲垢饱风霜防手南游来楚国我曽研破青痕露华半勺拖云文理细宻温而淳伯乐一頋空马羣癯癯好古子汪子雅有半面如旧情巧取豪夺俱不敢聘以厚礼强委禽吉日良辰新劝驾绛帐交懽相慰藉斟酌洙泗闯紫阳大义发越添声价紫阳是渠梓贤久矣骖随辑坠编防心不惜时磨研至理神授珠莹圎我今赠君明堂一柱金书墨霜毫冠带来蟾窟禇先生者白而腴即日相邀来覧徳弦歌声里春光半净几明窗风日暖四友参前无间防俛首循循而勉勉万里一鞭途甚坦太极门开初未逺
　　和叔橘花韵二首
　　清和景气巳非春午隂浓处延诗人一杯佳茗沃嘉话粲然主礼羞蘩苹洞庭手植清香发金粟银须照肤雪薫风十里漾芳思万斛明珠剖胎月素华绿叶骚颂中光生南国徳横空朗吟受命不迁屈对花不饮无惭红厥包锡贡三千春为花着句曾无人颗颗珠玑香万斛薫蒸天地勾风苹充实先生诗兴发韵严不数阳春雪龙蛇一纸开天荒琅然吟破夜光月炯炯后皇嘉树中精白任道言非空秉心髙洁寄清赏世人只解歌春红
　　赠叶绿涧
　　有客有客讷而腴手携数册尧夫书八八従而之八八四千九十六无余小游轨革何足算大游九戹相乗除太洞极亦无法更有司马推潜虚茫茫古今四海濶动静祸福无能逾玉苻金钥窃元命自合抱道山林居尧夫尧夫初不死精神炯炯先天圗元防运世未为宻一画未画元非疎自従泄漏加倍语便觉造化无工夫吾儒更欲穷造化造化尤解穷吾儒且将余法供剧戱君识此意亷无需世人逐逐不知止诵诗还肯安心无
　　和立斋畨君吟
　　日月星辰天之精山川草木地之文本乎天者既圎象下者何不皆方形此疑千古不能决读尽六经无异説依稀子夏防有言譬诸草木区以别草木之间操孰坚佥曰此君耐嵗寒虚心直节表真劲穷冬大雪青琅玕平生正坐一圎累末堪全徳君子比内圎犹是智之余外圎无乃徳之耻我闻楚东有云仍生来气骨青棱棱觚哉觚哉出乎类长大益觉亷隅分自従大学悟絜矩四面正直各得所独秉重坤六二爻斯可以为民父母厥初受命莫不然世衰俗失其传商周之际斯为盛孤竹二子何曽圎
　　再咏畨昜方节士
　　博物君子识鉴精包罗错综能成丈夫何呉兴戴庆豫慨然谱竹拟诸形非草非木言甚决品类繁伙难尽说九江五岭多逸遗维此方君更无别隠彩韬名志行坚万里临卭族最寒文饶携来甘露寺声价压倒万琅玕眼节须牙如积累四面对出莫与比不有芝田纪录详后世莫知深可耻我闻此説亦相仍未尝亲得见觚棱江东使者返行部招来节士畨中分个个折旋皆中矩什什来归敬岩所有斐良朋保嵗寒凛然如对齐充父后山居士知其然心事曽将诗句传老来不复人间事寄语山翁莫削圎
　　和立斋蜡梅韵
　　蜡花檀晕香如梅撺号入谱名京垓立斋形容消息大浓芳不受霜雪埋疎影横枝虽未足淡淡中色搀先开薫然不待诗料理诗人无奈清香催诗清香韵两竒絶诗香相感従何来只縁人与花相似心香洒洒俱无埃坡公衣鉢何敢睨简斋香酒非吾裁有时静聼群儿读绕树日走数百回仰赖生意已如此俯视百草方枯荄
　　和立斋喜雪韵
　　生意原原如襞积隂閤阳开有防尺风霜氷雪岂少思到此自宜天地塞凛然帝则亘古今此外不知还不识连年冬令太阳迟君子忧时长皱眉万物骄矜不自持落尽前年后梅深山芽茁无空枝更疑麦陇青离离一夜风号阳气伏防奋威正当局翦氷裁花两日飞更撒珠玑三万斛揽柄收权应恨晚明朝已迫东方木却恐春风未肯和颠倒天时难善俗
　　寄敬岩
　　泳飞堂前橘柚香田田荷叶浮波光主人揽辔度闽峤驰驱端为苍生忙天生人才不虚出必使事与才相当尔才绰绰有余力岂容防手窥其旁平生正坐严冷相不解妩媚相颉颃前时固亦与国论莫肯默默安周行老子九百何自苦艰难险阻须甘甞玉溪饥民昔啸聚至烦禁旅来张皇绣衣弹压甫三日猩鬼屏迹消丛篁露布一语不自伐犹有忌者羞回缰今年玉节莲峰下约束海若无惊艎颇闻属郡微有警往往盐子多陆梁此軰未易以柔服必至腥血膏锋铓由来受病非一症莫将已效夸良方规模贵濶谋贵宻当以虚心来众长局面布置要合节自有勇士争激昻堂堂元老熟戎事幸甚赤舄归故乡岂无惕然桑梓念囊底余智应恢张同心相济一堂上谁兵谁将谁于粮不然牋天启坛钺老熊当道驱群狼甲兵钱谷亦分内事机防出真难量岂予所至輙多事老天驱入功名塲橘柚黄时聼好语绿绨四軰催归装
　　题魁星
　　天枢之宿为贪狼引领三台朝帝旁典司多士擅文塲名在第一声播扬因此氷炭痴児肠彷佛肖象祈流光
　　题定武兰亭副本
　　玉华末命昭陵土兰亭神迹埋千古率更搨本入坚珉盐帝归装投定武薛家翻刻愚贵游旧石宣和龛御府边尘横空飞渡河中原荆棘穴豺虎维扬苍茫驾南辕百年文物不堪补纷纷好事竞新模倾欹丑俗亡遗矩如今薛本亦罕见仿佛典型犹媚妩清欢盛防何足传右军他帖以千数托言此笔不可慨然陈迹兴懐语今昔相视无已时手掩尘编对秋雨
　　和易嵒兄芙蓉吟
　　天専肫肫分四气曜灵西征驾新霁人间万寳告成时白帝畴功有良贵后皇嘉恵放一头蜺旌鸾毂恣晨游蜀锦步帐数千里烂然一抹眼波流玉容沐露月梳晓翠防蹁跹舞防笑云舒霞卷竞芳秾照水迎风为谁好水中木末骚人拒霜宜霜名字新平生不识春宵暖甘随青女嫁花神易岩胸中五千卷景物驱归句中錬赏花不是少年心见花依旧少年面石丁作主事难凭子髙那是梦仙瀛何如醉乡自广大幙天席地山为屏诗魂醒处风光转梅花巳筑受降城
　　用易岩韵夀易岩
　　天地之气秋惟清清之极者为圣人惟皇降衷本均平贤愚羙气质成有伟易岩万人英圣涯涵泳心即经人心道心惟一精怡然融洽万理明矩度逈出风尘表视履元吉祥素考义利两闗路分晓富贵功名何足道一枝緑玉畅幽声殷勤拜捧夀吾兄明朝西现长庚星芒寒色正占千龄老而有子希世珍一念种出无边春他年头角昻俊声安车迎养双朱轮
　　用适庄赐韵回祝
　　大椿蟠根双干矗秀色各分元气足共占百五二十年八千春秋従此卜西方无量不可思南华寓言不须读造化发育自无已天根月窟互相逐霜挟狞风夜推戸日碾晴空晓烘屋氷轮载魄将寳律浮葭欲飞玉天公作意表弧瑞学子分题剡牋轴揆予受教自髧髦嵗月十分今已六我翁早出名利尘我翁天縦清闲福眼明犹足察秋毫脚健不肯支笻竹友善堂前髙掲扁懿徳道心新万目人言腕力健于虎更须万供毫秃不买驼峰换清供不买蛾眉歌夀曲嵗寒兄弟嵗寒心敬和长篇侑醽醁
　　和遁泽武夷石乳吟
　　遁翁声价为时重防年勤学方繇统丽泽门人已寂寥衣冠奕奕皆遗种当日诗编谁尚存逊斋今幸传闻孙平生工作风刺体近来琢句如春温灵芽来自幔亭里贮以纱囊红与紫一掬枪旗分雅供七碗卢仝为惊起赑屃古鼎亲烹尝清风习习生诗肠云根不受尘土汚舌夲岂带防阁芗学海茫茫了无际一觉囬头有余地世味醲鲜多螫毒无味之中要精哜燕闲消息己全通满阁遗书须细穷澹而不厌真隽永不在松风蠏眼中
　　薫风歌代夀节斋
　　玉麟堂上歌薫风周公分陕方居东蜺旌龙节更号令长江万里消狼烽櫜鞬帕首多名将夙兴拜舞占乾象紫气浮浮轸翼间宗星炯炯银潢上甫申飞下鼎湖山汝阳天人未足言八纮纳纳入经济一柱岩岩久具瞻岧嶤陪京新命尹虎踞龙蟠壮根夲闗中镇抚必萧何北门筦钥须寇凖运量恢恢妙转旋一念体国心通天玺书锡劳下阊阖珥貂十軰来传宣天子令闻洽四国令仪令色山甫徳江汉汤汤告厥成衮衣归兮式百辟薫风薫风自南来解民愠兮阜民财不赓殿阁微凉句拜手喜起明良哉菁菁葑菲公犹采世沐防波深似海春风一鹗又横空敝帚萧骚价千倍翘材油幕罗群英夀觞潋灔难同斟客星滩头频矫首夜夜遥瞻南极明
　　和遁泽恵豆粟韵
　　民曰同胞岂异根万殊皆自一本分烧萁舂粟不忍聼诗翁感慨何忧勤我有儿拳莲实中共房笑秋风平铺春色殷勤种终鲜他年又怨公
　　秋深万物尽归根五谷従来不解分以长而食了无事南山有种何曾勤遁泽真情在句中薄俗三叹曹刘风识得异形同一气应无管蔡怨周公
　　题平心堂
　　洛圎文锡神禹箕子陈范畀周武九畴自天伦既叙向用一以夀为主人生富贵何足数最要康寕安厥处尔其好徳全付予惟皇之极必福汝君侯有徳存此心居官居家堂两铭强弱人已无留情湛然方寸如砥平蔼蔼庭鲤双趋庭指此良方垂后昆信受奉行不敢轻宜尔子孙皆千龄
　　和叔春寒韵
　　知和而和当有节节贵得中忌超越造化神机岂易窥天上不知谁理燮东皇面目似非真我闻四时皆有春春来天地已交泰肃肃群隂岂可伸金谷笙歌未尝吟莫张威势吓诗人
　　题东邨所藏宫锦圗
　　后徳相成帝业昌不耽歌舞夸新妆六宫妇式颁蚕事职雅心専清昼长忽见双娥理丝把寛急对牵身势强转轮飞转一缕细文茵独坐迎防凉髙卷翠帘三四侣织就五采成龙章献功不【阙】出宫阃手授缝人成帝衮端拱明堂万国朝文物声明光四境何人遇此一段竒追记丹青描不尽器用铺张规制精黙寓经纶合绳准世间画手无此圗疑是当年阎立本
　　赋双松堂
　　和平堂前列四皓双松为主双桧賔深山大泽不肯住鞭霆驾雨来重闉苍髯梳风音瑟瑟霜皮凝雪氷鳞鳞静有精神观世变悄无顔色阿緌绅朱幡皂葢防来去丹楹棁方更新魏武子孙敦夙好十八公子忻相亲世间灵物妙难测一气常存天地仁巍巍堂下万休戚左右冷眼时笑嚬或然一念私欲胜垂垂二老能相嗔起居出入知所敬愿言共保千千春
　　侍伯兄宿履庵即事呈本老
　　朔风萧骚霜正浓追随雁影来城东楼阁寳门八字唘一超径入青莲宫老师槌拂活泼泼临机一喝开盲聋舌根拖地无死句何曽一字粘虚空管带忘懐闻妙义豁然暗与吾道通诸方善人忽聚散黄昏方打斋时钟明极堂前吞个枣画灰鑪畔捉条龙须防八万四千偈尽在蒲圑黙坐中
　　拍手行
　　五云缥缈护天闗轝金辇寳来如山上有封题三道印多是中朝清要官一膏一缕尽民命荆棰新痕蚀旧瘢东麾西节步霄汉公私赤立生意悭年谷丰时无尽藏那禁水旱相摧残黄馘槁项卧沟壑獾奴狼子生狂贪辍耕太息鸿鹄志乗牛读史需时艰忽如妖禽啸清晓泥丸初不劳惊弹何人把玩张声势直令聚蚋奔醯酸竹兵乌合本儿戯伍籍久蠧心先寒吁嗟身世狭于掌北望神京双泪潸国家有纪谁敢犯济彼徳防民奸何曽假借汚暴手病入心膂何时安堂堂正气不久熄自古东南多造端谁出华山拍手笑防中三尺山河寛
　　七言律诗
　　和硕夫兄五松韵
　　重开甲子旧年华莫问行程差不差幸有数杯浇舌本不须一笔镂心花嵗无臈雪非人福时到春风不我賖两手托天原有气箪瓢陋巷也为家
　　蜀葵韵
　　亭亭弱干袅新凉露浥精神导太阳紫粟绿房医士寳黄裳紫袂道家妆宗华衣锦趋炎昼蜀本镕金耐素伤千古无人歌实徳骚人只解逐余香
　　和秋涧恵兰韵
　　竹兰臭味古来同同处无非造化工墨竹方生秋涧上紫兰已到鲁斋中筑防移玉尊清恵运笔挥金尚古风却似髙人来伴我幽芬日日透帘栊
　　和得全喜雪韵
　　天道流行自有经一冬常燠大无伦临期飞雪粗成冷只隔明朝便是春窓外晓山髙积玉梦回夜月更铺银防恰似轮防悔改过虽新巳悮人
　　瞻彼西山紫翠间百年遗族备艰难一区济济虽孤立万物原原得旧观举世莫知黄发贵何人肯伴白云寒相将共折长亭栁况是残梅已着酸
　　赠呉晠
　　襟佩青青白面郎未成占毕已飞扬深嫌实学规模拙只把时文日夜忙志气峥嵘谋富贵身心荒落败纲常他年穷逹皆无据却笑儒冠误可伤
　　和遁泽喜雨韵二首
　　久欲飞山试笋车避炎情绪未能嘉读书有道调心马制药无方遣睡蛇天地秋来催祭鸟池塘雨过閙私蛙病夫推枕幡然起骨健神清眼不华
　　叶下亭臯半月秋风飞雷厉起云头一奁返照收林樾万飞泉响浍沟放郑贤侯初下令乞灵拙士未能瘳吾侪且説维鱼梦那问驱车相国愁
　　和易嵒兰菊韵
　　小春天气未和平冷暖于人孰重轻幽菊瘦兰皆有味凄风楚雨自无情披来破衲便身穏冩到新诗彻骨清个里不知谁得失薫莸境界要分明
　　和易嵒雪
　　丰年嘉瑞有根原碎剪银河到底悬古有诸侯延辨孟今无令尹访饥袁狺狺犬吠思骚楚茂茂贞松记漆园险韵忽拈真寡和茶烟起处屈髙轩
　　八咏新楼
　　翚飞髙挿女星光可是溪山属沈郎眼力拓开千里逺楼身擡起一寻强争观王谢新题壮不数齐梁旧事荒谁识倚防真乐处清风明月朗篇章
　　题康湖伟观
　　苍翠雄一古村新楼面面纳乾坤隂晴朝暮天容变开阖荣枯春意存万壑精神融寳鉴千峰气势拱端门松楸冉冉白云下一醆寒泉罔极恩
　　和易嵒首夏韵
　　垂老东君恋旧寒惜春情绪正孤单哂他功业传千古还我诗书博一安芍药阶前风味浅酴醿架上典型残勒回春色凭诗句生意津津上笔端
　　次前人韵
　　弹冠事业耳邉新我梦何因到紫宸自古为仁知不富如今学道岂忧贫与其鞭扑朘民髄孰若箪瓢乐此身志士不忘在沟壑不应后世便无人
　　寄立斋
　　团栾未久又分襟踽踽嬛嬛老不禁陋巷更无佳客语残编幸得古人心熈熈农父含生意济济官寮喜徳音欲共功名须好汉防阳何以胜重隂
　　春归
　　春来春去果何心静坐焚香细细评太极流行千古事一元发育四时情黄堆稼穑谁勲业绿到桑麻已老成舒惨荣枯人自异此中生意夲分明
　　举业有感
　　后世求才术太疎三年三日判荣枯消磨嵗月莫知老奔走英雄不觉愚与死为隣犹未巳虽生【阙】　　如无圣门反在揶揄内何敢忠言请改圗
　　和遁泽初夏韵二首
　　万古南薫与舜同何时吹入五弦中百年乔木支秋啸一旦新萌长露丛世事渐如宣子日诗情犹有大王风来牟绿枲新勲业更有何人咏大东
　　深深陋巷更深藏韈线曽无一寸长学问不宜随茍且传闻何敢喜张皇一池科斗书千古满径风骚竹万章此意寂寥谁与共羙人只在水之阳
　　重题八咏
　　楼压重城万井低星従天阙下分辉伤心风月诗应瘦满眼桑麻春又山到东南皆屹立水流西北竟同归倚防莫问齐梁事防石凄凉卧落晖
　　和易嵒喜雨韵
　　转移剧暑若艰难谁谓炎凉反掌间狐防就擒元愤欝旄倪相庆便清闲雨声恰似政声好天意翻嗤诗意悭一饱所闗诚大矣吾侪安得不开顔
　　歊烦一转亦何难只在邦君念虑间社防城狐方就絷土龙刍狗便投闲平时真见天人宻顺处不疑霖雨悭梦里忽闻风力猛定知千里破愁顔
　　送马秋山寄友人
　　赤城千古一东湖谁肯重开太极圗要得斯文传气脉定须吾党立规模圣贤不尽七分易天地长存三字符念念服行方是学莫将枝叶费工夫
　　用前韵荅车玉峯
　　人物如君屹鼎湖髙山仰止我仪圗讲篇损益开新式略纪删修有定模目防交情殊恨濶心涵古道若相符去年不客东湖上防失人间大丈夫
　　题涵古
　　梅花之外竹扶疎矮屋明窓着此癯生意多従闲处见天机却向语中枯通身是先天易开眼无非太极圗防防若知河洛意庖羲岂有古今殊
　　平生意广奈才疎学未成时家已癯蚤慕沧洲穷广大晚依丽泽沃焦枯先儒凛凛今如在圣道洋洋孰与圗两字髙题时仰止千江一月防曽殊






　　鲁斋集巻二
　　钦定四库全书
　　鲁斋集巻三　　　　　　　宋　王柏　撰七言律诗
　　和遁泽雨中韵
　　梅霖博得遁翁怜磊磊诗邮忽到前喷雾扫清云外马瀑泉呼起耳中蝉妨他种事并芒事知是丰年或歉年陋巷一瓢应易足更无思虑且安眠
　　一雨逾旬势未休微寒犹欲衣轻裘水精颗颗留蛛网土脉层层起蚁楼正免客车频倒屐莫将诗句苦埋头书生事业浩如海鞭辟尤思友谊稠
　　和易嵒韵
　　一身之外虚名未必虚名果有情诩诩交游何足恃区区世味本来轻三春已过犹无雨四海将枯只是晴利害所闗天様大一毫得失岂难平
　　寄东湖诸友
　　东湖又是一年期雅好绸缪岂不思耳聩臂疼衰甚矣山髙水濶欲何之工夫只在潜心处端的何须对面时堠子分明书八到康庄穏步复奚疑
　　和通斋宻窝韵二首
　　宻宻窝中养妙倪恐囙题扁被人知了无声臭谁能测縦有神明岂足窥此外不忧还不惧于中何虑更何思浩然一气充天地谁道吾侪老未衰
　　宻密窝中克已私人心才动最惟危诚身有道须明善暗室之中莫自欺凛凛知风知显处兢兢不睹不闻时圣师欲到无言地子贡当年也未知
　　和易嵒梅下韵
　　梅送清香到酒边东君伎俩巳先传棱棱梢外殊无冷防防花中各有天霜洁氷清时未正和风日暖老相便一杯适意毋空度添一年时减一年
　　送赵书记二首
　　相逢虽晚意无加满腹经纶肯浪夸雅兴屡陪郊外乐清谈不向酒边哗忍于栁驿攀金缕记取梅坡嚼玉花木落山空平野濶浩然别思满天涯
　　只将精思作生涯评古论今吐粲花玉洁氷清官自大云飞川泳吏无哗伟人落落难重见余子纷纷未足夸老我不能歌颂语杯中须减饭须加
　　题秋防诗巻
　　骚雅驰声感防霜驾言拙懒檀词塲登防甚矣秋容澹得句依然风骨香巻尽辞穷余古韵笔精墨妙发潜光此中境界真堪乐枕上休贪南面王
　　用希古韵送天台金吉父
　　行李西来又欲东无情云雨锁长空窓前细嚼书中味膝上虚传瑟外风老去苦无佳客语新来忽有赏心同钱塘江上云霄路相对无因话月篷
　　次前韵寄郑悦斋
　　单骑冲寒发路东只縁归计太疎空三年事外多闲日一别花间防信风出处莫期当世合功名要与古人同凭君试问真消息应已西兴唤短篷
　　和杨石溪璚花诗韵
　　检防春光绿打围未应造化委芜防虽无红紫呈新面尚有琼瑶恋旧枝后土归根辞帝宠畨易名圃少人知长篇寡和凭花报岂料囙花又得诗
　　孟冬朔旦修翁诞辰韦轩府判寺簿同宴与三侄孙叅陪于僎介之间以纪其事
　　招徕二老冠耆英寳鼎氤氲俎豆南极玉绳浮列宿西屏防袖祝千春亲亲同醉杯中渌老老深推膝下仁看取来年宣劝处松椿桃李转鸿钧
　　新隄行借山长韵呈韦轩
　　防年丽泽道方亨别驾重来路竟成由是之焉知所止安而行处坦然平疾徐先后将观礼作屏经营岂为名万里脩程今放步胸中堠子自分明
　　仲夏游赤松有感
　　堆堆书册畧抽头决意兹行不暇筹雨观风防凌絶景云峦雪瀑壮清游二皇羣石应难覔南涧双羊已莫求访我旧题无复有姓名方愧倚人留
　　和曹西溆明月楼韵
　　宣和栋宇镇东城平野苍然一眺明叠嶂有情宜晚对两溪无奈向西倾招邀风月标严句麾斥云烟醒鲁楹谁倚防干来检防渡头终日有舟横
　　政声蔼蔼拱和平士恱民安讼自清末俗规模多简陋伟人事业必恢宏一新庭宇蠲余力三肃溪山订旧盟休道人生行乐耳诗坛融尽古今情
　　次前韵
　　一簇楼防表郡城月于此处最光明山摇玉彩东南上水暎金波西北倾老木修容賔画栋女墙严陈防丹楹西风屈指何时到来庆黄云万亩横
　　月指山间颇不平何须江上有风清用之不竭词虽侈却道平分意末宏严子五言终耐久隠侯千载巳寒盟肯于明月相料理定有清风不世情
　　和喜雨韵
　　体天生物以为心喜读箕畴好雨星我已不疑丰见斗君今何虑井羸瓶只縁报国推心赤自是忧民感帝青若旱作霖人望久雄风那数快哉亭
　　和无适四时赋雪梅
　　蕙歇兰消菊已干横枝疎影到癯仙向来买种恨无地我軰钟情亦有年最是爱他风骨峻如何只喜玉姿妍小园应怪无佳句未放幽香到酒边
　　九人清赏尚堪夸记得归时月未斜诗巻寂寥今嵗客虬枝依旧去年花仙宗屡欲编为谱句法深惭不着家多借孤芳相防缀采归笔下便光华
　　滕六驱车夜叩闗起来四面失鬟暎书冷艶便穷巷琢句髙情动北山侍立政思伊水上风流不到防桥间须臾月上梅花冷人与梅花相对闲
　　寄言青女莫来賔闻道长安冻杀人应瑞丰年占尚早忧时君子虑方新幸闻北境无他警更喜东皇己问津有客方携诗到手天才端的是祥麟
　　送耐翁住天柱延防
　　换却钳锤过赤城先声知巳沸腾腾当机棒喝须端的防法神通莫尽凭脚底涌泉同莹澈脊梁天柱共崚嶒果符鼓棹沧溟句海角元来欠一灯
　　南省有感
　　魁文不过欲趋新従此相疎有防人个里未知全是命平时无用苦劳神后先难必三年事得失同归万古尘堪笑近来狂士计求荣就辱太迷津
　　送硕夫兄之武昌
　　年年征防拂孤篷饱歴风霜似有功行李又谋千里外别情多在数聨中骚骚荻岸飘新白索索枫江落冷红若遇雁音频寄字寒牕时欲对清风
　　舟中和陈子东
　　防年不蹋玉京埃今日因何走一回恠石怒吞寒濑急短篷冲破暮开赖他清笑千余度否则浩歌三四杯寄语逋仙诗侣至搀先开着数枝梅
　　低垂纸帐絶纎埃冷透孤衾梦易回宿雾未收沙濑墨大江才近水程开细捜景物归诗句尽逐覉愁入酒杯最是推篷频问讯崖旁未见一枝梅
　　和曹盘斋积雨韵
　　无端淫雨挟愁来极目丹乌安在哉云意未阑痴不去天容何事苦难开依红宿蝶霑新粉防绿行蜗篆老苔惊喜盘斋横槊句此心蹔作复然灰
　　题伯兄新楼
　　步转层楼四望寛了无一面欠云山龙分玉脊隆隆起溪露银波隠隠寒诗思细摩僧塔峭壮心不下女墙闲仲宣百尺登髙卧未必当时得恁安
　　夜坐呈外舅
　　伤春心事正无聊短发萧萧任意搔旋买茶芽清睡思不须酒力助诗豪生涯狭处余多味世路险时才忌髙我为独醒愁不奈羡君万事赴陶陶
　　畧无家具可经营有子顽防秘锢深嵗月自催忙里客功名不着静中心诗非得意贫难遣酒已忘情恨莫禁坐对氷翁无可语孤灯残火伴清吟
　　赠曾敬仲归三衢
　　切切蛩吟雨后繁急催客子整归辕临行慷慨有忠告前此赓酬戯言先世声名期逺绍故家风范要长存花朋月友终无益膏火青编闭门
　　题果斋集后
　　童髽及侍果斋贤白璧深埋二十年师道倦为莲幕客诗魂蜚伴雪堂仙同游诸老无人在所幸斯文有子传读到徐卿珠玉句抚膺三叹愧遗编
　　题西楼有感
　　往事伤心不可论髙情还许小通门旋锄荒草追风景因种残花刬雪痕败壁古苔权作主破窓夜雨暗消魂青山不管兴亡事依旧楼头挹暮樽
　　送金华赵宰二首
　　歌声里一瓢安士友催诗送长官律己十分无可议爱民一念未尝寒更知耐事如公少留取清名作様看百姓越疆归令问防流职外此尤难
　　六龙潜处起宗英来作金华有脚春人被抚摩称是佛事归聼防果如神忍看鳬舄双飞去趂得葭灰一防新近世柏防冠豸者多求作邑有声人
　　和徳夫弟韵
　　偶随沮溺问年丰负笈肩琴恨不同春草池塘君有梦秋风灯火我何工年时犹望文加进老大方忧道未洪妙手自堪修五鳯绳枢茅舎愧吾穷
　　题承庵二首
　　十年足不到承庵无事兴思重怆然风急雁行斜漠漠夜深蟾影弄娟娟炉亭暖彻今宵火鱼板惊残向晓眠欲识本来真面目杖藜未免再流连
　　神封王爵号优游众水奔归祠下流沃若郊原真可隠悠然心景自相投绵绵野径蟠山腹瑟瑟枯溪防石头直到法华髙处望天珍未许有心求
　　有感
　　嵗月飘零事转乖未能凭酒放眉开萧萧棠棣悲离黍寂寂芝兰閟野莱生计半随豪气壊放心犹傍圣经廻秋来旱势滔滔逺谁念苍生正可哀
　　适荘兄游山
　　谁阁重隂一日晴清游应是惬髙情遥知雨后山光好但想云边屐齿清素壁虽曽题旧字沈疴不许挿新盟囙知闗吏留鱼钥防遣奚奴晚程
　　元夕后即事
　　夜来风色作轻寒灯火残时人意防归路月华犹皎皎今朝雪影乱漫漫比他栁絮真无赖损尽梅花不忍看独坐不知时节变一襟和气有余欢
　　题潘氏髙逺防
　　数曲梯阶稍欠寛略移武步到仙寰诗懐纳尽双溪景眼力推开千里山方槛小欹雨外飞篷斜挿斗牛间凭虚似驾临臯鹤栖鹘危巢不足攀
　　送蒙斋侄宰余姚
　　鳬舄搀先伯仲间迎阳带雨渡天闗向来邑为贫风壊此去民思善政安三百里同开鲁国二千石即继壶山蒲封正次东溟侧要拓胸襟个様寛
　　和胡子升大欠韵
　　能践其形亦甚难天髙地下我中间读书未造精防阃处世应迷利欲闗勉勉工夫何假字区区绘事岂真顔须知天赋元无欠还尔当时勿恃还
　　新秋自警
　　直谅之言久不闻秋来囙作读书吟时时涵泳味无味句句研穷深又深老去巳辜朋友望闲中粗得圣贤心无穷嵗月垂垂尽夕秀朝华岂暇寻
　　长短歌
　　黄华歌
　　太极动兮两仪分四序纲领秋与春机缄宻运乎三百六十五度之外浩浩万物资生成清明纯淑不易遇间禀英气俱异人堂堂忠定公独得东方仁维持帝出震嵩岱钟精神定防庆元初皇宋二百四十年社稷归经纶肆我东阳侯独得金天晶兊正秋兮万寳説宗星夜挟长庚精扶珪缀组真相种来与十有四叶天子苏寰瀛春生秋杀造化功始备前辉后映行见旂常新炯炯御屏上髙掲刺史名仁风蔼四郡溪山草木俱被循良声须女晓浮南极瑞山光水气腾祥云百姓欣欣有喜色一步拜手祈松椿日君焕赫停寳驭月妃婐留文茵金风玉露澄象纬洞洞下鉴民之情一祝吾侯早归绛阙佐明主坐使天下风俗还真淳祝吾侯多男子森森兰玉盈阶庭三祝吾侯春秋八千嵗琼浆玉斚长对黄华斟
　　竹石屏歌谢遁泽
　　好古博雅时遁泽往嵗赠我墨圗柏今年揆予初度临又复持赠竹石屏柏以祝我老竹以坚我心长歌短歌先后发书室夜夜生光荧君才固磊落爱我何独深此石不知出何地来自紫阳夫子门紫阳缘督两授受谓宜永作传家珍所寳又有大于此余光委照非其人以我所愿紫阳学以我生作石笋孙石笋固宜有石竹笋竹生成同一根当时竹上嵗寒句先逹难赏流传今去年忽得紫阳嵗寒字如约屏石来同盟朝夕敛身对二妙俨然拱侍沧洲之竹林万物敬慕度义全幽真不有畏友相勉励安得凖绳磨琢箴句中雅意巳佩服石中有竹谁能评欧梅苏范六君子絶识雄辨万口称珠犀砂玉亦似矣髣髴未得此理真頋我生既晚欲説口巳瘖造化发育固难测尝闻古有刚柔分柔土既发万物之生气刚土故涵万物之隂精人之所见自有限孰识万象俱妙凝此非物之影真是竹之形遗梢坠叶积于土土化为石竹自存生物不随凝结变请观琥珀与水晶我疑此石生渭濵土石变化嵗一层嵗嵗层层应万状直欲尽磨翠壁铺作千亩帐
　　和希夷木樨韵
　　秋来望月如水犀忽有香风鼻观吹徧寻不得见花面若得见花敢轻贱徐徐步转墙角来草色芊芊一径开俨然嘉树奠南服环佩锵锵万圭緑阳艶多情不敢媒平生偶与西风熟皇天清则土方真耿耿谁如受命独三闾愁兮洞庭波辛荪兰芷方并蓄只有海南招隠句攀援千古资膏馥希夷雅好异于是万斛清香金一粟曜灵西征易侵寻緑鬓朱顔不待人秋花不比春花早开到秋花也是春吟花防叶何时足年少须防成老宿一根生意贵栽培力到自然文郁郁君不见岩花独步秋叶中穿天出月莫敢相过従
　　和易嵒春雪韵
　　腊前雷春半雪颠倒失其时相去逾一月一月不争多燠寒异厥罚垤戸当坚凝阳气乃舒发草木既萌动龙蛇起窟穴万物欣向荣狞风夜狂悖晓鸡噤不鸣但见间白战栗起推戸琼瑶巳防尺陋巷书生釡不闗河甲士氷到骨俯仰天地间芽甲尽摧折万境寂无声群动亦僵裂当其懐煦煦蠢蠢竞懽悦
　　和立斋抱膝吟三章
　　帝腹加顽足上干天象速造膝论当世従容金殿旭人生莫不有行藏谁把行藏较短长要识行藏无所为时哉出处辉光
　　谁卧草庐中能専一壑风当时天地闭豪杰不相容中原河岳应如旧虎豹出没非人有祗今不是卧龙时自是君才掣君肘
　　山泽两癯叟交情防昏晓拥衾风雪夜竒论互倾倒妙处不尽千张纸直到无言忘寤寐如何漏泄此髙吟一洒龙蛇骇尘世
　　和易嵒木樨韵
　　秋光未为老老桂开墙隈谁与春风背依吐心未灰香浮玉宇逺体破金粟防诗翁被花恼深夜灯重吹今朝恰重九更防茱萸巵霜螯未堪把菊蕊青满畦景物自冉冉气犹迟遟对花莫冷淡行乐姑随时清欢既易遇不饮复何为兄弟琴瑟合子侄鸿雁随月明人影散泚笔赓新诗诗力薾天马不可衘勒羁诗坛峻极谢推毂莫学檀公三十六
　　和叔
　　人心乗气机投闲肆驰逐飞天忽沦渊忘生以徇欲大而名节防甚者邦家覆一狂方寸乱一安万事足箪瓢乐陋巷梁肉怕书腹平时工用深举动自絶俗伥伥无所守有为皆碌碌一堕荆榛中终身困踯躅世事岂有常乌可执卷赎学问在我母自弃富贵在天毋自辱
　　和立斋元日韵
　　之子善游逺西征酹欧阳亹亹嵗月换作诗思故乡老我絶世念孤灯耿寒光坐对三古书绎绎搴纯英天地时一泰吾道何时昌莫以一日腴博此千载香茍不新厥徳正亦王春常只今自煮一斗酒待子醉我琴书旁
　　夀立斋
　　思泉种徳懋后皇命淳羙髧髦传正学一念不妄起真固满腔仁兢兢日増累甲子正一周厐眉追甪绮年年三月初南极何炜炜预酌长生尊家庆合庭鲤今嵗南极光一照千余里我有百灵丹逺寄螺江边殷勤为子夀角亢光芒寒一丸当一嵗送以华池泉初进双目清再进华颠三进毛骨换四进还童顔五进志气神六七八进生羽翰进进诚不已俯拍洪厓肩不须驾黄鹄炯炯天地之方圎只恐独立无与侣不如归来嵗寒之下相周旋
　　赠朱道人
　　道人跨鹤徧天涯伟观絶景收拾归防头濡墨茅屋下乗兴吐出胸中竒百尺生绡氷様洁落笔一扫风雨驰逺水柏天穷万折恠石硗确蹲熊罴槎枒古木蛟龙走防云寂寞无心飞淡妆浓抹西子靣天梯石栈猿猱悲野骑残僧小桥险酒帘渔棹摇斜晖生绡有限意难尽兀坐静境窥天机岂知造化无尽藏奔防笔底无盈亏射洪川幅非我有且遣楮君百軰供指麾
　　夜宿赤松梅师房
　　梅师有松度萧散意态真皮冠簮白雪布褐贮阳春房计任简淡了无一虑尘茶一碗酒一尊熈熈天地一闲人名山浮爽秀朝暮瀹尔神餐霞炼日气井灶永遗珍希夷仙境本不逺何用朴终其身
　　汲斋吟
　　我有一水清明如鉴开妍丑自来往曾不留纎埃静而万古动时濡九垓人与我同得是名为灵防胡乃忍芜秽漂沦良可哀当知克已如汲井汲去汚浊清自回洙泗渊源初不息河洛流空争猜为学工夫孰大此莫翻波浪惊儿孩昌黎修绠志徒苦瘦岛辘轳用未请观朱子方塘喻要识源头活水来
　　夀藤杖行
　　君不见竒章咨嗟削方竹老杜作诗夸紫玉又不见东坡惊喜鐡铿然灵夀曽为汉臣辱我有恠藤防千嵗老髯乳节雷斧斸古苔苍藓封防秘风删雨剥枝干秃头角轩昻曲虬势皮毛冷滑鸟蛇腹鹤膝铜环不敢班武夷湘水皆退缩不借山翁荷蓧去未逢太乙然藜读祥光闪闪意有在殷勤来夀徐平叔平叔乐道又姹女婴儿丹久熟两脚蹋在真实地一善满载长生箓采芝覔药扶峻险敲云挑月相追逐有时化作葛陂龙先生骑上蓬莱宿
　　广曽敬仲
　　功名须少年老大意终懒学问本无穷青春嗟有限用处不需多云霄路坦坦贾生正英鋭郎潜自羞赩文字浩如山奏功五寸管逹者未必长穷者未必短人生穷逹各有时脩为在我当自反萤案尚研摩况有五花馆当年骄惰气犹赖世情刬只有学道心歉然不自满庭外槐花任尔黄逹人髙视供一莞
　　和立斋嵗寒歌五章
　　人生之秉贞兮孰无阳秋惟澹而无欲兮斯能无求宜此心之永坚兮凛此风之正遒嵗寒之堂兮足以自修
　　忆昔坚保兮铭着心腑故迹堙芜兮茫茫坠绪瞻翠碧之万竿兮犹有遗矩嵗寒之句兮俨然如覩
　　圣人体物兮万世之训究厥后凋兮基于不竞使与春争妍兮曷保常真嵗寒之知兮寕不谓性
　　有朂我人兮先君之思有陟尔岵兮我心伤悲望松柏之苍苍兮我无令姿嵗寒之操兮炯炯心期
　　车马南归兮恵我五阕一唱三叹兮亦孔之惙盍置诸左右兮观省昭揭嵗寒之歌兮声声激烈
　　和庐山髙韵
　　北山之北防千古兮崷岚层嶂数百叠岿然横枕乎浙江歴潜岳石磴绵延而上是为山桥之絶景兮惊霆喷雪终嵗声击撞风柔日暖花气发綦屦杖防而一游兮跻攀分寸猎荦确如蹑太虚之浑厖峭壁立之万仞兮着亭对峙窥谽谾云中泉石更磊磊玉虹步步鸣淙淙清风满峡振衣袂清湍修竹飞斜矼目极千里倚层槛烟光晻暧兮楼防城垒隠隠呈纷□上有阳精隂魄走飞毂下有蜷松偃柏骖旌安期碁局在何处时有平空特起云车双洞阳有馆足髙卧神融气一澄世痝参横斗转万籁寂夜夜山鬼窥灯缸羡君胸中隘宇宙通明疏畅开八窓手辟书堂揽竒秀芳声闻帝所锡奎画昭回五色雕贞玒涵蓄平生霖雨志不应懐寳迷其邦羞芝糇菊我軰事春猿秋鹤心空降诚欲遂公赤松黄石约更书旂常功业垂朱杠
　　五言絶句
　　题玉涧八景八首
　　画出女墙月老子兴不浅谁识春光中解使平湖敛防屿数行树孤舟一叶横前山风雨暗此岸已天明山外江村晚縦横八九家过桥无路处人思天涯防防飞来雁空中若有音诗翁正牢落识汝别离心梵宇出林杪暝色敛树钟声有无中聼于无聼处落日下大野江边渔事收小舟横防防长笛一声秋惨淡经营中落笔景已换不见片帆归危樯还泊岸独跨蓝闗马茫茫道且长谁知寒彻骨一雪到潇湘
　　题时遁泽画卷十首
　　防岸临江渚风声瑟瑟寒苍髯五君子莫作大夫看浩浩云横坞霏霏雨不收野桥人少度寂寞卧清秋虎啸风生壑龙藏气吐云草庐勿髙卧天地正絪緼礉礉林石立滃滃云壑閟万杉最深中莫有前朝寺江村依宻树目逺送征鸿不尽暮天碧谁续芦花风巨石耸鳌脊飞泉潄雪涛一声何处笛呼雨到江臯一壑云屏展江横万里长渔舟下滩去寂寞舞斜阳一云山万重天地混不分须臾风浪恶舟楫泊江濆精蓝夹江干钟皷时相应两山遮不防楼阁若争胜浩浩乾坤濶防防见防山颇兴浮海意吾道正多艰
　　题泽翁小卷
　　緑隂最深处楼阁出林杪江濶野桥闲目防行人少防岸江波濶迢迢十里寛人藏处宻霁色媚寒滩石护山溪口溪溪自有原若非江海量曷受百川奔寂寞小桥前山人住何处村童沽酒随防杖同归去两水滙长江絶壁上苍翠前头风浪危樯且深避缥云外迢迢江水明数家藏宻树一塔峭孤城野渡人归处縦横八九家晚来寒力健风飐酒帘斜晚得知心友芳樽日日开不辞江路逺依旧琴来名利驰驱急江山自古今舟行水上意人立渡头心防到未为了行行万里途举头岐路惑岩畔遇樵夫
　　题潘氏山水壁
　　垒巘云表茅檐竹树中起予深隠趣笔底有髙风
　　呆官人三絶
　　直道难行久前程岂易裁逊斋姜辣口奄有世间獃冷面无惭色真心不脱空虽然獃在我终是与人忠獃本非嘉徳如何乐此名能于獃外看方见业之精
　　题梅
　　万物正摇落梅花独可人空中三五防天地便精神
　　七言絶句
　　题流觞圗
　　东晋群贤事已荒却于纸上见清狂茂林修竹今何在一段风流付夕阳
　　题浴沂圗
　　一时言志圣师前鼓瑟声中三月天谁识咏归真乐意如何却向画圗传
　　题长江圗三絶
　　一目长江万里长防多兴废要商量时人莫作画圗看説着源头正可伤
　　鱼腹江边八阵圗嶙峋于此岂良谟后来浪道长虵势用势还须烈丈夫
　　洲前水最深防人恃此縦荒淫谁云天意分南北自是人无混一心
　　独坐看海棠二首
　　万翠千红各赋形源源生意到春深谁开锦帐藏妖艶应是东皇有荡心
　　沉香亭下太真妃一哂嫣然国已危当日杜陵深有恨何心更作海棠诗
　　题山桥十首
　　轧轧飞车入翠防人于妙处未深知自従标榜新拈掇碎却山桥一段竒
　　北山之北两山驰一径蜿蜒石作梯脚力倦时山始好芙蓉东畔赤松西
　　石磴斜蹊下水隈玉虹喷雪下崔嵬虽然只是泉三叠滂湃声摇万壑雷
　　危岚铁面太岩岩少憩茅栏石下龛壁立晴空防万仞承天一柱在东南
　　世事难凭转眼空可人泉石在云中此心多少闲丘壑且发防机与众同
　　修竹清湍记永和山隂陈迹已消磨四时佳兴随人寓曲水流觞未足多
　　随流水覔清隂乱石穿林窈窕深涧谷未能忘磊磊何如虚豁一生心
　　吹尽尘襟亦快哉心期千古一时开清风满峡谁收拾即此清风播后来
　　滔滔利欲着人深洒洒襟懐可出尘指日洞阳斤斧息开山一着要当人
　　风云下走若凭虚目极长空千里余每日城中望山色却来倚槛认吾庐
　　题易道传心圗
　　圗书表里用功深此道相传直到今书里有圗圗有句圗中即是圣人心
　　和易嵒木樨韵
　　昨夜西风作意凉吹开粟粟绕枝黄有时月窟闲来往天上人间一様香
　　对花只是月宫游浥彼黄流注玉舟莫被清光虚度了此生更有防中秋
　　和前人韵
　　屡作家书欲寄人姓名愁堕软红尘眼边忽见伤春句屈指别来犹是春
　　庭前日日见兰芽谁把青山特地遮雁影寂寥君又逺归期夜夜卜灯花
　　春雪两絶
　　开嵗晴天亦太悭六花日日舞檐端浑然一色无分别也把梅花作雪看
　　无端雨雪恣痴顽弱甚东君太失权一白但为羣丑幸雪消羣丑只依然
　　和叔两絶
　　道心常要摄人心有徳之人必有隣愧我空虚无一善安能交义契兰金
　　春来风雪无虚日老去光隂如箭急窓外梅花犹未残髙标却被寒留得
　　拜明招二先生墓有感
　　忆昔龙门续防弦荥阳一脉浚家传谁知丽泽收声蚤梦奠于今八十年
　　神臯王气荒烟爵命于今下日边俎豆孔堂新劒佩风晋国旧山川
　　一原英魄一山蔵回首懐忠道路长天意未开南北限要教北学至南方
　　林麓幽幽气象闲三年肄习萃衣冠自従引翼无求地荆棘丛中路顿寛
　　炯炯长空一片心东南鼎立统斯文卷藏万古春归去只有余光在此君
　　研席尝栖一拍堂至今鱼皷诉凄凉溪山不掩中和气发见随时草木香
　　竹轝侵晓出山阿宿露清圎忆旧哦当日解衣磅礴意明明分付一池荷
　　多少门人迹已空后生久矣失遗风圣贤立教无今古时有汚隆道不穷
　　束发家庭识所宗平生心在瓣香中白头始下劵防拜的的精诚自感通
　　仲氏孤忠彻九天青原淡月惨遗编摩挲朱子呜呼字寂寂庭前重怆然
　　和叔崇清明后四絶
　　把酒留春尚肯留防多生意聚诗眸可怜桃李无涵养只有桑麻自进修
　　安期老子肎过従每恨清尊不肎空好句忽来今日雨髙情终是古人风
　　昌黎空作送春诗只道门前栁絮飞岂识一犂江上雨春风于此大知非
　　缓步防吟竹一枝情懐不比少年时少年春思无归宿却是如今老防嬉
　　题立斋天台圗
　　留题已是十年前展巻重看思惘然汝以不言传至道岂如吾道以言传
　　出处于人不偶然当时已报赤城縁丹青有笔谁能画圣则堂前月满川
　　元正
　　开正又展一年期霞脸醺醺酒半巵独坐晴牕无一事呼童和墨写梅诗
　　吟诗犹是少年情要复当初赤子心心出入时何以御手持一巻敬斋箴
　　和玉成书秋防诗巻韵
　　龙蛇笔底枯藤两巻风骚泣鬼神此是玉成衣鉢庋他年出语定惊人
　　韦轩游山遇雨
　　踏碎羊山黄叶堆天飞细雨相车回二皇应讶来何晚不忍聼君话别杯
　　和前人韵
　　名山终是欠徘徊小队轻车决意来他日相思无覔处敫勤先赠岭头梅
　　山灵岂是少恩哉两载従容自不来羊石岂能留得住和羮消息到寒梅
　　答子宣雪中惠呉中珍味
　　谁枉袁安雪里车忽然防餽入吾庐平生安识呉中味搅碎衰翁满腹蔬
　　防潘黙成诗
　　不动心斋有素规棱棱风骨太清竒残书防帖人争寳谁识先生愧禄诗
　　书补之梅
　　玉质旉腴宫様妆风流终愧水云乡一枝飞落人间世添却逃禅百倍香
　　题王伯忠雪月圗
　　片纸裁成数寸悭王孙风致寄毫端只于天地交光里认得前程万里寛
　　除夜访杨此斋
　　除夕家家整世氛老来天赐一闲身正当风雪翻空急面拂氷花访故人
　　一别癯仙已八年伶俜鹤骨尚弹相逢逆旅欢然处各着精神子细看
　　秋兴
　　年少荒唐徳颇惭了无佳客伴清谈相亲幸有坡诗在秋晚堂深灯一龛
　　巷底萧萧絶市尘供愁疎雨打黄昏悠然一曲泉鸣调烧了夜香深闭门
　　途中即景
　　溪边栁色露新芽春透防波漠漠斜一阵随风香颇异定知前面有梅花
　　宿宁庵闻溪声
　　清溪防出瀑泉鸣记得昌黎语不平要识中流多峙柱故能千古振英声
　　感旧三首
　　年时清话防黄昏双桂庭前竹外门离合盛衰方感旧忽逢新句动诗魂
　　交契绸缪事未磨月牕再得共婆娑君今有子全无恨頋我伶俜奈老何
　　却为清贫识世情人于淡处味方珍未终旧话君还去赖有梅花似故人
　　湖上
　　木落孤山分外孤尖风索索响枯芦暗香全未传消息和靖还曽着意无
　　声歌只解閙花天谁肻敲氷掉小船要识湖山真面目偷他冷月访三贤
　　归舟三絶
　　江边蹋月入孤舟水月流光一片浮夜静海门雷怒吼潮头冻杀未甘休
　　波声拍枕不成眠拥被推篷月尚圎霜下夜深人正悄数声飞雁度林巅
　　幸脱尘氛入帝城又携幽恨满归程雁行不整闗心事深愧汉人千虑轻
　　伯兄新楼十首
　　敛墙缩地保隣懽巧作规模不见悭初转层梯心似隘一开牕了便寛闲
　　不嫌陋巷据坡头旋莱着小楼面面有山殊不恶倚栏销尽半生愁
　　东山护晓日葱昽一簇楼防紫翠中鸳瓦露漙鳞甲动参差翚影挂斜红
　　野色晴晖展画屏緑槐古樾两娉婷却嫌一带无情竹只放金华半段青
　　投西眼力拓天寛收得林透入闗双鹜防霞飞不尽九峰斜抹有无间
　　林间塔影欝苍苍向晚风传供佛香灯熖万龛时炯炯恍然文笔吐光芒
　　未说楼居即是仙自然髙处隔尘寰谁家双鹤鸣清晓声在东边竹树间
　　月满防干风满衿浪囙景物动清吟钟惊老鹤翻金刹角引栖鸦投暮林
　　楼头小圃径斜通种竹休教势倚空好是故庐犹在眼未应修干障西风
　　七弦之外数聨诗袅袅炉酒半巵岂独对床堪聼雨不如话到月斜时
　　谢叶圣予送笋
　　谁念筼筜一饭贫蛰龙头角正森森殷勤恵我清贞节减却君家防亩隂
　　寄题江山叶氏翠香亭
　　此君来与小山盟共挹周扬一世英何用偷他当日意男儿自要立芳名【取平园相君记诚斋三三径内有竹翠摇空桂香馥防之句】遥想琅玕百顷强旋栽应哂子猷忙絶怜羽葆摇新绿更有风来细细香
　　谁窃清香下广寒霜风染就粟肤丹须知叶叶苍圭色花未开时自可观
　　小诗越境论交情不见新亭句未精寄语主人犹缺典梅花应恨不同清
　　白荷花
　　玉娥独自到书屏不管人间暑气深待得诗成花已谢应无好句惬花心
　　三衢纪所闻
　　青幙红裾忠懿孙如今流落不堪聼丹书铁劵山河誓却与春闺赎滥刑
　　过赵清献故居
　　隠隠数间清献宅只在城东竹树中鹤不知何处去谁将白鹿继髙风
　　题思泉庵
　　一时人物久飞仙诗竹和庵尽变迁尚有禅师风味在野人门外汲寒泉
　　赤松夜宿
　　香火悠长仙力重山川布濩妙难控诗魂飞绕翠屏中冷雨疎风时入梦
　　中秋
　　中秋天气似重阳幸有庭前桂子香书册眼边无一事任他风雨送凄凉
　　寄题胡子升读易亭韵
　　梅花亭外倚霜晴读易亭中一老成亭在道傍还有意防多行客想风声
　　叶西庐惠冬菊三絶
　　风东篱长旧荄主人杖履日徘徊后时独立应无恨少待梅花相伴开
　　霜天无物不雕残忽见青防羽葆攅欲制頺龄须耐冷一阳定有落英餐
　　谁知造化用工深处士陶潜独返魂白发书生留晚节従今嵗嵗典型存
　　和乗雪游山韵
　　千丈层崕玉作堆瑶林璀璨路萦回寒光彻骨清无敌第一轩中第一杯【右遥想清致】
　　萧然穷巷冻堆堆髙卧袁生梦正回拥被防吟烧榾柮茅柴也荐两三杯【右自安清况】
　　三闾大夫一絶
　　爱国民感慨深沅湘浩浩魄沈沈懐沙哀郢成何事日月争光只此心









　　鲁斋集巻三
　　钦定四库全书
　　鲁斋集巻四　　　　　　　宋　王柏　撰辞
　　诅楚文辞【并序】
　　先秦之碑凡三有祀亚驼之文有祀大沈九湫之文有祀巫咸之文大抵皆诅楚也欧阳公以世家推之楚自成王十八世而至顷襄秦自穆公十八世而至恵文恵文末年尝与楚数相侵伐疑此时所作予按秦指楚忘十八世之诅盟率诸侯之师临加我其为顷襄无疑秦自恵文始称王不应自称嗣王恵文之末当周慎靓王之三年楚固尝率赵魏韩燕伐秦五国皆败走乃楚懐王之初耳恵文不与楚顷襄相值也自是懐王数被秦兵绐以献地而使与齐絶绐以防盟而刼执其君然后顷襄始立乃与秦昭襄同世粲然可稽岂稽古录考之亦有时而疎乎古者出师必声敌国之罪求祐于神如武王底商之罪于皇天后土所过名山大川是也诅楚之祀其遗风与顷襄之时国尤不竞今年失八城明年失十一城饮恨祈和逆妇于咸阳何敢率诸侯犯此气焰方张之秦哉予尝读苏氏之论曰昭王欺楚王而囚之要之割地诸侯熟视无敢以一言问秦者田文免相于秦防不得脱归而怨之借楚为名兵至函谷秦人震恐割地讲解自山东难秦未有若此之壮者此赧王十七年也司马公通鉴失载后人防不得而知诅楚者必此时乎秦之不道诸侯诅之盖有不胜其罪者楚不诅秦而秦反诅之凡数其罪考其世家亦无其实岂有聪明正直之神而甘受绐于尔之浮词而甘受防于尔之牲币乎决无是理也明矣其碑出于鳯翔开元寺土下后置于太守之便防盖秦穆于雍槖泉祈年观今闻墓在开元寺东南数十步则寺岂祈年观故基耶【见坡公手笔】后之学古者谓三诅文惟祀巫咸者笔法最精王厚之亦谓笔迹髙妙世人无复异论此杜工部所谓书贵瘦硬方通神者此为得之大观间舁入御府人始不得而模拓渡江后间有临模本失其真多矣寳祐甲寅之春金华王柏得于鬻书人见而叹曰此事固无足取也亦先秦之古文也中原之旧物也通国弃之而流落于陋巷之书生岂不异哉为之序而系以辞曰
　　于皇上帝鉴此下民一善一恶有炳其分兴亡之感请观于秦穆辞蹇叔悔誓孔明于赫元圣存之于经秦之于秦岂曰强兵昭襄诅楚虐民慢神言诬不怍勒篆坚珉自播其恶至今犹存鬻熊拓地城池雄深三闾既放举国昏昏诈槐而系强横以婚稷兮稷兮胡甚不仁牺牲圭币犹兾神聼神之聼之怒终弗平强弩之末六国自焚曽不百年吕已代嬴欧公误考而曰恵文彼石弗泐彼篆弗堙日月磨荡风残雨淋挥呵守护奔走山灵事岂足法文岂足程一时之要万世之箴缪誓既录书生诵吟稷诅遗丑假托籒鸣彰善瘅恶是曰天心彬彬尔籒大篆勃兴未经斯凿骨气淳淳三代遗迹不一二闻大观之后内府秘珍陋巷之士曷识镂金临摸至再大观其真有来墨本求售且轻摩挲慨叹剥啮嶙峋折旋圎劲隠然浑成玉钩铁鎻虬翔鳯腾忘其不道政以字称第入神品庸长碑滕
　　时在字辞
　　景定辛酉仲春己亥遁泽时充之父冠其従子在于学古堂俾亲友王某祝而字之其辞曰
　　古之学者学以为已维尔之先有志斯伟巨扁犹在弦歌息音嵗月滔迈尔继尔承尔宗尔命冠以追古以祝以醮秩秩賔主我观大学三在在前徳所以明由致知焉致知之要又在格物盈天地间物必有则格物之理致吾之知万理同原皆可类推表里精粗推至乎极真积力久豁然自得存之以诚谨之于思惟是古学絶今勿为或古或今是不立志予也不佞字以一致礼仪既备敬哉敬哉于时保之以永方来
　　汪功父字辞
　　表侄汪氏子名蒙蚤孤以友爱克自植立亦有志于学欲従余游一日请所以侑其名者且求其义余以为字者固朋友之事囙为之辞以祝之曰
　　相尔父命名之曰蒙以蒙厉汝俾求其通通之之道学问是充母自暴弃而曰颛侗必浚而窒必逹而聪或狥尔欲蟊贼内讧匪学滋陋终身昏蒙惟道有源惟学有宗载观羲画名卦是同艮止乎外坎陷于中如泉未逹莫适西东夫子賛易式唘尔衷乃曰育徳以厚尔躬又曰果行以警尔慵匪育必陷曷大其容不果则止曷追遐踪夙夜此训业广功崇是曰养正是曰圣功用力必勇立志必洪孜孜善问如木斯攻恳恳求友如石斯砻必澄以静必研以穷日积月累八玲珑母间而防百倍其功功甫字汝以要其终汝父已命匪予之従
　　呉子善字辞
　　寳祐癸丑季冬吉日松隂先生呉仲渊父冠其子思齐而谋其字于友人金华王某再拜而祝之其辞曰
　　古重冠礼筮人旅占筮賔戒賔必惟其贤我賔不敏为子之辱字之以辞尚能昭告后皇嘉恵降中于民善善恶是曰良心气质匪拘物欲匪蔽毋自暴弃必先立志我懐古人徳盛道尊赫然而奋我曷未能舜何人哉有为若是希圣希贤惟学可至服尧之服诵尧之言能行其行是亦尧焉尔醴尔醮尔冠尔服鍳尔嘉名祝尔成徳惟予祝子有言尔宜好善心切故能思齐我其字之曰子善父汝受而保承天之祐
　　竹宇辞四章
　　平生此君兮交欢挺劲节兮琅玕当穷冬兮万木摇落贞独立兮翠寒
　　承嘉恵兮君子之庭昭尔扁兮追旧日之风声抗尘容兮不屈中自守兮虚明
　　周子言兮甚宻圣可学兮其要有一止无欲兮二字故静虚兮动直
　　动直兮静虚本立兮不孤有容兮乃大忤人兮任渠
　　序
　　续国语序
　　昆仑旁薄之广大前瞻后际之无穷宇宙之间人之所以灵于万物者以至理独防于此心可以知来而藏往可以原始而反终也天开文明河图斯出圣心黙契画卦造书而后三坟五典八索九丘传于世后一千八百六十有余年吾夫子秉道统之传任述作之责咸黜旧闻防自唐虞而已夫子岂不欲备上古之淳风考制作之本始探幽而昭阳徳也頋其荒诞鄙野厖杂殽乱或讹其防或失其传非可以立人极阐世教为万世帝王之法程于是囙民心之感以正其情删诗者所以导其和也因治世之事以逹其道定书者所以立其教也囙民用之疑以极其变系易者开物之书也囙乱世之事以悼其失作春秋者立法之书也天地忽否吾道荆榛诗书厄于秦楚烈熖之中汉之儒者不能追亾补遗以足百篇之义乃过用其心于百篇之表矜功衒博诡圣诬经如画鬼神诳惑群愚而莫能识其形似也大抵翻空者易竒覈实者难工异哉太史公之为书也唐虞之上増加三帝曰黄帝曰颛顼曰帝喾论其世次纪其风绩惊骇学者以吾夫子之未及知也吁学至于吾夫子而止夫子之所不书太史公何従而知之缺其所不知不害其为学夫子也至我本朝苏黄门始曰太史公浅近而不学疎畧而轻信朱子屡称此言最中其病及观黄门之古史又上及于三皇以伏羲神农黄帝充之若与大传同以少昊颛顼帝喾唐虞谓之五帝终与大传异其轻信何躬自蹈之乎尧舜吾知其为帝也禹汤文武吾知其为王也臯防稷契伊傅周召吾知其为贤也吾何従而知之以吾夫子之书而知之也夫子圣人也前圣之所传至吾夫子而止后学之取信亦至吾夫子而止于吾夫子而止于吾夫子不得取吾信乌乎取吾信唐虞之上三皇五帝之有无离合吾不得而信也出于吾夫子之言吾之所信也其或出于诸子百家之书非吾之所敢信也虽百篇之义固不得而追补然其大经大法巍乎灿然如日月五星之丽乎天未见其不足也千载之下犹未闻有法而行之者以追帝王之余风尚何求于茫茫不可致诘之外哉春秋之书吾夫子之亲笔也其人可信也其时可近也传之者失夫子之意多矣曽不是之求乃舎近而求之逺弃实而求之虚何耶天地之内一日之间事如沙尘何可胜纪大者无出于三纲五常而至防者亦皆有理三代既逺自汉而下其见于史者十有七不过存一二于百千万亿之中而学者犹罕能尽观而徧考也我朝治平间先正司马公奉防编成资治通鉴合一千三百六十二年之事为二百九十四巻君臣出治之本天人相与之际规諌之従违刑政之得失善可为法恶可为戒采摭刋削井然有条最为三代之下甚盛之书也文公朱先生以之编通鉴纲目五十有九巻大书为纲分注为目纲仿春秋目仿左传踵编年之成文还防书之旧制门人李方子为后语精覈明畅发挥本防羽翼麟经殆无余蕴仆尝闻朱子曰左氏于春秋依经以作传复为国语二十一篇国别事殊或越数十年而遂其事盖亦近书体以相错综云尔以建安袁公枢为本末其部居门目始终离合之间又皆曲有防意其错综温公之书亦国语之流矣于是考国语之为书始于周穆王终于周定王凡四百八十有余年止八国之书合一百八十有二章唐之栁宗元乃以国语文胜而言厖好怪而反伦学者溺其文必信其实是圣人之道翳也遂作非国语六七十篇以望乎世者愈狭而求相于吕化光岂不愚哉司马公曰国语所载皆国家大节兴亡之本宗元岂足以望古君子藩篱妄着一书以非之宋秦公尝叙之曰自魏晋以后书録所题皆曰春秋外传国语是则左传为内国语为外二书相副以大成业凡事详于内者略于外备于外者简于内先儒亦以为然以是知左传国语不可偏废袁公本末之书歴年防两倍于国语而不过二百三十八章或者疑其太简且病于无所发明然时益近而事益多此势之所必至事益多而词益少此可以见其笔力之精也不观其博则不知其精不知其精则不切于用为士者以万物皆备之身而不以古今自任不以经纶自期者亦自遏其躬而已仆囙考通鉴之初语即外传之终语也以是知司马公之意未尝不拳拳于外传于是分门约语附诸儒之论辨编为续国语凡若干巻合若干章以备一家之支流余裔窃尝疑之左传国语文气不同未必出于古人之手左传之文浮国语之文质浮者近于诬质者近于冗左传多详事情国语多陈制度然重见者亦少虽间有之而详略且异者故相避然此可疑者一也见于春秋者犹有一百二十四国今国语止列其八他皆不足取乎况陈宋衞秦皆大国也亦无一语之可纪何耶此可疑者二也齐之内政不见于经而出于管子先儒皆以为非管仲书疑战国之士伪为之岂有七百余年之齐别无他语独删节此书乎此可疑者三也汉兴之初亦以周之旧典礼经废坠湮灭诸儒幸得其传皆欣然存之而不疑司马公已定为列国之旧史矣非左氏之文也尝闻诸国各有史而不相知秦并六国始尽得之往往私相传录皆非全书左氏文之而为传国语疑未经穿凿者秦其本国也宋卫非秦所灭所以独无与自入通鉴以来周止亾国之语耳非可续也魏赵韩分晋而晋语亾田和簒齐而齐语亾越已灭呉楚灭越灭鲁韩灭郑齐灭宋故国所存惟楚而已吁中原礼义之国帝王声教文物之地俱已丘墟虽秦楚亦未防而亾矣此天地之大变古今之竒祸也乌在其为可续哉虽然仆之所续者书也非续其国也诚以国言之鲁固亡矣而有不亡者存以吾夫子之圣亘万世而不可磨灭门人子孙班班于后世逺夷暴君亦莫不欵谒致敬至今犹然虽周公伯禽之封国实成汤防子之苗裔也遂以续鲁语为首上以黜夫子之所不取下以续夫子之所传续鲁语者亦所以续宋语也又以补袁公本末之所未备云
　　重改庚午循环厯序
　　维天之命于穆不已四时代谢循环不穷而元亨利贞之徳未尝须防间也人得天地生物之心以为心得天地生物之气以为体子子孙孙曽云仍千宗万与天地相为终始此所谓民吾同胞者共此一原之气故也虽其显晦防续之不齐而此气初无间隔譬之水焉自一勺之微集而为溪涧川谷滙而为沱潜淮汉其间防流絶港固不能无然浑浑浩浩不害其为长江大河也譬之木焉自一苗之生发而为干支条叶养而为楩楠豫章其间枯萎槁落亦不能无然欝欝茂茂而不害其为耸壑昻霄也古人立大宗小宗之法所以合其同而严其别固已见之圗谱原其受姓之初考其迁徙之序乌乎吾不得而知之矣大宗之法有二义截然以始来在夲国者为始祖亦一义吾宗始祖三府君唐末自义乌之凤林来居城下生死之年月无传其子六府君实生于朱梁之庚午感天地生生之徳流行不息惟吾宗生生之气流庆无穷遂以庚午起厯凡我一原生息之庆悉书其日月于逐嵗之下周而复始若循环然虽百千万年可同此一厯也续而成之尚有望于尔后人
　　送倪君泽序
　　士有求名而勉为自修者此世俗为人之学也士有好修而指曰求名者此世俗忌人之论也求名得名而实有未至不特人败之天亦有以败之非天故欲败之也此理之所必败也有其实而名自至岂人不得而掩之天亦不得而掩之非天不欲掩之也此理之所必不能掩也自其变者言之有其实而名不称者有之未有无其实而能久盗其名者也夫以求名为心名茍得矣则所以自修者必懈诚以自修为心名虽得而自修者益笃何者愳其实之不称是名也为人为已于是可以判矣若倪君君泽所谓有其实而名自至者也予知君泽为最宻其为人也外木讷而内精敏所积者深所存者逺真自修之士也未尝求人之知虽终嵗同共案而莫测其学之浅深也一旦对防大廷结知圣主置之鼎甲人方惊叹骇愕恨知之晚今将趋南康幕戒行有日予固知其必笃于实而不有是名也审矣然仕宦之实无他政事而已欧阳公一代文宗而对人多谈政事或有疑而问者乃曰文章止能润身政事可以及物斯言真可以鍼砭后世文士之膏肓夫流连词藻不能政事者其病小玩愒嵗月而不屑于政事者其病大乃欲以不事事谓之养望者益误矣昔君泽不惮千里之逺役甘迟四年之久次杜门山林不入城府与人谦恭不异平日此则所谓养望也今发轫宦辙已脱冗职之汚贱南康无贰车太守之下即幕僚也千里之休戚所系也百姓之枉直取正也有贡赋之征焉有军旅之事焉有官吏之宿焉有田里之隠忧焉又有书院前贤之遗范焉人未及太守而先议幕府矣四面之责方至非可以清谈闲雅之为可尚也非可以体貎防施之为可习也茍以防阁自命富贵自期厌尘劳而急小物吾见其名防而望隳矣何有于养哉昔魏国韩忠献尝以大名为开封推官暑月汗流浃背理事不倦府尹曰此人要路在前而治民如此真宰相器也此岂非后学之所当法与君旧字希程今改字君泽夫致君泽民固儒者之事业亦朋友以是期君也自上而下言之能致君则泽民在其中矣自下而上言之能泽民乃致君也后世无莘野之聘无版筑之求致君未有不自泽民始茍以此自诡不亲细务而曰此养望也即异时持禄固位之根基可不愳乎君不惮其戅索予言以相其行辄发是语庶朋友切切偲偲之义云
　　宜晚堂序
　　题扁之说亦有体乎斋居则有儆戒之义堂宇则有颂愿之情亭榭楼观以寓兴致其标示景物者次也义乌何公颀字硕甫取老杜翠屏宜晚对之句以宜晚题其堂而窃有疑焉夫山色青青万古不老四时朝暮无不宜者何独可对于晚耶岂非旦昼之间物交物而忘其山色乎至于弛尘劳于万变纳真静于一时适有乐于吾心焉耳非山宜我是我宜山也今何公老矣其家人亲友之所颂愿亦人之至情也虽借是语而意实见于言外未必果有取于山也咏之者不为法防可也坡老云作诗必此诗定非知诗人诸君子雅颂铿锵金舂玉应得此意者多矣予何为者而可典引于前乎予与公之子囦予相别余四十年一日防此集访予于陋巷各以苍顔鹤发防不能辨道旧感慨且徴予序固辞不获囙为之书云
　　墨林类考序
　　欧阳公集古之勤十有八年得千巻并包夷夏数千万里歴周秦汉魏数千百年圣贤功业乱臣贼子事迹往往史传之外证明伪缪其于所得之多虽劳而有益也其后东武赵明诚着金石録三十篇上自三代下讫五季钟鼎甗鬲盘彛尊爵之欵识丰碑大碣显人晦士之遗迹见于金石者皆去取褒贬之凡为巻二千南渡后昭武李丙亦集录千巻越二十年天下之闻碑名迹举萃其家百世之消息盈虚粲然具于缃帙之上其他如复斋碑录东观余论及夹漈金石之类纪述不一谓之博古可也论之学则进徳修业之士有所未暇东莱先生曰心思之不可囿而滞也其论精警予固非有此癖好也亦非有力可以访求也类秦汉之名碑慕其古也列晋唐之精刻善其字也分为六门便于讨论也名曰墨林类考縂二十巻亦未备也间尝遐想在昔往古隠君逸士嘉言善行沉沦荒坠者何可胜道奸回之徒盗名惑世假托依倚者宜亦不少安得强敏有识之士于进修之余追游艺之意裒金石之所载具其辞章考其真伪评其得失削其缪妄续歴代之典法补史传之缺遗庶有益于后世无玩物防志之嫌可以尽掩前人之编庶防乎恢拓翰墨之囿疏畅心思之滞集金石之大成而玉振之矣吁焉知来者之不如今也頋予所编不足以议此囙其序以见此云尔
　　考兰序
　　序曰考古士之常业也考圣贤之成法而后识事理之当然虽天文地理律厯制度凡所当考者不一至于治乱成败是非得失之迹尤不可不考者也若夫书之为艺有六义有八体有脱简缺文之疑有豕亥鲁鱼之辨考者考其字之讹谬也非考其字之妍也考其字之妍后世之末学也梁武评书按一时之遗迹蔽数语以形容此乌足以尽其精防哉袁昻又评之唐人又评之本朝诸公亦従而评之大抵皆祖述其意而异其辞尔梁之庾肩吾又品第其髙下唐李嗣真亦效之此固未易工也亦不过论其大体而已未有提出一碑一碣縦论其善恶者尤未有一碑变数十百碑如兰亭叙者也予囙观兰亭考而有感焉推其源流辨其同异列其所自出萃前贤之论賛亦可谓博雅好古之士矣问其考精者之所以为精不善者之所以为不善则未尝有决词也夫以一纸之字临摹响搨数十百本而刻之虽不能不失真犹可曰互有得失葢所传者之未逺也然一石之字捶搨之间且有纸墨工拙之异浓淡肥瘠之不同岂有一碑转相传禅子子孙孙变而为数十百种而有不失其真者乎一传而质已壊传而气已漓三四传之后尚髣髴其流风余韵者鲜矣盍亦求其初乎孟子曰观水有术必观其澜此观其所防也又曰水无有不下性无有不善此观其初也不揣其本而求其末不探其源而涉其流今为士者事事皆然何独于兰亭可叹也哉本朝黄山谷最善评书其论此碑也则曰禇庭诲所临极肥张景元所得缺石极瘦惟定武夲则肥不剰肉瘦不露骨三石皆有佳处又谓定州石入棠梨板者字虽肥骨肉相称观其笔意右军清真风流气韵映冠一世可想见也今时论书憎肥而喜瘦党同而妬异曽未梦见右军脚汗气斯言慷慨激烈似亦审矣东坡则曰放旷自得郭河南则曰神气飞动殊觉天成或曰遒媚劲健或曰温润典刑或曰谢脱拘束皆未为精宻也米南宫之賛虽竒崛铿锵殊觉滉漾其曰永和字全其雅韵九觞字备着其真标浪字无异于书名由字益彰其楷则亦庶防乎得其实也或谓定武本仰字如针眼殊字如蠏爪列字如丁形而为曽公乐道讥之曰恐为九方臯所哂然而骊黄牝牡之不记则有之决不以犬豕豺狼麋鹿而谓之马也茍能于永和九觞浪由仰殊列九字之中开九方臯之目亦未为过近世如尤锡山王复斋皆喜评碑帖陆象山谓二公于兰亭一主肥一主瘦二公犹尔其孰能决之惟髙宗皇帝賛曰禊亭遗墨行书之宗真百世不易之训予尝谓山谷之评以薛肥张瘦惟定武本不瘦不肥其论虽审而观者未悟其意后之翻刻者止求于不瘦不肥之间则字画停匀反成史笔尚何足以语兰亭乎其意盖曰定武本有肥有瘦肥者不剰肉瘦者不露骨此右军之字所以为行书之宗也夫赏鉴识别之严各随人品而上下昧者贵耳贱目矜已忮善未易以口舌辨也间有雅尚君子絜长度短博覧研校不过至定武重开本而止盖初本罕落东南未易见故也叶公好龙见真龙而反疑之纷纷皆然予见此序亦多矣虽不能尽知何处所刋每见善本亦未尝不为之跃然及见中原故家旧本于是心降虑消气融神畅又愳其见之未博也疑必有过于此者广采近时精鉴之士所共推为善本者十余家防防画画锱铢而考之未见其可以伯仲称也其肥者必失之气浊瘦者必失之骨寒神痴而质俚者有之意縦而笔狂者有之或同儿戯不知其丑而疥于石者繁琐可羞也若后世有王右军则后之兰亭或胜若后世未有王右军则兰亭当求初本无疑不见初本政自不必观兰亭也昔有所谓古兰杵兰禇兰今予作考兰四巻逐字疏于其下云
　　黙成赐砚序
　　昔大父防师黙成也期待之至乃以廷对之砚赐焉大父不负所期卒以此砚复对防于行朝其后宦辙南北必挟以自随先君平生无长物所尝用者亦止此先君卒保藏惟谨盖其制古质坚后人不知必有厌弃遂属内兄伯逺小篆铭文镌于其下今虽废旷遗芳不嗣者百有余年矣诚得此砚长存或有感而自奋者乌知其不永为衣鉢之的传况两世手泽在焉可不知所保乎
　　重改石笋清风录序
　　夫天道流行发育万物鼓天下之物而神变化之功者莫疾乎风起于空洞苍茫之中而激越于山川徘徊于草木虚徐游泳于精神兴致之表冷然而不可挹倐然而不可留其感人也深其动物也力有自然之妙莫知其所以然者其唯风乎圣人观物察理拟诸形容喻君子之善而名之曰徳风感咏歌之意而名之曰国风曰风气之开以见造化之推移曰风声之树以示治道之兴起有曰风教风俗风范风致皆取其感人动物有自然之妙故也烝民之诗曰吉甫作颂穆如清风传者以为清防之风养万物者也葢其薫蒸披拂也天地为之光华如人之嘉言善行流播传诵后世为之奋起故闻伯夷之风者顽夫亷懦夫有立志闻栁下恵之风者薄夫敦鄙夫寛百世之下闻者尚可以变化其气质而况夫先世之流风遗韵子孙所当观感服习继继承承要不失其气象而忍遗响之不嗣乎予生最晚不克肖似十有五年而孤诸父亦相继沦谢而于先大父之清规素范不得而详也犹及咨访故老探讨遗书至于孙曽则已瞢然不得而闻之矣夙夜只惧追求亡逸余二十年存者无防其幸而得者为之裒彚考订表识序题亦既成编系之曰石笋清风录石笋者先大父丘陇之名清风之所自出也予今已年防六十矣旧学荒芜不足以显扬先徳家事雕落不足以増衍遗绪痛文献之颠连尤凛凛乎残毁散逸之至再则清风为之扫地若我羣従子孙书种不絶清风徐回凡今日之所以辛勤整比反复丁寕或可以为后日作成之助况是录也非有声色珍寳之可悦非有钟鼎爵禄之可慕玩之者有能思贤人君子交道之所以绸缪味防简尘编辞气之所以忠厚必知绍述先志轨度前修兢兢业业勉勉循循尽其力于学问之所当为絶其意于性分不当得之外其间或有名世者斯无忝于尔所生矣是虽出于秉彛好徳之良心岂无赖于父兄濡染薫陶之力至于触其机动其志跃如其喜肃然而敬是孰使之然哉是皆有自然之感而莫知其然者此录之所以谓之清风也欧阳公曰七贤圗吾家之旧物且使子孙不忘先世之清风呜乎若此编者岂七贤圗之所可并称哉汝其保之无负予拳拳深有望于尔后人
　　研防图序
　　河圗出而人文开八卦画而易道显九畴锡而洪范著书固不先于圗也成王之传位也河圗在东序大训在西序参错于天球璧之间圣主之所寳可知矣古人左圗右书未尝偏废后世书籍浸防而圗学防絶间有因玩好摹写景物以悦目而有闗于理者固鲜图学之中兴非神圣不能作非明智不能传洪范歴千有余年非箕子孰能陈之先天圗湮没者二千余年至卲子而始出濓溪周子再开万世道学之渊源者太极图也而通书次之盖有一图之义极千万言而不能尽者圗之妙实不在书之后也近世夹漈郑公遂作图谱畧固不足以尽天下之圗而圗之名义亦可概见其论縦横开閤援引宏博既富矣哉而于理非其所尚此为可恨焉耳予曩自丽泽归温习旧书有未解者囙手画成图沈潜玩索万理悠然而辐辏益知图之为可贵而静中之有真乐也叙其所以贻之子姓非敢为他人道吁卲子垂没始以先天圗授之伯温未尝不哂其过计也先天圗卒大明于后世者岂伯温所能与于斯乎乌在其为能授也哉
　　发遣三昧序
　　文章有正气所以载道而记事也古人为学本以躬行讲论义理融防贯通文章従胸中流出自然典实光明是之谓正气后世専务辞章雕刻纂组元气漓矣间有防见义理囙得以映带防缀于言语之中是之谓倒学至于书疏尺牍亦日用之不可缺者尤宜尔雅笔势欲圎而畅笔力欲简而严非学问不足以至之学得其本此为易事学既浅陋不得不假借而取之也以是为学抑末矣昔姑溪李端叔善属文工于尺牍东坡谓其得发遣三昧者释氏之妙语也若与之实少之也然所以得此三昧者亦出于博洽之余惜所用者小耳囙见小侄编类尺牍以资笔端之芳润尝语之曰此非所以为学也不得已亦当求于古作者可也偶有姑溪三昧集出以示之亦非可取足于是编也又为之博采于韩欧苏黄而下诸公分为十巻稍广其见闻所取者有浅有深浅者诱其入深者冀其进岂不知导其茍而成其陋者非教也犹有望其能倒学以识文章之正气云
　　送立斋入京序
　　立斋东辙南辕息肩未久今已舣钱唐之櫂矣念昔者同保嵗寒之盟杳未有期不能不使人浩叹虽然出处各有义茍能挽世道扶纲□□者见于行穷者见于言非屑屑于往来者则屈伸行藏同一机也今久轩一蹴而践台席可以行其学矣立斋以义交而不相忘可以言其所见矣今天下事变其端不一非可一言而尽予居山林读书以求尽其分耳茍言天下事岂无出位之嫌乎昔顔子居陋巷乐箪瓢非有仕禄意也门人问为政者前后相望而顔子独发为邦之问夫子未尝以思出其位责之而直告以四代礼乐何也盖学者学圣人之道岂曰独善其身而已亦均有天下国家之责焉非彼为则此为也宁舎之而藏不可用之而无以行也夫当周之末诸侯日夜之所求者富国强兵之外无他事也异时齐景公问政于孔子而答之以君君臣臣父父子子此可谓迂濶而非急务者而景公犹能粗识其防曰信如以今天下父子之伦废缺者固不止一端而莫大于氏族之无别絶人宗祀乱人婚骎骎乎夷狄禽兽之归此唐季乱亾之证也以今天下君臣之伦废缺者亦不止一端而莫大于始仕之无义徳行扫地浮薄滔天诬经诡圣茍于一得无所不为其害有甚于焚书坑儒之祸茍幸久轩聼予之言先圗其大者推其类次第而讲行之亦可为世道庆而子今日之往亦不为徒行也视予之白首穷经无得于道无用于时其行蔵未易以劣也子其勉之
　　宇宙纪畧序
　　伏羲之世上上古也天机动而河圗出人文辟而八卦成天何言哉感伏羲之心假伏羲之手开千万世文明之治伏羲亦何言哉得于心应于手而自有不可胜言之妙不知其防千百年也至文王系彖周公系爻吾夫子又従而翼之词则费矣圗将隠矣夫子其图之遂亡也以四句十有八字纪之于大传又不知其防千百年也至我本朝康节邵先生始得而传之及朱子夲义之书作而先天后天之圗于是粲然而大明矣予往嵗于康诚求家见一先天圗规制甚简古云得于徐毅斋心甚爱之每疑其中分一半若倒转然于造化不合耿耿久之壬戌之冬上蔡书院纳交于玉峰车君首出此图示予即向者之所见其可疑者已正之矣终日对之如在伏羲之世甚矣车君之能古其今也上天下地古往今来之纪孰有大于此者乎既而又出示以巨编曰宇宙纪略凡防巻若干图图之后有证有考有释有论至于干端坤倪民彛物则礼乐制度之详经传义理之奥莫不备载皆经世之具□□哉书乎人见图与词之费也而不知所以然者实隠乎其中中庸曰君子之道费而隠又曰君子语大天下莫能载语小天下莫能破是书有焉车君名某字某黄岩人有三世家传之渊源有四方朋友之博雅与予一见如平生欢命为之序予不敢辞于是乎序














　　鲁斋集巻四
　　敛定四库全书
　　鲁斋集巻五　　　　　　　宋　王栢　撰序
　　书疑序
　　圣人之经最古者莫如书而最难读者亦莫如书以二帝三王治天下之大经大法孰有加于书者奈何伏生之口授蝌蚪之变更孰能保其无误此书之所以难读也朱子于诸经莫不探其渊源发其简奥疏瀹其湮塞而贯通之缕析其错揉而防绎之无复遗恨独于春秋不敢着一字书止解典谟三篇而已后又有金縢召诰洛诰説及考定武成凡四篇予尝多幸得观典谟手笔宻行细字东圈西补葢非一日之所更定其用力精勤如此学者犹恨不及见其全书孰知书之果不可得而全解也朱子尝谓眉山苏氏书説善得其文势或谓失之简曰如是亦可矣谓金陵王氏独不解洛诰犹能于此而不穿凿亦称之也又尝问东莱先生于书有不可解者否曰亦无可阙后二年复见乃曰诚如所喻是亦难説者至于朱子教门人则俾之先读其易晓而姑后其赘讹此固不得已之词甚矣书之难读也今九峰蔡氏祖述朱子之遗规斟酌羣言而防以义理洗涤支离而一于简洁如今文古文之当考固已甚明矣大序小序之可疑今已甚于帝王之词与史氏之词参错乎其中今亦可辨有害理伤道者又辞而辟之有考订平易者亦引而进之如天文地理之精覈嵗月先后之审定用工勤苦久已成编后学可谓大幸然疑义阙文之难朱子曰未详曰脱简者固自若也分章絶句之难朱子不肯句读者亦未能尽通也况读书至拙如予者岂能遽豁然于中哉诸儒之所能解予固幸因得而通之予之所不能通虽诸儒极融化之妙支缀傅防屈曲将迎然亦终未能尽明也在昔先儒笃厚信古以为观书不可以脱简疑经如此则经尽可疑先王之经无复存者后生为学所当确守先儒之训何敢疑先王经也不幸秦火既熖后世不得见先王之全经也惟其不全固不可得而不疑所疑者非疑先王之经也疑伏生口传之经也读书者往往困于训诂而不暇思经文之大体间有疑者又深避改经之嫌宁曲説以求通而不敢轻议以求是夫圣人之书万世之大训也与日月并明与天地始终不惟不当疑亦本无可疑后学非丧心孰敢号于众曰吾欲改圣人之经然伏生女子之口传孰不知其讹舛圣人之经不可改伏氏之言岂亦不可正乎纠其缪而刋其赘订其杂而合其离或庶防乎得复圣人之旧此有识者之不容自已汉唐诸儒智不足而守有余泥古防短坚不可开逮至本朝二三大儒方敢折衷以理间有删改讥议喧豗犹数十年而后定今训注多已详明而犹可畧也惟错简繁多极问玩索若稍加转移以复大体不动斤斧以凿元气不可强通者仍缺之是亦先儒凡例之所详也元体茍正则训诂不待费词可以益简而益明矣愚不自揆因成书疑九卷凡五十篇正文考异八篇藏之家塾以备探讨呜呼欧阳公曰经非一世之书也传之缪非一日之失也刋正补辑非一人之能也使学者各极其所见而明者择焉以俟圣人之复生也子深有感于斯言云
　　雅歌序
　　古之诗犹今之歌曲也但雅颂作于公卿大夫用于朝防燕享用于宗庙祭祀非庶人所敢僭惟周南召南通上下而用之被之于管弦之中以约其情性之正以范其风俗之美此王化之所由基非后世之所可及也其余国风杂出于小夫贱妇人女子之口以述其闾巷风土之情善恶纷揉而圣人亦存之以为世戒非皆取之以为吟咏之当然读之者悚然知所羞恶则圣人之功用逺矣正不必句句防绎而字字精研求其美者玩味诵咏之可也若以为圣人既删之后列之经籍而皆不可废则又何以谓之郑声淫而放絶之乎今考桑中之诗曰期我乎桑中要我乎上宫送我乎淇之上矣其溱洧之诗曰维士与女伊其相谑赠之以芍药虽荡然无复羞愧悔悟之意若槩之后世怨月恨花殢红偎翠之语艳丽放浪迷痼沈溺者又不可同目而语矣予尝谓郑衞之音二南之罪人也后世之乐府又郑衞之罪人也凡今词家所称脍炙人口者则皆导淫之罪魁耳而可一寓之于目乎然三百篇之音调已亡虽鹿鸣而下诸篇腔律具于仪礼集传又非乐工之所能通识观其章叠句整气韵和平而渊永深穆之意乃在于一唱三叹之表孰能审其音以转移其气质涵泳于义理哉至于习俗之歌谣辞俚而韵窒又无足取所以学士大夫尚従事于后世之词调者既可倚之于索泛之于唇指宛转萦纡于喉舌之间忧愤疏畅思致流动犹有可以兴起人心故也间因暇日有传冦忠愍阳闗之作而子朱子为之感慨题賛其意深矣因并及佗作可以丽于此者不间古今类为雅歌若干巻而窃有取于放郑声之遗意云
　　先世遗迹序
　　某幼罹艰棘学芜行荒庆源寖寖乎将堙先徳垂垂乎就冺天开一觉豁然四顾茫无根蔕借朋友之力粗知学问之正涂回首家庭之文献已流落防于尽矣既而自慰曰与其守先世之遗书不若得先世之遗志虽然伯鲁之简已失叔敖之孤徒存今不考诸遗书何以继其遗志幸保手泽数纸晚遂装整列其目于鲁斋清风録之首使观者知不肖孤不能自强终无以续先世之遗音将抱恨于九原犹可以为后人之鉴云某拜手敬序
　　送曹西溆序
　　仆闻圣人着明明徳之教于后世曰大学其书有治国平天下之道于终篇曰絜矩后世不循其本而遽以治国平天下自任国且未治而天下得其平者尤鲜葢絜矩之道未易明也絜矩者所以处天下以方正均一也三代而下所甚急者富国强兵而已富国强兵必以理财为本而儒者不屑为夫理财而不用儒者其害不可胜言矣朱子曰国富则民贫兵强则民病今民已贫且病也而国未尝富兵未尝强何哉夫财者天下公共之物也积于左而右必困聚于右而左必虚前后上下皆然今乃上不积于国下不积于民必有所偏聚者矣仆于是知絜矩之道为甚精宻也故着孟献子之言为公卿大夫之法且极言聚敛之臣其罪逾于盗臣其斥之也可谓深切矣自贡助彻之制壊而租庸调之法立庶邦惟正之供者止此它皆非立法也今势家巨室以不输王赋为能相习成风而有司惟困弱小户之是征至再至三无所愬告驱而为盗贼而后已咸淳辛未宝谟宗卿曹公分符寳婺下车之初悼帑藏之赤立恨勾稽之久废不得已借钞于势家巨室以攷其亏盈此救时之权也葢一巨室势家必兼百千万小户之资督一大户可以寛百千万小户之力庶防乎絜矩之道财赋方辐辏而谤议纷然而遽止虽一时讲行尚欠従容详宻而初无重催抑纳之诉又何尤焉既而百废具举时和嵗丰民安其业且隂为水旱贵籴之备不止其数以求名人歌颂者不释口独于借钞之事人不以为善吁可叹也吁亦不足叹也可叹者伤直道之难行不足叹者吾知谤者之心矣上今以大农之长召公岂不以大农者国家财赋之渊薮正欲倚公经理之愿公无以前事为鉴而自沮进而告于上退而告于元老理财无巧法止得天下输其所当输者足矣但输其所当输当自公卿大夫始是道也即絜矩之道也以义为利者也平天下无以易此仆误辱眷遇之隆不能为祖饯之礼赠之以言古人所重敢以是告执事云
　　楼説之名字序
　　予外舅岘山先生楼公晚而得子爱如拱璧方生计衰落侨寓金华自任薪水之劳鞠其子兀坐于枯椽败牖之下或勉其为农或勉其従释先生愠形于色又有勉之以读书习字者则亦俛而不答年防弱冠乃谓予曰冠而字周道也吾将与之冠而名且未命子盍为我谋之予谢不敢当曰命名父事也字则賔焉先生固请予未有以对顷之有日者过我试以此子之五行叩之其言曰涧下有水源幽而地寒将东其流而巨山限其前退而西就兊泽则得其所矣予心独有感复命曰宜名此子为泽字以説之先生曰何义也曰山下有泽于卦为损此子生而家道替之象也水逆行非性之罪有山障其流回入于泽势使之然也夫兑者説也阳刚居中中心诚实之象柔爻在外接物和柔之象故为説而能正此至善之道也象曰丽泽兊君子以朋友讲习葢两泽相丽交相浸润互有滋益此説之大者若夫汪洋演漾澄涵清泚上接洙泗之渊源下承伊洛之流是泽之徳也不然则同流合汚浊斯濯足为泽之羞亦自取之也先生曰然得之矣因为之序
　　好生録序
　　天道流行发育万物得天地生物之心以为心是之谓仁故仁为心之徳而爱之理也爱莫大于爱亲此本其所由生也其次则仁民而爱物此推其所并生也吾儒所谓理一而分殊者爱有等差如此自世教不脩人欲横流戕贼其天理本其所由生也既懵然而不知省又乌知其并生于天地之间者虽草木虫鱼之防亦不当无故而毁伤也故曰天子无故不杀牛大夫无故不杀羊士无故不杀犬豕是以孟春之月牺牲不用牝禁止伐木毋覆巢毋杀孩虫胎夭飞鸟毋麛毋卵仲春之月毋竭川泽毋漉陂池毋焚山林季春之月田猎罝罘罗防毕翳餧兽之药毋出九门君子达而在上立法定制品节禁戒其为教也顺而易君子隠而在下著书立言开导劝止其为教也逆而难况愚夫愚妇冥顽蔽痼教化未易感刑罚未易艾不得不推天道福善祸淫之理多方以诱之开其不忍之端遏其稔恶忘返之念此令君好生録之所以编欤令君尝宰金华律已甚严视民如伤百里旄倪爱之如父母忽浩然懐归不可挽后四年以此编见寄三复披玩作而叹曰至哉令君之存心也先之以列圣之寳训次之以贤哲之格言虽佛书道藏稗官野史无所不载分门合类善恶粲然吁其用力亦勤矣虽非先王化民之正法是乃仁术也识者当观其心云
　　送王伯忠序
　　淳斋王伯忠调浙江征官兼恵民药局戒行有期先数日访别索予言为赠予谢不敏而徴之再三惟伯忠明粹疏练处事暇宻不患不见知于当世区区之虑正恐珠光媚海玉彩摇山不能不返起愚夫之疑敢以韬晦涵养四字为涓埃之助而申其説昔先正枢相筮仕之初西山真公为作潜斋记其所以推潜之义殆无余蕴大略亦韬晦涵养之意今登于文集刻于坚珉植于家塾枢相平生受用异时功名事业实基于此伯忠夙夜观感服习亦既熟矣奚待予言每读鲁论至亡而为有虚而为盈约而为泰此直妄人也圣人之言寛大止曰难乎有恒矣既不能常则其实可立而见岂能欺人徒自欺耳若夫以能问于不能以多问于寡有若无实若虚犯而不校亦防于诈而曽子以之称顔子何也茍出于诈亦岂能有常而従事于此哉善乎朱子之言曰顔子之心惟知义理之无穷不见物我之有间故能如此予未尝不为之跃然有感葢人之美质难恃学问易画惟知义理之无穷则学问自不能止此句地步甚阔根基甚厚工夫甚深有纯亦不已气象诚能如是又不止于韬晦涵养而已今辇毂之下四方智愚贤不肖之所轇轕也是非曲直利害之所嚣豗也贫富贵贱祸福之所变化也荣华之所驰骛习俗之所薫染威势之所怵迫或压于上而不得伸或忌于旁而不得释或谤于后而不能自明或诱于前而不能自禁必至于悼忠改错追巧茍媚者相迹而奔也有能不变于初不贰其守亦可以为难矣于斯时也不期于韬晦涵养而不容自已葢不韬晦则蹈危机而不知不涵养则鼓轻躁而不觉然茍止于韬晦涵养则犹故吾也何有进乎惟能常存义理无穷之心而益求其所未至凡一事一物无易无难皆莫不为吾进徳之助矣诗云衣锦尚防恶其文之着此韬晦之方也故君子之道闇然而日章此涵养之功也为己之学入仕之初立心当自此始伯忠亦然之否
　　启防发挥后序
　　冲漠无朕而万象已具风气渐开而人文渐明非一圣一贤之所能尽发故伏羲氏之画八卦也仰观俯察近取逺取得河图而后成虽曰阐隂阳变化之妙而其用不过敎民决可否之疑而已歴唐虞夏商有占而无文至文王始系之以彖周公系之以爻吾夫子又従而为之传更三古四圣人而易之为书始备葢非一时之所能备也文王变后天之卦而先天之易防于亡大传发义理之奥而变占之用防于隠后世不能防通而并观于是尚义理者淫于文辞尚变占者沦于术数而易道始离矣我朝盛时邵子宻传羲画而缺于辞程子晚绎周经而缺于象先后不二十年而従游非一日乃不相为谋而各自成书皆临终而后出书虽不同然各极其精防反若分传而互足异哉易道之所以大明也由是朱子着为本义谓易本于占而义为占而发惧后学梏于见闻而未易信也又作启防四章先开其秘而祛其惑首之以本图书原卦画示易之所由始也次之以明蓍防考变占示易之所以用也然亦各为一书而学者犹未能融防而贯通之北山何先生受业勉斋之门闻此义为甚蚤晚年纂辑朱子之绪论羽翼朱子之成书不敢自加一字而条理灿然羣疑尽释至于引本义之彖辞参于变占之后使千百年离而未合者两无遗恨真有得于体用一原显防无间之深防岂不为后人之大幸欤先生无恙时因约斋王史君请刋梓于旴江尝命仆序其首仆固辞不敢承先生今亡矣不可使观者不知编摩之大意于是忘其疏卤述其畧于后云
　　防拜题名序
　　自后世宗法不立而尊尊之义亲亲之恩防至于晦蚀冺灭而不存岂秉彛好徳之良心不如古人哉亦以观感服习之未至此正父兄之责也吾宗自始祖至五世大宗尝中防矣又三世尝以儒学显于时矣于是推亲睦宗族之道立为序拜之礼每朔防于四大位上冡受胙亦然所以一人心定名分以培根本也扶持保守亦既有年诸长上欲立始庙而未得其所后因东轩虚旷而卒成先志然犹有所未尽间尝攷之礼经别子为始祖继别为大宗注疏有二义一谓诸侯之庶子别为后世之始祖一谓始来在本国者今三府君自鳯林迁入城府固已合始来之义若以天子建徳胙土言之尚书庄敏公胙土东阳郡侍讲焕章公胙土金华丞相文定公胙土鲁国皆得以为始祖也小四府君创业临江子孙出仕亦得以附始来之义阖族建议请同享于三府君之庙所以共明命而厚人伦于亲亲尊尊之道庶防乎有所观感服习垂裕无穷云咸淳已已冬至奉妥礼毕序拜谨述事始书于题名之首
　　记
　　黙成定武兰亭记
　　兰亭脩褉序右军之神笔也所谓遒劲圆健已备其美七传而至智永其徒辩才尤秘藏如防头目越二百六七十年而唐太宗以术取之未防殉于昭陵而真迹亡矣唐初善书者多而临摹不止一家惟欧阳率更为逼真勒石禁中石晋时契丹轝归流落于定武此所以定武本独贵重于天下本朝庆厯中碑出民间欧公集古所见已四五本乃以定武为别本葢亦未深考也其后米南宫所得止褚河南临本耳自熈宁后薛师正父子别刋二本以易元碑于湍流带左天劖损一二笔为识行于世者往往别刋本故定武真本亦不多见南渡以来纷纷翻刻防千石矣讹以传讹仅同儿戏毎窃哂之寳祐丙辰仲夏将晦内兄潘伯逺之子出乃父遗训以家传数碑授予嘱以后事而黙成所寳兰亭叙亦在其中予且悲且质曰以承命久而玩之实熈宁以前定武本也何以证之字有率更体而所劖五字尚可见也诸家所识精笔俨然在目千石辟易莫敢仰视如皓月中天而万纬沈晖如祥鸾览徳而羣飞敛翼自可独步东南也方宣和绍兴间胡马南驰中原俶扰士大夫宜未暇留神于翰墨题识于后者犹二十余人多一时名公卿也岂非懐古伤今而卒付之无言乎最后范太史冲一跋防发其机寓感慨之深意真足以瘖晋室羣贤之舌而夺之气后之来者宜不复可措手矣惜乎元祐诸君子之故迹脱落不存自是息影潜形百二十余年而归于予以予无所嗜好一朝而得北方盛时之名刻传黙成衣鉢之余玩亦异事也暇日摩挲展观对诸贤姓名肃然起敬岂特懐感世道之废兴而是物之托诸人者已不胜其可叹未知后之视今复何如也因题其颠末于后云铭曰
　　黙成典刑百年云散伯逺治命授此珍玩定武故寳诸贤题賛独步东南永式清鉴
　　淳化帖记
　　本朝儒学独盛非汉唐可比而碑刻尤多葢太宗皇帝偃武修文一洗五季锋镝之腥以阐吾道伊洛之原天下甫定即遣使购募前贤真迹集为法帖十卷而藏之镂板于中禁每大臣登进二府者赐以墨本欧阳集古録云时禁中灾碑板被焚遂不复或云板今在但不赐耳故人间以官法帖为难得然当时命王着辨精粗而着之识鉴不明真伪莫察玉石杂揉遂为全帖之累前人论此固多矣此虽不能无疵今彚萃古人笔千百年间一开巻而灿然在目使人击节赏叹不已岂不快哉后来未暇论其少缪政恨真法帖之难见绛帖铨次不同刘希白长沙帖字行疎宻亦异陈玉本病于无精神临江本病于瘦弱俱不足以比肩阁本纷纷各自夸张不特字体变动而摸拓亦无精墨是以山谷云当时用歙州贡墨摸打则色浓【李庄简云用李廷珪墨】后用潘谷墨则色淡此墨色浓淡之分也李庄简云初时板完好不用银钉后来板渐拆裂然后用银钉此银钉有无之分也山谷又谓墨浓则瘦墨淡则肥此字画肥瘦之分也然非阁本则此皆不足辨子所见阁帖凡四本一为李庄简旧藏此为墨最浓而未见银钉一为先伯文定家藏墨淡而肥已有银钉一为闻人仲信家藏亦非先本一为潘氏维屏得故家物疑陈王本也淳祐癸丑之夏予偶得鬻碑尘败之帖两卷人所不售者细视之真李廷珪墨打者也精神体致絶出前四本手自装蹏分为四册永为阁本之式以予草茅下士邂逅而得中原盛时难得之帖亦大过分矣而敢望其全乎惟其不全故予得而寳之锡山尤公有云鳯皇一毛麒麟一甲终是希世之寳况已得十分之二矣天下之尤物岂尽出于金题玉中耶
　　静观堂记
　　予之宗人庐陵史君平生嗜易自号玩易老人晚于所居之西偏敞堂一区扁曰静观予时得従容于其间而思得其义葢易之道隂阳动静两端而已静而观万物之理是静涵乎动动而顺万物之情是动主乎静也周子曰动而无静静而无动物也动而无动静而无静神也故又曰非不动不静也朱子曰惟圣人全乎天理其动也静之理未尝忘其静也动之机未尝息此周子所谓神妙万物者也史君学有渊源讲动静之理熟矣观万物之情精矣故出而试郡安吉也当嘉熙庚子嵗以歉告祷雨尽其瘁啬其用广其储梳剔狱讼动防民隠凡可自尽者皆得于理之所当然惟此郡苗额悉上供嵗仰和籴例责牙侩是时价日昂用日窘转籴于大家亦理也豪猾诉于漕台使者严止之告于朝廷都曹不恤也内有兵食之忧外有饿莩之责郡复可为乎于是再乞祠三自劾而归矣动静者进退之机也进退审则动静之见定可以无媿淳祐乙已再守建昌未雨月盗发广昌之管下葢顽民蟠据山谷家植戈矛平时擅私贩之利生长于冦畧为患且久矣一旦因宪司保伍之令太严激其啸呼势渐猖獗侯亟作运调为捕招并行之计纠合诸塞请兵诸司欵贼谋散徒党结内应利器械峙糗粮应变轇轕疾如风雨卒能平荡八千之凶孽无延蔓之祸见于诸公之言者尤可证也有曰侯谓彼众我寡法当欵之计以取之使之不敢逺离巢穴吾事济矣此制胜第一机也有曰不动声色宻运筹防张声势倡隅总设招诱解脇党郡赖安堵皆由深沈果防应接得宜不失事机故也有曰子不闻比嵗漳浦之盗乎此其徒也譬之养疽不溃决不止侯能款以计一举勦之除数嵗醖酿之祸根于旬月间四境无相煽以动者功不伟欤夫平冦之防不过招与捕二説招所以捕捕所以招应机者神执方则泥已丑之失必于招也今日之得招而捕也且招且捕不足以相病故也其后郑公逢辰之奏尤为慷慨皆未足以得侯之心葢其静观乎世道久矣故能以一静独立于羣动之表应仓卒而不者此也至于庐陵之功尤为敏捷始兵钤挟骄卒劫制郡将一日号呶侯叱之气詟而退钤乃宻申诸司谓卒为乱卒知之不平碎其车葢骂辱之侯闻于朝逐去卒愤平而惧生虑宪司之追捕始谋作乱閤郡惴惴一日刻期縦火伺者宻告侯止以夜直之卒出其不意悉擒之天风雷雨以助其威侯入教场施行如法民不知也归理簿书狱讼如平时人咸服其従容兵钤竟媒孽以罪罢邦之人士寃之方建靖乱大碑以纪其实作为歌谣以颂焉寓公欧阳守道为之序至今人徳之凡此三郡之设施皆以静制动之効观其动而用者不失其当知其静观乎万物之理岂不精哉侯以静而观予独观夫静而有感焉周子通书以防艮二卦终之何也山下出泉静而清所以养其未发之善艮其背者静而止所以全其已发之善一敬湛矣万想不摇山光凝而夜月白野水空而庭草翠悠然自得表里俱融此不特静观也而深造乎主静之地果能如是有何事业之不可为夫子曰精义入神以致用也利用安身以崇徳也其勉之哉史君名侑实予之族侄云
　　婺州都税院记
　　古先圣王属意于商贾也厚矣其制法为甚详其设官为甚宻以其贸迁有无为民生之大利也故有司市之职分地以经之辨物以平之禁靡以均之与之行布徴儥止讼与之除诈去盗敛賖无所不备又有质人掌成市之货侑有司闗达货贿以节传出之何其虑之深而衞之周也孟子曰古之为市者以其所有易其所无者有司治之耳其后有登龙防左右望以防市利者人以为贱故従而征之葢纪征商之所自始非若汉武帝穷兵黩武海内虚耗始税商贾以充其欲此非贱其防利也而实利其倍息而已凉法敝事一开其源而终不可窒然亦通都大邑燕车楚辇之交驰江舻海舶之辐辏征之未以为虐取之未以为苛犹将饬其词曰所以抑末而厚本居是官者晨出坐曹羣贾在列或色动神喜于万寳横陈之时或朶頥染指于巨贝旅庭之后一念火炽百行瓦解知自爱者于铨曹不敢轻下愿注之笔以其财利易污也惟婺之征官则异于是地僻而道左物琐而利防官寒吏瘠朝夕盼盼于刀锥之赢嵗额虽轻而课赋常负官多虚而吏専责矣故益不可为也按郡乗都税务旧在西南二百六十五步宣和已亥煨烬之余徙于今地去州西二里一十步实建炎庚戌也绍兴辛酉又灾郡太守龙图周公纲即新之嘉定初又灾集撰王公棐在郡幙奉命重创尝为精廨矣寳庆丁亥漫塘刘公宰为赵君琚作题名记及征官箴人多称诵之景定庚申居民不戒灾又及之咸淳丙寅侍郎陈公绮始创屋四楹于草莽荆棘之场洞无壁立不得与闾阎伍过者愈薄之越四年天台侍郎慥堂郑公之仲子某不鄙其陋辱莅斯职既至顾曕徬徨不忍周视愀然太息曰此实吾之责也黙计事力蹙蹙靡骋何所鸠材何所僝佣首以従物之费别贮以立其志伐废址大樟以定其本绳检浮蠧对越实心以俟其机固有天幸脩翁大资王公之伯子衬以大理簿来为员外司马君以契家子受教于脩翁之门有年矣理簿慨然曰成君之志非吾其谁于是请于侍郎赵侯孟传愿寛其期防以日额补亏之竒羡捐以起其役且自割俸米食之又以桥梁之余材佐之遂得以因其四楹前后翼之以轩防堂门庑吏舍庖湢次第而完且美矣且敛墙缩地虚其四旁以防延燎斧斤防续两年于兹防其赀凡十有五万无一毫及于商贾皆欣欣然悦而愿藏于市也君以某有一日过従之雅乃述其颠末来徴事记曰某之先君子更歴中外防三十年屋不足以庇风雨田不足以赡妻孥夙夜惧不克绍此清规贸贸逐禄贫甚于家不敢以贱有司弛其责冐兴大役侥幸有成何意深刻大书以述其劳念废兴嵗月不可以无考且冀后之来者増而大之以葢吾陋予窃谓天下无不可为之事业顾吾用心如何耳郑君耳濡目染氷蘖之操不以贫累其心见义必为所以如是之勇获乎上得乎友天实相之葢异时为仕者不自重官与吏为市吏与民为仇天降其灾屡剥其庐圣人观剥之象曰山附于地剥上以厚下安宅此万世为政之大教也嗣是居者警前日焚毁之惨思今日兴复之难原先王恤商贾之心利民生日用之需诚能厚其下必能安其宅云
　　保宁军节推防建造记
　　惟我国家肇造无一事不为万世长久之基干徳间始诏官廨増葺剏造对书新旧官歴其不葺者殿一选至景徳三年定为印纸之目廨宇间数既书其亏损至添葢则又问配民不配民皆所以防制官吏鞭辟其茍且至详宻也诚如是则官舍常新矣自印纸之式改后人不复见旧制矣官吏之茍日滋官舍之圮日甚咸淳辛未永嘉曹公以宗卿出守东阳郡政成民裕堂宇楼观次第脩整雄壮藻丽镇压溪山气象伟然心孚义感而幙府亦従而效焉节推赵君某一日访予于陋巷曰敝廨幸已落成愿有以纪其役予以年衰学槁辞而请不置考诸郡乗节度推官防在州西二十八步它无碑碣而创始之嵗月已荒两监郡之尊前后临之城隍妥灵于其旁涖职者惴惴不敢肆往往视为传舍茍焉支住而已前推官臧君某愳其防宇之将压也尝新之矣迫于替去而不遑它顾赵君来未久堂室之轮奂灿然两序之榱桷翼如也非有严令迫于前而不可不为非有醲赏诱于后有为而为正以作于上者従容而有余应于下者亦随力而兴起不过以吾职之所当得者为吾之职所当为尔区画之暇藏焉息焉堂之中器用雅洁堂之后水石幽邃东序则经史横陈琴声清越足以澡瀹其精神足以涵养其志虑事至理形其应不倦葢有以澄治其原也贤太守遂大书不倦扁其堂猗与盛哉意甚渥也窃谓不倦与无倦相似而防不同不倦者与之之词也无倦者勉之之词也人方困于色荒于酒役役于货利营营乎进取此心之徳已亏岂能不倦哉昔子路勇于有为者也而夫子虑其不能持久犹以无倦勉之况后世气昏质懦者乎或始鋭而终怠或骤作而随止曰姑缓曰少待者皆倦也凡勤其所不可勤必倦其所不可倦二势之所必至非毅然有守确乎有常者不能不愧于斯扁与之者乃所以勉之也或谓昔韩忠献尝为推官有称其理不倦为宰相器岂非贤太守以是期之欤君曰何可拟也忠献以少年登髙科授监丞常丞通判淄州直集贤院然后徙为开封府推官拟非其伦则吾岂敢味此二字即张子警惰之意某虽不敏请事斯语不敢忘予曰君之言善矣须知不倦者终日干干之路头也非进徳居业不能至此彻上彻下语更无余法异日交承不必对书印歴请观斯扁则告新之能事忠矣君黄岩人逺庵之従孙也
　　复斋记
　　诗不云乎上天同云雨雪雰雰而终之以生我百谷余尝疑焉方其朔风怒号寒威儦儦草拂之而色槁木撄之而叶凋水落石出山川寂寥于是天地闭塞而成冬矣所谓谷者投廪庾混埃尘瘁然未有生意也是时太史谨玉琯轻葭飞灰阳气潜动此之谓生生不息之机物无终困之理圣人之彖复于以见天地之心焉葢万物必有大剥落然后有大发生人亦必有大摧折然后有大成就予友汪伯夀嗣诗书防故业有屋一区萧然于茂林脩竹间杂卉芳妍家具雅洁有晋宋间风致人所歆羡一旦流落飘荡不与余相闻者十有余年一旦过予面有徳色曰我遇异人授以医学已疗数十人矣贫者施之药富者与之方日迈月往证熟理明我将谋数椽之居名之以复斋闭门静坐益探索其所未至子盍为我记焉予曰嘻医道之难言也久矣此圣智之所尽心而后世庸妄者假为媒利之阶由是以技名也士君子往往耻言之殊不知古人有不作宰相必为名医之语谓其俱有活人之功也至于燮理隂阳审调虚实使天下享安静和平之福则相犹医也如是则医之道亦大矣而岂易言欤今伯夀奋于久困之中得仓扁不传之妙融幽释眇剖机剔鐍采撷隠排迮老苍万寻而一绶逸鹙而髙翔而又广求天下名方精论百余家编帙华整不容他人手触洗削纎浮织捕防奥反冲敛约守之于内变通达化应之于外竒意芽甲新语茂长欲自成家要使废者复兴仆者复起病有尽而药无穷固已体天地生物之仁得复道反善之义以此名斋不亦宜乎予力贫陋巷故交影絶独伯夀时过我要盟于文字之间意则厚甚余不敢辞然伯夀燕坐于复斋之下仰观精画而思其义当存警戒之心茍或縦酒色以复其狂言浮意夸以复其诞胶扑凝固以复其癖此易所谓迷复也虽欲自附于庸医不可得矣予闻有万巻堂独善阁者君家之故物也君能开其道正其学尝其勤范其亷不失先世之初意又能疏迪义理讲求渊源以复渐丽泽之余教蔼然于士君子之间是亦复之义也而况于毉乎
　　长啸山游记
　　辛卯之秋八月末晦有六日长啸子与客游于北山未至赤松三里而近有徐先之之别业焉一山倔起于平壌之中顾而异之启柴扉穿小径步至其颠势如卧牛南望积稻山如覆釜当前皆赤松之应山也迤而迈步松隂之下徘徊两山间水声潺湲竹树繁翳便与尘世隔絶入寳积观遂吟招隠之词曰金风瑟瑟兮敛素秋黄云逝兮委空畴嵗冉冉兮于迈形役役兮奚求彼美人兮襆被命驾指北山兮爽气朝浮挥嚣氛兮逺却防枝笻兮娯忧穿松闗兮深以悄潜元宫兮清以幽仙道恍惚兮亘千古以难悟遗像寂寞兮想二子之精脩噏清岑兮饮玉之液餐芝英兮嗽华池之流叱羣羊兮共化驾双鹤兮同游朝昆仑兮暮圃挹羡门兮访丹丘横八风兮上下归两涧兮绸缪嗟彭殇兮均一梦之不返何虞象兮同一气而不侔嗟子房之末智兮舍圯上之老黄石有约兮犹封留念予生之多艰兮命与事仇髪已种种兮盍早为谋何时结茅兮凭井灶之余休咽日月兮跨苍虬飞紫府兮栖琼楼二三子兮其従予不见住持蒋道士凿崖架室石磴﨑岖名之曰清凉境界鹤计简淡松度凝逺真脩行人也次歴诸道房有楼峻峙于西岫丹楹画楶奕栌相因重闺旋閤云缦霞敞幽闼深窈便户潜通器具精洁牕几洒然道士曰马庵主烹茶焚香意甚勤愉复寻周管辖丁洞元童掌籍精舍轩池俨是人琴俱非屈指旧逰二十年矣一叹而退登方丈转至钟楼之侧有室曰隠斋阶下一石玲珑秀腻下鋭上展斋后累石为山峰峦参差花木间发思致殊不恶楼三区在卧房之右一曰邀月正与钟楼对曲转两间牕前脩竹万竿邃宻环绕竹外即溪流也翠色满楼泉声满耳坐久不能舍次至梦仙堂题嵗月经濯缨少憩于枕流亭上奕棋一二局草酌少许徧读前贤石刻景慕髙风相与叹咏因得四十字曰二皇不可见小酌酬清欢晚迳山林黒秋香院宇寛清泉喷白石翠竹防朱栏满壁先贤句摩挲子细看再茶于过清入小桃源临飞流澡涤满面康衢之埃然后出观门转桥东谒二仙祠酌祠后井水清泚甘冽香味隽永久而不散登祠右经台见山川融结之妙防杖回步而蒋道士邀诸涂呼酒于隠斋楼下遂留宿于邀月又得四十字曰黄冠输胜景邀我上危梯地僻人声悄楼髙山影低牕前列脩竹槛外即清溪泉石偷风雨诗防一夜迷时夜过半纸牕防明疑晓光之何亟也推牕一望月色皎然竹影落涧瑶光玉绳凿落陆离于幽苴漏之间起坐久之餐灵山之爽秀吸颢气之清英如已飞化于蓬岛之上又得一絶云风露髙寒夜向阑月光穿缕万琅玕寂然不是人间世多谢仙家露一斑黎明假山舆上丹山酌丹井井浅而浑逺不如祠后之泉也陟云巢礼老君石像扪丹灶故址道士云昔年大雪他处防半丈独此数尺之地无之岛屿萦回连冈跨谷古松合抱林木茂宻郁乎苍苍由是披防茸迹山脉自丹井右分为两支蜿蜒翔舞三川萦络合锁于赤松之原所谓卧羊山即二仙祠照山之阳也縻迤而上所谓炼丹山即寳积观之主山也观后所倚者曰屏风山观前所拱者曰金华山此则赤松之大畧可想矣自炼丹山转而之右崈崈矗矗气象雄伟名曰郭公尖或曰郭公占昔景纯占于其上起伏奔驰至大溪而止是为马铺岭实王氏之祖茔也自郭公尖转西而北叠巘峨阜郁茀绵邈沿崖成溪寂寞长迈俯瞰潜岳一迳迢迢随两山之峡而入山桥未至山桥半里许有曰姜村篱落扶疎甍栋鳞萃蟠山带壑平地旷衍田园鸡犬晏如也爰居爰处以安以固使隠者得之足以毕余生而遂至乐也山桥虽居岭椒然危青峭碧戛霄摩汉逺眺城郭隠隠在晴光晻暧中杖屦穿确硗而上力惫息喘至一聚落縦横十余家皆汪其姓生涯随足无甚贫者一老馈浆而辞余问其屋后最髙之山曰碁盘山而不识其命名之意山顶有徐公湖水旱之祷无逺无近神岫相盻崭岩钩锁岂无意而然耶杂坐盘矶上有蒸云一穂漨浡于隆阜之表指谓同行曰此雨云也皆莫之信偶得一絶云每日城中喜看山却来絶顶望尘寰白云何处为霖雨尚在山尖蓊郁间由是逾冈下垤至于鹿田本一寺也今为东西有故相叶公养空潘公之题字皆镌之石寺后有防崖大石离立于竹树间养空榜曰第一轩观其乱山如城合围于外鱼鼓对鸣相呼于内衍平臯以如席分园庐之向背膏壌布濩广袤数里而鹿之不畊也亦已久矣冠以朝真之险賔以马面之雄碁盘蝉聨白望虎踞长蛇屈曲而下游羣蛙乱跃而惊顾杨家山崔嵬其左后阿山蟠据而右双龙绕其胸尖峰缀其肘名曰第一真不虚也少休于东寺午炊未熟雷声须臾云气昏昧狂风振荡骤雨飘忽晦隠灭渊妙屏迹遂赋四十字而出诗曰自陟山桥路青峦步步竒探幽忘倦懒脱险得平夷香火分双寺风流访防碑我来风雨甚妙处未容窥顷之雨定冒湿而至金华观观方重建法堂虹梁雪壁藻焕明敞道士徐清臣进酒而先已醉甚遂宿于爽轩窻前一峰卓立烟云出没顷刻百变是夜薄冷松声摇壑飞瀑潄风睡思清甚蚤作促炊入双龙洞洞前有椒庭壁间句云一水穿开岩底石片槎引入洞中天诚絶唱也若夫峭壁拥地穹谷隠天清流亹亹防耽耽束緼分光叶艇航碧外洞可容千夫内洞深窈无极神镵鬼削赋诸形似或如龙鳞爪辚囷或如象鼻脚赑屃狞如狮甲如龟寳葢悬空霞带拖綉有浴室有架衣沟塍刻镂原隰畇畇此仙田也握拳撞击咚咚铮铮者此钟鼓也最竒者曰水滴尤妙者曰雪山瑶琳玫瑰璀璨玢豳银屋闪闪皓质清润非世间物也低而深者灵湫洋洋沸腾淼漫有神龙焉不可至矣路转山腰屐齿印藓探氷壶洞洞前一亭亦新创也下危梯观瀑布续登朝真自鹿田西麓而上一迳如线草莽斜封一峻一险前呼后扶白云深处碧窦大张石室直连三大间最后石梁雄架防数百尺限以横石圆渊谽谺瑟瑟有声葢莫知其防深也有天牕有月岩素光淡薄破暗镂冥外有小穴俯首盲进十余步内复虚旷斜坡慢道上有双室对敞支洞之侧崖缝如擘狭仅容身上不见际曲进数尺一清浅漏泉防滴四时泠泠不液不涸其外怪石数颗对列洞前趺坐其上万象森陈千古不老挹天宇之轇轕揽烟尘之吐吞溪濑阡陌互相经纬树色防缀锦出绣没真竒伟絶特之观也穷幽极眇杳然莫测灵以竒而生境以静而融世虑消忘仙志遐举窃谓地势髙絶人迹疎逺非有神以司之则虎豹狐狸之所宅也胜域殊景未易久留归授山灵猛舍而返次经石井潭飞瀑潄雪壮响轰雷小亭翼然当前野桥斜跨其上逺望洞山已入霄汉佳思飘飘所不足者脩竹耳过秦国长主之茔楼堕五鳯孤塜巍然枯棘翦翦荒茅芊芊羊虎残缺甲士不全四顾苍莽无片瓦寸甃之存焉叹朱门之不恃要后世之多贤斜访法清寺僧有分谦者精庐倚翠曲池涵泚小桥低飞入养空所书浸碧轩轩后一亭雅洁花石济楚凿石聚泉标为玉乳便房曲阁折构华巧谦长髧而慧装背古帖黙然前辈尺牍颇识吾人气味欣然不惮于相陪引至穆賔阁见养空昆中四诗板精画飞动词理超逸相与敬叹而出访智者寺坐雷音亭上寻双涧之源其一始于废事寺之右曰慈源山川相缪地灵阐露回入智者再饭于双清堂栏外方塘龟鱼藻荇游泳萦纡古木灌丛野草馨烈壁列侍郎陈公相国叶公尚书陈公参政钱公四君子赓唱之什知寺邀茶为礼颇敬叩龟巢歴觉报乃鲁国文定之茔也方丈久虚一卒住守坟望尖峰四围寛敞门前松径里余丰碑道旁规橅宏壮路由葛村而归于时丹枫缬林香桂染袖金粟垂颖翠荚采豆芙蓉靓冶篱菊敷茂紫兰兮抗茎濯蕋于深幽香稻兮舂玉簸珠于践蹂悬颗苞于枣栗粲青黄于橘柚日暄而不熇雨寒而不骤正一年之佳景也爰乃驰胜轨脱凡尘志同类偶心闲景妍不为酒困不为事牵烟霞甄冶神观澄鲜首尾越四日各有得而还粗述梗槩竒妙莫宣足迹之未歴者复与同行寻盟焉同行者谁杨元定徐彦成汪必先长啸则金华王某字防之也
　　慕庵记
　　金华令尹愚翁先生苏公秋水之操而春风其徳不以仆为邑子而鄙之辱交甚厚一日浩歌归去来之词百里士民不能回也乡之寓公与当路使者俱不得而留也自公之去金华无令尹者今四年矣戊辰冬辱公之书曰某少孤先君久在殡始克襄大事越二十年地以泉脉沈浸遂改卜于帆游乡唐奥茶屿与先妣合塟幽即安迁徙至再是皆不肖孤执事不敬致此后悔今又三十年虽谨叨末第而禄养不及哀哀之痛抱恨终天自度狷介之性必至忤物召祸以羞其亲由是奉身蚤归得以时拜墓下每诵康节先生之诗曰三尺荒坟百尺山生身慈爱在其间此情至死不能尽日莫徘徊又且还未尝不为之心目凄防近葺数椽为栖止之地榜曰慕庵子盍为我记诸仆虽不敏不敢辞窃谓圣人删诗而蓼莪之篇特着于小雅葢其推父母劬劳之恩周宻详尽所以感动人心有恻其隠而不能自已孟子所谓大孝终身慕父母者正以欲报之徳昊天罔极也今公有味乎康节之吟徘徊不忍去故作精舍以奉烝尝以报顾复可谓不忘其所由生矣虽然谁云寸草心报得三春晖此晋之受业者所以废蓼莪之讲也今公以慕题其扁固无待乎观省之助抑亦以示子孙云尔自吾父母之当慕也推而至于曽髙极而至于授姓命氏之初同此一慕也下而至于云仍以及乎千万世之逺亦岂外此慕哉非曰徒慕其慈爱而已必思所以脩身厉行保一气之流行而无间防可也一举足而不敢忘父母一出言而不敢忘父母不敢以先父母之遗体行殆惧亏其体惧辱其亲也保一气流行而无间防者亦惟存此心之仁而无间防耳此心之仁即父母生育之仁也父母生育之仁即天地生物之心也其所慕者不亦逺乎敢以是语复于公请以是语诏其子孙若夫剏造之嵗月工程则有不必书者矣
　　陈氏世系记
　　陈氏之先居闽之侯官本朝古灵先生之裔有讳螽者自闽徙于台自台而徙居义乌螽字宜诜仕至秘书生常常生秉彛秉生潮潮生光明昭昭衢州路教光生岘崇峻岘生九龄九万崇生九畴九鼎峻生九有九思明生嵩岑嵩生九泽九陆昭生田岱坦岳迁稠岩岱四门助教生九成九章九用九龄生铨钧钰九万生钢镮九畴生镛九鼎生鉴钜九有生銏锐九思生铎镐铎湖州通判镐太学直讲九泽生銮九成生铉九用生锡钧生泾渭纲生洙泗镛生渊鉴生灏济溥钜生溶洋銏生洪锐生泞铎生澄瀚澄为郡马镐生溍洵湛淘銮生涪铉生澜潜锡生温濓渊生模桓溥生杰森溶生楷栻洋生槚桧洪生林义乌教谕澄生世绩世忠世绩郡马瀚生栦溍生桥洵生【阙】湛生相淘生枢机□涪生棋澜生槃格楂温生柟濓生楧杙杙受业北山何先生之门由秘书以来何嗣之绵绵也岂非积善而致然欤












　　鲁斋集巻五
　　钦定四库全书
　　鲁斋集巻六　　　　　　　宋　王栢　撰説
　　洪范九畴説
　　或问九畴之所以则洛书者其目可得而易乎曰不可也可易则非圣人之书也失阳变隂合而先生五行故五当一数而不可易人禀五行而见于五事故五事次二而不可易八政者为治之大纲也故八政次三而不可易五纪者天时之大节也有八政而后天时可推此五纪不可先于八政皇极者四方八面之所取则故居中而不可偏三徳者五事之直对也三徳蕴于内五事着于外品节刚柔所以定五事之合中也稽疑者八政之横对也有政有疑不能自决必卜之而后吉凶见庶徴者五纪之直对也庶徴之休咎五纪之所以逆顺也福极者五行之直对也人禀五行之气有善恶焉有厚薄焉此福极之所由分也三徳者又庶徴之横对也休咎之形刚柔过不及之偏也五纪者又五事之横对也五事中节而后天地位四时行焉三缩三衡九畴之数昭昭然一定而不可易如此以十数推之而可以如是乎
　　皇极説
　　五居中者统体一太极也八位皆有五数者物物各具一太极也五行五事五纪之五此显然可见者也八政之有五何也食货祀賔师五政而已三司者所以统五政故曰八耳三徳之有五何也一正直二刚克二柔克也七之五用卜是也八之五时九之五福是八位之中五无不在五行虽五大分则二实隂阳之所互生也天生水本乎阳位于北隂也地生火本乎隂位于南阳也木为水之穉阳而实生火金为火之穉隂而实生水土则贯四行而无不资焉五事虽五总之以貌惟一二始生之数隂阳互宅葢阳中有隂隂中有阳三数虽曰八政而实统乎三食货司空之职也祀賔司徒之职也师则司冦之事也八出乎三此八政之所以次三也五纪虽五而嵗月日星辰实总乎厯数星辰虽可析为二合而言之星之辰也实为一纪此五纪之所以次四也卜筮虽二而体则七庶徴虽五体则八曰雨曰旸曰燠曰寒曰风曰时曰休曰咎也一二始生之数隂阳互宅九六老数则互变六老隂也退而变阳故有三徳九老阳也退而变隂故有六极此则隠而难知者也大抵九畴以竒数为主故十不见以对待而全洛书终不出河图范围之外者也竒主中而位四正偶退而居四隅一二三四河图之生数也此皇极之所以立葢有此四者方可以建极也六七八九河图之成数也此皇极之所由行葢此四者皆自皇极中生也惟皇之极有建不建焉故四成数各有两端三徳之有刚柔卜筮之有従逆八之有休咎九之有福极是也人君治天下之道固已备于此矣武王之访箕子之陈直与危防精一之传相为终始于一书之中其条理缜宻不可易也此所以谓之大法与故朱子曰此是人君为治之心法皇极之奥义朱子言之详矣其余所未言者敢与同志共讲之
　　获麟説
　　事有出于人之所共喜莫之致而至者谓之祥亦有出于人之所不识卒然而遇者谓之异是以麒麟鳯凰自昔亦以为祥且异也何哉葢其为物也世不常有诵其名咏其徳夸其瑞而不识其形见于诗书传记寥寂希阔于三千六百年之间谓之异亦宜哉然其性之灵也未尝轻出必有至治文明之世览徳辉而后来又安得不谓之祥乎惟圣人之门其理素明其论素讲而不以为疑也故有子曰麒麟之于走兽鳯凰之于飞鸟类也圣人之于人亦类也但出乎其类拔乎其萃而已予尝深味其言而窃叹夫天地清明纯一之气不常防而不易遇也方其幸而交防则钟于人也为圣为贤钟之于走兽也为麒为麟钟之于飞鸟也为鳯为凰至于景星甘露之见于天醴泉寳玉之见于地嘉禾紫芝之见于草木龙马之图神龟之书其名状虽或不同理则一而已矣然则麒麟鳯凰非为圣人而生也特与圣人同值夫清明纯一之防同生乎圣人之世也故圣人之时必有麒麟必有鳯凰隠显之间特因人之见不见耳愚尝谓鳯凰者有感于阳之灵者也麒麟者有感于隂之灵者也阳者天之道君之象也隂者地之道臣之象也当其天地交泰君臣同徳麒麟鳯凰所以毕至有圣君而或无圣臣此鳯凰之所以独至也有圣臣而或无圣君此麒麟之所以独至也夫子叹鳯鸟之不至感圣王之不作天下不得被中和之化夫子感西狩之获麟固叹夫麟出非其时与我相似然既出而见伤又岂不知其非已之嘉瑞也乎夫子之感麟感麟之出也亦感麟之见伤也逍遥曳杖之歌不待梦两楹之奠而后决其非久于斯世也矣夫子忧患后世之心未尝少衰于是始脩二百四十二年之事立百王之大法为后世之轨度岂得已哉説公羊者乃谓文成而致麟胡文定公祖之以为与萧韶作而鳯凰来仪者同一理为先天而天弗违志壹而动气之验言亦渊奥矣然文成而麟至固足以大春秋之作麟至而见伤又何春秋之不祥也乎以夫子忧患天下后世之心垂为万世之法程夫岂小事文成而反致不祥之应岂理也哉但先儒之论既曰麟自圣人而出乃又曰麟出非其时虚其应此为悖理善乎子程子之言见于刘质夫入闗録者足以破千古之惑文定祖述程子而于此独异焉新竒之病贤者亦有所不免可不慎哉
　　蜀先主托孤説
　　每读刘先主访孔明之言曰汉室倾颓奸臣窃命孤不度徳量力欲伸大义于天下词义正大凛乎有三代之风此孔明所以幡然而起为之鞠躬尽力死而后已者也当其梁益粗定鼎立势成至于即位汉中经营克复防五十年春秋于是亦老矣使徳诚有兴复汉室之心必能择宗室之贤以托国俾之继志述事以成吾平生之志愿岂不始终光明哉惜乎计不出此临终数语君子以为汉祖唐宗皆有媿色是固然矣识者精考宻察以为徳平生心事于是俱败言若甚公而心甚私庸闇之禅不足以了乃翁家事岂不甚明徳既不能择贤宗以授国则当公天下以为心盍于精爽未惫之时播告天下以行尧舜之事以孔明而代徳授受自可无愧岂不卓超千古今乃不胜老牛防犊之爱谩为不得已之词岂情也哉是知平时鱼水之欢皆虚文也
　　明帝告马后説
　　明帝之告马后可谓理到之言若可以感动其良心者然使忌嫉者闻之未必不愈増其怨怒尚何望其果能听従也耶史曰后于是尽心拊育又有若果因此言而后生绥爱之心者皆史臣之病词非知马后者也后常以储嗣未广忧形于色荐进左右每加隆遇则其无妬忌之行有均一之徳固已久矣所以闻明帝之言欣然领防葢其素心也而况两汉之君未有如明帝颇修宫教登建后嫔必先令徳内无出阃之言权无私谒之授所以正嫡庶之分全母子之恩者固出于平日之诚意非一时之言可以侥幸而转移也是知齐家之道先在择贤配此闗雎所以为诗之首也
　　矫斋説
　　夫人之气质不齐自隂阳五行纷纶杂揉有清浊焉有美恶焉有厚薄焉而清明纯一之防千百载不一遇也虽圣人亦不能一人之所秉而能和人之所偏是故舜命夔典乐教胄子曰直而温寛而栗刚而无虐简而无傲所以扶其不足而抑其有余也教化不作于上而吾夫子讲道洙泗私淑诸徒羣弟子虽愚鲁喭辟之不齐吾夫子不过进其退而退其兼人者而已世衰教弛人自为学茍欲矫揉其所偏其将何以为准的哉亦曰求之于学问之中乎诚能求之于学问必知无过不及之谓中黙计吾之气质于何为过于何为不及不及者企而及之过者抑而反之必至于中而后已矫揉云者即变化细宻之工变化云者亦矫揉成就之验矫之为言治其偏而归于正之谓也茍能矫枉而过于正则反为矫之累矣或失之激或失之亢则皆非所以当学也然中非易至也亦难识也学问之功非一日所能成就也君子之学不为则已为必要其成非百倍其功不可也中庸曰有弗学学之弗能弗措也止虽柔必强朱子曰明者择善之功强者固执之効吁是非矫揉变化之准的欤
　　三侄字义説
　　寳祐癸丑之季冬十有一日乙卯奉伯氏命挈诸侄来归敎养越五日进而告之曰天之生是人也莫不付之以仁义礼智之性不以圣贤而加多亦不以愚不肖而故少也然托于人者为气禀所拘故有晦有明为物欲所蔽故或絶或续人之可以全其付托之初而不为气质物欲所胜者其学问之功欤是以大学敎人明明徳必曰如切如磋如琢如磨所以指其得之之由也曰瑟兮僴兮赫兮喧兮者言学问之成徳容之盛而叹美之也其余义理详宻予将次第为汝等言之思昔汝诸父之孤大畧亦汝等之年其间聚散盛衰祸患事变不堪回首今何忍言之哉自是以来予日夜望汝等有所成立以承门户之付托长侄当以学问率之盖有所执持则自有毅然不可犯之威故朱子亦以毅释僴字长侄先已名僴今字之以子毅次名曰付字之以子全幼曰伲字之以子可三子思其命名之义而勉之敬之以副予望云
　　王岊字説
　　壬申之秋八月壬辰太常寺簿王君爰稽古典肃賔友僎介冠其子岊于庭而命某字之窃尝闻岊之为字即节也周之官有掌节者以五节授使者辅王命执以行为信守邦国者用玉节山国用虎节即汉之铜虎符也君之世祖侯东阳有玉节久矣君行将授虎节也岊之冠适开其端可无言以勉之夫信者理也节者器也有此器必有此理保此信所以全此节必敬以体之顺以达之而后可程子谓敬为体信达顺之道敢以体信侑尔名子其懋敬之哉
　　侄孙进父字説
　　天秩之礼有五曰吉凶军賔嘉礼之首曰冠是之谓重礼夫礼之所以重者将责以成人之行为人子责之以尽其孝为人弟责之以尽其悌为人臣责之以尽其忠为人下责之以尽其顺岂徒曰元其冠而已哉今月吉辰良族孙以礼冠其子名之曰壵其师字之以进父乃请问进之义于予予耄矣乌足以推明之抑尝闻壵者土之髙也土之髙固非一日之积矣夫子曰譬如为山未成一篑止吾止也譬如平地虽覆一篑进吾往也为学葢如是然诗曰髙山仰止景行行止土必进而积之以为髙山必行而升之以为至此进之义也若登髙必自下若陟遐必自迩此进之方也子之所知者如是而已子其勉之
　　时哲夫字説
　　甥孙时垲将冠其宗长为之谒字予尝闻齐景公谓晏子曰子之宅湫隘嚣尘请更诸爽垲者释者曰爽明也垲燥也后之人又従而释垲之谊曰髙爽也惟髙则燥且明矣故近世名卿亦以爽侑垲夫人之得于天者虚灵知觉妙众理而应万事未尝不明也拘于气质诱于物欲则吾之本明者始昏矣扬子云曰天降生民倥侗颛防恣于情性聪明不开可谓诬矣圣人之教亦因人之固有俾复其本明而已人生八嵗皆入小学教之以洒埽应对进退之节礼乐射御书数之文及其十有五年乃入大学教之以明明徳新民而止于至善教之以致知格物诚意正心脩身齐家治国平天下之道吁学之体用备矣此学古之大本也今垲既冠固将责以成人非百倍其力于三纲八目之中则何以明善而复其初哉况敢望其治国平天下书曰爽邦由哲哲智也此吾之固有也请字以哲夫子其勉之
　　叶涵字説
　　咸淳庚午二月吉日通斋叶先生命其友人王某冠其子涵既筮矣宿矣期矣而某以防恙不果就列敢推涵之义以字之曰涵者清明之蕴也夫天地以生物为心人得天地之心以为心虚灵知觉所以妙众理而应万事此所谓清明之蕴所以能涵者得此气之灵也其所涵者即此性之善也仁义礼智乃为之纲百行万善皆従此出必使之寂然凝然湛然粲然于方寸之中感而遂应则不失其所涵之善不然则声色或得以诱之利欲或得以挠之贫贱富贵或得以移之百念动摇则吾之所涵者昏矣今子既冠成人之责自此始必开之以学问之道澄之以静定之功俾所蕴者常清明而不昧醻酢万变泛应曲当始可以为成人周子曰山下出泉静而清也汩则乱朱子曰山静泉清所以全其未发之善故其行可果请字之以无垢过庭次幸以此説求正焉
　　呉弱翁字説
　　括苍友人呉弱翁冠来防北山何先生之塟访予于陋巷求其字之説予读曲礼二十曰弱陆农师絶句朱子然之冠自为一句弱言其时冠言其事文虽相连而义不相足也今弱既壮而又有室矣朋友犹以弱翁称之以是自怠非相勉之意也夫冠者将责以成人之道故其目有二十曰筮日云云始加曰顺尔成徳三加曰以成厥徳未尝不以成祝之请字之曰成
　　箴
　　本斋箴饯府博修史荣满造朝
　　天道发育本于一诚其心生生其徳孔仁人得此仁具此全美本然之性曰善而已圣人之本斯诚独全真实无妄其动也天人秉五常万善浑浑其惟诚者五常之本吾郡博士斋以本名鹤山笔舌久焉服膺如木之根培养封埴蔚乎苍苍干云蔽日国本在家家本在身一身之本方寸虚明明徳新民先觉后觉推以教人勉之实学深衣讲席音吐琅琅乃制闗钥乃辟津梁斋必有规两碑对立题必有义浮华者黜皷之弗跃挥之弗前士心已蛊四顾茫然利欲虽深天理不冺岂无觉者曽未旋轸作之不已久久必成三载一瞬简书有程得师百年泮水能防争长虚文谁云义理立国之本恃此人才学不务实吁其殆哉世道日消永矢一黙有感斯言难免世嫉我居陋巷闭门读书髙轩数过不鄙其愚冷舍竹林载言载笑虽未深购肝胆相照秋风既老行色骎骎别袂一判翔泳势分我思古人行必有赠赠君以言情文弗称知君之宇知学之源何以体之亦惟诚焉君之言行何有不实诚贯始终不诚无物须臾有间私欲乗之其为用者大本已亏薄物细故愿君毋忽相期实深共保无斁
　　古镜箴
　　子意何厚恵我古镜有鼎斯模有容斯正思人之生心徳本明如彼镜然万理具呈物欲交侵甘受尘秽弗磨弗治自暴自弃醻子古书为磨镜方用力之久炯然其光圣贤虽逺如目斯覩以心照心无间今古惟子勉之致知是先人欲消矣天理湛然惟子勉之力行勿止天理湛然人欲消矣
　　外孙字箴
　　文王之易惟震在东一阳既动势可亨通为徳之仁为男之长奋于二隂有雷之象洊雷既厉孰不震惊守之以正法度是循夫子传彖乃曰有则恐惧脩省保其安吉惟汝外孙汝父汝名蚤失所怙防然一身伶俜重闱何以色养文献三世莫不汝望百蠧汝伺百邪汝窥一失其则呜乎殆而汝毋妄动动必由礼汝毋妄言言必知耻手足耳目皆有常规毫厘之缪百行之亏震无咎者实存乎悔震所以亨惟则防悖在昔汝冠栾栾棘心三加之祝既不得闻仲春令日吉服在御字汝保则敬戒毋斁
　　考徳问业箴【并序】
　　昔圣人自谓五十有五而志于学且约其进徳之序为学者立自考之法后世所学无所志所志非所学故终身犹未至于圣人之立也予生三十六年始知为学之方今又三十年矣可以考徳问业矣其所至仅如斯而已矣惕然内愳而为之箴曰
　　夷攷尔生不志于学三十六年如梦斯觉当其觉时有惰有勤或甘尔诱或胶尔程有赫圣经犹昧厥防有卓至善莫得所止振尔坠绪以防其归竭尔余力以研其防孰云日莫而以道逺求仁得仁在乎自勉
　　敬修斋箴【为天台周平之作】
　　天命尔性其纲有五义礼智信仁为之主气质内锢物欲外攻其所存者鄙哉空空修已之学心必先正其正惟何曰毋不敬衣冠必肃无惰尔容视聴必谨无汨尔衷一语不妄诚斯可入一动不审行斯有失曰存曰养造次无违曰省曰察无间其防在昔仲由尝问君子孔圣告之已精厥防脩已以敬确乎一辞如斯已乎反致其疑再疑再告曰安百姓究其大用尧舜犹病惟圣有教本末具陈惟敬之功其心孔仁仁有専言统乎四徳以是而脩实为学则有揭斯扁相尔斋居我箴匪耄丕哉圣谟
　　中处箴【为汪元思作】
　　维天巍巍维地回回人于其中参为三才虽曰三才同一太极浑合无间是谓理一干父坤母维人子如各循其性是谓分殊生生不息均此一理动静屈伸犹鱼在水头圆足方外体其形满腔恻隠内得其仁君子存存俯仰无媿惟践尔形斯奠厥位须臾不谨私欲乗之其与禽兽相去防希卓尔元思聿来胥宇揭以观省有曰中处我其箴之俾格此名上帝临汝毋贰尔心
　　宜斋箴【为胡子升作】
　　天道发育有万斯类得气正通惟人为贵立人之道曰仁曰义乾坤父母四海兄弟兄弟一门父母乾坤分殊为义理一为仁良知良能莫不敬兄兄兄弟弟是乃爱亲同此遗体如足如手违曰悖徳孝亦何有夙夜匪懈是保是守惟子升父翼翼怡怡宜兄宜弟伯仲埙箎以宜名斋以善相规以养夀母以贻孙枝尚期力学穷理致知知宜之义得义之宜齐于一家推而一国必有事焉神明厥徳
　　汲斋箴【并序】
　　昔尝为叶圣予赋汲斋诗有云当知汲井如克已汲去汚浊清自回之句今又索箴再辞弗获愧学诚之不进无以异于前日之见也复理旧语为之言曰
　　天赋人受有物有则湛然良心万化攸出欲动情胜既堙既塞趋彼末流浸以没溺乃激其湍乃穷其力以浊天下以秽邦国曷澄其源曷达其窒惟学有要于已先克制外养中非礼者勿本体清明有未尝息我观易象如井济物寒冽渊澄本源之徳有泥其汚人将焉食渫治既清然后可汲惟圣予甫观象体易昭揭斯名用警朝夕澡涤天君勿受形役岂汲于用为我心恻勿幙而收勿防而繘左右逢原要在自得成汲之功博施无极
　　賛
　　河图賛
　　河之图兮开天地五十有五兮隂阳相索惟皇昊羲兮肇端乎神画心妙契兮不知其千万年之隔
　　洛书賛
　　洛有龟兮负文锡神禹兮彛伦夏商之季兮汨堙箕子载陈兮皇极为之一新万世之大范兮存乎其人
　　汉髙祖像賛
　　世道大变异哉汉祖不阶尺寸而有天下三章之约偶中时机董公仁义安识精微
　　唐太宗像賛
　　世道再变太宗有国终始胡风歴年三百万乗不足一将之雄仁义果效何止嵗丰
　　徐伯光道廪賛
　　道满天地万物浩浩道非可廪廪则有道中虚而实日用之寳嘉谷稊稗辨之贵早
　　甲寅画像賛
　　石笋岩岩曷培而崇绣湖洋洋曷浚而通茫茫遗绪耿耿尔衷孰融尔气孰肃尔容棱棱霜月习习春风匪范尔徳用警尔慵
　　乾道御书賛
　　皇矣孝宗圣徳天縦翼翼小心亲承大统监观王国宗庙黍离讐耻未复版图未归寤寐英材济大业昧爽丕显孜孜聴纳爰究爰度是经是营鸢飞鱼跃遐不作人有赫其明或黜或陟破削拘挛万里咫尺于弼于辅于蕃于宣百辟是宪人物蔼然中兴之际于斯为盛维我先臣恭承眷命昔在乾道试邑长沙政声上彻召节亟加入觐于庭天顔开豫股肱之郡汝其绥抚于严于信宣化两朞帝曰来汝郎省经帷昼既访问夜出奎画貂珰骏奔衣冠骇唶帝意若曰汝言有章既及治具然犹未详盍罄汝忠裨我政体毋替朕命媚于天子云汉昭回臣拜稽首对扬天休昌言敢后帝心亹亹帝谟洋洋求治之切度越百王威灵在天遗烈在下日月于迈邈然今古君臣之契自昔所难有进有退惟义之安骊珠陆离三十有九既勒坚珉永镇茔阜神光发笥匪金厥籝惟忠惟孝百世其承匪忠曷劝匪孝奚则匪臣之荣惟皇之极
　　截防提起賛
　　上饶克斋陈先生以截防提起四字接引后进亦吃教人之要法也金华王某因为之賛曰
　　美质难值人欲易昏意必固我四者相因纒绕驰骛纲常日沦孰能勇决尽絶其根毋滋而蔓毋容而存惟精惟一万境通明
　　右截防
　　心本虚灵天理昭晰一敬不存明命斯遏日就污下沦陷没灭孰能幡然奋发振挈毋间而防毋作而辍必常惺惺万事中节
　　右提起
　　乾道九賛
　　强圉敦牂乃正元日观族孙珙乾道之章志淳而理该差彊人意犹惧其体之未切也为之推衍先儒之説或可为进学之助知道者不足观也
　　于穆乾道其徳曰元万物之始万化之端气行在东于时为春天命人受于性为仁君子体之众善之归于穆乾道其徳曰亨万物之通达元之生嘉百会南阳极而隂恭敬退譲礼云礼云君子体之抑抑威仪于穆乾道其徳曰利利匪已私生物之遂敛华就实禾黍嶷嶷义以制心大分斯得君子体之万事之宜于穆乾道其徳曰贞物理备具物生之成天纪回复为时之冬为性之智藏始于终君子体之正固弗移于穆乾道徳曰刚健一息不停万古旋转维健维行刚斯可见云行雨施乃化乃变君子体之有强无勌于穆乾道徳曰中正寒暑代谢无有偏胜当消而消当晠而晠正或未中惟中无病君子体之卓然有定于穆乾道徳曰纯粹体用浑然具美全懿邪恶莫干隂柔莫媚时曰至诚真实不伪君子体之精一无二于穆乾道是曰三阳为夫为父为君之常是曰父天是曰子纲下济而泰光明四方君子体之吾道斯昌于穆乾道君子体之终日干干乌可已而勇猛精进穷理致和猎险摧刚万里载驰须臾不力明命斯隳
　　古贤像賛【并序】
　　先祖侍讲平时无玩好守鄱阳日于洪丞相家摹传古贤像六十余轴皆纸本也其原出于秘府有手泽题其上不幸收藏太宻蚁蠧几尽得全者无几而又散留它位某尝传写二十余本初未之竒也旧本既失益可寳爱近嘱潘伯逺篆题其姓名暇时因各賛数语悬之素壁典刑凛然六一居士尝谓七贤图欧阳氏之旧物也且使子孙不忘先世之清风某质凡学陋固不足以发挥往哲抑以寓高山仰止之咏尚庶几来者识先世之清风云
　　郭汾阳【子仪】
　　巍巍令公再造唐室胆量包海赤忠贯日大奸莫间大兵莫危名将接武皆帐下儿
　　陆宣公【贽】
　　年少得君正济大难朝奏夕疏仁义炳焕山东听诏感泣诸叛前魏后陆时不贞观
　　韩昌黎【愈】
　　唐文三变至公而止日光玉洁八代披靡谏佛骨疏上时相书千载是非其严矣乎
　　柳河东【宗元】
　　文盛贞元铿锵皇雅絶壑峻崖古匜玉斚従游一悮再斥不归罗池之上秋鹤与飞
　　赵韩王【普】
　　五闰将晓大明赫然抑抑人杰佐命之元功铭玉铉名注金縢风雪夜计一新乾坤
　　曹周王【彬】
　　帝王之将翼义羽仁泛埽氛祲湛布阳春雷归电熄天宇清明不矜不伐流庆殷殷
　　李文靖【沆】
　　风范端凝鲁论翼治识逺虑深镇浮遏锐时虽升平日陈灾异殁久言存君犹追记
　　王文公【旦】
　　郁郁三槐隂覆万宇直榦承天屹然八柱栖鸾停鹄蓄云泄雨穆如清风作宋申甫
　　冦忠愍【准】
　　有倬莱国恢恢庙谟济川之志到海之符青衫瘴雨竹柏灵敷澶渊一掷千载伟夫
　　张忠定【咏】
　　云出华山雷厉西土以竒制变以神镇抚犹恨承平闲杀尚书劲节独步氷霜凛如
　　王沂公【曽】
　　温温沂公大志厚徳桃李成蹊春风无迹计折奸回理化后戚宗庙之器扬休山立
　　吕文靖【夷简】
　　賔日天圣政闗帘帷起贤弭党虑逺防防月殿济权玉棺破惑舒卷屈伸深哉仁术
　　范文正【仲淹】
　　雪压孤根防虀力学危言正色蹇蹇谔谔灵府兵精氊裘胆落先天下忧后天下乐
　　韩魏公【琦】
　　堂堂魏公受天间气赫奕孤忠镇定大器手扶日月身佩安危大沛霖雨寂然神机
　　富郑公【弼】
　　庆厯人望元丰老成片言折虏访落戒兵恩浸南北夀配冈陵鹤降星殒始终之灵
　　文潞公【彦博】
　　元祐黄耉翼日导干出将入相余五十年虎老风壮松夀节坚厐眉瑞世遐福不骞
　　曹武穆【玮】
　　侍中内举器识迥殊预勉枢辅逆料胡雏风熄狼烟霜凝金钺袭庆将坛矫矫声烈
　　狄武襄【青】
　　太平名将伟哉气节却梁公像留鬓边涅西折元昊南摧智髙童謡方息角犬成妖
　　欧阳文忠【修】
　　学授孟母一代文宗追琢大雅刬涤浇踪谏疏直笔雪壑霜空全节蚤退颍水清风
　　苏文忠【轼】
　　奎宿精神乌台缧絏神龙追电天马汗血世外文章笔头风月航海而南平生竒絶
　　林和靖【逋】
　　野人云卧孤山苍苍梅侑逸兴香满诗嚢湖边竹户猿鹤徜徉寒泉秋菊千载耿光
　　醉吟先生【白居易】
　　江州司马元和诤臣鹤林声价銮殿规箴蛮素去矣诗酒陶情西湖浩渺云水流声
　　宗忠简【泽】
　　双龙遐骧风埃帝邑秉钺斋坛挥涕戮力天声外扬臣奸内抑忠愤莫纾孔明祖逖
　　岳王【飞】
　　赫赫武穆天开骏功声震河洛威憺华戎枭桧忌武乌台勘忠齐名诸将愧死英风
　　张魏公【浚】
　　中原云扰阃外専征东溃淮楚西败富平势裂南北天摧大勲千载公议一防忠诚



　　鲁斋集巻六
　　钦定四库全书
　　鲁斋集卷七　　　　　　　宋　王栢　撰铭
　　医铭
　　立志必仁察脉必明见证毋忽用药毋轻惟仁则明惟审则精全此四徳尤难其人其庶防乎拙窟王君有真实见无茍利心我作是语匪夸尔能守之勿倦毋愧斯铭
　　日新斋铭
　　上帝降衷无有不仁刚柔杂揉智愚是分惟欲易污惟已难克改过迁善惟学之力疏瀹澡雪如垢消亡存养省察无时敢忘与日俱新与天不息月异嵗殊昭然明徳
　　夜存斋铭
　　性无不善同此良心茍得其养气定神清持守一懈倐焉放失休息之余求则复得物欲逐逐旦昼遑遑有浊斯寐无补梏亡学茍日新有不待夜一言蔽之谨厥操舍
　　求志铭
　　志学志道闻诸圣人尚志持志邹孟亦云心之所之求然后得必有事焉讲之贵力同曰此志有浅有深亦有不遂非气不任立在求先志至气次至与不至尔敬尔肆隠居行义达其所求二者能兼伊吕之俦昔吾夫子犹曰未见乃掲乃扁夫岂自僭防章取义敢求两全我心有感托字而传在昔大父丱角赋竹愿保嵗寒黙成瞩目求我先志防五十年夙夜凛凛恐或颠连左诗右书相我陋巷有辟斯室神融境畅卓尔前后竹柏萧森仰止精画有赫其临黙成之书大父之操小子识之胡不慥慥大父之操黙成之书宜尔子孙永表吾庐
　　拱辰爵铭
　　屹屹蔡公手授兹爵曰的其传惟刘寳学乃俾尔偘以祈康勺执虚如盈尔念尔慤乃承乃盘乃铭乃斲允契厥初惟徳其托
　　善则堂铭【为黄岩杨幼学作】
　　民有物则懿徳是彛私欲一蔽万善斯亏猗欤周子有精其思著书觉后百世之师谓本必端谓则必善亲防难易言简而辨维扬行父揭为堂扁涵泳四卦其则不逺我观其要心存乎诚朋友责善无怠斯铭
　　文定公家藏淳化帖铭
　　于皇太宗偃武脩文游心翰墨古迹効珍入神入妙发潜振堙邃阁翼翼墨板鳞鳞气完体裕波防妍精引卷周览人物彬彬攷事鉴书如影随形正邪忠佞实根厥心心正笔正千古良箴自时厥后翻勒纷纷神昏体瘠浸失本真抢攘南渡故物罕闻博古君子抚几驰神维我文定澹然无营有寳斯帖有晔于籝紫宸仗退灵府渊澄槐庭景转寓目典刑题识雅宻印欵鲜荣肃拜启玩手泽炳明所寳非帖清风是承诏尔后裔聿彰厥声
　　黙成赐砚铭
　　维皇大父幼师黙成授此玉质曰端之珍相彼两翁对于帝庭云肤寸泽润斯民清风寂寞畀于支孙于以寳之究此令名
　　新聘端石铭
　　有紫而腴有润而宻就砺砥之新功启山川之老色中星炯然聿彰尔质发挥圣言神明厥徳
　　淳祐歙石铭
　　有縠其理有规其形聘歙江之旧徳缔鲁斋之新盟吟风防月露湛云蒸毋涸毋泐母替斯铭
　　泸石铭
　　闇而彰缜而宻有砥其平表里如一直内方外君子之徳殆若忘年之友朝夕相亲于几席
　　清端石铭
　　不瑕于饰有质粹如含章于内以时发舒不必鲜仁之语不濡干禄之书相在尔室汝为君子之儒
　　馈台铭
　　礼馈膰肉有金有币交际之恭君子所贵生鵞烝豚匪戒匪赆是曰货取君子所病我非用御享是多仪母摽使者审此令词
　　爱日铭
　　天地之化一息不停嵗不我与日月骏奔是以君子自强不息审已干干夕焉斯惕禹惜寸隂周公待旦矧是圣人防敢或倦出作入息众人蚩蚩自暴自弃老人伤悲我年尝少我学不力明徳昧昧噬脐无及嗟尔小子母曰妙龄髫龀防何颀颀而巾尔寒袭裘尔饥重味师友琢磨家庭训诲窻牖明洁砚席是夷于焉不学鸟兽须眉相期尔深尔励尔勉毋视他人我鉴不逺一善一恶梦觉之闗一喜一惧父母之年于斯二者兢兢业业毋怠而忘毋作而辍东方明矣图书满前视此名扁千程一鞭日云莫矣黙计尔工歌此铭诗氷炭尔衷
　　存斋铭为【唐实之作】
　　惟皇上帝降此良心总摄万化其徳孔仁虚灵不昧神妙不测养而勿害则靡有忒为圣为贤立此人极诱交于前倐变而迁凝氷焦火飞天沦渊乃兽乃禽徒习人言验厥操舍实未尝妄欲知所存先求其放膏车秣马不皇厥居驰骛如是欲存可乎利欲轇轕是究是图所乐在此欲存可乎肌肤弗会筋骸弗束言肆则诞行巇则踣自旦及昼梏之反覆虽有夜气亦惟不足我视斯扁万里来归禽兽是丑圣贤是依方其未发当养其防及其将发当察其机賔主有辨表表玉立贞元所钟迈迈时运凛然髙风月落霜飞氷凝雪霁一防清芬足酬天地心事谁知图不尽意
　　充实斋铭【为刘叔崇作】
　　惟人之性原于一善欲动情胜恶然后见人之好之我所固有若存若亡好未必久利害可移外物可改昔也所好今也何在君子为学必有诸已其所谓信实而已矣彼乐正子以好善称従游子敖有不足论二中四下毫厘不差其或未实充无以加既实而充于斯为美虽至圣人上下一理孟子之言具有等级充实一闗最当用力万善必备缺一不可过此以往防非在我惟叔□父有揭斯扁诏我铭之愧此芜浅
　　遗书铭
　　石笋文献嵗月浸荒爰辑堕简于焉永藏有其光乾道奎画有味其言名贤遗帖翼翼卷帙典则尚存愿言寳之百世其承
　　懐古厨铭
　　好古博雅学在其中玩物丧志式病于躬是碑是碣篆籀欵识尔图是书典刑思致我懐古人世逺言堙如或见之实慰我心
　　四友厨铭
　　端歙之珍云烟郁郁尔毛如锥尔楮如玉天相四友得与斯文曰圣曰贤有翼其临舍之则藏用斯不忒一与心防神明厥徳
　　界则铭
　　縦横妙用三百六十如防之方无闰是积一纸一年百千万亿是曰絜矩永为书式
　　手板铭
　　言必忠信行必笃敬在舆倚衡圣人有□
　　颂
　　陈奥颂【为天台施处士作】
　　人之一心满腔曰仁义礼智信虽各有名总而専之以生道存推所由生造化之根心之不仁病于私欲孳孳为利惟日不足天伦斵丧大本残衂民之颠连曽何能淑有伟处士此仁不亏非资于学不失秉彛逆天理事挥而去之推此一念俯业于医五十余年躬脩炮炙劬劬济世不为利屈有感其诚或报之徳急义好施随入随出不问亲疎视吾有无匪恩之市匪名之沽有恻其隠弗遏弗渝何待观过始曰仁乎维天降祥自钟于善子孙众多厥鉴不逺咨尔子孙循循勉勉名世者出必大且显
　　橘荣颂
　　羌尔锡贡姒氏之服兮颂尔素荣鬻熊之国兮与春无竞嘉尔之志兮表里纯白抑予之所嘉兮各一太极颗颗圆兮隂合阳开五行烂兮玉质金相方有道兮寂寂红紫自知其丑兮铜彛涵泳色香异兮国风不采非世人喜兮皜皜独立夫何求兮徳声而且实侯梅之流兮观尔仪刑毋自失兮培之濯之数弓之地兮率性不变真畏友兮逾则为枳秉天之理兮愿我徳业与尔俱长兮柯叶茂茂无雕零之像兮
　　知乐仁夀二颂
　　人心本虚灵才昏便失脚一理茍昭融羣疑自挥却物物有精义事事有归着一智了万变朂哉有余乐众星环北辰防月堕西岫夜气澄中襟梏亡保旦昼存存浄人欲生生体天授一仁无间少朂哉有余夀
　　书
　　上王右司书【伯大】
　　在昔嘉定壬午得侍伯兄瞻拜于秋闱撤棘之后便防开述先契笃隆夙好情义蔼然既而赐之迂顾衡茅至今有光倒指十有六载矣藐无再见之期未尝一日不起髙山仰止之思凡亲旧之经由治所者每问起居多传执事亦时有齿及某兄弟之意又知孤露之踪所以被眷存者始终不替如此兹闻召冠星郎宻毗上宰直前奏事上沃帝心尤増庆赞伏念某生四十有一载矣先君弃诸孤今已二十有七载幼孤失学颠倒沈迷浸浸乎小人之归矣一旦幡然感悟弃其旧习杜门谢客一意读书屏絶科举之业克去禄仕之念日夜探讨洙泗伊洛之渊源与圣贤相与周旋于简册者今防十载然而气质昏惰而未有人十已千之功以至于必明必强之地而又拙于谋生家事日就雕落虽有先人之故庐亦将有飘荡摇兀之势困穷至此足矣而终不自悔者每谓受父母至善之元得天地正通之气所以命我者仁义礼智之性饱满充足其初本无一毫瑕缺也今乃斵丧残壊反汲汲乎外物之是保亦已过矣是以洞洞属属乎撡存持守之方战战兢兢于动静语黙之际不敢遗本而逐末不敢狥利以忘义于世味淡泊无一毫妄想也故平时书牍不题要官姓名不入脩门今日之书虽非有求而来然亦有为而发痛念先君仕涂坎百未一伸尚有蚤识英器一事炯炯犹生某虽居山林友鸥鹭幸故人之得政幸朝廷之得人幸先君知人之効此意勃勃上浮而不可冺则其所以见于书者岂一时之私情哉虽然以十有六载间阔之久五百里水陆之遥一纸之敬道古今而誉盛徳非所以答故人记存之厚也某窃惟吾儒之学有体有用其体则尧舜禹汤文武周孔孟氏之书皆格物致知诚意正心脩身之要其用则齐家治国平天下之道齐家固在我所自尽也治国平天下葢有不得已起而従之者非可自求非可茍得皆天之所命也虽官无崇卑皆可以行所学而见于用然职小者所施有限任防者所及不广列郡之政不越于一州外台之政不逾于一路内而九卿之不相侵六部之不相及必也其职无所不统而所施无有限量者其惟宰相乎习为宰相之事而佐其所不逮者其惟都司乎尝谓君相者出治之原也君徳之进不进经筵之责也相业之成不成都司之责也左右司虽曰宰相之属三槐之下黄閤之中必得徳量器识之才弥纶得失禆賛庶务宰相曰是都司曰非宰相曰可都司曰不可必使庙堂无过举四海无寃民内而君子小人之各得其所外而夷狄奸宄之各安其分是皆都司职事之当然也国家数十载以来士大夫戕贼于利欲之涂良心熏染于贪浊之习滔滔流荡无所底止其间能自拔于頽波之中者葢不可以多数矣有如执事中立不倚气节凛然精神风采赫赫于符竹之间声名闻望衮衮于荐绅之口召还之初天下共徯之曰必横经虎观矣必执法霜台矣执事方徘徊退避两载而后进岂徒然哉必有一定之见矣今日之来岂不熟观天下之大势必以为世道尚可扶持化原尚可辅佐乎然而天下之势日壊国家之势日轻乱根日壮命脉日防如之何其可为也天下所共知者内而民生日艰而楮币无策外而敌国日强而兵力单弱任今日之事者皆知其尤难夫生民之休戚固系于守令之贤否监司者守令之纲也朝廷者又岂非监司之纲乎兵力之弱强固系于将校之能否帅阃者将校之纲朝廷者又岂非帅阃之纲乎合内外治之原既系朝廷总朝廷之政又闗于都司其任岂不为尤难端平更化以来朝廷治効其畧可见虽都司潜毗宻賛于防防隠约之间而不见其迹异时识者考治道之得失曰此时此政为当此时此政为不然宰相犹若人也而政有异焉何哉则必于都司证之矣可不谨哉执事培埴之久敡歴之深学正义明志定气饱当必有以处此矣然吾儒之学虽曰有体有用必体立而后用有以行又必体无不具而后能用无不周也世衰道防学絶教舛士气不振风俗不振正以士大夫体不立而急于用借济时行道之言以葢其富贵利欲之私意近世一二贤者固有以异乎今之人矣进而未能尽副海内之望亦以其体未至于无不具所以用亦有所未周欤此古今之通患也而况都司之任尤非它司比也霖雨之原也舟楫之具也麴蘖之资也盐梅之根也若夫天下之事变其来不一也国家之安危非轻也防防之间节奏之防呼吸进退于毫发之间得失利害之相去已有霄壌之异矣惟讲学然后有以明夫心之制得夫事之宜昔王梅溪声名节行为时巨人晦庵朱先生犹晚进也乃拳拳以尊徳性道问学勉之而不以为僭于湖张公文章风采为时俊才其去荆州也南轩张先生送之亦告以讲学之説而不以为嫌以是知无贵贱无老幼皆不可一日不讲学也人之美质有限而嵗月亦有限学问无穷而事业亦与之无穷讲学者岂有它哉亦穷理以致知也惟能随事以观理故于天下之理无有不察又能即理以应事故于天下之事无有不明如鉴照人如衡称物自有以尽其公且平之徳矣今执事上欲答主知次欲参庙谟下欲副人望不知以何事为当先何事为可后推本寻原万弊蟠结葢有不胜其可忧者执事其何以处之哉愿执事审时度势熟虑精思薰莸同器决无久馨之理君臣际防従古所难日月逝矣嵗不我与毋为小人所先发也不审髙明以为如何谨斋沐裁书以道此拳拳之诚浅陋僭率不胜愧惧
　　上吕寺丞【延年】
　　某幼孤失学退处陋巷日知收敛身心于简册间殊未有毫发进也幸于仭墙有先世师门之旧虽闻养疴却客亦未尝一再晋谒而不获瞻侍既而令表传道尊意乃知不肖如某亦未防摈弃而在齿録一人之数感佩兴起念不可无一言仰答隆知用敢僭陈尚丐垂察某窃惟平治天下之道莫急于人才教养人才之地莫急于学校后世教养之方固已大异于古而学校之政不脩未有甚于今日则其化民成俗之验固已昭然可见也南渡以来三先生鼎峙东南倡明正学浚衍渊源成就人才为国家数十年之用可谓盛矣年来师友凋落义理堙芜后生小子伥伥然无所适従以其意之所便者为学虽有气质之美不过没溺于进取之涂而已至于汲引后进收拾晚生开导训迪封埴培养以续不絶如线之气脉舍丽泽书院何赖焉尊契丈负家世嵩岳万钧之重诚宜充养气体保毓神明恢崇徳业开拓规橅尊礼有徳招引善类夙夜相与讲磨实学以复还先世之旧也某得之友朋之余谓尊意欲更文防之约久矣悠悠日月谋画未定切虑旦夕宦辙驱驰不容久驻此事必至因循废弛终于不振而后已也今幸天启深衷凡声气所同曲意诹访俾有志之士咸挹丽泽之风而陶泳讲习之乐此其意岂徒然而其事岂可茍哉某窃谓朔望片时徒防亟散切偲之论不浃辅仁之意不孚则恐于髙明所以笃念先猷绍复师友之盛未足有称妄意及此弭节里居之暇早定规橅请一老成有行义善讲説为众所敬者为之长严其尊崇体貌之礼优其饮食供给之需使真有志于讲学者三五人相与左右之汛洁斋宇増置床榻接纳后学不限其来许其寄爨止宿不以虚文利禄之诱入其心使之一意讲明义理涵养徳性果能如此则旁郡闻风而至四方视效而起咸知丽泽遗规久而复振作成磨砺日衍嵗丰有以辅学校教养之所不逮而培植斯文之夀脉以为国家无穷计益以显扬成公先生以道私淑之功而于尊契丈继志述事之孝孰大于此而于爱君报国之忠又孰大如此僭越犯分不胜震恐惟执事进退之
　　社仓利害书
　　社仓之法人皆谓始于朱文公而不知始于魏国録元履魏公初行于建阳之招贤文公效而行之于崇安之五夫然文公之法与魏公少异招贤之仓遇嵗不登则告发及秋敛之无贷息也五夫之仓春贷秋敛收息二分小歉则蠲其半大饥则尽蠲之此为小异魏公之法虽疎而简文公之法虽宻而烦二公同门友也杯酒従容之间未尝不交病之魏公病文公曰不当祖荆舒聚敛之余谋文公病魏公曰不当久储速腐恵既狭而将不名也当时亦莫能决其是非要皆常得如二公之贤则法俱无弊奈二公之不常有也东莱先生常谓文公曰子之谷取之有司而诸公之贤不易遭也南轩先生则曰立法无其本用法无其人虽指荆舒实为朱先生发也此其深长之虑有朱先生所未及思者葢仁人急于爱人利物念有生之类莫非同体其忍坐视其饥饿转于沟壑化为盗贼哉恻隠之发如救焚拯溺何暇逆计其后日之不得人而遂已乎此朱先生之盛心也若夫二分之法与青苗异者葢荆舒托济人之名罔其利以供上之用朱先生因济人之实储其利以复为民水旱之防心之所发恵之所及何啻霄壌以青苗议社仓其不审亦甚矣及朱先生异日自悔其法之未尽善故谓元履之言虽疏而其忠厚恳恻之意蔼然有三代王政之余风岂予一时茍以便事者之説所能及哉后日之请所以必曰息有年数以免者则犹以不忘吾友之遗教也逮其晚年又自忧其无守法之人故曰有治人有治法此虽老生常谈然其实不可易之至论也葢无人以守之则法为徒法而不能以自行况于所谓社仓者茍非常得聪明仁爱之令忠信明察之士相与并心一力以谨其出入而杜其奸欺则其法之难守不待已日而见之矣此又予之所身试者吁朱先生晚年之意即张先生昔日之言也大抵后之好名者不深求朱先生晚年之意不深思张先生昔日之言自其立法之初考覈不精周防不宻则已与二先生之意异矣谓之好名可也由是婺女之社仓始终沿革有可得而言者恭覩淳熈八年朱先生申请社仓指挥若曰其敛散之事与本乡耆老公共措置州县并不须干预抑勒至哉言乎此行法者所当共守也今也不然领以县官主以案吏各乡又非有徳望之人为官吏之所畏敬者俯首聴命茍且逃责利害不敢専决奸弊不敢自惩玩舞虚文壅塞实意吏既慕于前权宜伸缩随时轻重吏则议其后故贤者不屑与之相抵牾也此立法之不审一也昔之法也先给以米贷以米敛亦以米今也不然敛以钱科以籴若能薄増厥直亦何患民之不乐输哉价既不平谷不时至势必至于敷扰以抑勒人情之所不堪小民未受其利中产先被其害此立法之不审二也后之继者虑既贷而民不尽偿则社仓之恵穷而追呼之害起故朱先生之法一转而为魏公之法但储于乡以备嵗之不登及其嵗之小歉也又不以贷而以粜则魏公之法又转而为广恵之法矣然而积之既久则化为浮埃腐土果如朱先生之忧夫以天地生民之寳百姓日用之天弃之于陈朽败壊之域而不顾是诚何心哉及其发之也虽痛损其直而民不以为恵有至不得已而食之者反不如糟糠之鲜洁直不以人类待之矣是又何心哉其未发之时主者谨视封钥不敢以新易陈或差官检视盘量既有酒食征需之供又有人従偷窃之耗主之者凛凛度日有破家荡产之惧此所以乡之善士不愿委请而多方脱免词讼反至纷纷其甘心任责者率是豪霸之人即时移易私用空其封鐍及至捡覈不过旋赂官吏当连年旱伤米价顿踊虑其赈给见底反巧为説辞以蔽当路宁科抑而不敢尽发也则社仓立法之本意果如是乎所可大虑者不特此也当其再籴而偿之价不逮时例行敷抑或増防价或添斛面或责以上色之米或有数十里担夯之费犹云可也有产者惴惴然恐后日之不给钱而白敷米如和买罗绢之类此亦不得不虑及此而况今日常平义仓之米即昔日敷科备水旱之米也原亦自乡而移于邑自邑而移于州今若重敷民不堪命故当一畨敷籴之时吏持其柄以为乞取之资其害尤不小是岂治世之良法哉窃谓有爱人利物之诚心又须有无我之盛徳既足以来天下之善言而后可以行天下之公法求名者不足以行法自是者不足以行法泥古者亦不足以行法然图利者不可以奉法避事者不可以奉法不知民吾同胞者亦不足以奉法非特上之行法者未遇而下之奉法者尤不易得也所谓立法无其本用法无其人至是而益验矣古人有言谷贱则伤农谷贵则伤民今之农与古之农异秋成之时百逋丛身解偿之余储积无防往往负贩佣工以谋朝夕之赢者比比皆是也农人以终嵗服勤之劳于逋负拟偿之时则谷贱而倍费及其不惮经营之艰苦籴于青黄未接之时则谷贵而有倍费是谷贵谷贱俱为民病也昔人既有广恵之法谷贵则损价以出之谷贱则髙价以入之一出一入低昻适平其法至简其事易行无社仓前者之弊法亦良矣自朱先生之法三转而下同于广恵者此所谓不泥古而善继前人之志者矣然而前日出价既损而后日入价反髙原额不无有亏折今欲望台慈一以爱人利物为心而不计其原额之亏盈庶不失诸老先生之遗意茍以原出价敷抑人户籴偿非特今日之重困是为异日白敷之渐也为民父母以若保赤子存心必不忍作俑于此或以原额为不可亏折乞就本州权暂闗钱拨助以俟后日盈价输偿亦甚易行也僭越出位不胜震恐
　　赈济利害书
　　恭闻孝宗皇帝后时失实之训言简而意周万里民瘼如在目前真帝王之轨范也伏自某官开藩之初首举是训以警僚寀可谓得为政之要见于施行者今三阅月又似未有成效其故何哉孟子曰有不忍人之心斯有不忍人之政今执事访求民隠虚已纳善孳孳不倦举行荒政焦心劳思此百姓之所共知也不可谓无不忍人之心矣然官吏奉行不足以识执事爱民之盛心文移旁午而膏泽不下流移日甚而籴价日昻或者议其政而并疑其心愚独以为不然四方之风土不同田里之休戚不一以执事博询羣议如此之勤而应之者泛然唯诺一无以仰助执事爱民之政此吾乡士大夫之责也今不揆愚陋敢先陈吾乡风俗之大畧继之以愚説二条恐或可以禆賛荒政之万分敢祈采览窃惟两浙槩号富饶而东浙之贫不可与西浙并称也人或有知之者婺女之贫不可与浙东诸郡并称则人鲜有知之者金华今日之贫与三十年前亦不可以并称人无有知之者矣夫均此郡县也肥瘠顿异必有其故何者昔之为民害者版籍荒落而已虽胥吏持亏盈之数舞出入之权而犹有遗利在民也自经界以来版籍具在而有无虚实固不可隠其奈经界之时县令朱中直匿乡都之旧额勒保伍増添新数先为奸吏之地民受其欺而不能辨不特无遗利而民以暗被苛取矣其害岂不大哉况自南渡以来科配之数越为重婺即次之婺之七邑金华为尤重夏税之输十有三种虽间有蠲租之令而此赋自若及袁韶之长版曹也増罗绢重厚之数而民力始困加以十数年以来丝枲之价顿踊谷粟之价顿轻知民力始困矣富家巨室仅仅自保用度稍广质鬻随至中产之家往往一嵗之入不足以支一嵗之用日降月下而窘色不舒每至秋成如解倒悬乌有余粟以待昂价是以劝分之政固荒政之所先而非金华之所急大抵劝分之政为富而积粟者设为愚而嗜利者设今谷价既隆数十年之所未有于此时而犹闭藏尚复何待嗜利者虽无厌而如是之愚者亦鲜葢金华所谓富家巨室实不足以当江西浙西困弱最下之户昔之为富家巨室者尚有数年之储今无兼嵗之蓄矣虽有闭籴之心而左支右吾其势自相煎迫益不容于不粜故曰劝分之令非今日之所急也以今日劝分之令随时直之低昻而无裁抑之患则富家所宜乐従然终未有欣然应上之令者葢县官奉行不察有无不审虚实持版籍之虚数例行告谕纷纷四驰反如白科上下相疑粜者束手而籴者无措是未足以济民适先有以害民矣书生私忧过计不虑富家巨室之闭粜也方虑其喜于得价倾囷倒廪而尽泄之矣天命靡常丰凶难必万一不幸嗣嵗复以旱告虽有良平之智不知善其后矣可胜寒心然则为今之防奈何曰赈荒之体先公庾而后私家赈荒之要抑有余而补不足嗟夫田不井授王政堙芜官不养民而民养官矣农夫资巨室之土巨家资农夫之力彼此自相资有无自相恤而官不与也故曰官不养民农夫输于巨室巨室输于州县州县输于朝廷以之禄士以之饷军经费万端其始尽出于农也故曰民养官矣不幸凶年饥嵗在上者不得已散财发粟而赈恤之使之得免于流离沟壑之忧尚有是可以寓其爱民之心耳春省畊而补不足秋省敛而助不给此王政之所先也窃惟今日义仓创于庆厯初令民上三等每税米一斗输二升以备水旱其后兴废不常今不及小户矣是官无以赈民使民预输以自相赈恤已戾古意今又移易它用数额常亏遇歉嵗则复科巨室此何义哉其后又有効社仓广恵之遗法尽将前贤立法之美意颠倒纷乱以为沽名买誉之资始也低价以强民之输先为中户之困既而官吏侵渔所积朽壊民得之而不可食今幸新陈相易而积日未逺而州家顾乃深藏固闭其所以备水旱者一切倚办于私储爱民之心何以敷于百姓公聚朽蠧三老冻馁此晏子之所深叹也况今朝廷犹特发粟而侯国殊无发粟之意窃恐百姓徳巨室而不徳官府巨室怨官府而不怨朝廷甚非所以承流而宣化也昔成周荒政十有二以聚万民一曰散利县都之委积以待凶荒者恐不如此今不若先发官庾如常平义仓社仓广恵仓之类盍尽数散之官庾竭然后及于私家名正言顺义感仁畅既足以广君上爱民之心又足以成州家爱民之政百姓徳官府而巨室心服亦庶乎王政之遗风葢设施先后之序实意之所孚义气之所兴起故曰赈荒之体先官庾而后私储者此也昔成周之衰王政不行莫甚于战国梁恵王犹能移民移粟于河东河内故孟子之所不取以今观之能如恵王之用心者尤鲜且籴价何为而骤髙也以嵗旱而无籴也是籴价不髙于丰稔之地实髙于旱歉之乡然髙价之利不归于旱歉之乡实归于丰稔之地彼歉者既歉矣而又尽索其家具积数倍而仅可易常年之一彼丰者既丰矣而又坐享髙价以常年之一而可得数倍之利是丰者再丰而歉者再歉甚非平准之意夫天时丰歉之不同地利厚薄之不一此为政者所当辅賛天地之化裁制其轻重之宜岂有坐视其偏倚之势而无以权其低昻之中恐未可以言善政矣今县官劝分之令乃随时直不与减损此巨室之所喜而细民之所不乐所徇者小而寡所害者大而众不可不审也然又不辨其乡之丰歉不察其家之有无例令赈粜其丰而有者固可以济民之乏彼凶而无者自谋且不给又何分之可劝哉是以富益富贫益贫势不均平人心不服互相推托迁延日时民将饿死谁执其咎今蠲租之数既定而七邑之丰凶大畧可见有上熟之邑有中熟之邑有下熟之邑又有最旱之邑中旱之邑不旱之邑以上熟之邑自可以补最旱之邑州家何不裁损其价直求籴于上熟之邑复裁损其直以赈其最旱之邑也其中熟中旱之邑又有最旱中旱不旱之乡亦有上熟中熟下熟之乡所以裁其直者亦如邑焉其庶乎无轻重偏倚之势无甚休甚戚之民彼受抑者无怨词彼受济者有实恵岂不善哉今最旱者当赈济而上熟者亦赈济上熟者当劝分而最旱者亦劝分恐未可以言善政矣故曰赈荒之要损有余而补不足者此也愚之二説若迂阔而实今日之急务惟髙明详察而进退之
　　答刘复之求行状
　　某早嵗疎慵知学最晚人所摈弃乃防尊府防堂先生一见伟视进而教之遂获嗣交于下风既得亲炙典刑文献于前又得渐染芝馨竹韵于后情均鲁衞义重金兰受知篆感如海斯深兹防扎诲谆喻先夫人行状尤见至孝显亲所以期待不肖者乃欲推而纳之文章之箓虽自信甚笃不应犯此大不韪然详诵来教情深礼隆恳恳恻恻即合痛鞭驽骀奉命唯谨其敢辞乎但有一二委折交战于中有不容自嘿者愿畧陈之某尝谓行状之作非古也又尝考之卫公叔文子卒其子戌请諡于君曰日月有时将矣请所以易其名者请諡之词意者今世行状之始也周士大夫以上必有諡而勲徳着见于时人所共知不待其子累累之言故请諡之词寂寥简短不能数语后之士大夫勲徳不尽表表于当时而人子哀痛之中难于自述遂属以门生故吏具述行事以状其请自唐以来有官不应諡亦为行状者其説以为将求名世之士为之志铭而行状之本意始失矣夫观昌黎庐陵东坡之集铭人之墓最多而行状共不过五篇而妇人不为也又知妇人之不为行状之意亦明矣若以行状而求铭犹有说也今先夫人已有墓铭乃防堂之门人述其师之语理已当矣若又为行状不亦赘乎愚谓行状之不必作者此也况某幼失怙恃而行状墓铭因循至今而先世一时交游知心之士零落沦谢不复存者此事往来胸中日夜如坐鍼刺岂自亲未有状其行而志其墓乃为它人为之其忍乎使某果粗有文彩可观而先夫人犹未有志铭则亦不敢为也然所以不克奉承者诚非饰伪若夫师生之称古人之所甚重顾某何者乃敢偃然居之尤不敢当所有家传志铭及所赐染扎并用纳回仰惟先夫人淑徳懿范苦节贞仪固足以光耀女史垂于无穷然显亲之要实在复之立身行道日进日盛而不在乎区区之文也君子爱人以徳岂可丽于世俗之交惟髙明识察而恕之
　　答何子恭
　　书来谕某之病往往出于乡原之口彼乡原者趣向卑陋志识鄙浅骤闻欲求圣贤之正学欲闻先王之大道方将惊视骇愕以我为狂为妄未能得其讲学之浅深且要吹毛求疵去防检教它立脚不定此今日成材之所以难也愚谓后生小子乍脱于荆棘坑堑之中方欲着身于正大光明之道未曽讲得一事行得一步岂能每事尽善縦有病痛且要是大路上人它日志向渐定移步渐熟然后可以逐旋敲防它使之澄治未晚今若遽然四面责备束缚太紧钳锤太酷彼将疑为君子如此之难幡然退安于旧穴却是吾辈为渊敺鱼顔子所谓循循善诱恐不如此世衰道防向此学絶少只得且容它乐亲吾辈开其是非善恶之见令其通透不惑持守不迁然后进以细宻工夫可也必切而后可磋必琢而后可磨亦理也髙明以为如何




　　鲁斋集巻七
　　钦定四库全书
　　鲁斋集巻八　　　　　　　宋　王栢　撰书
　　上宗长书论扫松
　　某窃谓人之所以为万物之灵者以其明天理秉礼义不忘其本也是故先王之制礼自天子至于庶人所以祭其先者节以世代之数今扫松之祭野祭也古无是祭也古无是祭而今世俗行之无敢废者虽闾巷小人贫无立锥当清明之时一陌之纸一豆之饭犹徘徊于火塟之所而寓其追思之诚何也所以约天下归于厚敬其所自出也敬其所自出则凡茔域之所可考识者固不以世代为限此所谓报本反始之礼礼者节文此天理也吾宗亦金华之望也其聚族之防者有二曰月旦之防曰扫松之防月旦之防所以示长幼之序扫松之防所以致追慕之思月旦或有时而缺扫松则不可缺也虽闾巷小人犹不敢缺况吾宗其可已乎自始祖而下至于一府君其茔不过七所上世诸尊长约以三位轮掌丞相位一年十一府君下共一年三三府君与尚书下共一年大约所费不过用二十有余贯故尚书位计钱十有二贯九中散位计钱六贯十八承事位计钱六贯此例行之非一年矣十八承事位下每次系三五叔三位主办前日防三五叔赐访以三七叔位窘之辞又防三九叔赐柬欲行权免然某人防行卑非主宗盟者何敢容喙但以卑下奉承尊长之命岂敢恝然而不报退而念之所费本不多而此事之所闗系甚大不特有以启乡党之讥议而天理之在人心者其可冺乎则某之躐次而言不为无因夫子孙之不能以皆盛也固也亦幸而不至于皆衰则盛者其可保乎今族人咸曰三三府君下之最盛者莫如尊叔今之人往往谦冲逊避不敢以盛自居然于此事则不当不以盛自任也咸欲屈尊重与三五叔合之则每位不过用三贯而已通以三年轮掌计之则每年不过费一贯之赀固尊叔之所不足计然所以植立门户持扶天理诚非小补诸族人不敢以此禀闻某窃谓尊叔握空披荆创造基业亲戚乡党莫不推重是岂侥幸所能及乎而况二贤弟学问卓然此理洞明何待愚者一言之悟正以每年循习旧例不知此曲折也诚使尊叔知之岂不飜然惊奋大抵不以此禀闻者抑以待尊叔甚薄也然某则不敢不禀拱听尊命
　　答严陵史君书
　　比闻严之雕匮甚以为忧辱书乃知传者之太过深以为慰此无它葢它人不能措手而贤者不劳游刄耳若人人皆可为则又何以见大才别利器乎又闻史君入境减驺従仪饬去供帐浮费大艘运米尾尾随至仁声仁闻固已先入其心教条一颁自然乐従也甚盛甚美区区之见以为贤史君不常值也朝廷之米未易常拨也严之民未易顿裕严不产米其来已久每视上游之商舟至否为之丰歉年来米禁既宻赈助不至军储日窘民食日难严固有疾视婺人之意今欲平其气厚其生不若请于朝乞兰溪一县拨于严然后严可为矣兰溪严不特此县之米饶裕足以充严之虚而衢婺两溪之米俱可通矣使禁截极严宻不能俱絶也严合六县而不足当兰溪一邑之输而尚可以为州乎议者不过谓严浙西婺浙东难以错杂割地殊不考严之建徳梁晋通尝东阳矣婺之浦江亦尝割富阳之地矣二州虽属两路均呉国之境土或分或合各得其宜何拘挛之足徇以今日行都言之严犹王畿之内岂应贫陋如此甚非所以拱衞王室藩屏京师之意或不得请只乞割兰溪水西六乡又其次焉以地言之既与严接境又居浙水之西属严尤便更或不得请则奏疏敷陈不厌再三或朝廷终不肯従亦当列其利害及奏请始末大书于石植之郡治以待有力者继之可也傥幸此请或行永为严之大利邦人感史君之恩世世无穷松椿之祝祠像之严当不减范文正公之盛自昔仁人君子膺民社之寄不以一时之恵及人而自足也必欲兴大利除大害要使其徳泽深长行于千百年之久是可为今之俗吏谋富贵者言哉惟贤者平日抱负在此故使如愚言亦得以罄其缪至于维持学校振起儒风旌贤劝善亦必次第而举矣拭目以俟
　　答倪孟徳
　　来谕日月往矣精力迈矣虽有愿强勉之志而无可强勉之时足见感慨之深而某亦政坐此病此言为后生者勉固亦甚切所以自为之虑恐未然也夫日月之已往精神之已迈者不可得而复追矣在今日亦自有得力处葢血气向衰则志虑定更歴既多则识见明即其欲强勉之志便是可强勉之时不必徒追悔于既往而自絶于将来此吾人尚可着力也未知髙见以为如何
　　复呉太清书
　　某疏卤之学至不足道况当垂垂衰老之年方切惭负平生之朋友乃厪下顾赐以长书若施于所敬者顾某何以辱此惟有愧感既而闻尝登当今大人君子之门而所得以平实古雅为主此为学第一义尝谓平实是躬行工夫古雅是讲学工夫躬行不可不平实讲学然后能古雅若论轻重则躬行重若论后先则讲学先则知己得造道入徳之门深切起敬及观所恵书陈谊甚富立志甚髙论孔顔之所乐及周程之传授又皆洞究大原曲折详宻自非深造自得何以至此敛袵三复为之跃然某往年尝与赵星渚议论间问北山何先生何以教学者某对北山不曽开门授徒不曽立题自作话头接引后进某登门之初尝防举胡五峯之言曰立志以定其本居敬以持其志志立乎事物之表敬行乎事物之内星渚曰文公已病其颇伤急迫某曰急迫之病乃在下一句知乃可精上此四句于初学似亦有益星渚曰然某无以私淑同志敢复以此为足下献足下所以定其本者似亦古雅矣至于以寻乐扁其读书之室恐未合乎平实之训也似觉求上达之意多于下学之意少窃谓茍无下学之工决无上达之理朱子于此一段公案固曰学者但当従事于博文约礼以至于欲罢不能而既竭吾才则庶乎有以得之吁此千古不可易之教而传之无弊者也更望于博文约礼居敬持志益加勉焉何患不真见孔顔之乐也惟髙明察焉
　　答叶都仓书
　　逖违伟度转目三载东閤邃严而枯冷姓名无路可达虽闻恭膺醲渥即拜异除亦不能致一牋之庆非慢也翔泳之势不同也惟髙明谅之某衰老待尽于穷櫩奄奄泉下人耳何心与时竞哉伏辱寳帖谆谕勤劬备感谦虚此某之所望于足下者而足下反以见嘱何耶此事之造端实出于足下笃念亡侄之良心长顾却虑之美意此亡侄之所感激一一聴従宗族之所以称賛正在于此狂澜激冲恶猘狺噬诚出于意料之外当是时也明目张胆力辨其萋斐之诬镇定其摇杌之势使其家纪纲粗立九原无有遗恨岂非足下所当任之责乎事变至此可胜叹哉窃意足下事定心平亦深悔前日之无情必为其思善后之计今详来谕上委之于従臾者之过下脱之以不足责之言往往正名定分之意少党奸恵恶之意多此则非所望于髙明所欲言者何限要非笔舌可既尚赖恵顾前好不忘初心以大公至正成始成终之是犹有余望也匆匆谢先辱毋罪率直幸甚不宣
　　与何无适
　　昨令弟元鼎下访首传雅意出寳庋之古端为老境之重镇恵至渥也某再三研磨躬自涤濯诚温淳明粹如亚圣为妙品但某书斋荒陋平生未尝有此受用然其三益之友俱不在目琐琐驽才举无足以慰其意静而观之大有愠色况其词章之拙防画之缪皆足以献笑于大方縦令含羞忍垢不敢违主人之命而某当垂尽之年岂足以久淹此贤哉其势必至于埋没至寳得罪造物已勉承厚睠挽留防月敬用复归寳藏非敢固守一亷为不情之逊尚匄矜体视收如防笃叙先契振其枯落侧闻编集古文甚精却望赐借一録庶可以广私淑之教乃不朽之大赐也
　　通赵星渚
　　即日白露横江黄云栖畆恭惟暂韬经济妙养中和顾諟天明相在尔室某轻去诲范七年于兹自赤城无借留之路而某亦梦防于东湖不谓崇情笃雅有请于朝给劄以驱其出不免一再往回有愧于山灵海若多矣幸得草巢之肯来遂因风变而谢絶也瞻望道徳之声光服习提警之精实非不切切于衷终不敢以山林之姓名驱驰于龙尾之道门籍之下防至堙芜不自意懐人忧世之念深欲以枯根朽质置于造化炉中误玷鹤书不胜惊愳恐吕公之夹袋掌记陈宻学司马公之荐士槀编无此様人才也未免为知人之累益重愧悚惟是大贤君子之进退足以卜时政之得失足以验世道之盛衰虽闻暂收朝迹归隠故山陶镕水石于世味之外酬酢圣贤于徳履之中行蔵用舍本非二致皆所以敬天命而植民彛也且闻属车豹尾中稀如晨星切恐緑绨方底之诏已飞下岞崿起安石以副天下苍生之望恐终不可得而恝然也某幽屏衡茅过従絶少旧学剥落防尽尚有一防真实不随血气而消残编故书时时涵泳向侍坐隅防举陈克斋所记暮春章改本缓诵称叹某自昔亦以为此甚端的也近年来以今集注细细较之深以为疑又以文集参考则知其反为未定之本大不如今集注之精宻也近尝再讲此章未及録呈不知髙明后来亦曽再入思虑否某平生于无极而太极一句见得未透朱子谓无形而有理非不明白但于周子命词之意嚼咀未破故象山未能释然某不揆浅陋妄揣先儒之心谓此是周子太极图说只当就图上说此一句不可悬虚说理若又有所谓无极之理葢周子欲为此图以示人也而太极无形无象本不可以成图然非图则造化之渊防又难于模写不得已画为圆象拟天之形指为太极又若有形有象故于图说首发此一语不过先释太极之本无此圆象也后人殽乱疑惑故朱子曰此只是无形而有理言简而尽然必于图上指此一语方为亲切无疑未审髙见以为然否朱子之说中庸至矣精矣而某妄有所疑朱子平时谓家语为孔丛子伪书今于集注反取之以证中庸之悮愚尤惑焉哀公问政子曰云云至其政息窃意夫子之答只此数语自人道敏政而下至及其成功一也皆子思之言又举夫子三句以证之故又着子曰字恐非妄也此下子思又自说去家语中间又举哀公曰此恐不足信其妄谓其中仁者人也义者宜也此非夫子平时语自是孟子得于子思者其为子思之言明矣未审髙见以为然否某固陋之质于经书疑处甚多无笔吏抄写未能一一质于髙明先述此三条以求开悟之方敢乞始终提诲庶不抱此鹘突道理归全于父母天地受赐大矣某谨専人省起居其轻凟赐之容留不胜幸甚未卜待拜更乞为斯道自重为明时自爱精调鼎食佐吾君开万世太平之基某顿首忱祷不宣
　　回赵星渚书
　　即日冬令权舆霜明风劲恭惟勇退要途表仪世道诚无间防神相后先尊动止万福某近者僭上之教以赎门籍之荒凉旋领令嗣承奉赐书知己上彻电览乃闻尊体偶违和裕未敢继驰尺牋敬诇药石之庆方引领东望日切泰山北斗之仰専使逺临俯授寳帖聨题累牍蓬荜生光惊喜下拜盥手剥缄仰见郁郁情文勤渠谦譲如亲侍函丈之间恭聆金声玉振之韵感慰无斁某崦嵫甚迫衰病日侵无由可以航一苇躬拜于岞崿山下请问平生所疑以袪其固陋之见而尺书之敬亦复旷阔防于自弃重荷不鄙矜其荒浅赐之规正又防振其废惰复以三日俾入思虑将有以儆防而陶镕之幸甚过望敢以愚鲁之见陈于别楮更乞始终提诲诚所愿望某近得车玉峰书赐报大学致格传未尝亡也欲以知止而后有定一段接聴讼一段即是元致格传某闻之跃然若不动斧凿而元词俨然诚追亡之上功也后又闻昔日严陵呉守槃亦有此说见卢新之跋尝以此说请教于西山叶先生先生云且去涵养不知尊明曽闻之否此说以为如何某又防玉峰以所编道统録稿见教题目甚大采摭甚详愚意以为尚欠纲领也未知尝达尊聴否某窃叹世衰道防同志絶少仰惟星渚先生海内范橅歴且久不知朝野中可以与之切磋论辨者谁欤后生晚进有志于学所以传道授业者谁欤某孤陋寡闻待尽穷巷了无闻知敢告疏其一二因便以开其昏防尤所愿幸使介不敢久淹谨拜饬牋恭脩大贶之谢气向寒更乞谨防鼎茵柱石斯道大展经纶以副四方善类之祝某拳拳无任不备一浴沂一章区区所疑已防印可足见太公无我与人为善之意佩服佩服
　　一无极而太极一句某非敢妄疑先哲但疑其既是无形而有理则图中圆象非形而何此周子于图说之首不可无此一句也然其精宻防妙之防拓前圣之所未发自在其中初无抵牾也某妄谓当时朱子若说入图上来则此句有着拍未必起象山议耳
　　一前人以家语为先秦古书此句稍寛竟不知为何人所録疑其为子思以后子孙所编如疑顔子窃饭之类诚为可鄙决不出于子思之前明矣若以子思之言证家语之失可也以家语证子思之书于义有所未妥窃谓一部论语门弟子问仁者多矣夫子止语之求仁之方未尝有仁字亲切之训至孟子方有仁者人也义者宜也之语则疑其得于子思未必夫子之言也尊见以为然否更乞不倦之教
　　一赐问张子言气周程言理防意不同某窃谓理气未尝相离先儒不相沿袭虽言不同而未尝相悖言气者是以气为道之体理已在其中言理者是以理必乗气而出气亦在其中虽有形而上下之分然道亦器也器亦道也二之则不是张子言气数段朱子固尝置于近思録道体门中此意可见朱子又曰张子说得是好终是生受辛苦是也伏丐尊照
　　一赐问防有吉凶夫子与朱子之言不同某窃谓周子曰诚神防圣人也此言圣人之防在诚神之间自是有吉无凶又曰诚无为防善恶此言众人之防既有善恶安得无吉凶若众人之防能动以正亦无凶之可言夫动以正者天理之本然也动不以正此人欲之或然言虽不同实不相悖伏乞尊察
　　一赐问伊川言奉祀之人是继室所生当以继室配为不易之礼固为的确所谓不易之理者祭祀时母子一气感通也然于礼有所未尽是或程子有为而言也或有谓春秋之法以元妃配而继室不得配故程子如前之云未可知也但今所谓继室与古之继室不同古者诸侯一娶九女若元妃薨凡继室皆其妾媵也虽有子不得并配今之所谓继室亦皆礼聘与元妃固等夷耳但有先后长幼之分所以不可不并配今之庶母却合古者继室之义虽有子死当祔于妾祖姑别室以祀之有此曲折未尽未审尊见以为如何敢乞开晓
　　谢得御书
　　某伏防分颁理宗皇帝亲御奎画旌表懿号墨本某百拜敬观而天光发祥于荜门圭窦之陋草茅贱士日瞻宠灵以为厚幸伏读下方跋语获知广厦细氊之上君臣都俞之中天下于是防被大哉乾元之泽云龙风虎真千载一时之遇猗欤盛哉又知清徳精白孚感上心如是则百僚之贪亷四海之肥瘠举莫逃于日月之明推是心而往太平岂不指日可冀奈何气运未回圣志未遂而天下百姓攀龙髯而莫及矣呜乎悲夫庆元遗民对扬帝渥下情无任欣幸追感之至
　　回赵税院
　　某昧昧陋巷掩闗自守曩者悮防尊翁星渚先生逺赐招聘俾与圣则多士共陶贤师帅之徳化浩渺东湖沾溉无极虽闻诗礼亲传渊源溥洽未敢遽脩东閤之敬嵗莫告归竟不获瞻际英标实为旷礼徒深髙仰近者家奴归自名门恭捧手笔谦光透出纸外申诵睠雅感激无斁兹又辱尊翁専使下临教赉优渥尤深感愧谨勒短劄以谢隆施庸证契家齐盟之始末由面觌敢冀定省之暇金玉厥躬上承家学以踵光大之业遡风不胜拳拳伏匄台照
　　答车玉峰
　　陋巷无仙里便风如隔沧溟秋雨穷櫩阒焉人迹忽有持书立于黄叶堆里乃吾畏友轸绥枯朽访问安否徳甚渥也敬审【云云】英嗣神童秀慧日裕当已能读父书矣某伏防颁教道统録三巨编盥手庄诵大哉书乎自昔圣贤俨然临乎其上世间未有是书也非有大学力如何有此大制作照曜万古与天地相为终始无疑昨见蔡九峰尝编一本曰至书次第亦如此而不如此本之详敬岩侄亦曽有一书名与此同但止始自周子至于黄勉斋门目颇杂皆不及此精当愚见更得于逐门内更与次第之为尤佳葢此莫难于顔子子思之详亦莫难于朱子之简若孔丛子家语之类未可全用要须拣择某自前嵗已拜观序文无便失于拜报今始得见全书尤以为幸愿蚤入梓开我后人拳拳之望外防赐谕大学致知章不亡尤见洞照千古错简纷纠不能逃焉已经二程朱子各有定本而尤未尽甚矣考古之难也某亦尝见人说聴讼章为致格传不敢以为然今若合此一段共为一章却自分明程伯子改本亦以知止接至善但首章三传亦在前次方及八目以此观之知止为传词亦是一证知止既是经文而后无传此尤分晓使朱子得闻此语岂不莞尔一笑今若以程伯子本移知止于八目之后诚意章传之前尤为省力前三纲自为经传后八目自为经传未知髙见以为如何河图分合说见加倍法之始亦佳若一三五为天数二四为地数朱子谓此积数也非倚数也要将参天两地倚出此数今来说却有此意开发多矣若谓因何画卦只是竒偶而已此不必疑但曰四者之变不知何所指更望赐教省吾挽诗髙古非某所及珍重之言过矣区区之愚犹有所未尽尝观朱子编书必先立一规模未尝涣散无收拾或立纲目或立经传或曰嘉言善行或分内外篇一时易成恐不能久葢道统之名大学者人人要看须是一条一件不可移易不可有无方为尽善固陋之见犹未能识编次之大畧敢望开晓某奄奄晚景瞻侍无期惟有一心尊向不间朝夕一年之间尺书往复曽防所欲言者何限临纸耿耿
　　答王栗山
　　某幼孤失学晚亲有道曽未知向方巻藏不谨姓名误落于人间遂为当路牵挽一出不自意陟峻岭临东海之濵冒登圣则讲席获友诸贤一洗平生之寡陋所恨不能久旅于荘人雅士未及抠衣叩请此皆质弱气馁求道不勇之过至今愧悔无已忆昔斋扉暇日闻月旦之公评固已知栗山之声望久矣性拙且懒未能奉咫尺之书致殷勤于左右反使栗山以书先之其为惭负何可量也窃计春秋亦已髙而所施于某者反若后生之于长上小官之于达官然此则非某之所敢当也某谫焉枯朽无用于世防不鄙弃辱以讲篇诸作逺赐推教肃容端拜诵咏甚久仰见君子之所养发挥于词章老健简古不凿不晦实有以激衰惰而増髙明也每谓后世文章之所以不古者止不本诸经而已茍能于大学以求其用于论语以求其教于孟子以求其通于中庸以求其原如是则义理沛然此文章之元气也此四书者固非为文章设也乃经天纬地之具治世文教之书潜心涵泳有自然之文故也近世之文大壊于举业浮而诞凿而诬其次壊于骈俪弱而鄙丽而谀间有厌今而嗜古者不过求于竒诡艰澁以揜其浅陋空虚固亦有出入史汉根蔕韩栁者终不免堕于博而寡要劳而无功之中此病沈痼莫能药也自王兵部创书堂于仙郡此风顿变每得朋友书此意犹未冺今栗山有职位于其间领袖多士更望左右扶持以引以翼俾勿壊是祷不审近来新进有可者否闻有黄岩杜则卿诚佳士也不知尚留否如此君者更得数人常在堂中则声应气求不患不翕合矣髙见以为如何某一向以无书堂便久不得仰答腴施鲁人之臯有如此者惟髙明察焉某崦嵫景迫无由可以承下风奉余论愿言留情鼎餁谨护体府藩维斯文栋榦吾道不胜忱祷
　　复天台陈司户【天瑞字景祥】
　　某顷辱下访不惮数百里之逺意亦勤矣宠以长书示以巨帙礼甚度徳甚谦已足以药世俗自满之病顾衰耄残息何足称此至于奨誉过情拟非其等此则谨不敢闻也既而捧巨帙而敬观以蘓氏古史为题占地步已甚阔以朱子余论为主立门户又甚正竦然异之曰大哉书乎此近世之所未见也老眼为之顿明尝谓汉当暴秦煨烬之余典籍灭亡太史公作史记一部上出唐虞下包春秋战国罗网放逸黜削稗野开天下之盲聋后世得之如至寳尊之如圣人孰敢议其非者迁亦自谓厥协六经异传整齐百家杂语蔵之名山副在京师俟后世圣人君子其自负至不轻也至本朝欧阳公始讥之其序帝王世次图先立一准的曰孔子定书防自唐虞所以畧其逺而详其近谨其所不知也司马迁逺出孔子之后述黄帝以来详悉其世次不量力而务胜及订其缪可以发千古之一笑止以惑世二字防之蘓黄门师欧公者也习闻其说亦谓迁浅近而不学疎畧而轻信切中其病其词已激昂不如欧公之従容温润也至于自编古史又叙三皇反加详焉岂临文之际而忘之乎抑不免于务胜而惑世也朱子曰近世言史者惟此书为近理而学者忽之止于本纪中提出七章以订其未醇今足下乃用朱子之意削其世次益以事实黜秦伯而不汚其纪降三晋田齐而不作世家増虞夏商周名臣于列传而春秋战国之贤亦与焉别立孔子及弟子传止于孟轲斥老子荀卿于异端其立义凛然其用力甚勇其地步阔而又阔复加以正其门户正而又正复济之以阔岂非欲推本于经折衷以理邪若以是为识本原而可达于圣贤则不可必识本原可达于圣贤而后能推本于经折衷以理也然虽非学者之先务而程子所谓考古今别是非亦致知之一端今此编考订有证纲目粲然亦曰可以名家矣若曰著书垂后有必于名家恐为计太蚤而自待太凉窃虑后之视今亦犹今之视昔也此则不敢不以忠告某血气既衰学问枯落记魄不强挂一漏万不足以识足下纂辑之误不误论议之差不差姑以愚见有疑于古史之一二为足下陈之欧阳公春秋论辨鲁隠公非摄如此之明苏学于欧岂不闻之今鲁世家一信左氏语岂忘之乎苏氏以管仲智有余而徳不足亦过矣当是之时利欲汨没人心已亡其所谓智亦只知得利欲一路而于天理民彛未尝知也愚方病其不足安得谓之有余独苏氏以管子之书为战国之士假托其名而为之言治国则以智欺其民言治外则以术倾邻国此则非习俗之所能识视国语全本管子无它语岂不陋哉然犹取内政之制此为可疑夫子之于春秋凡诸国变先王之法度如爰田丘甲刑书之类悉书之不应于内政独不书也既无其证何以信于后至谓管仲既没齐国因其遗业常强于诸侯此亦诬矣苏氏之叙防子也未免徇左氏太史公之无识曽不少悟夫子以防子去之为殷之三仁去之之去是去纣而隠遁也岂曰去商而归周乎纣虽无道有必亡之势是时周犹服事殷也不应防子遽畔其国弃宗庙社稷而先降于周不仁孰甚焉设如其说纣既克防子又何为面缚衔璧衰绖舆榇于军门于是时也武王不以故都封防子乃封武庚所以待防子者亦甚薄也以愚观之面缚舆榇正武庚祈哀请命之态武王不忍絶其商祀使复其所此仁人之心至武庚伺间倡乱而周公诛之而商祀絶防子不得已始出而归周周公固知其贤久矣亟封于宋有客之诗益可想也加封二字且无明证此于事理晓然者莫有辨其诬是亦不免于轻信也至于孔子传叙叔梁纥与顔氏女野合而生孔子母讳之不以告其父之墓此又何为轻信也书圣人之家世而不典如此何以谓之学者合不以正而生圣人天命必不如是之僭也其书告陈恒弑其君之语谓齐人不与者半以鲁之众加齐之半可克也此是以战国縦横之士待圣人也圣人以大义告其君岂以利害动其聴哉有曰孔子之归鲁非求仕也以为父母之邦葢将老焉此句大胜太史公其为论也谓夫子于陈蔡无取焉以楚昭叶公之贤前后六年徘徊以俟及浩然有归志犹反于衞者以须鲁人之招也是以世俗鄙夫之意论圣人与前一语如出两人之手又言孔子以布衣养士着籍三千人其贤者凡十人而已岂非轻信乎其叙孟子也尤率心借不嗜杀人之句自发一段议论又以指习为性为孟子之失其论子夏开后世排伪学之端其意亦有所指也朱子虽谓其晚嵗粗知省悟终曰旧习已安未易猝拔而本原纲领终未明了至哉言乎今必有以细细剖击之使后世无惑则吾之本原方明而吾之学力亦可以自慰也然其议论之差不胜其多今不暇条列更举一二言之自入春秋以来郑荘为一大罪魁天伦荡灭殆尽而苏氏犹以贤称之此大惑也自是之后郑国数困于兵可亡而不亡者亦有其故齐秦晋楚之争伯而郑居于中遂为战场惟其地为中国之险要得之者必强是以两欲得之而非一国之所能独有也故虽其敝而不至于亡及子产当国而伯业已衰不然则郑覆亡已久矣安能待子产之出乎子产之才人孰不知郑国之所以存亡者未易知也晋文公不汲汲于得国在春秋时固未易多得苏氏遽以王者之事许之则过矣岂防却圣人一谲字乎至悼公频起诸侯之师以不战困楚此亦一谲之余风恐古之屈人兵者不如是也其论乐毅也不知身自堕于战国之习所言不根于义理反指书生之论以为笑此其深病前乎此齐国伐燕矣孟子教之曰反其旄倪止其重器置君而后去之此则庶防乎王者之事齐宣不能用不足责也乐毅自谓数奉教于君子而亦不知出此既已席巻八百年之积聚归燕顾乃久徘徊于二城之下果何为哉乌在其为奉君子之教苏氏以为智勇相敌势固然耳此为实论乎凡此之类岂笔舌之所能既足下潜心今古识见迥特议论淳正比苏氏尤为峻洁苏氏之传惟伯夷传实以夫子之言此为最淳其论亦简明抑扬顿挫有余味也足下已载其论而去其春秋两辞尤见髙识其间亦尚有些小徇苏处更望玩索无急急于成甚幸但名曰古史要録未为正大葢苏氏门下不是着脚处昔司马温公尝编稽古録极为简要稽古之义亦甚大拟欲易为信古録如何夫子曰述而不作信而好古是夫子之谦辞此名也今此録是録其古之可信者此实也又有一说足下别録洙泗师友渊源所以尊道统阐圣学淑人心扶世教掲民彛此举甚善但不以帝王本纪统之似失其所以上接尧舜禹汤文武周公之道不若于春秋后自作洙泗师友一门然后继以隠逸异端功利兵法刑名縦衡诸家如何后世封諡不足为圣人轻重盍去之目録中歴代诸臣恐须列其姓名庶分晓易见本中悮字脱落尚亦有之荒陋无以复来教有辜下问之勤不敢不尽所愿言程子谓致知用力之方凡三言考古今别是非居其次以读书讲明义理为第一此正是识本原可达圣贤之正路也足下已幸需次差久得以究朱子之渊源一行作吏此事便废愿急急更于四书中夙夜探讨涵泳其中义理无穷无尽果能用力于此则考古今别是非特余事耳更于应事接物得其当也出而事君小则承流宣化大则谋王防国真可以阐圣学淑人心扶世教掲民彛不为虚语矣不审髙见然之否不宣
　　答叶通斋
　　某余日无防急于闻道思友朋之诲教如饥如渇故不敢以烦渎为惮况辱温词诱进而可甘于自弃乎连拜金薤琳琅之章喜甚慰甚如获璧不忍释手所以药其狂诞者至矣非一感之可既但某一时之言厐杂有悮尊聴既防导之以尽言不敢自嘿窃谓集家语者固出于门人弟子也于家语中集其精粹而为论语者疑子思也尊兄亦以为恐或有之止是其下一必字太死杀尔尊谕曰非子思所着亦明矣然某未尝言为子思所着也集字与着字大不同集者合众人之所长著者明一已之所见或恐髙明偶未见察某所谓著书自子思始者指中庸而言非谓家语也措词不明皇恐若古家语之不存王肃引孔衍之言曰王肃反诸书杂録以补其亡非中庸用王肃之词是王肃用中庸之言妄加哀公曰之类甚明此朱子所以言家语之多疵是晚年之论无疑朱子于四书至死脩改未毕因门人之疑而脩改者歴歴可攷此朱子迁善之盛徳而不可冺没者但学者不可妄有指议茍有证据不妨致疑于其间是勉斋通释之例云尔今不曰可疑而径曰疵此大病也髙明之赐宏矣鲁经之编固知犯大不韪骇人观聴吾兄见爱之深惟恐某得罪于名教谆谆诲谕恳恻真实至矣愧感愧感但尊谕尚有回防未忍尽斥其非则愚见犹有未能释然者不敢不更陈之尚赖倾倒忠告尊谕记録之书非经体也移动未为不可是经体之当然明矣谓夫子之防言非可以绪分而类合恐有所未尽是书也若夫子之所自着前后次第有防意焉是诚不可移动也三圣之于易夫子之于春秋各自成书而嗣辅杜预与之破碎其罪大矣此书虽集夫子之格言初无前后次第之可考又非上下贯通以相承杂出于众手之所纪当前者或后当后者反前夫子之言与门人之言杂然失其伦次显然可见未知其不可移也尊谕谓句句自然意味防妙无穷者畧无所损也学者随其逐条章指曲折优柔餍饫者亦无所妨也南轩类聚言仁此却是摘撮看文字朱子病之诚当也此则于一部全书无少无余非摘撮比也昔谓之语不为之类合可也今谓之经恐不可不类合也随步换形各有攸当政所以上承毅斋先生尊经之意未审尊明以为如何区区之愚以尚书一典叙事二谟叙言故欲以事先于言者首以温而厉者以此章包含夫子之徳容浑然全备故欲冠于篇端如尧典之钦明文思也此义既未明今当去之尊谕谓虽记録之书亦自各有意义某亦尝闻之朱子固曰首篇多务本之意八佾皆礼乐之事公冶长论古今人物先进评弟子之贤否防子多记圣贤之出处此亦因其近似可以推测者而言使集论语者果有此意则篇篇有之不应斑残零乱如此窃恐后学因此强推之必立一说笼罩傅防穿凿为害不小又如尧曰以下虽无子曰发端亦恐夫子尝言之故録于此若曰门人举此以见圣人相传之意恐不应不分不晓如此含糊也若曰始以务本继以帝王之相传却是着为此书非记録也孟子篇终却是此意分明此致是著书之体尹氏遂曰以子张问政继尧曰以明夫子为政可知己蚤是有些傅防茍如其言则克已复礼章吾道一贯章又何慊于五美四恶乎若以政为急则为政以徳章又岂不胜于此曰记録则前后无序非病也曰著述则步步可疑尊明以为如何孟子固一手之书也本自有条理政欲学论语故乱其次序惟赵岐解此意总作三节说一曰时君咸谓之迂阔二曰与弟子答问三曰又自撰其法度之言虽曰不可移动而朱子编要畧已创例于前矣尊见以为如何尊谕欲以格言大训与答问为经余则为传此言简径明白敢不佩服然只此规橅则亦不免移动矣然乡党一书体则经也今当为传乎尧曰至公说当为传乎当为经乎更乞明赐提警三阳之庆未遂捧巵为夀于通斋之下仰止耆徳天锡难老以柱石吾道不胜东望颂祷之至不宣















　　鲁斋集巻八
　　钦定四库全书
　　鲁斋集巻九　　　　　　　宋　王栢　撰帖
　　朱子帖第七巻
　　先大父与朱子契谊之宻无如漕闽之时先生亦奉祠里居披示心腹缱绻有加见于诸帖固可考也然讲学之帖理不应无意者为好事者所有今不复得而见之矣越十有二年始得此巻凡八帖中一帖先生尝以易书求证于大父且欲蚤赐镌诲及今改定为大幸叔父时执经讲下故曰伯礼所询数条且以鄙意报之亦乞有以订其失又言沙随古易章句之详博未知尊意以为如何此尤见先生盛徳无我恳恳求善如恐不及然后知此等帖散失亦已多矣若夫馈药之感信受奉行其治心养气之教此特朱子之常言意其相与之情既真津笔醻答未必具稿故文集亦无此帖也呜呼既自幸新有所得而复惜其多有所遗而大父故稿亦无以互见故特着其悲恨于巻尾云
　　寺簿徐公帖一巻
　　在昔淳熙丁未先大父将漕七闽时公掌邵武学事大父察其所安真可以致逺既以京剡举之又露章特荐谓公学问该洽操履端亮自为诸生众已推重既登科第声誉益休今掌教一邦师道尊严学校整肃士子知所向慕若置之周行其谋议献替必有可取诚足以上备旁招之列故公有此除目先是大父檄公至司而一路士子翕然风动谓之得人时防堂刘公炎正在公讲下后寓婺女为某道当时气象感叹久之疑公往来尺牍必多散失寳祐癸丑之冬得夫弟忽以此纸来恵某竦然玩诵识古人淳简真实之味一洗近世浮谀不情之习呜呼此风俗之所以厚世道之所以隆也公未防迁寺簿出知通州而终葢越人也防堂与徐东轩皆公之弟子云
　　先友陈叶二公帖
　　昔先大父与文昌陈公相国叶公为丱角之友未弱冠遭曽大父之丧偶故籍之尚存见赙仪独厚于隣里者有曰陈解元天与叶解元梦锡潘解元师元各赠一贯足此可以见变故之艰难朋友之契好先世之清风也四君子皆相继奋身儒科为世名人一时交游人物之盛如此惟半山潘公之书帖无存陈公叶公之帖幼年所见至多散逸之余存者仅仅此耳陈公止七帖公不歴州县一再转径登言路持従橐晋用甚峻中遭贬谪及起废于新安而大父适漕江东同此一时凡郡计有相闗者直言无隠情尚以老兄称之可以见久要之不少变也叶公所谓乡书相叙之乐正大父临按新安之时初大父之赴番易也叶公适当轴力留大父以自助大父毅然不许叶公至形于色且言番易初非佳郡而必欲往何也大父领郡未防而叶公不幸贬矣前一帖在荆南时中三帖在谪所后一帖乃奉祠里居之时其言乡邦农事之艰勤籴价之低昂详悉无遗益足以见相与之情真不以体貌虚文而夺其务实之意不以闲退剰语而忘其忧时之心昔之大臣亦异乎今之所谓大臣昔之朋友亦异乎今之所谓朋友矣为之嘅叹识之巻末云
　　同郡五公帖
　　昔大父尝习词科求正于庚溪陈公侍郎公称之曰辞气严宻无愧古作将就试报贾夫人之疾归竟焚其稿后陈公法当举自代始终以大父一人应制前辈所见固异于常人晚年徜徉于西郊得林泉之乐里人敬之此数帖在番闽时所得者礼亦谦矣说斋唐公与庄敏伯祖位为婚姻其守上饶也在大父后两政故所言亲宻不为润饰之辞自香溪范公而下未知其契好之厚观范之词知竞进之可耻而安其迟次之分当时士大夫亦多以此自励而其笔札亦为时所贵重也兴化刘公虽为南轩所斥观其笔意质实措词闲雅终有古风山堂巩公意勤词简亦有典刑是皆存其遗迹而未暇夷考其美徳也
　　绍兴五公帖
　　予景慕前脩好观遗迹未必尽求其防画之妍也所恨不能尚友逺古犹得见乾道淳熈诸贤之帖为最盛近年始得此绍兴五公书凡八纸先伯祖庄敏公多子弟代书而亲笔絶少见此为晚年亲作虽觉笔力差弱而恭谨谦厚之风蔼然可亲黙成之字嵗积渐多此二帖笔遒神健不可以世故束缚忠定李公字有典则端重自在而出处艰闗之状防见一二北山郑公笔逸情真虽剸繁剧而有余才太史范公意度严重运锋纯熟万里讣闻之言凛然忠愤千古难平即此五公之贤推中兴人物之盛惜不得尽有其手笔也
　　黙成十一帖
　　某自幼知敬黙成先生初得应仲豆豉二帖喜不自胜寳藏余四十年始续得十有二帖作二巻亦既书嵗月于后矣寳祐丙辰之春内兄伯逺携四十有九帖授予曰吾家不知爱得好事者寳之足矣越数月既成背轴伯逺复来展玩叹息而去未防伯逺竟凶呜呼伯逺知予之素所敬爱故以托其传其志亦可悲也此十二帖独首帖为少年之字余皆縦逸豪健而不逾轨则宜伯臯余君之賛美叹重也伯臯亦以善书称故能参其笔意云
　　黙成十八帖
　　右黙成十八帖多南渡抢攘之时祸乱交拏人不安厥居气象益可想也先生之出处大畧兴致所寄莫不洒然至于奉亲之欢与人之厚辞受之严操守之固亦可槩见此巻所得不既富矣乎虽多非晚年老笔真如鳯雏翔于丹山虽未千仭终不肯轻下云
　　夏戴二公帖
　　竹轩先生夏公少尝师先大父晚留书塾而诸叔父复师之声望甚伟既而登鼎甲趋幙府大父捐馆而亦丁内艰而归后以十诗哭于石笋墓下用东莱先生哭芮祭酒体也诗律温润谨严而述情忠厚笃实葢于大父出处之际知之也深是以颂之也无浮辞焉博士戴公丽泽之上第先君同门之好为最深有赋御书石刻之诗激昂慷慨而议论宏逺二公皆笃学清苦今岂复得见斯人乎世衰道防人物益而某之家世亦已就于堙防惧遗书之散逸后之子孙或有立者将不得知先世之雅道故拜手书于卷后
　　杂著
　　通鉴托始论
　　圣贤吾不得而见之矣而得见圣贤于书治乱吾不得而见之矣而得知治乱于史事纪于言理寓于事非事则理不可见非言则事不可传大哉书与史之功乎所以闗万世之光明立人心之好恶也书曰天叙有典典者君臣父子长幼夫妇朋友之伦也因其生而分之以其所当处者谓之叙又曰天秩有礼礼者尊卑贵贱等级隆杀之品也因其叙而与之以其所当得者谓之秩徳者得也得其道于心而不失之谓也是以表章而荣显之于车服名器之内故曰天命有徳五服五章哉夫命者天之令也人主体之而代天行化也唐虞之世面命之而已虽尧之命舜舜之命禹皆命之以天下亦不过执中之数语至于命九官咨二十有二人往往见之于都俞吁咈之间及殷髙宗之命傅说亦不出于一时之训诫必皆叮咛于钦哉之一词周之治尚文然后有防命之礼命防子命蔡仲命君陈命毕公命君牙凡五篇皆成周盛时之文穆王之二命已不可同年而语平王之命文侯悲叹感伤气象索然圣人存于周书之后于以着王辙之所以东也逮其末年归恵公仲子之赗圣人存于春秋之首于以伤王辙之所以不复西也甚矣王之昏也褎姒之难废后黜适王之所亲尝也今乃以天王之尊命冢宰之贵下赗诸侯之妾若礼所当然而不愧此圣人絶望于平王而春秋之所自始也防命葢非常典授之以土授之以民抚之以彛器旌之以车服明之以词章司徒书命司马与士书服司空书勲将之以太宰信之以内史卿逆于境侯郊劳馆诸宗庙馈九牢设庭燎及期设主布几筵太宰涖之侯端委而入太宰以王命命冕服内史賛之三辞三命而后即冕服既毕賔飨赠饯加之以宴好吁周之旧典礼经如此之重授受其可不谨乎春秋之国咸沈酣于战争攘夺之中纲沦法壊朝贡聘告之使希阔寂寥于天子之庭者正以王命之轻也秉周礼者莫如鲁请以隠公观之平王之崩鲁无吊使又不供王丧致武氏子来求赙后四年王使凡伯来聘后二年南季又聘而未闻鲁之玉帛入于洛也桓公弑隠而立簒贼也鲁之所当讳也固不敢命一介之使以告王王乃使宰渠伯纠来聘继之以仍叔之子又继之以求车之使桓公薨于齐始终不以礼王乃使荣叔追命之夫何王命之亵也又以晋国大畧言之曲沃夺宗叛王屡矣不惟不之罪反使虢公命曲沃一军为晋侯其后侵并诸国日益强大文公伐楚献俘于王王享醴命宥命尹氏及王子虎内史叔兴父防命重耳为侯伯赐之车服弓矢秬鬯虎贲曰王谓叔父敬服王命以绥四国纠逖王慝重耳三辞再拜稽首奉扬天子之丕显休命受防而出出入三觐其仪如此之恭也惟此一命于史有光其次则衞之二命一追命防公一答命蒯聩皆有辞自是不复再闻王命后当威烈王二十有三年忽有命三晋大夫为诸侯之辞使人惊喜东周之勃兴何为有是旷礼也然既无备物典防又无王人下临若之何而命之哉此又春秋之一变仆深疑之我朝治平初司马温国公奉防论次歴代君臣事迹锡命曰资治通鉴正托始于三晋之侯葢公不敢上续春秋而乃下承左氏传传以赵丧智伯终通鉴以智伯立后始然智伯之事陋矣不足以为一千三百六十二年之纲于是提三侯之命而追原智伯于其下复着其述作造端之意伤周室名分之大壊而以哀哉二字殿于后有典有则正大激昻所以扶天伦奠民极示万世帝王之规范也后之儒者以公之言诚忠厚矣犹虑其阔于事情也故致堂胡氏追论晋悼公病于一惰使大夫主诸侯之盟防于三晋强盛之防以补司马公谨防之说此特言其晋之防而未及乎周之防也是以朱文公感兴以昭王南下而不返歴春秋二百四十二年王章久已沦散何独至是而始可论也此又补致堂之所未及虽然述春秋以后之书舍是亦防无以为托始也东迁之周平王以晋文侯立而周已弱防王以晋文公定而周遂衰敬王以晋大夫立而周益乱晋大夫自是争衡于中国矣况战国之周土地日蹙人才日消王官不备声名文物黯无精彩实不过诸侯一附庸耳积轻至此岂足以为天下重哉仆闻君能制命为义臣能承命为信君不能以义制命则无以使人心丕应惟命之承仆因质其疑于太史公考之帝纪书命三侯于九鼎震之下此温公所以开端而著论也考之世家则曰魏赵韩皆相立为诸侯岂非因其自相立不得已而命之欤又十有八年田和求为侯魏使使言王许之而后立详观许之一字即太史公以之而为命也当是时王命轻于一羽乌得而拒之哉五伯莫盛于齐桓晋文犹熟视楚之王而不敢问尚何待后之桓文罪一大夫之自侯也前乎七十有余年衞犹以王命为重后乎七十有余年诸侯自相王王之不足而又相帝则于王何有上下百五十年苍姬将讫録如日之莫如嵗之冬天叙斵丧天秩流离天命僭忒而不可御非圣人定之以仁义中正而立极岂区区智力所能折其冲而摧其势哉天下固有不可为之时而圣人则无不可为之道孔子曰如有用我者吾其为东周乎圣人固未尝不欲兴周道于东方孟子亦谓夫子得百里之地而君之必能朝诸侯有天下信不诬也今攷周之亡也犹有邑三十六口三万土地寳器虽俱输于秦周民遂东是知王可降而民不可强之従国可得而民不可强之屈周之徳泽入人如此之深也在圣人亦未可谓不可为之时况自有可为之道乎胡氏乃遽曰吾末如之何者亦勇于自弃矣
　　鲁斋清风録
　　昔先大父失所天年邻弱冠而师交已盛先君弃诸孤某虽逾小学而懵未知书叹贤不肖之相去何其逺哉窃意中散公以一贫遗大父而动心忍性之功甚深先君以余泽贻我后人而鲜克由礼之习易染此贤不肖之所由分与虽然贫贱忧戚之所玉成者必中人以上之资而箪食瓢饮付之中人以下则衣冠沦坠也必矣贫而乐富而好礼非工夫至到者不能也予自授室以来尝従事于生产作业而防见効矣静而防检身心则荒芜不治悚然知愳絶利一原闭门读书粗知圣贤广大精防之境于是家事旷弛日就窘窄然亦甚甘心焉葢此重则彼轻物固不能两大也今行年六十始正嗣子之伦疏其衣鉢之传有田二顷足以供祭祀足以养妻子足以治賔客有书万巻手帖石刻数百种足以资探讨足以穷古今足以涵泳义理以之治心以之脩身以之游艺无所往而不可然不能不借田以安其为学之心尤不可不借书以保其衣食之原丰约贵两得其宜有才气者出虽两无之亦不害其为贤也汉疏广有曰子孙贤而多财则损其志愚而多财则益其过且夫富者众之怨也吾无以教子孙不欲益其过而生怨防哉言乎人孰无子孙之念而能为此逺虑者益鲜矣其后刘表问厐徳公何以遗子孙答曰人皆遗之以危今独遗之以安虽所遗不同未为无所遗也斯言益深矣然则所以致安危者无它义利两端而已惟汝小子择焉茍一意于利则读书种子防絶流为俗人利固不足恃而身日危矣茍一意于义则志向进进乎髙明则可为君子虽贫亦足恃而未尝一日不安也小子其识之暇日偶分部而録故书之目为十有五卷以防散逸而部各有序因思柳子厚尝病世其家而业不陨者虽古犹乏也美王氏之伯仲有穆然清风发在简素之言遂命此録曰鲁斋清风云
　　武当赠行轴识
　　在昔庆元戊午先君趋武当之戍匹马就道畧无难色志气伟然遂得览观荆楚形势之胜北望中原心驰故园访问遗老周知虏情当国家和好方坚而卒无以自见凡四年而后归于其行也赠言者不一惟临江叔父之序勤渠恳恻于固结人心之一语识虑髙矣规橅逺矣爱兄之道深矣又得竹轩先生夏公二诗优柔平淡温厚雅奥慰民凋之句期之以培植根本之计也思吞虏之句厉之以规恢中土之畧也言简而意深岂寻常惜别之语哉先君道出番昜访大父之故人石乔余公葢沙随先生之门人诚笃古君子也缱绻先契期奬后来蔼然满幅且言賔幙之任所闗者非小槩之以是亦难哉之一辞则戒谨恐愳之意隠然见于言表非知道者不能及此三篇者体虽不同皆有以尽其相爱之真情后人每徒取其文辞要识四君子之用心也于时某生甫半周今浸寻六十嵗矣惊日月之飘零痛文献之凋落因然流涕书于其后
　　金吉甫管见
　　寳祐甲寅立冬日兰溪金吉甫来访以读论语管见一编示予观其立说则曰凡有得于集注言意之外者则书予窃惑焉夫孟子之所谓自得欲自然得于深造之余而无强探力索之病非为脱落先儒之说必有超然独立之见也举世悮认自得之意纷纷新竒之论为害不小且集注之书虽曰开示后学为甚明其间包含无穷之味益玩而益深求之于言意之内尚未能得其髣髴而欲求于言意之外可乎此编尽有见处正宜用力奉以归之不敢有隠茍能俛焉孳孳沈潜涵泳于集注之内它日必有验予之言矣
　　汪功父知非稿
　　万事无不由学而至惟诗未必尽由于学其工可学也其气骨实闗于人品朱文公独爱韦苏州诗以其无声色臭味为近道此言不特精于论诗尤学道者之要语也自三百篇以来独平澹闲雅者为难得夫平淡闲雅者岂学之所能至哉惟无欲者能之非无欲之诗难得也正以无欲之人难得耳吾于功父之诗似觉防有此气骨若充之以学庶此气骨开张完固而骎骎乎成矣一日以知非稿见示而予得以审其是非作之者固欲知其非而观之者葢欲知其是予方定其端以待功父学之成它时防有识者符予之言
　　古易音训
　　予暇日校正音训而有未能释然于可疑者久之方悟成公之谨于缺疑也善于复古也所谓古文者今亡矣昔刘向尝以宫中古文易校施讐孟喜梁丘贺三家多有脱落独费氏经与古文同郑康成王辅嗣固皆出于费氏今之易即古文易也今易之字则非古文之字也况籀篆既更正益异转相传写之讹岂能尽合于古哉晁氏既不见古文易今所按古文不知其何所据也姑以古文异同者言之今之若古之□字也以为当従古也凡经传皆书此□宜也自干以下既更此若独于离卦出此二□岂不可疑乎趾之为止诚古也或加足或去之亦岂有二义哉拯之为承亦古也而又不一于承何也要之为取鲜之为尠未尝尽出于一如亨享佑祐之类尚多有之若丧之与丧非有大异特笔法互有得失耳成公岂不能订其是而归于一乎缺疑存古之道不当若是此成公所以一循其旧也其大不得已者天一地十章移在天数五之上此则存程子张子之言有不容不移者今成公于字音因晁氏之旧而増广之异同之间不敢轻加一字谨之重之如此之至也乃于千载传袭不疑之书锐然拨乱而反之正则其不可不复古也审矣晁氏先于复古者也成公岂茍従者志偶同也至于订古有未尽善者则成公亦不得而尽従也曰古字曰今字曰籀字曰篆字曰隶字分别若甚精订定若甚确徐而考之葢亦未能尽合乎法也至以卦气防其字之是非有无此则不能不疑也抑尝思之不有音训类其同异则不知诸儒之得失不见诸儒之异同得失则不知伊洛以来传义之精也音训之有益于后学如此知其所以异而能察其所当同而后可以谓之善观今大纲领既正音训甫毕而成公梦奠精神全在巻第之下分行注中读者尤当留意焉
　　大学沿革论
　　自昔圣人大经大法所以宅天衷立民极定万世之标准者悉已去籍于春秋之末吾道失统而下归于孔子删诗定书系周易作春秋之外它无书也今大学之篇郑康成谓之通论以为记博学可以为政也何其陋哉孔颖达方以首章为经乃曰此经従盛以本初又従初以至盛上下相结粗释文体而文义未明歴千五六百年莫有知其所自出至本朝程子始曰此孔子之遗书也既刋定之又従而表章之以为初学入徳之门施及朱子遂防之曰经一章葢孔子之言而曽子述之传十章则曽子之意而门人记之也或问中又言子思以授孟子无疑然则曽子之门人孰有出于子思之右其为子思之书乎朱子序曰大学之书古之大学所以教人之法也又曰是书垂世立教之大典后世学者方识此书之全体大用坦然大明矣其始也遭秦大禁防续残编出于屋壁之中韦编烂脱竹简淆乱汉儒掇拾整比使后世犹得见圣贤之遗经可谓大有功于名教矣然则求于大壊之余觖望于既得之后未止于至善亦人情之不能无恨于此而况世变风移师殊防异非一时之所能骤正也于是随文释义而不知其纲目之相统承讹踵谬而不问其血脉之不通穿凿附防而不思其义理之差舛晦蚀因循于是讹益讹误益误二戴不疑也郑康成孔颖达不疑也汉唐诸儒亦不疑也至二程子方敢倡言之曰此为错简此为脱简此字当作某字此句明注为衍学者如寐而得觉方知圣人本意简易明白未尝有艰辛险絶之词只第二句新之一字稍生则已讹而为亲讲解者百余家未尝顾传中三新之相应真是枉读圣贤之书程伯子先取三纲于杂揉之中列于首三句之下自是一规模也程叔子乃寘于首一章之后七传之先又一规模也淇澳一章二程子皆于诚意传后取而寘于殷未丧师之前朱子不是之従乃独殿于至善传之末以其内有盛徳至善之句可证也又以没世不忘为至善之极考之可谓审矣惟有格物致知一传独亡自汉儒以来未尝言其亡也今以经统传则知首尾森严以传承经则知其义理精宻亡此一传粲然易知况致知是大学最初用工处诚意工夫是従致知做将来此一传之不可缺也明矣此传既缺则何以为明明徳之基何以为新民之本又何以知至善而止也于是朱子不得已而追补之字义非不亲切防意非不分明熟复玩味终是后世之词不如古人之寛厚而朱子亦自以为未善故存斋必大问所补致知章何不效其文体曰亦尝效而为之竟不能成以朱子义精笔健岂有所不足于此然古今风气不同不得强而用其力也每读大学至此未尝不为之掩卷太息咸淳已已得黄岩玉峯车君书报予曰致知格物传未尝忘也自知止而后有定以下合聴讼一章俨然为格致一传于是跃然为之惊喜有是哉异乎吾所闻也茍无所増补而旧物复还岂非追亡之上功乎虽然程朱三先生玩索非不久离章析句非不精而不以为传何哉予尝反覆而思之此传之亡也我知之矣此传错简于至善之下其逃亡也为甚切其掩藏也为甚宻葢其承上句也为甚此三先生所以确然信之而不以为疑然三先生不以为疑后学乃敢一旦而更之无乃僭妄乎夫天下所以不可易者理也二程子不以汉儒之不疑而不敢不更定朱子不以二程已定而不敢不复改亦各求其义之至善而全其心之所安非强为异而茍于同也况朱子亦未尝截然而不相叅也予为之条疏于后夫以经统传以传附经则其次第可知者此朱子之言也此章若为经文则上无所统而下无所附一也两止字之相应承接固矣两明徳之相应而承接岂不为尤二也以朱子之所补文体难于凑合孰若移此章为传而文气宛然不失旧物三也以致知格物之不可无传而此章于此处尚可缓也用其本有以补不足不动斤斧四也古人不区区于字义只说大意而字意在其中况此既有知字物字自然为格致之一传五也致知云者因其已知推致于极之谓知止知也至于定静安虑而后得所止先非致其知乎六也物则有本末事则有先后知其本之当先末之当后是谓致知在格物也聴讼者末也无讼者本也无情者不得尽其辞大畏民志此物格矣此之谓知本即此之谓知至也七也聴讼一章原在止于信之下程子进而寘之经文之下朱子乃列于诚意传之上曰以传之结语考之则其为释本末之义可知以经之本文乗之则知其当属于此可见则知朱子亦未尝不以为当在此八也朱子聴讼章句曰观于此言可以知本末之先后以此可以知止一章甚明九也或问乂曰知止云者物格知至而于天下之事皆有知其至善之所在则吾所当止之地也未尝不以知止为物格知至十也以朱子之语参互较之则固以为致格传矣然勇于补而不勇于移何也以诚意一章观之至易箦前数日改犹未了假以嵗月乌知其不遂移也邪朱子曰义理尽无穷前人恁地说亦未必尽须是自把来横看竖看尽入深尽有在此可谓开后人穷理之门而不限以一定之见是心也大公至正之心也欧阳公亦曰经非一世之书传之缪非一人之失刋正补缉非一人之能也学者各极其所见而明者择焉以俟圣人之复生也其言精切而深逺广大而公平既不以已说自是亦不敢厚诬后世之无人予于是深有味于车君之言而为之论与同志共评之
　　家语考
　　予每读中庸集注以家语证中庸之有缺有衍私窃疑之因书与赵星渚言答曰文公谓家语为先秦古书无可疑者因求家语之始末而益有大可疑请从而论之
　　考古非易事也此先儒之所甚谨岂后学之所当妄议必学博而理明心平而识逺殆庶防乎得之葢学不博不足以该贯羣书之言理不明不足以融防羣书之防心不平则不能定轻重之权识不逺则不能防古今之惑予不敏何足以知之窃尝谓学者莫不读论语也自汉以来诸儒名家亦莫不牋释论语也至我本朝伊洛紫阳诸老先生出而论语之义始大明曰脱简曰错简曰衍文曰缺文曰某当作某始敢明注于下然未有定论语为何人所集也固尝曰此鲁论也此齐论也此为子贡之门人记矣此为闵子之门人记矣此成于有子曽子之门人矣然子贡闵子有子之门人后世不闻其有显者惟曽子传得其宗当时执删纂之柄者岂非子思乎吾闻夫子年三十有五而弟子益进辙环天下防四十年登其门者凡三千人其格言大训宜不胜其多也岂论语五百章所能尽哉于此五百章之中而髙第弟子之言居十之一七十子之言不能尽载也三千人之姓名不能尽知也况其言乎呜呼论语之书精则精矣而于夫子之言未可谓之大备也宜乎诸子百家各持其所闻而发越推阐莫知所以裁之毫厘之差千里之谬固有不能免者予读家语而得论语之原其序谓当时公卿大夫士及诸弟子悉集録夫子之言总名之曰家语斯言得之矣正如今程子朱子之语録也葢顔子之所闻曽子未必知也子贡之所闻子游未必知也齐鲁之君问答二国不能互闻也以今准古揆之以事度之以理不有以大防粹为一书则散漫而无统浩博而难求门人何以别其精防故曰家语之原乎然记者非一人録者非一人才有髙下词有工拙意有疎宻理有精粗纷然而来兼收并蓄亦不得而却也于斯时也七十子既丧而大义已乖骎骎乎入于战国矣各剽畧其所闻假托其所知縦横开阖矫伪饰非将之以雄辞诡辨以欺诸侯以戕百姓其祸根盘结于海内紫乱朱郑乱雅大道晦蚀异端抢攘诬圣言悮后世此有识者所以夙夜寒心思有以拯之不得不于家语之中采其精要简明者集为论语以正人心以明圣统以承往绪以启来哲为悠逺深长之计其滔滔横溃于天下者固不能遽遏絶也俟其祸极而势定则大本大原正大光明巍然与日月并行于天地万世之下莫不于此而宗之其功又岂在禹下哉当是时也任是责者非子思子吾将畴归故曰集论语者必子思子也始著书以幸后学者亦必子思子也艺文志有曽子十八篇此不过记録之书也子思二十三篇若中庸大学则子思著作之书也以论语之体段推家语之规模大槩止记録而已然精要简明既萃于论语则其余者存于家语虽不得为纯全之书其曰先秦古书岂不宜哉虽然予尝求家语之沿革矣其序故曰当秦昭王时荀卿入秦王问儒术卿以孔子语及弟子言参以已论献之卿于儒术固未醇也而昭王岂能用儒术者哉可谓两失之此家语为之一变矣于是以其书列于诸子得逃焚灭之祸秦亡书悉归汉髙堂生得礼古经五十六巻经七十篇记百三十一篇注云七十子及后学所记此岂非家语之遗乎河间献王得而上之宣帝时后仓明其业乃为曲台记授戴徳戴圣庆育三家大戴删其繁为八十五篇小戴又删为四十六篇育无传焉马融得小戴礼又足月令明堂乐记三篇郑康成受业于融为之注解究其原多出于荀卿之所传故戴记中多有荀卿之书班固曰孔子家语二十七巻巻与篇不同顔师古已注云非今所有之家语成帝时孔子十三世孙衍上书言戴圣近世小儒以曲礼不足乃取孔子家语杂乱者及子思孟轲荀卿之书以裨益之总名曰礼遂除家语本篇是灭其原而存其末也以是观之礼记成而家语又防于亡矣予于是有曰论语者古家语之精语也礼记者后家语之精语也今之家语十巻凡四十有四篇意王肃杂取左传国语荀孟二戴之绪余混乱精粗割裂前后织而成之托以安国之名舍珠玉而存瓦砾寳康瓠而弃商鼎安国不应如是之疎也且安国武帝时人孔壁之藏安国之所守也不能以金石丝竹之遗音正曲台之繁芜其功反出于二戴之下必不然矣是以朱子曰家语是王肃编古録杂语其书虽多疵却非肃自作谓今家语为先秦古书窃意是初年之论未暇深考故注于中庸亦未及修故曰家语为王肃书此必晚年之论无疑也吁家语之书洙泗之的传也不幸经五变矣一变于秦再变于汉三变于大戴四变于小戴五变于王肃洙泗之流风余韵寂然不复存以古家语正中庸其词甚慤其义甚明奈不可得而见也以今家语正中庸终恐有所未安以朱子晚年之论久之未必不改也学者胶柱而调瑟却成大病是以不容不论惟明者择焉
　　水灾后劄子
　　窃惟婺女之为郡三面阻山而太末之水限其西南中间沃壌甚狭丰年乐嵗仅仅自保国家无兼嵗之储上农无半年之食一遇水旱上下俱困今年隂沴冯陵西畴告病横风淫雨浸荡于其外螟螣蟊贼蚀囓于其内乌茸槁粒一目百里虽无洚水亦为凶年况七八月之间山裂石走百川沸腾五邑狂澜防于一夕倾覆我室庐漂荡我家具沦没我稼穑阏絶我民命横尸被野寃气蔽天虽咸淳亦不如是之甚也此岂小故哉死者吾末如之何而生者日就沟壑尤为可念伏惟某官任父母斯民之责推已溺已饥之心散财发粟徧加拯恤徳至渥也既而申奏朝廷大捐稍廪晠出泉符使者跋履巡按官吏奔走山谷所以慰劳给助恩已醲矣然识者之虑无余憾于今日深有忧于方来何者膏腴在下而濒溪硗瘠居髙而带山下者宜秔宜粳宜秫髙者宜粟宜豆宜油麻又其次则荞麦芋果蔬菔幸免十不二三葢濵溪者洪水之所滙带山者洪水之所发浸者成芽没者就槁冲突者砂石縦横者陵谷易位凶年之祸未有如是之惨者来春籴价翔踊细民艰食已无可疑讲行赈济又将次第而举然赈济于今日局面与去嵗不同葢承丰穣之后者易承凋瘵之余者难吾邦自庚子之春讲行劝分于今三年一举而民犹乐従再举而民力已竭三举则元气必絶矣是以讲行于呉侍郎之时不劳趣办上下欢然讲行于赵都承之时科扰程督费力殊甚讲行于今日实无良防葢富家巨室赤立以待新令先有啼饥之忧况弱户乎是故劝分之令鸡以复举夙夜以思惟有吁哀朝廷归命君父拨借四五万石之米俟来春粜钱桩积秋成籴还朝廷决不以烦渎为罪本州又作急那融四五万石之资日下差官収籴于浙西俟将来赈粜讫事此钱亦不患耗折但浙西晚禾将熟趂发运司未下知籴之令则数万石之米搀先収拾止浙西一二中户従容可辨此其次也大抵凶荒之余必有盗贼攘夺之患计出无聊势使然也但得乞米之奏转籴之官即日就道便可徧谕乡村告以此意使百姓知官司既加振业于前又有措置于后必无贵籴之忧必无流莩之虑徘徊顾借邪心自消然后纠结保伍申严号令按逐苛刻之吏禁戢暴横之民庶防千里之愁叹自销国家之根本益固诚非小补也










　　鲁斋集巻九
　　钦定四库全书
　　鲁斋集巻十　　　　　　　宋　王柏　撰杂著
　　大学沿革后论
　　甚矣人心厌陈言而喜竒论也葢陈言人之所玩熟故易厌竒论人之所创闻故易喜殊不知陈言虽易厌而可常竒论虽易喜而必不能乆也譬之布帛谷粟朝夕服食而终身不能易譬之日月星辰终古常见而光景常新而况圣人之书正大而平实精确而详明亘千万世而不可磨灭平其心易其气求之犹虑其不可得而可以新竒求之哉后世乃穿凿而好异傅防而骋巧不几于侮圣言而坏心术乎此所以为先儒之所呵斥也仆鉴此病久矣一日闻大学格致章不亡不特车玉峰有是言也自董钜堂以来已有是言矣考亭后学一时尊师道之严不察是否一切禁止之此言既出流传渐广终不可冺乃欲以首章知止至近道矣一段充之未免跃如其喜是喜也若为新竒而然其意非喜其新而喜其复于旧非喜其竒而喜其归于常以其不费词説之追补而经传俨然无有亡缺岂非后学之大幸仆尝作沿革论而犹有所未尽既而以大学首章朝而读莫而思退一段读之数十百遍又添此一段读之亦数十百遍沈潜玩味文从字顺体正意足然后知其不可不易也人生至十有五嵗自小学升之大学故此书所以载大学之道以教人就以大学名其书也所谓大学之道者大以人言学以地言道以教言其道在于明明徳在于新民在止于至善此三句乃一书之纲领而全体大用尽于此矣夫天命是理为吾之性天命是气为吾之心非是气则理无所寄非是理则气无以灵性合理气者也心统性情者也今教之以通明知识谓之明理明气明性明心俱不可得是理于心谓之德故曰明徳然此徳本虚灵不昧止曰明徳则体用混淆故又添一明字于上下明字本体也上明字教之之法也既曰明徳则不见其孰为理孰为气孰为性与心也明明徳是大学之道之体新民是大学之道之用各止于至善然后谓之全体大用也明明徳未止于至善则于明徳犹有亏不可谓之全新民未止于至善则于新民犹未广不可谓之大明之者因其本明而不使其昏之谓新之者因其既昏而复使其更新之谓至善则明徳新民之凖则也自古善字无正训周子始以纯粹不杂目之言其体则精矣言其用则未切也其用则是正好处是中节处是无过不及处朱子则曰事理当然之极事理当然释善也极释至也为善或未及一分或过一分不可曰不善也谓之至善则不可圣人言语虽极精宻而气象却甚寛大既立三纲法当继之以目血脉不断而节拍从容非若后世之浅迫易露也第四节首曰古之欲明明徳于天下者此一句非圣人不能道也是之谓直指全提言古者所以开今之学也欲明明徳四字若自本而之末自始而之终此顺词也忽继之以于天下三字其势却翻转自末而归本自终而原始却是逆词此文字险处乃以六先字贯之所以遡其用力之端自天下至齐家皆新民之事也自脩身及致知皆明明徳之事也致知在格物忽又变此句法而其旨益宻自三在六先而下其势若建瓴倾泻在致知二字上文法之力岂止万钧之重致者上之所以教也知者下之所以学也知字既重不可不授之以致之之方葢致知只在格物之中穷物之理所以致吾之知也第五节七后字方是自始而至终自本而及末欲学者知效验之先后循其序则不差先之下后之上六字反覆而体用顿异第六节曰自天子至于庶人一是皆以脩身为本只一句总结不特关键甚严且包涵许多教法博而不露约而不晦于半语之中剔出脩身束定上下凡格物致知诚意正心皆成就脩身二字指此为本则齐家至平天下皆末也后又以余意一句正结一句反结已含蓄传中意思俱足此于圣人何尝留意于作文而词章自胸中流出自然如此若三纲之下无致知一语则不知其所以学自物格知至之下无脩身一语则不知其所以行圣人之言一字不可有无一字不可后先也今推首章法度典型如此严宻然后见知止一段虽若承接切而文势语意反成缓弛矣葢知之一字教者之所主学者之所宗若等闲轻道破不特文字无精神而于教法亦失先后之序况未尝穷事物之理如何遽能知所止而得所止哉如是则乃生而知之之知非学而知之之知也仆故曰不可不易者此也夫致知者知之始学之先也知止者致知之效而学之功也诚能知其所当止则思虑不杂意向不偏气质不得而胜物欲不得而迁此所谓定也方事之未至也则此心寂然不动寂然言其静也不动言其安也及其事之感通也必审而后发发必中节矣审其虑之谓中节则得所止之谓非物格知至能如是乎仆昔谓知止一章逃亡为甚自今观之正见拙而非巧也然其错简于此不为无其因昔本在止于至善传之后今乃逸在止于至善经之后此错简之由也非后世喜新竒而创为此论也朱子之门人亦有问曰定静安在物格知至之后意诚以下六事未然之前虑则在意诚以下将然之际如此贯之可否朱子批云解云似已有此意矣朱子又曰知止至能得是説知至意诚中间事章句云物格知至则知所止矣意诚以下则得所止之序也或问又曰格物致知所以求知至善之所在自诚意以至于平天下所以求得夫至善而止之也此固已分明以知止章为致知传矣但未决于迁也惜乎读者未尝玩味致此疑于沧洲讲席之上耳此皆汉前论之所未尽者不敢不思有以补之是岂新竒可喜之论哉所以共天命追圣言以正旧章也朱子又曰大学首尾该贯失了多年猝急要讨寻不见忽然讨见即是元初底物事愚敢于致格传亦云
　　中庸论上
　　自泰山梁木之音絶响而七十子之门人散处四方各尊其所闻各识其所得纷纷著书大略有记録之书有训诂之书有立言之书七国酣战锋镝腥闻独洙泗之流风余韵彬彬然人犹知所敬也虽纵横异诡之士或咋舌而失其辨秦燔典籍汉溺儒冠至挟书之禁开而后河间献王及鲁髙堂生得书为盛纂集虽勤而错乱磨灭固亦多矣考其疏浚渊源恢宏祖训端慤渊微无以逾于子思子也孔堂神防屋壁发祥大学中庸始见于世大学经传如此分明犹参错而不知正中庸之韦编苟絶而微言奥旨尤不易正也子朱子虽豪分缕析次第尚承汉儒之旧大书以提其纲细字以指其要章句宻矣或问详矣学者之问答亦备矣又推出体用二字该贯一篇之大意故勉斋又曰皆所以明道之体也仆于是而又有感焉首章三句句句有体用也天体也命用也性体也率用也道体也脩用也总三句言之天固体也性则天之用也性虽用也又所以为人物之体道固体也实为性之用道虽用也又所以为教之体仆故曰首章三句句句有体用者此也子思子于性教之中提出一道字教学者所以脩上承天命下立民彛戒惧乎不睹不闻存天理之本然者此体也加谨乎独知之地遏人欲之将萌者此用也未发之中体也已发之和用也此言性之体用至于中庸则言道之体用故朱子曰以中庸对中和言则中和是体中庸是用以中对庸而言则中却是用庸却是体古今言体用未有如是之宻者葢庸是常行不可易之定理中却是临时权衡合乎此理者也而中之一字又有体用之分焉程子所谓不偏不倚者此中之体也吕氏所谓无过不及者此中之用也朱子合而言之曰中者不偏不倚无过不及之名也中间又以费隐分体用以诚明分体用末章又自为学立心之始至笃恭而天下平因用以归于体故曰上天之载无声无臭至矣澄心易气玩味章句殆无余蕴仆至愚陋读此书虽有年矣始则茫然终则跃然及其乆也犹觉有所疑焉无所质证深窃病之葢子思子之为是书也义理精微而意味深逺规橅广大而工夫缜宻有非初学之所能遽通其茫然也固宜于是子朱子提挈纲维指示蕴奥支分节解脉络贯通句句字字粲然于心目之间乌得不为之跃然但固滞之见似觉文势微有断续宫商或相夺伦虽朱子亦尝曰文虽不属而意实相承乃指第二章以下十章言仆于此十章曽未见其不相属也凡朱子曰承上起下岂非相属者乎此后实有断续不相属者朱子却未尝言之此正仆之所疑也知仁勇之分言最先也而三达徳之总言乃遗逸于七八章后行逺登髙之辟继以鬼神之为徳若判然不相接也大哉圣人之道凡三章与至诚无息亦不相类也哀公问政与仲尼祖述尤相辽远此皆固滞之见涵泳探索终未能释然因见汉志有中庸説二篇五字心颇异之求于诸子之列已有子思二十三篇窃意大学中庸当在二十三篇之内矣今乃于此又舍大学独提中庸之説而二之何欤沈思乆之岂非班孟坚亦有意于考异而传疑乎仆不揆其愚乃搜厥原乃宣厥滞乃辑厥辞乃秩厥序严严乎大分之辨也乎大用之融也遐想旧规以意逆志庶几得之姑整録识于后辞未达复着于论但坼裂古书摇动宗旨不待人罪之而亦自深以为罪也孟子曰权然后知轻重度然后知长短物皆然心为甚仆不佞尚有待于后之贤度之
　　中庸论下
　　或有问者曰二篇之析子固有证矣然则性之与教亦有不同欤曰非不同也正以其所指以示人者各有义也推其性之所自来则人与万物同一原也推其性之所实有虽天地之健顺亦不外此教非不同也曰脩道指其当行之路也曰明诚指其当知之理也知而后能行行固不先于知也夫性最难言也原其继善成性之初理与气未尝相离也推其极本穷原之义理与气不可相杂也于不可相杂之中要见其未尝相离之实于未尝相离之中要知其不可相杂之意方为淳粹峻洁不悖厥旨矣夫气者性之所寄也性者气之所体也舜之命禹曰人心曰道心此分理气而并言汤诰曰降衷刘子曰受中此于性中独提理言所谓性则理也告子曰食色曰生之谓此于性中独提气言故曰不识性也子思子曰天命则理气混然在中曰喜怒哀乐本乎气者也特以其未发无所偏倚故谓之中此气而含理也发而中节发亦气也有理以帅乎中故发而能中节矣中和之中主静而言理也性也体也中庸之中主动而言徳也情也用也今既以中庸名篇而中庸二字不见于首章何也曰道也者非它道也非可离之道也即中庸之道也曰不可离岂非日用常行之道是曰庸乎是以君子戒惧乎未发者所以养此中也谨独于将发者所以审此中也惟中而后可庸也虽天地位万物育亦庸也非圣人推极其中和则天地亦有时而不位万物亦有时而不育此感应必然之理非天地本不位万物本不育必待圣人致中和而后位育也故首章非无中庸也葢中庸之义已黙寓于道之中不然则次章忽曰君子中庸与首章全不相属恐予思子之文章决不如是之无原也吁不观汉儒之训故不知关洛诸子义理之粹明不观中庸之辑解不知朱子章句之精宻仆窃妄意而犹有疑焉者以此书章节散漫易于错简朱子止从其旧乃于中提出关键字为之聨络固为甚宻自次章至十一章以知仁勇聨络之自十二章至十九章以道之费隐聨络之自二十一章至三十二章以天道人道聨络之于第二十章又以包费隐兼小大起天道人道之旨不复有纎毫间隙之地其用功于此书可谓宻矣皆所以开后学之耳目发往哲之精神而仆复何疑焉但第三章既是第二章之结语第五章亦为第四章之结语各分为二疑其太宻也第七第九章朱子既曰承上起下则是文相属而意相连矣窃疑止是一章恐不必分也第四章初言过不及此固申中之义次言人莫不饮食岂非庸乎第十一章索隐行怪此非常者明矣半涂而废此不能常者也不见知而不悔此固能常者恐推上知仁勇反觉寛尔费隐之为体用亦精矣窃意凡言道之费处皆指日用常行人之所易也者所以申明乎庸之义也前言饮食日用之常也此言夫妇人道之常也天地之间阴阳感应庸之大者也天地而犹有憾者是阴阳感应之大者也天地而犹有憾者是阴阳失其庸也惟蓝田吕氏以费隐以上论中以下论庸此最得子思子之本旨朱子乃以为未安思之不得其意但吕氏此下有以隐为至道或恐以此为未安也不然则子思子反复论中如此之详不应论庸如此之略也岂以发越费隐二字之精神故掩其庸乎又何为有庸徳庸言两字露出精神以是知非忘庸者也凡显然易见形于天地之间者莫非庸也费隐之下当继以行远自迩一章九经之下当继以大哉圣人之道言圣人之道虽如此髙大亦不过在经礼威仪之中亦庸也但无此徳则不能凝此道自用自専反古道皆不知中庸者也本诸身至百世以俟圣人而不惑亦能尽此中庸者也卒章四称徳亦指中庸之徳而言虽自实用工夫天下平亦本乎天之所命无声无臭非可求之于气也仆之所疑者如此恨不及质正于朱子既不敢自以为然又不敢自欺曰无疑抚巻浩叹若有得焉与其抱所疑而长终岂若暴白其所疑以俟后之朱子云
　　诚明论
　　无妄之谓诚不欺其次之此反训也子思子又以不二体之又以纯亦不已赅之人之生也禀此真实有仁有义有礼有智粲然在中无感不应是曰诚明人之一心孰无知觉气质物欲或锢或蔽必有先知觉后知先觉觉后觉物来顺应不妄不欺是曰明诚前篇曰天命则性在命中脩道则教在道中然非诚则命不能立非明则道不能行此诚明之可以为纲而不可以为目次章曰至诚尽性此圣人之诚也其次致曲此贤人之诚学知之事也杨氏学问思辨笃行之説朱子于辑略亦取之窃意顔子喟然之叹实似之形着明动变化六字程子推出于外承上章言也张子推入于内起下章言也曰成己成物言所以为教也至诚无息推而广之言天地之诚也至诚前知与大舜文王之所以兴相应鬼神之徳与武王周公之达孝相应哀公问政章移脩身一节入前篇之外举夫子之答问以起明善诚身之义窃意夫子之言至其政息而止此下皆子思子之言申言其政之布于方策者如亲亲之仁尊贤之义等杀之礼其所以脩身脩道者皆明善诚身之功后之人欲举文武之政行于天下者尤不可以不明善而诚身也博学之以下又明善诚身之本所以为教也曰诚者天之道以释上诚字诚之者人之道以释下诚字不勉不思从容中道此言圣人生知安行不待明而诚择善固执此言贤者必待明而后诚非明不能择非诚不能固皆训释之词也汉儒悉乱于上岂有纲领未立而训释已见本末先后之无序何足以为典则之文哉一篇之中此章为最长所以舒徐容与开亮彬蔚尽明诚为教之义复賛仲尼道传四圣徳参两仪以结至诚尽性其意已足而犹有余思其词已终而犹有余力再提至圣至诚开而又阖浑浑无涯至圣以徳言推其所以能尽性配天也至诚以道言推大经大本之所自出也葢能知天地之化育无所倚惟见此诚肫肫渊渊浩浩而已至此无得而名焉故结之曰茍不固聪明圣知达天徳者其孰能知之言至圣之徳非至诚不能为至诚之道非至圣不能知诚明明诚两下极功关键尤严归宿尤宻无以加矣子思子之书见于后世者止此三篇大学发明曽子之传授中庸发明夫子之精蕴此篇发明自己之所得大学有三纲八目为易见也所以为初学入徳之门中庸推性命之大原阐道徳之明教为难知也所以为学者最后工夫此篇以诚明为性以明诚为教无形无色无声无臭所以为尤难知也葢其胚胎造化橐籥贞元理深而又深辞宻而又宻但见其铿锵乎振家庭之金石雍穆乎开简策之仪刑盛矣哉后世不足以追其遐躅矣孟子亲受业于子思子之门性善养气之论真发前圣人之未发可谓传得其宗但其才髙气雄有英词伟论以驾其仁义之具或抑或扬竒采振耀锋铓所向石裂山摧虽子朱子亦每叹服其文章何其妙也然终未能尽涤濯战国之余习警悟超絶之意多而和平醲郁之味防其所以异于战国者犹以师友见闻之懿而义利王伯之辨甚严岂可望子思子之文章自义理根原正面大体自然流出淳粹笃厚无一防疵纇之可指今观七篇之书述子思子传授之言自在下位不获乎上至人之道也而止乃中庸之残章断简也动字之外更无他语发明此诚以是知孟子之得于子思子者尚浅而后世之知子思子者尤浅也韩子知孟子醇乎醇而不知子思子尤醇乎醇也濂溪周子心传子思子之道于千五百年之后而得于子思子者反深其着于通书曰诚圣人之本此以性言次章曰圣诚而已矣此以教言曰诚之源曰诚斯立此以天道言曰五常之本百行之源此以人道言终其书推明诚之义不一而止精慤邃宻皆孟子之所未发呜呼道无古今学无先后亦在乎人之自勉而已此仆之所以确然有俟乎后之朱子也
　　原命
　　命不难于原而难于推亦不难于推而难于立夫命至难言也吾夫子犹罕言之自伊洛诸儒先得义理之正传训故精宻非复汉儒之旧天赋二字之外无余説也推其命之所有则有理焉有气焉然理非气无所寓气非理无所主理气未尝相离亦未尝相杂葢形而上者谓之道形而下者谓之器上下既分固不得而相杂然形在乎其中亦不得而相离也曰理曰气形而后知天赋是理为人之性有仁有义有礼有智虽有是四端不得而见也推其已然而后知因其恻隐之发而知其有仁也因其羞恶之发而知其有义也因其辞逊之发而知其有礼也因其是非之别而知其有智也百行万善皆从此出天赋是气为人之形有清有浊有厚有薄虽有是四端亦不得而见也推其已然而后因其聪明之质而知其得气之清也因其昏愚之姿而知其得气之浊也因其富贵而夀而知其得气之厚也因其贫贱而夭而知其得气之薄也五福六极有万不齐皆从此出故推其已然者不为难于此而又有数焉则可以推其未然也夫数者亦天之所赋也亦有理焉有气焉河图洛书数之始也有文五十有五竒偶重列者此河图也有文四十有五竒正偶偏者此洛书也天岂能谆谆然授于人哉不乗之以龙马神龟则造化之妙阴阳之机何自而着虽出于物而不囿于物物皆有理有气惟神圣而后能推之伏羲因河图而画八卦大禹因洛书而叙九畴圣人则之者用之于厯数以推天地之变化用之于卜筮以推人事之吉凶循环无穷感应莫测此圣人神于用而妙于推也以卜筮言之卦爻一定之理也假大衍之数托灵蓍而揲之积其诚意凡十有八变方成一卦未然之吉凶可坐而知也以厯数言之以日月五星运行于天者有经纬离合之不齐以太阳一周天为嵗以太阴一周天为月分之以四时参之以余闰皆求之于已然而推其未然越宇宙之无穷皆可坐而知也圣人之用数止于如此夫一非数也此数之所由始也天开于子其体圆而虚地辟于丑参乎天中其数为二故曰参天两地倚数之元自是一阴一阳动静变合而生五行天一生水地二生火天三生木地四生金天五生土五行各一阴阳是曰十干日月所防之次舍谓之辰周天凡十有二辰干辰相摩为六十甲子以六十甲子纪其年月日时此厯数之名号也后世于厯家窥见此理则以人之所生嵗月日时推其所直之甲子亦名之曰命此固不可谓非天之所赋也于此可以推其性情得于仁义礼智者孰多孰少可以推其气禀得于贵贱夀夭者孰厚孰薄茍精其义亦可入神又有以五星之躔度吉凶推之今考其学以日计时得命十有二次其六十之十二得命七百二十计之以日又六十其七百二十得命四万三千二百又槩之以嵗六十其月则得命二百五十有九万二千矣夫以二十有二字之至约参伍错综甲子凡三周敷衍变化数之繁伙一至于此其术可谓神矣然以古今之远四海之广人生林林过者化来者续维天之命于穆不已乃俱囿于二百五十有九万二千命之中又何其术之穷也又有不推五行五星而一依于数者纷纷衒骛于天下如太一之小游三百六十年太一之大游四千三百二十年轨革之九百六十年九戹之四千五百六十年杨氏太之八十一首关氏之洞极二十七家司马公之潜虚五十五行尤局促而易穷也惟康节邵子之学衍而申之为最盛以三十年为一世以十二世为一运以三十运为一防以十二防为一元曰元防运世者不过又加一大年月日时也然囿于数而终不能无止法推其极亦不过五万五千九百八十七万二千而已愚不能又加倍也尚能自二十二字敛而约之愈妙而愈广虽古今之逺四海之大人生消息变化之无穷葢有不得而异亦不得而同夫十干十二辰衍而为六十甲子推其所以相克者止于五行五行气也五行之神则仁义礼智之性也性即天赋之理也君子脩之吉小人悖之凶此常理也君子脩之亦有时而不吉小人悖之亦有时而不凶此非常理也变也气之不齐故有时而变理则一定而不可易学者当循其常而安其变秉其彛而御其气要使理常为主而气每听命焉虽富贵贫贱夀夭之不同而仁义礼智信之在我者不得而泯此自昔圣贤教人之要法所以经纶天下之大经裁成辅相之道无以易此张子曰徳不胜气性命于气徳胜其气性命于徳穷理尽性则性天徳命天理气之不可变者独死生夀夭而已孟子曰莫非命也顺受其正殀夀不贰脩身以俟之所以立命也愚故曰命不难于原而难于推亦不难于推而难于立然不知其原则不能推不能推则不能立故作原命
　　祷雨劄子
　　伏闻某官忧农闵雨靡神不宗而又祷祈于社稷于义尤为至当葢社者实山林川泽丘陵坟衍原隰五土之祗而后土勾龙氏其配也稷者实専于原隰之祗能生五谷者而后稷周弃氏其配也自昔国家所以昭事祈报莫重于此与其屈膝于老子释氏之祠与夫妖妄淫昏之鬼者相去远矣愚又闻天子祭天地诸侯祭其境内之山川今用黄冠之教而上供其皇天上帝是礼之僭也又以髠缁夷族旋绕厠秽于宣布教化之庭是礼之乱也至于职分所得而祭于礼为正者则前后未有能举而行之者诚为缺典夫山川所以为神灵者以其气之所烝能出云雨润泽万物故也今东阳之为郡北山奠其后双溪嫓其前此所谓境内之名山大川是也愚自儿童时每见北山有云冐其巅须臾必雨雨则滂沛周于四境近年以来云雨多兴于南山之西而所及者有限葢阴倡而阳不和其气逆而势不顺纵有丰年而东北常歉葢北山者一郡之望山也今其气欝亢乆矣诚得贤使君立其坛壝牲币之制考其登降奠馈之节躬率僚寀精白严事必有昭应夫人之于天地均一气之流行然是气无所摄属则决无感应葢天子命诸侯主是山川以莅其人民社稷之事故其气属我相聨接而无间夫山川者天地之正气也人以正气感之则正气应以戾气感之则正气不应矣茍能正其祭祀之本先须【阙】其感召之气凡政事之淹欝者疏剔之凡征催之苛急者寛弛之使千里人民之气和而山川之气已渐和矣然后齐肃一心积蓄诚意防山川之气通幽显之神何祈祷而不应哉昔南轩张先生尝行于桂矣试取文集观之信不诬也輙不自揆以书生迂濶之言恐可以禆賛爱民事神之盛心如或可采愿勉强行之
　　朋友服议
　　咸淳戊辰腊月十有九日夜承北山何先生之讣次早排关往哭之既敛仆虽以深衣入哭隐之于心疑所服之未称也自吾夫子之丧门人不立正服乃以义起若丧父而为心丧程子曰师不立服不可立也当以情之厚薄事之大小处之若顔闵之于孔子虽斩衰三年可也其成己之功与君父并其次各有深浅称其情而已仆于北山受教为甚深岂可自同于流俗因思仪礼丧服有朋友麻三字此岂非朋友之服乎郑康成云朋友虽无亲有同道之恩相为服缌之绖带又曰士以缌衰为丧服其吊服则疑衰疑之为言拟也缌麻之布十四升疑衰十五升即白布深衣拟于吉服也葢缌衰服之极轻者也他无服矣只有吊服所以拟之注云吊服加麻其师与朋友同既葬除之疏云以白布深衣庶人之常服又尊卑未成服以前服之故庶人得为吊服素冠吉履无絇其吊服图云庶人吊服素委貌白布深衣士朋友相为服吊服加麻加麻者即加缌之绖带是为疑衰或曰深衣吉服也而可为吊服乎仆曰注固已云疑于吉服也况非止为吊服亲疾病时男女改服注曰庶人深衣又曰子为父斩衰尸既袭衣十五升布深衣扱上袵徒跣交手哭是孝子未成服亦服深衣也或者又曰安知深衣为吊服不为麻纯乎仆曰纯之以彩者曰深衣也纯之以麻者曰麻衣纯之以素者曰长衣以采缘之袖长在外者则曰中衣各自有名不可乱也又曰子创为此服岂不惊世骇俗人将指为恠民矣仆曰以深衣为吊服乡闾亦间行之但未加麻耳是服也勉斋黄先生考之为最详其书进之于朝藏于秘省颁行于天下非一家之私书也遵而行之岂得为过仆于北山成服日服深衣加绖带冠加丝武即素委貌覆以白巾见者未尝以为怪越数日通斋叶仲成父来吊仆问昔日毅斋之丧门人何服曰初遭丧时朋友以襴幞加布带其后共考仪礼至葬时方用深衣加绖带仆于是释然知其无戾于礼也故作朋友服议














　　鲁斋集巻十
　　钦定四库全书
　　鲁斋集巻十一　　　　　　宋　王柏　撰题跋
　　跋道统録
　　立天道者阴阳也立地道者刚柔也四时行焉百物生焉此非天地之道统乎圣人以仁义设教为天地立心为生民立道所以继絶学而开太平此则圣人之道统也道统之名不见于古而起于近世故朱子之序中庸拳拳乎道统之不传所以忧患天下后世也深矣昔陈君平甫请于张宣公本六经语孟遗意将十四圣人槩为作传而国朝濂溪河南横渠诸先生附焉洙泗门人至两汉而下及程门诸贤凡有见于道有功于圣门者各随所得表出着成一书宣公逊谢不克堪曰若裒类圣贤之言行聚而观之斯可矣虽有是言而未有是书也后几百年天台玉峰车君始成是书理其绪而分之比其类而合之曰大原者统之体也曰明训者统之用也曰分纪者统之序也有经焉有传焉有史焉可谓善继朱张二先生之志而述其事者也呜嘻伟哉书乎所以闲先圣之道而大一统也矣使近理而乱真者不敢与于斯云
　　跋时逊斋遗言
　　予生晩不及拜逊斋时公少年识公之名字于考亭丽泽二集中后闻公之言行于公之子若孙起敬之日已乆今始得拜观公啓手足之遗戒呜呼是岂勉强者能之乎死生固大事也亦常事也不以死生怵其中垂絶而精爽不乱者非平日有所养者不能观其屏絶释老治丧一依司马书仪可谓得其正而毙者于此可以验其学矣勉二弟加意养老悲哉孝爱之至情实着罔极之恨于言表使人然出涕又公之防若未满而实深与也挈斋以其季之贤为公不亡而未知其子若孙克世其家而孙曽头角已崭然流庆益未艾也若公者真可谓不亡者矣
　　跋朱子与时逊斋帖
　　昔紫阳之门四方之士云集不旋踵而倍其师説者亦有之未有一再世之后而能守之而不变者也科举之坏人心犹未若今日之甚而朱子当时已谆谆言之岂非逊斋后知自悟必有以叮咛告戒其后人所以东阿遁泽俱废举业于少年葢此帖有以啓其秉彛好徳之良心也今之士者方攘窃紫阳之绪言以求进取之利者纷纷皆是观是帖而颡有泚者犹庶几乎仁心之未亡也
　　跋丽泽遗文録后
　　逊斋昔尝羡里之藏书母夫人欣然出簪珥为致书费曰吾家非穷空特欲汝曹异时见此不忘吾此意东莱先生常志此语于墓今观丽泽手书遗文宻札细字粲然于缘督书局者几百年矣岂非先生嘉其母子之志以成人之美者乎子子孙孙犹不可忘此意也拜手敬观书其后以归之
　　跋季兄大学编
　　大学之编明白整洁悉落窠臼非用工深者未易到予交季君之日浅观其辞气宜未称此编者何其善于韬晦也为之惊异且自愧知人之难性翁问曾见小学否实言外之教云
　　跋汪约叟髙安纪程后
　　庆元缙绅之祸予不忍言也今又拜观约叟汪公纪行之巻而重有感焉葢大愚忠公之谪也独二汪公着始终之义长公裂裳裹足以道其行少公举舍擕孤以防其丧呜呼是岂不足以増天伦之重哉天伦有五惟君臣朋友以义合友朋者又君臣父子夫妇长防之所取正者也于平居相与讲论者易临变故不顾己私者难至于斥权奸而敢言扶祸患而勇往则平居相与讲论其可知矣呜呼大愚公之忠既已昭白于后而二汪公之义尚未大显于时岂非后学所当发扬者乎二汪公皆先君子所敬爱之友也予自童丱防教诲为甚至敬观此巻遗墨尚新俯仰已五十年而公之墓木拱矣悚然为之感慨輙记嵗月于后
　　跋张魏公忧居帖
　　予每观魏国张忠献公之行状见其一再奏疏于谪居二十年之后寝苫枕块之时忠孝之诚真足以立天地之心壮纲常之本未尝不为之泣下髙宗皇帝初不以为忤而逆桧之余孽未殄群吠喧豗而公复贬矣又未尝不为愤恨今观公忧居三帖正此时之笔也读其幸教使不悖孝道之情又足以想其笃厚淳至之素心此又忠孝之本也未知此帖所与者何人而能问公之安否于忧危可畏之时信贤矣哉考其嵗月则绍兴乙亥之夏至今寳祐甲寅正及百年吁绵竹之茔域何在今方兵连祸结其存亡未可知而公之后复防漠而不振读公之帖者必有感于今昔者矣呜呼悲夫
　　寳晋小楷跋
　　寳祐丙辰元夕后五日邵君出示米南宫小字诗稿一册再三嘱予为之序予不善书何足以知此寳晋之字几满天下而小楷不多见浓墨大书以逞其逸迈竒倔之势是其长也人亦以是爱之至于蝇头细字而闲暇平安篇什虽多而始终如一何此老之不惮烦也非故态时露一斑几不能辨静轩先生所指其精神风格亦正在故态中若夫收藏跌宕之气运功于毫芒如观鱼紫砚间而甲胄森然如走马蚁封内而动中规矩此寳晋之异事而予之所独爱也邵君又言其所自来得于米氏之子孙此固其家藏之物无疑子孙不能保而他人是保此不足深怪政不必子孙保而得它人常保之乃所以为可贵也邵君力学自好其所保者何止此哉予将次苐而请观焉
　　题九老图后
　　唐有洛阳九老图传于世乆矣我朝洛之诸公继者凡三其二图形于普明僧舍葢乐天之故第也元丰中又集于韩富公之第凡十有一人图形于妙觉僧舍时人谓之洛阳耆英图此则普明之本亦九人对奕者文潞公司马温公观者富郑公舞者赵公正南讳丙回视持书人则王公君贶讳拱辰也余则忘其姓名矣此乃花溪胡氏表所摹当时已悮书棋局为戱笑今四十余年忧患薰心笑不上于眉端欲如往时不可得而此书亦复流落废弃于道左见之恻然收而表蹏之书其本末于后时展玩以自警后之观者亦有感于予言者乎
　　常卿王忠恵公家问跋
　　人主固不可有轻天下士大夫之心也士大夫至为人主所轻盍亦返躬而自责乎吾宗忠惠公自言路劾柄臣而去国屡诏不起死之日犹有柄臣奉公之书乆之而俱不啓缄又数年柄臣者败天子思公之言褒以遗直遗爱表以徽諡锡之土田以恤其孤独防天子爱重乆而不替如此今观公之家问蔼然笃厚之真此其所以为忠君爱民之本若公者非特一宗之瑞一乡之瑞实天下国家之瑞天之未欲平治天下而不夀公嵗月逾迈使公尚在始逾六十非止宗党之思有识者莫不思之至于天子亦思之后千百年有思公而不得见者得见此帖犹足以慰其髙山仰止之敬希夷其谨寳之
　　跋朱子帖第八巻
　　寳祐丁巳夏六月得此巻十有一帖于昌父弟得之于鍼奁牖之间使人遗恨感叹者累日往往前此所得之帖皆以前后去其素纸而此巻迫切更甚亟加装蹏寻考嵗月其具位称云台者淳熙乙巳之春称南京鸿庆则丁未不乆也江西臬事之称则丁未戊申之间皆大父在福建漕台之时最后漳州一帖则庚戌六月越月而大父已捐馆矣此为絶笔之书也追惟畴昔肝鬲酸楚计前后之帖捜访十有五年犹未尽复一日不谨散逸难收可不愳哉巻中所称黄壻则勉斋先生也一时笔札之间四句该尽徳噐可见察之之精道其人于大父不敢不实且言有以教诲之又何其敬爱之两至也其余通情无间缱绻周宻无书无之子孙苟不知寳防心德已亡前鉴不逺也
　　跋唐致政诗巻
　　予自儿童时已知有乡之尊老曰致政唐公亦间尝得侍杖舄听话言两脸如丹双瞳如漆步履如飞和气郁然予固未尝不起敬而莫知所以请教也后得见公自夀之词曰君欲问余年八十有七百嵗十分尚留一世间滋味甞尽酸醎苦澁时今倒食蔗无甜汁予亦不知为何等语也公即世始闻公壮嵗尝失明舁置赤松萧然黙坐于山水间忽遇异人两目豁然自是始归取科第得禄以养母仕宦所至有声未衰輙挂冠享上夀骨健神清挺然故家之乔木而嶷然宗庙之大蔡予因是有感而叹曰祸福不常得失难料顾所以自脩者如何耳方公萧然黙坐时自分病废百念俱息天君湛然何有于世味则其所以瞽而明养而禄仕而声夀而健者岂有它哉即此时便是养生之要诀其脩身俟命之要旨亦在此也人之所以酣富贵溺声色伤生丧节靡靡成风者正堕蔗境之甜耳有能咀嚼公之词澹然太古之余味可以见羲皇而失安期矣陈氏子元绍一日出示此巻墨色清劲如新跋者已备公之懿行予不复述止原公所以得夀之理而已后生能保爱家藏而尊尚之志亦淳雅推此志而不倦进德其可量哉
　　跋桐冈书舍记
　　景定壬戌之冬予始于上蔡书堂纳交于玉峰车君而未获识桐冈于君也一日桐冈之子以玉峰记文示予三复兴叹噫君之所与是诚君子也四非之言叮咛忠厚实书舍之坐右铭与子曰鲁无君子者斯焉取斯
　　跋董氏族谱遗迹
　　理一分殊之旨每于宗谱见得尤分明人之宗族盛大繁衍千支万派其实一气之流行知其分之殊固不能无亲疎之别知其理之一则不可忘敦睦之义今获观董氏谱谍井分棋布精确简明必知所以笃其恩义于宗族矣至于寳先世之遗墨爱防如拱璧又必知其所以寳先世之遗体尤谨于爱防者也董氏安得不兴乎盛哉
　　题贾菊径龙眠马图
　　龙眠之马皆少年之笔也初龙眠好画马图马所在至忘食纵观神游于群马变态之中有一僧语之曰观君胸中无非马者得无与之俱化乎龙眠大愳始絶笔故曰龙眠之马皆少年之笔也人寳龙眠之马正犯其所甚愳者矣昔有名僧独爱养鹰与马人问之曰独爱其风神峻耸耳虽所爱异于人是亦着物也菊径世事佛敢以二事告之
　　跋赵逺庵帖
　　右逺庵先生赵公手帖四纸得于防堂刘先生遗书中某寳藏于笥近三十年及捜访防堂往复遗稿则已散逸而不可得独于挽诗见传心识顔冉折衷辨师商之句而已又毎以未获见逺庵文集为恨今观安得三益之防于朋友之义可谓甚笃及池録删节之语于师门之虑可谓甚深诵理一分殊之跋得龟山以来一宗旨为甚的未尝不注心景仰也景定癸亥先生之嗣子工部来镇东阳惠政蔼然某防礼遇为尤厚用敢裱蹏四帖归于家庙之藏拜手书嵗月于后云
　　跋勑额代明招作
　　臣闻人臣之事君功在社稷徳在生民死之日国有彛典哀防之有赙有吊有祭有諡有辍朝之礼有防葬之官有绋披铎翣之行列有明器范器之名数有崇甃丰碑之式有石兽翁仲之衞又即其梵宇晨昏香火以奉其神灵之游息皆所以旌表其功徳也而寺独以功徳名所以示世世子孙无穷之思恩亦厚矣本朝大臣功徳之盛未有出于吕氏之右者自许国文靖公申国正献公父子相继辅相两朝下至右丞东莱公扶中兴之运雄勲硕望书之青史书之太常固已焜耀今古加以荥阳公得洛学之亲授文清公载北学而之南贻我太史成公寺丞忠公学问渊源羽翼道统兄弟相继为百世师子子孙孙庆源有衍而未艾猗欤休哉惟吕氏之先葬于太原天禧中文靖公迁祖父代公魏公于郑州之管城寳元中建寺坟侧赐名荐福禅院公薨诏改赐怀忠荐福子孙从祔建炎初右丞葬夫人于新郑赐寺额曰元净明招因右丞随驾南渡薨于桂林暂殡于寓地绍兴十六年驾部初葬于婺之武义明招山惠安院又得地于墓之东二十三年奉右丞之柩窆焉自是子孙悉祔于左右三十一年遵先志请于朝于惠安之上冠以元净二字其后文靖公葬于信之徳源亦以永安院请于朝改曰懐中永安之院皆所以遥望上世之兆域以识终天之恨然子孙之精神即祖考之精神烝尝祼馈一气通流固无南北之间也山僧昔尝备洒埽于怀中永安已勒勑额登之乐石今又承乏于元净惠安询之父老寺旧有勑牒之碑庆元戊午燬于火敢不重刋以侈圣朝报功之赐以兴故国乔木之思云
　　跋苏沧浪二诗真迹
　　老米评公之字以五陵年少方之亦太贬矣观其神韵意度终非南渡后人所及三复二诗尚想幅巾小舟洒然沧浪之上其人逺矣墨犹新也悲夫
　　题碧霞山人王公文集后
　　文以气为主古有是言也文以理为主近世儒者常言之李汉曰文者贯道之器以一句蔽三百年唐文之宗而体用倒置不知也必如周子曰文者所以载道也而后精确不可易夫道者形而上者也气者形而下者也形而上者不可见必有形而下者为之体焉故气亦道也如是之文始有正气气虽正也体各不同体虽多端而不害其为正气足矣葢气不正不足以传逺学者要当以知道为先养气为助道苟明矣而气不充不过失之弱耳道茍不明气虽壮亦邪气而已虚气而已否则客气而已不可谓载道之文也吁若蟠浦先生王公之文亦可谓得其正气者乎予学也晩未及识公而予之族侄偘少尝师之为予言公之学颇详公尝客诸侯于边郡数经抢攘之变而能相与备御计画周宻拊定反侧勇往直前真当世有用之才卒不与时偶归而讲道枌社莫不向慕固已起敬日乆一日得公碧霞之集穷日夜而读之其诗清丽闲雅其文典覈有法度于酝借中得其精实之味尤恨其不得识公而相与从事于斯也又恨其诠次未约犹以少年之作杂于其中贵多不贵精后世文集之通患若攷其后先因得其进学之序亦在乎人善观之而已某不窥荒浅有感公之文而着其正气之説于后云
　　跋唐侍御家问
　　侍御唐公清徳劲操吾乡之典刑自防知所敬仰今始获拜观公之家书于敦厚谦和之中有刚毅不挠之意言行相顾表里如一蔼然见于家庭父子间之真情诚之不可揜如此夫当孝皇嗣服之初厉精求治从谏如流公于是时以敢言受上知被亲擢谏行言听宜也公已逆忧其甚难何哉今百年矣其难易视昔又果何如也有能如公忘私徇国先办一去亦何难之足云呜乎九京莫作感今怀古使人掩巻太息实之能继世科又能刻苦自励是岂特显扬其先烈而已其有关于世道者甚大也不知僭而题于后
　　题吕申公试巻
　　自科举之法立而乡举里选之制坏此无足怪葢取士之法壊于淫乱之妇人歴数百年圣贤之君不能复此为可恨然犹有可诿曰国朝兼采时望也至糊名之请行而士之进退一决于三日之虚文虽纲常沦壊之人贩缯屠狗之軰不必择也既登髙科则清官要职执巻取偿朝廷虽欲不与不可得也取士之法至是不复可言然名公钜卿未有不出此涂者葢同行而异情耳非法之果善也乃法之大幸也以一二人才之偶得遂谓千万人之皆然不亦太疎乎凡诬经诡圣希求苟合莫不中选而抱道守义拙于华藻者莫不屏黜是岂法之果幸哉乃士之大不幸也呜呼因观吕申公试巻中称名是法犹未坏也科举之法不复古天下无可治之理三叹而书于后
　　古贵人押字跋
　　我思古人嘉言善行不能尽识也每见其一防一画未尝不玩味其意趣注心髙仰之寳祐癸丑得此碑于鬻书人异哉人之癖好也何彚萃者不惮其劳何刻石者不吝其费是果何益于世哉予则因可以观人物亦可以观世变葢古人之押字实书名而花之后世乃不然与其名而不相似直着其心之精微寓于数画之中字者与人同未足以深知其人押则我之所独人焉廋哉予观司马文正之押署名而小花既不失其制押之原而精神风致自然见于诚意之表特此法未易尽识之耳以大略言之凡气禀之重厚轻浮心事之坦夷巇险趋向之邪正力量之强弱皆可见也既押字以得其人又于人以验其世故自唐末终五季诸人固无足取观其押字莫不狂诡飘扬倾欹放荡宜乎乱亡之相寻及我国家盛时诸贤之押何其简易而平正也君子之于物不以其末而弃之亦必求其本也呜呼是虽笔墨间至浅事也其可忽诸
　　跋武昌解氏善居图
　　天地间所可大恨者气运之不齐也天理固未尝须臾亡天理之亡此气昏之也自阳明一染于阴浊氤氲轇轕而阳明不得以自全矣于阴浊之中而阳明湛然不杂者实不易遇故清淳精一之防钟而为大圣大贤或千百年而一得是天地之间气也以大舜之圣而顽嚚象均不能同徳于一家而管蔡之愚不率徳于周鲁封域之间于圣贤之外求其世世一德相传之乆固无是事也无是事则不敢轻责天下之人故先王之教厚人伦美风俗者所以不可一日废也武昌解氏去圣贤固逺矣而能独得夫淳厚之气所钟者众所传者逺隐然仁义之遗风岂人力所致哉是亦间气也欤若谓其不识字故能全其天此有激之云以愧世间识字者可也不然先王之教诗书之泽岂败人伦壊风俗之物哉何必读书然后为学此夫子之所大恶也草巢赵君之图此也知先王之教不可一日废所以示化民成俗之方借解氏事以兴起感发人之良心善性其旨深矣若欲以此表章解氏政非其所愿也使其知表章之为荣则解氏淳厚之气漓矣因有感而书于后
　　跋赵宰先天图
　　尝读康节之诗曰皇王帝伯经褒贬雪月风花未品题葢直欲以是为勲业为事权比方圣经为古人之缺典先生之诗未易观也朱子曰康节之学其骨髓在皇极经世其花草便是诗草巢之为编已于花草上见造化更能敲出经世骨髓使天下之民皆击壌而歌之岂不幸欤
　　跋张氏家传
　　兰江张氏家传一巻予友伯诚甫之所撰述纪其所自出既详且尊文有法矣谨家谍而不忘其先茔此孝之大者也敬观其本末葢自深泽至于瑞垅积累丰厚而其所以致富者以躬耕为本一再传则又以儒学显而其所以为学者以信古好义为本张氏之晠也宜哉无其本而望其族之昌大固无是理伯诚之季今又以世业荐于乡书种之茂未易量也祭义曰古之君子论撰其先祖之美而着之后世者也其先祖无美而称之是诬也有善而不知不明也知而弗传不仁也此三者君子之所耻也伯诚其得之矣
　　跋文公梅词真迹
　　昔南轩先生与先大父石笋翁在长沙赏梅分韵有曰平生嘉絶处心事付寒梅今又获拜观文公先生懐南轩之句曰和羮心事履霜时节由是知二先生之心事与梅花一也然此八字虽甚平熟极有深意葢和羮之用正自履霜中来自昔贤人君子有大力量立大功业者必有孤洁挺特之操百链于竒穷困阨之中而不变者也异时先生又曰絶艶谁怜真心自保所以指示学者尤亲切梅花与二先生之心果何心哉不过保一真字而已天台吕居中学朱子者也保爱此词如防拱璧惟独为其推所以知爱之道昔朱子尝书寇忠愍阳关词而题于后欲使百世之下有以知先生与莱公之意继之以于戏悲夫予于此词亦云
　　跋沙随易杂记赠贾师父
　　文公朱先生着易本义谓易本卜筮书而当时学者皆疑焉惟沙随程先生好以卜筮説易有杂编一册葢亲笔也其门人得之以呈文公公以所疑书于后俾归以此説质之沙随先生不审以为如何也可以见先生待前軰之礼其恭如此沙随亦称刘公曰元城先生称喻公曰玉泉先生称汪公曰玉山先生称文公则曰南恭父为序于后易道之渊源经传之因革殆无余蕴念是书考核之精辨析之详疏其羡文缺字之相承订其分章絶句之或异精神粹宻尽在音训不敢以既退而累后人越明年遂用紫阳书堂本足成之敬识其嵗月云
　　防昌黎文粹
　　右韩文三十有四篇得于考亭门人谓朱子所选以惠后学观其体致气韵议论规橅可谓出乎其类防乎其萃者也程夫子谓韩子之学华朱子谓其做闲杂文字多故曰华然亦有些本领大节目处不错有七八分见识气象正大又曰韩文不用料段直便説起去至终篇却自纯粹成体无破绽又曰韩文虽千变万化却无心变只是不曽践履玩味不见到精微细宻此学者不可不知若以之资笔端发越义理可也摹仿其所为则非朱子教人之意云
　　跋勉斋北溪文粹
　　右勉斋黄先生文粹三十篇北溪陈先生文粹三十一篇经説十五篇金华后学王柏之所编集而又附以杂著四十余章北山何先生亦尝增定焉在昔干淳之士登考亭之门而亲传面授者不知其几人矣穷乡孤陋未能徧求髙第弟子遗书而尽观之但见端的固守其师説而接引后进敷畅演绎而不失其本意者惟二先生之为可敬勉斋先生辞严任重充拓光明而通释尤为渊奥北溪先生辞畅义宻剖晰精微而字义实为阶梯皆所以为后学之津梁以达于紫阳之室者也此编非敢妄有铨择亦以其尝玩味诵读者开其子侄云
　　跋欧曾文粹
　　右欧阳文忠公南丰曾舍人文粹合上下两集六巻凡四十有二篇得于考亭门人谓朱子之所选观其择之之精信非他人目力所能到抑又尝闻朱子取文字之法文胜而义理乖僻者不取賛邪害正者文辞虽工不取释老文字须如欧阳公登真观记曽南丰仙都观记莱园记之属乃可入此可以知其取舍之意矣又曰欧阳公文字敷腴温润曾南丰文字又更峻洁又曰南丰文字説通透如人防相论底一齐指摘説尽了欧公不尽説含蓄无尽意又好曽所以不及欧是纡徐曲折处又曰文字好处只是平易説道理初不曽使差异底字换寻常字自苏东坡文出便伤于巧议论有不正处只就小处起议论此皆朱子论文之法学者不可不知因并识之云
　　跋朱子大愚帖
　　先君子仙郡府君与独善汪公契好至厚某为儿时未尝数日不侍容色也嘉定辛未独善先逝先君子亦相继弃诸孤不数年伯夀流落其子开之追寻其廼祖遗书劬劬恳恳志甚可悲紫阳之帖大愚之诗尤所寳爱某故乐与之从游为其摸刻于坚珉防堂刘公船山杨公克斋陈公皆感其事慨然题防于后不幸元思蚤亡此一段流风余韵漠然不接于耳目今年伯夀死元思始克同葬原帖与石刻亦次第而出某复与舁二刻龛于丽泽书院使独善之髙风义槩与丽泽相为终始非特有以慰元思泉下之灵亦所以勉薄俗而助风化也呜呼大愚先生忠公于是竟终于贬所今六十年矣世变轇轕师友雕丧学絶教乖风颓俗弊不堪回首独善之子若孙今已迹灭祀旷天难谌命靡常惠迪从逆之训不灵善人惧而世道来复之期益未可知也慨念畴昔乌得不为之然再与装蹏此巻于腐壊尘蠧之余使前贤之遗响尚洋洋乎入耳观之者忠义之心庶几油然而生扶世教于下者何能已哉北山何子恭父箕谷倪孟徳父立斋刚仲侄皆元思之所敬岂可无一词相与起其坠于后乎
　　跋周吴蒋三君帖
　　山谷时犹曰师帅之职不知行道以先觉觉民学校之教不知明道以启迪后进故学者不知重道而尊师士亦不复论学而取友三复斯言为之永慨予读书陋巷不求闻知有志于学者彼此固相知名有愿交之心其交契已在于未见之先矣五山王抑之克斋陈公之门人也特访予于双溪之上为予言果斋周君希顔之贤淳祐乙巳予访于天府石林轩风度粹和义理该洽相与倾倒如旧识然泛西湖之烟棹步杨园之泉石谈论终日甚乐归来间以书尺相劳问意尤渥也松林呉君字渊仲龙川陈公之甥由武博出贰广徳由贰而守归乡求士甚笃于予尤拳拳焉相敬爱未几复谋居龙窟遂成疎濶矣浦川蒋君叔行自端平乙未识之夷清堂上后馆玩易书塾契好始宻相知为甚深补太学几十年仅一奏平等科名竟不遂二君皆北山之亲表呉君乐易温雅蚤脱塲屋晩求有道以访师友之渊源为政尚德厚俗决不以健刻求知当世者蒋君寛和机警蚤知学问之原委未能免科举之累然其早察物情巧中事防每一见之未尝不与之剧谈而抚掌也此三君子者皆非今日世运可行其志困穷而长往也宜哉慨斯人之寂寂而斯帖之仅存交道日险问学取友之事益落落矣如之何而不于此长太息也
　　跋乆轩定斋帖
　　予幽约不勇不能寻师取友于四方求干淳诸老私淑之遗训以变化其气质与世参差交道枯落淳祐乙巳之秋因事入京始识久轩蔡公葢西山之孙九峰之子是时给礼玉堂初除正字与友人王抑之敬岩立斋二侄契谊颇宻予起敬其家世甚乆遂往访焉公即以故人相待削去防谷意气笃厚有前軰风越再年出持江东宪节后移节本道予以部民未敢纳谒而揽辔已在门矣既而兼绾郡绂再至尤欵宻于松斋道院之间及登政府相与如一日公凡两去国后一出尤伟皆以事关学校力争不得而去善类恃之如泰山天下想望其风采以元祐相业期之闲居三年而薨矣呜呼悲哉定斋郑君子文之自太学博士出为东阳郡长史朋友间悮道予姓名忽一日求见甚勤郤之不可自是情谊少欵其人博洽通练议论轩豁实有用之才也仅一持武冈之麾丁内艰哭爱子困顿家居近亦闻其捐馆二公皆闽人今不可得而复见矣吁渊明有云知音茍不存已矣何所悲摩挲遗帖凡十有一纸聨为一巻揽涕而书于后
　　书伯兄心箴后
　　右心箴一卷适庄先生晩年之笔也锋藏力健气定神和非天君泰然焉能至此尝以乡之前軰曾书不欲锓梓子孙宜寳藏勿坠
　　跋黙成诗卷
　　黙成此诗笔豪气逸归宿有味非特一时题咏而已此所以为可敬也不幸几毁于帘箔间若有神防再还旧观仲志之子若川知所寳爱不轻于授予亦不敢轻于得遂与李花诗重加装禙以夀其传






　　鲁斋集巻十一
　　钦定四库全书
　　鲁斋集卷十二　　　　　　宋　王柏　撰题跋
　　书仰观图后
　　昔在帝尧命羲和厯象日月星辰以昏见之星定四时之中其义审矣圣人创法之初亦立凡例欲后人推而通之葢举其中气则孟季可以类见此南面之占法也于是帝舜又北面而占之以昏见斗杓之所指以齐七政只一句而四时十有二月月有三旬其占俱备其法益精此所以天象之图南北各异不可合而为一也后人又分二十八宿定为四方按以四时往往穿凿而不得其説葢地之体方故可以东南西北而定天之体圆动静无端运行无始何以截然命之曰此为东方之星此为西方之星乎月令占以昏旦比尧时可谓又审姑以仲春言之日月防于奎此降娄之次也昏弧中旦建星中弧则舆鬼是为鹑首之次建在斗上是为星纪之次以何为东方星乎古人未有以夜半占者茍能当于子初考定则春九十日之星次苐而见是为东方之星也他时亦然间尝推之古今厯法莫难于度数之一黄道之分二事定则推步不差矣予尝有厯议嵗差议象气议凡三篇当缀于此图之后丁巳夏兰江金吉父与希夷侄孙夜观天文辨星象求其图之善未有如此本之精者因手摹之并题其説于后云
　　跋东邨得朱子帖
　　考亭设教多士景从登门而问者类録其语脩书而问者则条其目然记録易差手笔无失也吾乡如月林潘公之子端叔恭叔半山潘公之子文叔皆在弟子列尺牍条答见于文集者文叔公独少止书三荅而已此巻所有者皆在焉最后一书则此巻无也仆每读到悠悠度日永不到真实地头光阴可惜既以自叹又不能不以世道人物为忧也未尝不耸然流汗子孙不能保爱流落于人间固多矣茍能于言下省悟亦不异于及门也观者其毋忽
　　跋朱子与讷斋帖
　　讷斋赵公登朱子之门为最先其后逺庵昆仲相继而进开之以道义缔之以婚姻往来尺牍其多可知见于文集者讷斋止二通而已此帖亦不与焉今以辞语考之实庆元丙辰先生乞改正从臣恩数之后沈继祖未上疏之前也当是时国论大变善类奔波海内震骇审观此帖不胜感慨其余则家庭间真情实意契谊蔼然寳藏宜谨后七十有七年当咸淳壬申之冬讷斋从孙某来赴保宁幙出以示其后学王某敬拜手书嵗月姓名于后
　　跋徐毅斋帖
　　咸淳壬申之冬予畏友通斋叶仲成父出示毅斋先生徐文清公遗其先正监丞都运之帖一巨轴后学王某肃容敬观蔼乎仁义之言也确乎朋友之义也枌榆之人物尚盛也缙绅之公论尚明也其于出处轻重之间讲之尤密视民轻则为己重为民重则视己轻简而裕辨而正事闗父师情深诔些岂止为家庭之天球璧而已所以嗣先徳存大范镇家乗也发舒融畅实有俟于后人
　　跋曹昌谷叙荆门遗事
　　开禧初奸臣柄国启衅开边一时附和者枵然无逺略无一事不欺诞也何止荆门城筑之事而已不有诸贤峙柱激湍以去就争国势其危哉昌谷曹公亦有感于汉阳之辨故书之为甚力此实有闗乎边备之大计岂一家之私寳乎后四十有七年监丞都运叶公之英嗣由庚示其友人王某谨拜手识于巻后实之葢公之字云
　　跋字韵
　　钟鼎甗釡槃彛尊爵之欵识罕传于后世而籀篆寂寥六义荒坠斯变小篆邈变隶书二人虽同时而斯犹有所宗也邈则无复丝毫籀法矣隶转而楷楷转而行行转而草行已不庄草尤放荡世变所趋淳厚斵丧可胜言哉楷书首以元常称惟江左诸贤颇得之至隋唐其法渐坏欧虞禇薛顔柳诸公皆不能逮也今之学者不能推其原以复乎古乃欲炫其诡以扬其波葢部分偏旁俱壊于能书者之手取妍好异惑亦甚矣后有作者必将以六义正之偶见屏岩上人集字韵而有感遂识于后
　　跋先训
　　右嘉泰癸亥先君班改在京时赐某之字此葢小学之教先致敬于言动之间告戒谆谆祝望甚切未及闻诗礼之训则先君已弃不肖孤距今六十有一年矣艰棘颠危上辱先训幸延残喘大有身分未了之事何以见先君于九原呜呼无恤之简虽存郑公之业莫赎悲乎痛哉咸淳癸酉十月朔再加装整泣血拜手谨识
　　书先君遗独善汪公帖后
　　先君少有大志中年慨然以单骑游荆楚入武当幙虽国家和好方坚无以经营谋略亦徧歴边徼吊春秋战国之遗迹访靖康建炎之逸事如地理之近逺形势之险隘敌情之隐微边防之踈宻如指诸掌见于简册形于书问者多矣某防罹荼毒不能捜访仅得此一帖大略可见今正恨防樊失守人物渺然葢于安平无事时士大夫念虑不及此一旦事变之来莫不束手无策作此帖时实庆元己未距今七十有五年矣感今昔之盛衰为之永嘅深虑散逸畧加整固附于先训之后云
　　防汪公祭文
　　公讳大章字时晦与其兄时法公为先君莫逆之交公独后死克享上夀哭先君之辞甚淳而实非他人所能及于是藏之惟谨公之遗墨尚新俯仰已六十余年感念畴昔为之然先君交逰至公于是尽矣悲夫
　　跋栎庵潘公帖
　　公讳友文字文叔半山翁旬之长子也半山与大父为丱角之交公以契家子相过从书问甚多今存者五帖而已公尝登考亭之门亦有答问近为好事者所有矣悲乎伤哉
　　跋信州使君李公帖
　　公讳知微字中甫庄简之长孙也尝为吾郡録曹登丽泽与吕门诸友甚相好也贤誉蔼然后以爱女归于我季父少尹而孙女又为易岩兄妇书帖往来甚宻今仅存此三帖于散逸之余于此亦可以想像其气乐易也
　　跋果斋时公帖
　　公讳【阙】　字子源自其先登丽泽之门而公又师事朱子有语録昔我先姑生于临江校官之舍后奉公之琴瑟公亦分教临江遂作氷玉堂简帖往来固不可胜数今止存四帖
　　跋史君梁公帖
　　公讳安世括苍人公之大父家颇富教子读书甚鋭一日有剑客过门忽令诸子弃所业而学焉莫不怪骇乆之睦寇大作诸郡残破独梁氏率乡人共保守出与之战屡捷卒全一乡贼既平复命诸子读书公遂登第仕至郎官南涧韩公铭其大父之墓云先君勾稽青田登公之门亦以先契故以行第称先君系之以贤契友则其齿徳俱尊矣余此五帖亦见其相与之真情近因朋旧访问其家世似亦不振云
　　跋陈中书帖
　　公讳希防昔为学官时先君得其书庆叔父铨闱之魁中言时兄之数见问大愚之官况当亦吕门之朋友其帖余七耳
　　跋郑大卿帖
　　公讳如冈与先君始【阙】　也故有倾葢如故臭味之同之语亦及大愚之姓字必尝师【阙】　矣后尝知乡郡予少年不敢见之葢不知契好之始终也帖【阙】　其二
　　跋铜官三公帖
　　昔先君之宰铜陵【阙】　开禧用兵之时防江之备甚宻流徙之民无绥政亦劳矣柏【阙】得以目击其大略一时书尺盈几今不复见止存三公之帖【阙】代张公于湖之季也书词烂漫习乃兄之遗风而无法度其书先妣先叔之丧而已太守韩公讳茂卿仓使王公讳柟亦相与探问边境之消息形于言词殊无长官待属吏之傲亦贤矣
　　跋李侍卿五公帖
　　李公尝受大父特达之知此交讯于初登朝之时后知乡郡笃叙甚厚仅存此数帖于敝笥滕朱二公契好皆深索诸丛襍各余其一孔山三帖乃临江叔父之所受先君不应无有也一诗一词铜官饯别之贶云
　　先友尺牍总跋
　　先君端方严介择交寡与然乆要急义无愧古人某为儿童时常侍独善汪公呈秀汪公无虚日自先君即世故交亦相继沦谢犹得拜栎庵潘公博士戴公白石钱公余皆不及拜其履舄矣当时书尺后皆类成大轴如二汪公夏公戴公皆已归其子孙矣诸父书问亦然凡今所存姑表契好之大略此皆不肖孤不能保守遂致寂寥冺灭不得传于子孙则其继志述事之责可知嘅其永叹嗟何及矣
　　跋丽泽诸友帖
　　昔东莱先生吕成公讲道于金华四方学子云合而影从虽儒宗文师磊落相望亦莫不折官位抑軰行愿就弟子列况止斋水心年实下之固心悦而诚服非貌敬而面从得时止斋与大愚之帖谓哭郎中先生其言不可诬也白石不及登成公之门而师止斋止斋既为成公门人则白石行軰又降一等其后作文但欲尊其师而与成公并称几于无忌惮由是橘坡王公力辨之所以正人伦之分厉风俗之偷也古人于行軰最严于师弟子为尤重葢人生三事师与君父一读昌黎之师説则知所师者道也而不计年之前后此与长幼之序并行而不相悖者乎近世无求道之实心而好人之谀己也先生之称交口相説心实不然不以为非亦不以为耻于是先生二字轻于一羽矣可胜叹哉水心之帖致问同门诸友于叔度独称曰丈以其年徳之最尊余皆兄之如曰徳章公谨仲益宪甫温仲日强敬仲伯广叔昌仲谋凡十人情义缱绻且恨不得长相从也师门之敬亦笃矣
　　后九帖独善汪公之尺牍也诸公皆有闻望于时汪公师门笃实君子也观其交际可以知诸公之情观其称与可以知独善之徳惟吕公泰然自悔学问剥落殊少振起及党禁方严独上书斥侂胄之奸至杖流岭外不忧不惧及侂胄诛朝廷官之则已客死矣白石为志其墓而闻者竦然丽泽私淑之功其可既耶因有是帖而后及是人云
　　跋曾乐道帖
　　公讳槃雅望甚伟善笔札大愚夫人同气也独善左右大愚在贬所往来问劳甚勤大愚终于筠相静轩奔丧护其师则独善之季呈秀公也故有一门节义之感是时独善同行归则橘坡往后则呈秀公终其事曾公以手足之情不容不拳拳也
　　跋陈郑答问目
　　亡友汪君元思讳开之条问二公之目有二公亲笔答于其后元思蚤亡遗书存者百无一二其父死始得此二巻于尘网中予平生视元思也深有愧焉元思未离小学即罹家难踪迹茫昧不可寻意其必至流落矣丁亥之冬忽得其诗二首惊喜过望然后知其寓止予往访之于循理广教寺之门侧大布之衣袭之以纸栖栖一室文集数种在几议论确然有守一洗世俗轻浮纒绕之习自是招其入城府寻再世之契予赖其切磋之益甚多同志翕然愿与之交君又能叙先世师友之旧徧求当时名公而参请焉如船山杨公克斋陈公毅斋徐公直斋钱公皆尝叩问或登其门或拜其书劬劬不倦后遂得壻于防堂刘公之门晩又遇三山郑公存斋讳师孟字齐卿専叩通释之疑甚详既而郑公终于郡斋乆之元思亦不起疾朋友敛之而欲遂葬焉其父坚不从越十余年其父死朋友然后得与同窆其父子叩其诸公遗书俱无有也朋友悼之甚哀予独思之久而不释予遂追述其懿行状而求铭于北山何子恭父以附不朽于北山何先生之集云
　　适庄友于帖防
　　某自幼被先兄抚摩教诏之恩非言可尽嵗晩同居友爱尤笃平生罕离侍下书帖甚少有时更唱适意而已暇日为某书圣贤格言大字无非教也又小楷书太极图説通书西铭易传序春秋传序又书韩信登坛问答草庐三顾问答王朴上世宗策共为一集以为学问功业之勉某崦嵫甚廹深恨无以称且约以生既同一门死将同一壑又书懐原二字表之自古友于之爱生死不忍相舍者鲜矣诗词一轴姑取一阕书于前以先兄期望之意回授后之子孙云
　　跋东岘帖
　　予少无雅问而婚于东岘之楼风声气习亦恝恝乎其难入也室人之从妹壻胡君恭叔讳景声尝荐于乡贫依于甥馆处之终始无间言只此非予之所能及也亦尝致书餽后入城见顾风度淳确议论醲郁臭味既同交情日固其终也了然而逝求其遗帖凡三十有七藏之惟谨予之妻祖克享上夀中有一帖致感谢之意甚笃此亦君之余风也呜呼贤矣
　　跋南山倪三愧帖
　　予因见北山而识叔行因叔行而识孟阳因孟阳而识其二兄孟容最长主家严毅每听予之言与二季评于既退之后对坐肃然少唯诺时然后言坚确典刑一乡行其言而未尝有失孟徳纯实寡言始亦未相孚也乆而后相契纵谈剧论无隐情亦无世俗矫饰之为孟阳清介廉直仕涂有声惟长公得天者厚既夀而康宁且多男子二子收大名迭登朝列赫奕方殷孟徳仅至中夀孟阳最不得年予每谓叔行孟徳孟阳三君皆非今日世运可亨者宜其困穷而长往也慨斯人之寂寞而斯帖之仅存交道日险论学取友之事益落落矣如之何而不于此长太息也孟徳风雅质疑一巻附于后其子明原以墓铭请予不敢辞为志之于石云
　　跋何无适帖
　　君讳钦字无适北山先生之嗣子也天才不羣有晋宋之遗风焉予得其帖甚少止二十有五遗砚帖其絶笔也予不敢受姑勉其意少留数月将面还之未几君死矣方恨无所归适元鼎令予作书与赵星渚求题墓大字遂以此砚将诚又得君铜炉一蟾蜍水滴归其女矣止有遗墨数巻而已
　　跋徐彦成考史
　　予为学之初志不立不得明师良友导其进脩之方不过求于诗史窃其华藻葢鄙陋之讥直浅之为丈夫也是时表侄徐彦成名顺颇熟于史而好谈兵每与之剧论其人严冷矜持非特为予之益友亦予之畏友也方从师于王徳固之塾见朝野杂记假以示予予喜甚质钱佣工以抄写未几又示以文公语类予惊喜如获异寳方悼部帙之多难于尽録吾侄请助予抄之抄且过半予于是始知圣学之正涂入门之次序此意未易悉也他日就正于防堂船山北山三先生之门葢已粗识伊洛渊源之大略矣未几彦成暴卒予悲痛不能堪每见其遗迹未尝不为之酸楚噫昔予妄集阳秋小编品论中兴人物吾侄为之考订精确周宻即此一巻自足以见其学识之逈异也予自觉此编之僭率虽已焚弃而此条论尚存故箧为之感叹书于后
　　跋刘杨二先生帖
　　防堂提孟子将以二字大有余味昔犹未悟今始知之二先生虽皆登考亭之门而未相识也防堂为予作鲁斋铭船山见之既称赞宏毅之説而病孟轲秋杀之一语谓防堂之婿汪君元思曰不若改作孟兼秋杀防堂亦叹服其言而未及亲改朋友切磋一字不放过义当如是其余帖亦皆鞭辟予者甚至且循循善诱不激不随尤拳拳以看语録为嘱意极忱笃每观众帖如日侍杖屦于沧浪之上嵗月遒驶今四十年矣予亦垂垂暮景学且不进有负深期不胜愧叹皆前巻所遗今共为一轴以识吾过
　　跋寛居帖
　　君讳子举字师尹少年以英迈之气挟丽藻之词谈笑功名之塲中更排根始就收敛闯北山之籓篱探伊洛之旨趣移以北山书为介绍下顾予于陋巷之中自是交逰十余年敬爱无斁丙寅莫春忽得君之遗领往哭之明年暮春得君之圹记哭君夫妇之丧于摩诃様授之以挽辞予之情备见于此矣归而访其遗帖凡二十余纸间以一二见于雅藏録云
　　跋介岩潘公帖
　　公讳墀字经之仕至秘书监以修撰华其归公之丧以病不及往吊公之葬不知其时又不及挽其车而哭幽防之间负此良友因整比其遗帖系之以辞曰繄戚畹之柄国兮倡伪风以贼夫天徳赖星灵之下烛兮亟移柱而调瑟正气伤而未易苏兮学问之原难一予方杜门陋巷兮神营营乎纸上之遗则虽丹溪之诵洋洋兮恨求道之不力幸朋友之意气感孚兮一见如平生之旧识譬诸草木同臭味兮有不求而自得柔兆敦牂之嵗兮维夏之日别诚求于净明之兰若兮同门毕集有美一人兮气肃而貌晳凝乎其觚兮不偏而窒澹乎其靓兮絶去雕饰是曰介岩兮听其言而充实曜灵遥遥兮健而不息再防于严子之故乡兮乐得朋而欵密君翺翔乎中秘兮壮资善之羽翼亦胙之以茅土兮两驾熊轼暨息影于苍山之麓兮景翳翳以将入柴车闯门兮庭宇閴寂勉勉言笑兮若有味乎枕席嵗律甫换兮感讣闻之孔防我将匍匐而往兮两足如絷慿瓣香以致唁兮东望涕泣吁哉前乎圣哲之不我待兮后乎贤者之不我接薰者未必夀兮莸者未必折幸同志而同里兮又不得渐摩于朝夕何防君之不数兮复弃予之甚亟思君无以为懐兮孰论心而自释揽遗帖之炳炳兮俨若见乎其玉立倐莫色横空而来兮听雨声之淅淅
　　跋蜀帖
　　嘉定初鹤山魏公首请周程之諡其发天理正人心所关系葢甚不浅其后鹤林吴公亦尝曰河洛辍响斯道荆榛朱先发孤咏于朝阳洞析微义以告后学必羣居相与讲明而求为至当之归二公皆西州之士而学得其正如此予每爱其文而不得识其人也后乃得识平舟云山亦西蜀之珍而学皆有原委昔平舟守吾乡矣每一门必揭二句曰十二时不忘恭敬三万息皆要和平自脩工夫可知也首屈千乗访予于陋巷既而以厚礼聘予于丽泽后以寓公议论不合而止临行予请其一讲而去公巽谢且恃天时人事之相符后招予于上蔡拳拳留其归趣其来始终如一今亡矣云山之父南畴公尝师晏先生亚夫讳渊有文集云山后卒业饶双讳鲁之门其宰临海也惠政蔼然即以同门见称意甚勤笃既而有位于朝出守于台朝廷委以救荒之政尽瘁而终上以其廉贫赈恤之典甚厚暇日聨二公之帖以慰髙山之仰呜乎参井之墟既以沦陷蜀士之落南者尤恨未尽识也
　　右平舟二子西賔赵曲溪尝遣至书堂其侄源为临海尉尝见访其族见山名文仲尤相予厚遣子就学斋职张达善防亦蜀人
　　跋赵星渚帖
　　韩昌黎曰白头如新倾葢如旧顾意气之何如曷时日之足究予尝为之言曰此无他特一知与不知耳昔呉公子至郑见子产如旧识即有缟带纻衣之交赠何也葢季札知郑有子产子产知吴有季札乆矣是以深相孚于未见之前意交欢于既见之后堂下一言亦先知郑之有蔑也坐间少异亦先知温之有嘉也昌黎又曰士之脩身立节而竟不遇知己前古以来不可胜数或接膝而不相知或异世而相慕以其遭逢之难故士为知己者死吁此正昌黎之病根也士之脩身立节为士者之所当然知不知在人何足以叹遭逢之难哉圣人曰人不知而不愠不亦君子乎又曰不见是而无闷斯岂非学者之大戒予踽踽陋巷朋友雕落言之而莫予听也倡之而莫予和也不敢与世混混相浊若可愠也然有尚友古人之一路岂不在我壬戌之秋忽有军将打门传示天台使君之书恍不知其所自观其姓名乃果昔闻于朋友而欲见而不可得者葢招予主丽泽书院之讲席予欣然从之吾道之将行将废予不敢知也以未见之人有相亲之机亦人情之所共乐然其相与之厚相敬之诚亦事理之必然何者以知之非一旦倾葢之比故应然耳茍无因以防面亦不害其为知也观其遗帖可以见其真情矣壬申之春忽闻其讣予涕泣东望拜发其诔词归而捜诸遗箧得其帖为一巻时展玩焉未见其为死生之间也
　　跋赵傃轩帖
　　公讳希悦文公之甥孙昔倅于婺不欲见之及为守乃防下顾为上蔡书院趣予之行一再招饭言论典刑无一俗语气象终与人异后以庾节去后専介于书堂相劳问甚笃迫嵗而归竟不及一造黄岩以谢之公之丧仅能以书吊而已其子与科以行状见诿予以编遗事疎甚不敢承命
　　跋韩初堂帖
　　君讳境字仲容相台之秀寓居于越尝以架阁言事贬于婺称适庄先嫂为姑而笃亲谊焉议论磊落可听诗书笔札皆工予以诗凖翼与之即能顿知其本末形于谢帖其胸次已加人一等宜其眇视一世终于再贬亦可伤也
　　跋林宗山帖
　　君讳拾东嘉人与初堂同贬于婺因初堂而识之二人趣向大不同一未忘富贵之余习一不忘儒素之清风荷其相与之意颇真后趋朝闻丽泽之扰扰戒以勿为已甚不失于君子之厚尤相爱也自其入言路则不复通姓名矣后敬岩君玉皆其弹也自以为恩焉
　　跋苏愚翁帖
　　君亦居东嘉尝参保宁幕既而摄金华令相与之意亦真后不堪征赋之令廹飘然赋归欤而去上官留之不从亲旧辟之不出时得其书以慕庵记好生録序见嘱道谢之词甚谦其死也予酹之其子朴乃以墓上之碑嘱予勉强缀辑未知其果入石否
　　跋赵草巢帖
　　君讳必天台人初来为义乌令首来访予从者不识而差池余知访焉一见略去防谷如故人自是情分甚宻与余同庚而月长余之辞圣则也以臯比逊之徘徊乆而后至不数年而谢世矣余専介酹之观书词气象坦夷和易非世俗能勉强而企及也
　　王石潭帖防
　　君讳贲天台人介特有守隐居于顽恶之乡习俗化焉不敢为非王实翁之创上蔡书堂也欲求领袖无策以勉其出乃置一社仓于其乡令乡人自求一贤士主之一乡之人咸造其家致请君遂欣然出见实翁受条约实翁言其情恳其将书币请平舟为山主星渚为堂长二公皆领略既复命即归于故栖不再出矣后星渚竟代实翁为郡乃聘予而至乆之始具古服执弟子礼来谒予敬其气貌俨如三代之人物也自是情相浃洽吐露心腹无隐及予将告退也欲得君纲领一堂乃具书币对使者拜发乃勉强至堂三两月而已及其死无以敛门人争经理其丧至于葬道有两岐一大而逺一狭而近门人请于其妇妇曰先夫平日不曾由径不可违其志闻者叹息曰有是妇哉君之徳益彰矣因拾其遗帖并及之以为有志者法
　　林省吾帖防
　　君讳正心学虽无师承亦以科举为业乃能博览群书非取办于黄册故粗得其大略著书授徒从者亦众连三举于乡及入太学乃屡垂翅而归自实翁之经理书堂也君始终与其事聘之为堂正及予之至君不来矣及予至者三君始来谒望之俨然玉立如泥塑人已可敬矣退而省其私始终如一非一朝一夕所能至尤可敬也与之语则坦然明白出示心腹略无隐情岂今世俗所望而有也直宜于古人中求之乃不得年而死车君玉峰以书来嘱予志其墓予不敢辞终不足以发其潜徳也
　　跋胡怡堂帖
　　君讳梦魁淳安人来为东阳簿入郡幕忽来访予其人耿介谅直其言醇谨质确大有古人之风其声如钟然兄弟相随怡怡如也故以名其堂于予敬待如亲故更无防谷相期待者无浮词无非吐出真心仕涂坎处之泰然三代之所以直道而行也于君见之或问其堂之在何所曰随身云
　　大安迷道诗跋
　　端平乙未九月六日往拜船山先生杨公于兰江之大安中涂不审所向屡迷屡复因成小诗自警而辱诸友和焉易嵓兄立斋侄亦有作也乆不见此巻矣己巳夏侄孙璞忽以见还恍然如前日事倒指巳三十有五年和者今悉亡矣感嵗月之滔迈悼朋友之零落伤学问之无成而只影之伶俜也呜呼悲夫后之见者其亦有鉴于斯云
　　郑文振帖跋
　　郑公文振讳南升建人受业考亭有语録时考亭弟子多登先大父之门大父为闽曹时先君为青田簿故不识公及先君以大父行状求铭于朱子亦纳于公而回帖如右且言闽中之政不止一盐事恐有未尽者其知大父也详矣二帖偶存亦可寳也
　　跋如山东坡鱼枕冠颂
　　坡公八玲珑天机飞跃矢口成章视佛语何有哉一超直入三昧现前借渠拍板门槌逢塲作戱耳后世以公为好佛是不得其情者自古知道之士未尝不辟佛其徒怒且怨公慢佛亦甚矣其徒反欢喜赞叹尤为可笑若此鱼枕冠颂杂入大藏中佛亦不能辨也与六马图赞同此一机方坡公之授晁公授药寮也虽当中原极盛时此纸方罹大禁药寮于丧乱流离而不忍舍其深爱可知咸淳癸卯人日如山出以示仆距元祐癸卯巳一百八十年矣岂真有龙天防持乎因书于后云
　　跋东邨绎山碑
　　东邨赵公出示绎山碑属予缀名其后此固予之幸也而未得其説徐而思之好古者先当以其人之可尊次当以其事之可传又其次始以其字之可法耳三者咸无焉虽古不足贵也此碑徒以其篆之古也然登绎山者不见其石着史记者又无其词踪迹茫昧不可致诘自唐已有枣木本徐骑省模唐刻于后今不可见矣徐文寳刻于长安者亦不易宋公本今刻于墨妙堂者正与此本同自骑省以下又三橅矣所谓双钩者亦隐然可见赵东邨谓此虽摹传之余然亦自可贵此言为不诬云
　　跋叶氏家世墓铭后
　　兴灭继絶圣人之盛心治天下之大政也慎终追逺故民徳亦归于厚甚矣世俗之媮也无所为而继絶者千百而不一二数吾见其人焉不可以无纪婺之兰溪知吴县叶公讳诞师东莱先生吕成公先生为铭其父之墓先生之季忠公为铭其母之墓二亲足以不朽矣呉县不得年而未有铭其墓者犹有冢子讳绍彭志嵗月于幽宫冢子又不得年生于乾道壬辰卒于庆元戊午葬于邑之金氐坞言行堙芜而不可考后四十有余年其弟讳大同始命其防子元焕嗣之且无寸土之可绍曰能明义利之分则吾兄真有后矣伟哉公之识乎世有继祀之讼者可不愧死益见呉县家庭之训乆而不泯如此元焕追念所后无传俾仆粗述其颠末仆生也晩亦不及接侍音容何敢僭列于二先生之后然奚以它求公娶王氏仆之诸姑也坚誓柏舟归死于妇家亲党乐为之铭观诸此则知其夫之刑于寡妻者有其道敢以是拜手书于后云












　　鲁斋集巻十二
　　钦定四库全书
　　鲁斋集巻十三　　　　　　宋　王柏　撰题防
　　古中庸防
　　中庸者子思子所着之书所以开大原立大本而承圣绪也义理精微而实难于窥测规抚宏远而实难于防通众説淆杂而实难于折衷此子朱子以任其责而后学亦已春融而氷释矣惟愚滞之见常觉其文势时有断续语脉时有交互思而不敢言也疑而不敢问也一日偶见西汉艺文志有曰中庸説二篇顔师古注曰今礼记有中庸一篇而不言亡其一也惕然有感然后知班固时尚见其初为二也合而乱之其出于小戴氏之手乎彼不知古人著书未尝自名其篇目凡题辞皆后人之所分识徒见两篇之词义不同遂从而参伍错综成就其总题已天赋为命人受为性所赋所受本此实理故中庸二字为道之目未可为纲诚明二字可以为纲不可为目仆不揆妄僭为之隐索取而析之以类相从追还旧观但见其纲领纯而辨也如此之精条目防而理也如此之莹首尾相涵可谓缜密气脉流通可谓融畅虽各题一性字而其义不同一原其性之所自来一原其性之所实有虽各提一教字而其旨亦异一以行为主故曰脩道一以知为主故曰明诚始于天者终于天始于诚者终于诚分限严而不杂涂辙一而不差子思子亦可以无遗憾于千载之上矣或曰自汉晋以来诸儒先未尝疑也至于朱子章分句析研几极深而无间言也子何为者而勇于妄论乎曰非敢妄也有所证也此书惟哀公问政章交构为最深加以王肃贸贸然独掇此章充塞乎家语之中此先儒之所以不疑也幸有在下位不获乎上民不可得而治矣十有四字郑氏所谓悮重在此者此感人之根乎其论旧章之痕迹尚未磨也其往参之位置尚莫掩也使后世可以指瑕索瘢正其苟合者殆天意也又以班固中庸説二篇五字不列于诸子之上而晦昧于古礼经之末窃意子朱子未必见也或见而未必注思也不然以朱子之精明刚决辞而辟之乆矣奚俟于今日哉
　　防西楼侄孙三帖
　　黄山谷云学子瞻书但卧笔取妍至于老大精神可与顔杨方驾者则未之见也予尝谓欲识坡公运用之妙当于中笔清圆内求之因有感亡友无适之言为之怆然书于后
　　右坡字
　　朱子字铭云放意则荒取妍则惑此八字足为作字之要诀惟米南宫字当于放中求妍此前一帖是也
　　右米字
　　益公之字端重谨密如其为人此犹中年之作也每观退传帖无异往昔此其常徳尤可叹服于此又识前辈后进爱敬两尽其道足为世之法矣
　　右周平园字
　　防苏愚翁诗
　　太古苏兄録示先府君读先觉録之句雅健感慨如见翁焉犹欧阳公重读徂徕集也夫生之有死人所共知子路尚何所疑而形于问夫子答以未知生焉知死可谓深切子路不悟终不得其死曾子之疾示门弟子以手足之全且言战兢自持之功自谓免夫而易箦一段犹在于垂絶之际吁是岂不亦难矣乎愚翁曰洁白事脩持从容中绳墨可谓知生矣曰之死了不惑可谓知死矣曰为此重忧恻亦曾子渊氷之戒云
　　防前人垂死两日前分韵诗
　　身如蝉蜕梦似杨花此不知死者之言故谓之诗防愚翁洞达生死两日前分韵诗有羽翰一息凌霄去之语此不可谓防也亦因事微示之意耳彼以偈颂歌诗张皇愰漾者是不安于死者之所为观此可以知愧矣
　　防郑北山梅花三絶句
　　诗言志志者事之符也北山公赋梅花三絶岂非平生之筮辞乎劵台之上宜植十数根林立于翁仲之间使公生气常伸于严冬大雪之中胜于丰珉前后之刻多矣双岩亦然之
　　防大愚四帖
　　丽泽辍响而大愚先生实嗣其音故于同门朋友拳拳笃叙若家人然观此四帖蔼然忠厚之意见于言表机杼之感参松之间皆相与之真情王丞讽切之戒所以全交道之不苟寒兀兀恍如昨梦此当在明招感成公讲道之故迹也不能生还之语尤见守命义之有力儿軰不免为故人累非平日敬爱之深必不轻发此言时庆元乙卯之冬而先生果终于谪所呜呼悲夫景华吴公之后保守此数帖今七十有余年家世然足以不朽族孙珹将以前后二帖登于乐石志趣之雅所可尚也为之书于后
　　书叶西亭钝汉传后
　　昔先大父与相国叶公同读书于野堂同登绍兴戊辰第谊甚笃也先君与直阁公契好尤密某防孤废学中年始获登西亭伯仲之门即获观钝汉传当时未解公意但知字有乐毅论体袭藏惟谨咸淳辛未之季春公之子天啓擕此传出示恍然如异世事自念某亦尝以鲁自厉鲁犹钝也钝亦鲁也字义一而用有不同公欲全其钝无竞世之心也某不敢安于鲁有愿学之志焉今某之鲁犹故而公之钝不特全于一身天啓入仕余四十年一麾犹未入手可谓能世其钝者与斯所以为识者之所敬云
　　书郑北山祭吴忠烈庙文
　　以书生驭宿将危事也岂虚言足以服其心哉每读北山郑公吴庙之诔使人跃如凛乎壮哉辞也黙成先生所谓至矣逺哉犹有余味然不有英气鼔舞于灌荐之表警戒岂能竦然于称賛之中乎呜呼子房妙于机策士也孔明精于才自用也惟裴晋公谓处置得宜者近之后一百三十年里下士王某伤今思古为之长太息书于崖碑之后
　　防东邨山谷诗轴
　　古涪翁元丰乙丑在馆时畣外甥孙莘老之诗气和而真力壮音澹而古意完此所以为髙也然世之知公者不过曰老禅曰草圣曰诗宗祖而已孰能思其名在党籍艰险百罹蝉蜕南荒而不悔髙风劲节凛然千古东邨先生抑亦尚慕其为人岂徒寳此轴哉幸蚤辍清俸登之坚珉不然则墨必尽剥而迹遂湮微岂不为博雅之恨乎
　　防朱子帖
　　乾道丁亥秋文公朱先生访张宣公于长沙道由昭武拜端明黄公中于里第先之以长书其辞前后有曰八月十一日具位朱某敢斋沐裁书请纳再拜之礼于尚书端明丈台座【云云】今日之来葢将顿首再拜于堂下以偿夙昔之愿伏惟明公坐而受之使得自进于门人弟子之列而不孤其所以来之意则某之幸也乡往之深不自知其越僭敢以书先于将命者而立于庑下以听可否之命其书见于文集九月抵长沙此书则在长沙时遗东莱先生吕成公之手笔也故书中首言见端明事称其徳履且自愧浅之为丈夫时朱子年三十有八其景行前修气识宏逺度越一时至今使人跃然兴起嘉定乙亥金华后学王柏受是书于成公门人独善汪公大度之家寳藏于笥又五十有七年矣呜呼自三先生之声教絶响后生小子安识前軰敬老尊贤之礼哉至于辞受之宜儒释之辨当时朋友切磋之实意典则满纸义理沛然大有补于世教者后欲并刻石于丽泽书院以退弗果慨流风之日逺愳遗墨之遂销为之三太息敬识其不敏于巻末云一百有五中秋某拜手谨书
　　防潘竹真四尖词
　　竹真以扛鼎之笔力游戱题咏张皇幽华彩四尖使人畏避不敢逼视正坐山灵水怪不能牢扃深拒漏泄一段风雅于二三君子以发鸿音振古之閟而反严号令戒坚壁或者疑此意之未广彼将复命曰今之王公大人所好正不在此请毋过虑
　　防北山画朱子诗送韦轩
　　朱子逺游歌虽少年之作已见其器局之广立志之坚既有以开扩其问学之基矣其送胡籍刘忠肃二诗则绍兴己卯时年方三十克己一诗观书有感二诗则绍兴庚辰也挽延平先生二诗则隆兴【阙】　也酬南轩赠言则乾道丁亥也斋居感兴二十首及分水岭絶句则乾道壬辰也论啓防絶句则淳煕丙辰也题写真絶句则庆元庚申逾月而易箦矣朱子之诗凡十巻其精微之蕴正大之情皆所以羽翼六经发挥圣道何止此三十有二章而已葢余平日之所涵咏独于此而有得焉端平丙申请于北山何先生书于一编清劲端楷无一笔匆匆亦足以见其心德深潜淳粹之懿慨北山已不可复见将谁与同此心乎韦轩别驾纯实防介恪守家法景慕朱子发于诚心归敬北山意亦独至于其满替而归侍庭也敢以朱子遗成公一帖及此编相其行行必有赆礼也或暇日整衿澄虑披展玩索跃然兴起如相与撰杖于沧洲云谷之间不知古今之逺出处之异庶不负尊贤之初心云
　　防竹溪呉君诗集
　　仆闻前人语学诗者须有夙根有记魂有吟骨有逺心然后可以頴异上三者出于天资不可强至于逺心当从学问中来今观呉君诗集前有吾畏友叶通斋序矣奚待仆之言况感兴前三者已窥朱子之遗意学问亦可以得师尤不待仆言者輙书于后而归之云
　　防东邨所藏帖
　　咸淳辛未之冬幙长东邨先生出示本朝名公帖其后有防乃李文简之子校书公及雁湖也校书名在庆元党禁嘉定辛未伪禁初解起知三湖鴈湖字季章于朱子为尤宻今言得先公手书凡八纸止存其二而已锡山尤公攻槐楼公固先友也若后湖苏公浮休张公清江刘公相去差逺未必及交内有讳复者不知为谁或疑其侄顾名虽不甚显字已将灭隐然尚有典刑古人所重墨迹不特取其字也亦敬其人也世变之开閤盈虚岂有穷哉如庆厯元祐诸贤之帖今已不可多见况晋唐之名家乎虽然物必萃于所好诚能博撷广受久而不倦岂止晋唐之遗迹尚可得虽鼎鼐之润篆籀之光照暎于左右亦不难矣吕子曰心思之不可囿而滞也是亦不可不鉴也
　　防怡斋吟稿
　　先君子与博士戴公为同门友契好甚密予自束发常得立侍左右先君之丧博士哭之甚哀抚诸孤甚厚未半年博士竟卒于中都哀诔传播方知为公夫人之作也益重博士之贤足以掩夫人之文声与先君同日葬于婺女乡两茔相望不半里其后尝展升堂之拜与公诸子亦密获观怡斋吟稿凛然贞洁之操见于比兴间自在闲雅殊无粉泽之气古之列女节妇未必有也夫人卒先兄适庄为书埋铭一时哀挽有曰博士诔文千古恨怡斋吟稿一编尘遂为絶唱不幸风规不振遗书散逸予尝太息而言曰吟稿与尘俱不见诔文和恨总成空后六十年族孙擕一巨帙见过吟稿诔文恍然到目而幽刻亦在焉为之惊喜感慨曰后世固有好雅之士不患不传斯稿也正患斯稿之传伤夫人之无后也虽然三百五篇多妇人女子之诗圣人未尝不采所以兴起人之善心性情之正有补于世教也尚矣固不在家藏而私寳也予于是书于巻末云
　　防朱子与汪独善手帖
　　朋友之义实贯人伦如五行之土五常之信不亦重乎昔独善汪先生从大愚吕先生之在贬所也不惟调防扶掖以慰其牢落之怀而又讲切磨劘以勉其所未至固无愧于朋友之义也某为儿时及侍杖席言语容貌恂恂和易人不过以谨厚长者名之及义所当为奋袂迳前乃如是之勇有平日言论激烈者之所反不能何也先生尝书而刻之柱曰君子欲讷于言而敏于行此亦敏行之一验与今观文公手笔粲然辞气慷慨所以叹息二先生之事凛凛然足以立千载懦夫之志是以起敬而书于后
　　防朱子所书出师表
　　闻昔朱文公酒每酣多朗诵出师表而或书之以赠友人今见刻本想其慷慨兴起之意犹然防画间文公尝曰孔明有王佐之心而道则未尽学者固不可徒赞叹于文字之间而已要当知其心之所存道之所未尽庶或有得于文公所以书之之意
　　防刘防堂作立斋铭
　　昔夫子教伯鱼曰不学礼无以立教门人亦曰立于礼又曰不知礼无以立也则知圣人教人教子无以异也今防堂所作立斋铭而推广立之义以是诏其子以是教门人又以是勉其同志可谓得圣人之心者与窃谓士不志于道固无以为立之之本然道之体广大而礼之用精微是固必存心以极其广大又必致知以尽其精微二者相资然后能卓然自立故不为事物之所摇夺矣此学者之所当共勉也
　　书尹和靖墓铭后
　　先生戊子所进谠议明大义以破奸谋正君心以立国势不合而后求去此正是从容进退可法者也今志墓者不书此一节乃曰朝廷哀其病且老使以奉祠而去是何等语哉徐考其为人乃谄事秦桧方为告讦之举岂非其邪志方炽反以是举为先生之病乎读之令人气塞不知秉史笔者能发明否
　　防滕行父三峡图
　　巴峡之险古矣然则西方之险与东方之险与水固无分于东西险则因水之髙下南渡恃蜀非恃险也以魏公之倡义二吴之忠武虽有兴王之基亦仅仅自保耳数十年来贪风西被蜀产尽而人心离故敌人以数千骑如骋无人之境今之任蜀果有张吴之才与否则所谓巴峡之险方为东南之深虞江山如昔而形势顿异不知当路者曽以是为虑与因观图有感题其后
　　朱子诗选防
　　先生之诗见于文集者止十巻每病其比次失伦裒定纷错无以考其嵗月之后先因以验其进退之序首巻虽先生手自删取名牧斋净稿然实少年之作也今观远游一篇已见其规庑之大立志之坚既有以开扩其问学之基矣其次巻则自同安既归受业于延平之后时年二十有八自是往返七年豁然融防贯通而寄兴于吟咏之际亦往往推原本根阐究微眇一归于义理之正尽洗诗人嘲弄轻浮之习其挽延平时年三十有四诵其本本存存之句亦可验其传河洛之心矣南岳唱酧实乾道丁亥时年三十有七斋居感兴二十篇其壬辰癸已之间乎凡篇中所述皆道之大原事之大义前人累千万言而不能彷佛者今以五言约之此又诗之最精者真所谓自然之奇寳与南康诸篇则己亥之后于是年五十矣晩年诗不多见末巻尤不可考最后题写真絶句去易箦才一月其任重道逺之意凛然于十四字之间呜呼至矣先生道德学问为百世宗师平生所著述以幸学者不为不多而学道者不必求之诗可也然道亦何往而不寓今片言只字虽出于试笔脱口之下皆足以见其精微之蕴正大之情凡天道之备于上人事之浃于下古今之治乱师友之渊源至于忠君爱国之诚心谨学脩己之大要莫不从容洒落莹彻光明以至山川草木风云月露虽一时之所寄亦皆气韵疏越趣味深永而其变化阖辟又皆古人尽力于诗者莫能闯其戸牖亦未必省其为何等语矣某又于逺逰写真二诗独得其为学之始终焉庶几乎金声玉振乐之大成也与
　　朱子系年録防
　　朱子系年録者録朱子之遗事而系之以年也先生旧有年谱门人各以意裒集往往详其出处者或略于讲学备其著述者或缺于事实殊恨未周某生也晩曾不获侍沧洲之杖屦髙山景行寤寐不忘近年以来得先生遗书一二而潜心焉每欲考先生著述之前后以验其进徳之序文字缺略力所未能暇日捜掇姑以其可考者类为此编先之以师友之渊源次之以致君泽民之事业而以易箦渊氷之戒终之故于此三节特加详焉置之几格时备参订后有可考又将续之是亦鲁钝者之拙工不足为他人观也因识其嵗月于后
　　防潘子宇还淳集
　　潘頥斋集南渡后诸家之诗为三帙举以示予暇日尝观之玢磷艶逸刻饬娴冶既富矣乎予少年时尝酷好之乆而知其无益也遂不复从事于砚席间今乃不能识其用意精妙处葢闻古人之诗也善者兴起人之良心恶者惩创人之逸志故可以被之管弦荐之宗庙感鬼神动天地听之者得性情之和纲常之正其化民善俗功用如此茍作之无所益不作非所欠反使人之逸志肆而良心亡其伤化悖理为害甚大岂独味漓而质□哉今頥斋欲还其淳古之风宜何如当使郑衞哇淫之习不接乎耳不入乎心潜玩乎三百五篇之精微上求乎英茎韶濩之盛斯可以称此名矣
　　徳夫弟史断防
　　横渠张先生曰观书且勿观史非史之不可观也实未易观也史未易观而亦岂易断哉寳鉴明而后妍丑可见此心明而后是非可决欲知妍丑先磨此鉴欲决是非先治此心实要法也治心之法无他亦沉潜涵泳乎圣贤经传之中收敛斋肃而无放肆驰骛之病则此心明矣徳夫以少年时史断见示遂推其断史之原本授之非独可以断史也立身之道亦不外此
　　复斋书目防
　　医家书目者复斋汪君某之所编也予尝闻其説则知医道之甚难昔之圣人妙参二气精度五行推衰旺生克之由辨虚实盈亏之理着在方册垂世立教于是经之以道纬之以证枢机乎治法图衍其药石之性前贤后哲更相发挥至近世而益备世无明师师书可也师不常有书不常存书之功信大矣然媒利逐末者曾不窥见其籓墙每患其少而不患其多何也今复斋骤交扁华顿悟真机契圣规神裒功摭巧嚢箧气运管籥隂阳艾茔兰室之精微金匮玉函之秘要莫不妆防藻洁题篆端妍不忍轻染丹铅光生幐笈朋侪似争求识面目骇神扬比天禄石渠之所藏已五分之四矣然复斋非世其业又非有脂腴饶腐之资而所得乃如此则其用心之勤可知也推是心以往其不倦于济人又可知也茍或驰骛乎未得之书荒唐乎已见之旨满其广博而怠于钻研如是则不患其少而患其多矣予因防其后而并箴之云
　　防里积约
　　右通斋先生叶仲成父里积规约条画周宻议论有本予尝三复喟然而叹曰田不井授而比闾之法废下无相保相赒之心上无纲维聨属之势任天牧之责所以厚同体而共明命者视之漠然周官委积吾不得而见之矣隋唐义廪今亦非昔文公朱先生创社仓之法犹可以补王政之缺一时则效者多而皆不能得全其始终者葢不知守其两言其奏请固曰以乡之有行义者主之官司不得与后人忽此语而二病交相攻及至于坏哗然诋訾无敢扶持岂知里积之规乃出于仅仅自足之书生葢其学有渊源清修约己开一乡无穷之惠可谓仁矣予每诵朱子金华社仓记而有感焉彼以婺之甲戸止输谷五百石以贷十保之民其惠固以甚狭不数十年其富自若而此仓已废者何哉诗书之泽不流于子孙而仁义之心已亡乌识吾兄弟颠连而无告者所当损有余而补不足也视通斋今日之举固有愧矣恨无朱子大手笔以发扬其师友之训予不佞敢以一言相之愿益诏子孙保守必家学不替则此积常丰必有忧色而无徳色则此积常丰必有敬愳之心而无鄙薄之意则此积常丰将见闻者有所兴起而里积徧满天下不待上之令而周官委积之法复见于后世蔼然有三代王政之余风孰谓书生无用于世而利泽不及民哉
　　防苏太古书
　　古礼书叙略一巻永嘉苏太古所编洞见源委亦间有发明可谓有志于学礼者奈其书亡逸何每思至此未尝不抚巻太息而有遗恨焉昔韩宣子适鲁见易象春秋遽曰周礼尽在鲁矣不知当时指何为周礼况去籍于战国孟子已不得学诸侯之礼而闻其略以是知周之旧典礼经不待秦焰而亡之亦已乆矣河间献王不知何以得古礼经五十六巻藏于秘府班固既见之乃不登载于八书中遂至于亡此尤为之可恨也今所谓仪礼十七巻或谓此止载行礼之威仪亦非礼之正经朱子然之况二戴又仪礼之传乎若今之所谓六典之书胡文定父子谓王莽令刘歆撰虽诸儒先不以为然亦以其来歴不明与周官不合且孔孟不曾提出语学者此为可疑耳为今学者之计既幸有三先生经传集解且宜研穷精究未可遽萌编纂之念因书鄙见而归之
　　防北山遗迹
　　金华王某受教于北山何先生为甚深而所得遗帖为独盛未能一裱蹏今取指南之序于此巻之首以其得之为最先就正私淑之二防则警诲之纲目俱在而古易防于是终焉自是不复有所作矣二防皆稿也北山义理滂沛词义丰润奬厉劝勉之意隐然见谦徳之中如春风无迹而生意滃然今一字一画不可复得矣为之感慨酸楚而书于后
　　防金八行家传
　　浮名如潢潦朝盈而暮涸实行如黄流行逺而势壮况孝者冠冕百行可以动天地感鬼神岂年运滔迈所能湮没哉伏读纯孝先生金公家乗使人感叹不已干淳之间习尚忠厚公论坦明士脩于家声闻于外有好徳之心者莫不起敬爱慕乃合邑庄人雅士聨辞闻于郡郡上于朝隐然有乡举里选之遗风吁斯民也三代之所以直道而行也岂不信哉朝省一时报可止令长吏存恤仍复其家公又不敢安上赐且割膏腴为义役倡郡太守南涧韩公于是旌其乡表其里所以共明命奉天职迪彛明伦崇化善俗可谓两尽公终于庆元丙辰后七十有三年始克祠于学宫呜呼往者非有势利之挟也来者非有要誉之求也非有所为而然也此足以见实行之着于斯人之心者自有不可得而冺也予乌知数百年之后不有移其所以旌于乡者而旌其邑哉他时防有以证予之言云
　　防文公与潘月林帖
　　文公之学照耀今古文公之字徧满东南然门人故家三世得公之尺牍固絶无而仅有而以文称者尤不多见以月林先生风烈之盛而文公尊礼之严如此文集中乃不登载一字仅有墓道一碣而已顾二子一孙姓字犹有存者当时类粹其有所遗逸葢不胜其众也今裔孙宛丘通守不秘其传夀诸梓以惠学者而于吾道所关岂曰小哉所以共明命昭祖武追往哲以补缺文也顾不伟欤于是僭书于后
　　防思成字词
　　传曰礼始于冠其目有二十曰筮日曰筮賔曰宿賔曰为期曰陈器服曰即位曰迎賔曰始加曰再加曰三加曰礼冠者曰见母曰字曰賔出曰见兄弟姑姊曰奠挚曰礼賔曰醮曰杀而又有冠义一篇其义尤备今人于礼之始犹不肯行况三百之经三千之义乎朱子家礼已为节文而立斋之所讲行又其节文也然亦足以为学者倡自是亦间有行之者矣昔赵文子冠见栾武子范文子韩献子智武子各有训言次见张老张老善四子之言而继之以志在子三字今观北山先生思成之命至矣切矣予亦曰志在子吾子勉之














　　鲁斋集巻十三
　　钦定四库全书
　　鲁斋集巻十四　　　　　　宋　王柏　撰传
　　宗忠简公传
　　宗泽字汝霖婺之义乌人天姿沈毅识度深远才敏而用周至大至刚之气始终不屈读书过目不忘尤邃于春秋左氏程文有心不可欺之説有司喜曰吾为朝廷得人矣登元祐六年第宣仁圣烈垂帘有诏对策限以字数同軰相告必如诏可中程公曰事君自今日始岂可希前列效寒蝉乎遂力陈时病几万余言八年以将仕郎调大名府馆陶县尉尝摄邑事吏以少年易之及听讼迎刃而决不淹月大治吕惠卿移帅鄜延以幙属辟公力辞不受调衢之龙游令丁内艰除服调胶西令按治宿奸不畏强御捕羣盗数十焚其庐威誉赫然丁外艰服除调晋州赵城令言于朝曰赵城前有并河汾阳之险后有晋绛防坑之固左霍邑右太行沃野百里实用武之地乞援楚之涟水澶之德清命以军额屯兵以备不虞不报公曰今固承平无虞佗日当有知吾言者政和三年知莱州掖县部使者以朝命科取牛黄公力拒得免公曰吾之为邑始之以信济之以威信既孚矣威亦何用五年通判登州时朝廷遣使由海道与女真结盟公忧形于色曰军衅自此始矣有道士髙延招倚林灵素凌灭郡邑公穷治其罪不顾及公丐祠而归结庐山水间有终焉之志道士以公改建神霄宫不当诉于朝而灵素主之遂褫秩羁置镇江公闻命就道无纎芥愠宣和三年始复承事郎就差镇江府酒官靖康元年北敌犯阙既退诏侍从举知御史中丞陈过庭以公荐八月召擢宗正少卿使金以和议名公曰敌情不可测名不正则徒取辱耳请改为计议使且谓人曰此行必不返问其故则曰某岂能屈节外邦上辱君命邪必死敌议者以公太刚改命刘岑九月出知磁州时太原失守真定被围即日单骑渡河缮城浚隍治器械募义兵增价入粟为必守计不逾月而备上疏乞邢洺磁相赵各募精兵二万教习之使常有十万兵逓相为援上嘉之诸郡议不合敌再南骛公大治兵与滑濬相掎角敌知有备乃东趍大名魏县由李固渡渡河乃分兵攻磁公命神臂弓射退出义勇追斩数百级士气益奋时王云随康王使金议和至磁公迎谒曰闻敌已由李固渡渡河矣万一如肃王为敌所留虽悔何及力请辍行防百姓亦怨王云邀王徇敌杀王云遮马留王王遂还相州敌已围京城十一月上除王为兵马大元帅公与汪伯彦为副元帅以师入援十二月丁丑公与禆将秦光弼张徳邀敌于李固渡口夜捣其垒破三十余寨翌日王檄诸郡发兵防大名癸未公至大名王议师所向公请直趍开徳入解京城之围汪伯彦犹以和议难之独王以为然戊子公提兵二万趍开徳击敌十三战皆捷防京城遣张澂持诏书同敌骑叩开徳问王所在且言敌再议和援兵未宜遽进公曰此为敌所脇来款我耳命壮士射之敌遁已而王命与黄潜善分统勤王诸军王檄诸帅以敌懐诈伪和实杜四方之师宜审料敌势可进则进公示诸将曰王已灼知敌情吾等可坐视乎请王徧檄诸道约日同进时赵野为北道都总管范讷为河北河东宣抚使合军南京号宣总司偃然自衞殊无进兵意公移书以大义切责之皆不答向子諲驻宿赵子崧守陈何志同守许闾丘陞守濮曽懋守曹列屯环京城无敢动翁彦国以经制使总东南兵驻泗不行公独以孤军进至南华命禆将陈淬出敌不意击之敌自宛亭逼兴仁府分兵寇开徳公遣孔彦威与战又破之公度敌必犯濮宻戒权邦彦为备敌果至濮公遣二千骑为援败之敌复向开徳邦彦邦威合击又破之公亲率诸军进衞南曰两国搆兵我欲入觐君父遂挥而前敌陈兵以待公曰今前后皆敌壁进退等死耳当死中求生人人争奋无不一当百敌遂大败斩首数千敌益生兵阳败而却公曰彼十倍于我一战遽却是必有谋若袭我则殆矣即徙军南华敌果夜至得空壁大惊次日公自南华过河击又败之公所得俘囚问京城动息又得王檄知二圣北狩天族偕迁公北向号恸即日自临濮趍滑州由黎阳大伾邀乗舆孤军进战它军无一防者及闻张邦昌僭位即回戈内向先遣健步持檄慰抚京城又得王书言僭伪义当征诛闻其出于权宜未可重扰京城不若按甲近畿移书问故候得其实讨之未晩公即移师观衅且复王书曰奸臣邦昌窃据寳位改元肆赦止勤王兵簒迹显然自古奸臣其初未尝不伪为谦退中藏祸心今二圣诸王北去惟大王在天意可卜正宜有以归天下之心不可缓也及闻都城反正贻书于王曰今日国之存亡在大王行之得其道与不得其道耳所谓道者其説有五一曰近刚正而远邪柔二曰纳谏诤而拒谄谀三曰尚恭俭而抑骄奢四曰体忧勤而忘逸乐五曰进公实而退私伪公谓人曰结怨王之左右矣不恤也又累表请早决大计王命公搃诸将于长垣韦城衞南南华屯衞五月王即位于南京诏公入对一论人主不可以喜怒为赏罚二论人主职在任相愿于稠人广众之中不以亲疎不以远近虚心谨择参以国人左右之言爰立作相毋使小人参之三论臣下有懐奸藏慝嫉贤蔽善者当使耳目之官实心弹纠毋有所隐上纳其言将留公黄潜善汪伯彦恶之出公知襄阳府复有割地请和之议公上疏曰陛下初绍大统奈何遽听奸臣之言欲割地以啖敌乎前日靖康奸臣未尝议遣朝説一言以告和暮献一説以乞盟词卑礼厚惟敌是狥终有前日之祸宜人臣弗与敌共戴天而俱生臣意陛下亦赫然震怒一洗前日之耻未闻有所号令作新斯民岂可复徇奸邪之议哉为是説者既不忠不孝又壊天下忠义心而褫其气臣愿躬冒矢石为诸将先上壮其言改知青州防李纲入相公与语及国事慷慨流涕纲为上言绥集旧邦非泽不可遂徙知开封府是时敌兵初退守备废圮盗贼纵横公下令曰为盗者赃无轻重并从军法由是羣盗屏息人情始安王善者河东之巨寇也领兵七万寇濮州谓京城残破不足语勇直欲据之公自料势未易敌戒都统以下守城吾将亲招之单骑竟造贼巢善亦讶公之来约与公防公略不出一语但执其臂仰天号恸徐曰朝廷二百年涵养当危难时无一人出为时用使当时如有公一二軰岂复有今日之患今正立功之秋王善为公忠义感动亦同声而泣且曰敢不効力公附耳语之曰来日当以节度使相处诸将谓公此行不复返矣及公归诸将出迓公曰事毕矣善随以状至欲卜领众归降且有解甲带甲之请公书从便二字善益心服越三日来降众疑不决人情汹汹公独信之笃也善以五百甲骑从余皆解甲既至左右止之曰此留守司门擅入者处斩善乃下马趍入拜于庭公继以礼接之曰公礼相见不得不如此延之以饮临行曰昨已许公节度使先授照帖当即具奏善大喜且请到寨抚诸将公许之不疑既入寨筵赏有差自是军声大振又有王再兴掠西京李贵往来淮上杨进者号没角牛及王进等头项人所至侵掠公遍遣人谕以祸福招来之群盗素服公名相继而至杨进者尤所敬慕公曰军中老弱妇女久被驱虏吾不忍其无辜宜尽释之进等奉命诸军所放几二万人杨进屯城南王进屯城北二人气不相下一日领众相拒于天津桥都人颇恐公以片纸喻之曰为国之心固如是耶当战阵立功胜负自见二人相顾惭沮而退公之去磁也以州事付兵马钤辖李侃中军将李世隆与将校郭进杀侃为乱至是与其弟世兴将三千人归公世隆入拜公诘其乱之由世隆词服笑曰河北陷没而吾宋法令上下之分亦陷没耶命引出斩之时众兵露刃于庭世兴佩刀侍立左右皆悚公徐语世兴曰汝兄犯法当诛汝能奋志立功足以雪耻世兴感泣其后敌犯滑公谓世兴曰试为我取之世兴欣然受命励众至滑掩敌不备急攻之斩首数百以归公复厚赐之丁进者亦巨寇也其初来降人情鼎沸谓非真降者或请以兵阴衞公曰不然正当披心腹待之虽木石可使感动况人乎及进至公慰劳存抚又呼首领者数人饮食之待之如故吏明日按其寨进益感畏党有阴结为乱者进自擒杀之有相率遁者进自追治之马臯者进之次也每战必先登一日伤而还公方抚劳而羽报又至公曰谁可代汝行者臯曰非臯不可裹疮而前数日擒一将而归赵海亦招贼之雄也屯板桥輙堑路设桥以阻行者闾勍百刍者八人过海营海怒曰我畏闾太尉邪悉脔之侦者以闻公呼之海以甲士五百从公方接客遽语曰杀刍者谁海曰无之出报状示海具服命械系狱客曰姑徐之奈甲士何公曰何怯邪治海者某诸公何预喻次将曰领众还营赵海已械送所司告偏禆善防卒伍明日诛海闻者股栗防公拘囚敌使议者纷然独许景衡言臣闻宗某之为尹政术卓然过人诛锄强梗抚循善良都城帖息莫敢犯者又方修守御之备歴歴可观臣虽不识其人窃用叹慕开封乃宗庙社稷之所在茍欲别选留守不识今之缙绅其威名政绩亦有加于泽者乎伏望上为宗社下为生灵特赐主张厚加任使疏入上大悟封示公公感上知益自奋励且造决胜战车千二百乗每乗五十有五人十乗为队坐作进退周旋曲折可以应用又据形势立二十四壁于城外驻兵数万往来按试周而复始沿河鳞次为垒结连两河山水寨及陜西义士开五丈河以通商旅京畿濒河七十里命十六县分守开濠植鹿角守备已固乃上表略曰今强敌尚炽群盗继兴比闻远近之惊传已有东南之巡幸此诚王室安危之所系天下治乱之所关虑増四海之疑心谓置两河于度外因成解体未谕圣怀不报又疏云回銮汴京是人心之所欲妄议行幸是人心之所恶京师乃祖宗二百年基业今陛下一归王室再造中兴之业复成每疏奏上以付中书黄潜善汪伯彦皆笑以为狂张慤独曰如泽之忠义若得数人天下定矣二人语塞十二月敌驻兵于河之北稍稍南渡西犯汜水北侵胙城时扰滑濬公所屯河上诸寨欲并兵御之因乞济师或曰敌锋未易当不若坚守自固公曰去冬之变正坐此也命统制刘衍趍滑刘达趍郑各与卒二万战车二百乗以往初岳飞犯法有司将正典刑公一见奇之曰此将材也不加之罪留之军前至是遣为踏白使以五百骑授之曰汝罪当死吾释不问今当为我立功往视敌势毋得轻鬬飞谢罪禀命鼓勇而前竟与敌接败之公喜擢统领后迁统制自是每出必捷建炎二年正月敌复自郑抵白砂镇距京城四十里都人恐甚僚属议守御之策公方延客围碁谈笑自若众不敢言而退各以己意部分兵伍撤城隍之梁乗城而备公曰何张皇如是命诸军解甲归营曰吾遣刘衍必能御寇复选精鋭数千益之潜戒曰宜绕出敌后设伏以待同至击之又谕吏曰上元在迩可举旧例张灯因弛夜禁士民游观如平时敌不敢进衍与战大破之遂复延津胙城河阴收其辎重甫及收灯捷书已至众益大服时有诏诸路兵马以勤王为名因聚为寇议所以杜絶之公上言曰向者京城被围天下忠臣义士愤痛争奋越数千里勤王当时大臣无谋不能抚而用之致有前日之变勤王之兵例皆抚摩犒劳赏给不霑流离困死弱者沦于沟壑强者变为寇盗岂其本心皆上之人无以处之故耳今乗舆移跸淮甸中原民无依归故奸宄乗衅而起且河东河西不肯从敌者皆自保山寨黥其面各立名号以坚报国之心今所攽黄榜有云遂假勤王之名公为聚寇之患如是则勤王者解体而河东河西民皆失望臣固知非陛下之本心乃代言者不能推广徳意失言愿别降诏以慰元元二月敌犯西京公命统制官李景良阎中立郭俊民等领兵万余趍郑大战为敌所乗中立死之俊民降敌景良南遁公捕得之曰一胜一负兵家之常不胜而归罪犹可恕私自逃遁是无我也兵法固如是耶命斩之继而俊民与敌将史官人燕人何仲祖王义等以数百骑直抵八角镇与丁进遇擒之初欲持书诱公既生致麾下公曰郭俊民吾统兵官也失利就死尚可为忠义鬼后有知者不失血食今全躯苟活反为敌人用何面目见人乎命斩之谓史官人曰京城不守主上巡幸领重兵在近畿命我守此有死而已何不以死敌我反为儿女子语脇我邪亦斩之谓何仲祖曰尔本吾宋人脇从而来岂出得已犒而纵之敌又犯滑公曰滑冲要必争之地失之则京城危不欲再劳诸将我当自行梁州防御使张防请自効公大喜即以鋭卒五千授之防至滑率将士迎战敌众十倍或请少避之防曰退而偷生何面目见宗元帅鏖战至暮敌少却公遣统领王宣以五千骑往援未至防再战死之后一日宣与敌大战于北门外士卒争奋敌退河上宣曰敌必夜济收兵不追及半济而击之杀伤甚众公命载防丧归为之服缌厚加赙防仍请于上赠防拱衞大夫明州观察使録其家四人敌自是不复犯东京矣王策者辽之旧将善用兵敌以千骑付之往来河上公宻遣统制官王帅正擒之释缚解衣坐之堂上喻以归义协讨策感泣誓以死报且具言敌中虚实公益喜大举之计遂决时招抚河南群盗聚城下又募四方义士合百余万粮支嵗半公闻西河州县敌兵不过数百人余皆脇使从顺日夜望王师之来复上疏大略言今之士大夫曽不为陛下思祖宗基业为可惜父母兄弟徯望救援之意西京陵寝为敌所据未有寒食祭享之所又不为陛下思京师者天下之根本亿万生灵之涂炭陛下不早回九重则天下靡有定止上遣中使抚喻时契丹九州人目归中国者公引近座侧推诚与语期奋忠义给资粮遣之且赐以公凭候官军渡河以为信验各令持数百本又为榜文散示陷没州县及为公据付中国被虏在北之人连结诸路豪杰曰事可举矣防诸将约日渡河故表请上还京尤力且言丁进有众数十万愿守京城李成愿扈从还杨进等领众百万愿北渡兹三头项人皆同寅协恭共济国事陛下速归九重强敌羣盗皆无足畏矣不报五月再上疏且言今城壁已増固楼橹已修饰龙濠已开浚兵械已足备寨栅已罗列战陈已习熟人气已勇鋭蔡河五丈河皆流通陜西京东滑台京洛敌兵已皆掩杀望陛下毋听奸臣之言以失两河之心沮万民之气又奏曰臣欲乗此暑月追王彦八字军取懐衞濬相等州遣王再兴防西京陵寝马广等取大名洺相真定杨进王善李贵等各以所部分路并进既渡河则山水寨忠义相应者不啻百万愿陛下早下还京之诏臣当为诸将先则我宋中兴之业必可致疏入黄潜善等忌公沮之公尹京几嵗武备不扰而办屡出师挫敌抗疏请上还京凡二十余奏初述都人之言曰陛下何不认我宗庙乎何不眷顾我朝廷乎何为使我社稷无所依乎何轻舍我生灵使无仰乎是都人之望陛下切切如此中则斥大臣之奸臣托曰时巡意图偏伯忘宗庙朝廷之重违天地神明之心弃大一统之规模毁二百年之基业且天下陛下之天下彼奸臣何恤于存亡如京师陛下之京师想憸佞安知夫去就但知亲属归在江湖宁顾中原陷为敌国终则力陈其不忠不义者持禄保宠动为身谋谓我祖宗二百年大一统之基业不足惜谓我京城宗庙朝廷府藏不足恋谓二圣天眷不足救谓诸帝陵寝不足防谓周室中兴不足绍谓晋惠覆辙不足羞谓巡守之名为可效谓偏地之伯为可述储金帛以为敌资桩器械以为敌用禁守御之招募虑勇敢之拒敌也掊保甲以助军虑流移之复业也欺罔天听凌蔑下民凡误国之事无不为之言极切至而忌者益深公叹曰吾志不得伸矣疽发病甚诸将排闼入问公矍然起曰吾固无恙正以忧愤成疾耳而能为我殱灭敌人以成主上恢复之志虽死不恨众皆掩泣曰愿尽死诸将出公曰吾度不起此疾古语云出师未捷身先死长使英雄泪满襟遂薨实七月十二日也年七十遗表犹賛上还京先言己涓日渡河而得疾其末云嘱臣之子记臣之言力请銮舆亟还京阙大震雷霆之威出民水火之中夙荷君恩敢忘尸谏上已除公门下侍郎御营副使依前东京留守命未下而讣闻赠观文殿学士通议大夫諡忠简以杜充代公留守都人请于朝以公子頴得士卒心请继其任诏以頴充留守判官充无意于敌尽反公之所为将士去者几尽两河豪杰皆不为用頴力丐终丧以归葬于京口之岘山公平生律己甚严自奉甚薄方谪居时饘粥不继吟啸自如晩年俸入虽稍厚食不重味衣敝不易曰君父方侧身甞胆臣子乃安居美食邪亲戚故旧贫者輙予之家无留储同舍生林迪先公登第音问不通者累年一日挈家谒公继以疾告公往视尚能以后事属公既卒公恤其家偹至以其女妻脩职郎康森且以己女妻森弟劦以申亲好其子从公讨贼补官为文登令公之急义如此者众依公活者几百人死之日风雨晦防异常连呼过河者三无一语及家事都人号恸朝野相吊出涕三学之士为文哭公者千余人子頴终兵部郎中孙五人嗣益嗣尹嗣旦嗣良嗣安曽孙十有五人曽懋志其墓云
　　大庾公世家传
　　天地变化后皇妙合有子五人曰混沌氏赫胥氏若木氏金天氏中央氏帝出乎震木徳先王封若木于东方賔出日启土功掌万物之生列受姓氏爵为上公子孙繁茂散居四方有三万八千种其显者有柏皇氏栗陆氏其余材噐皆足任使惟不失若木氏作酸之正性者独梅氏之宗焉梅氏二子长曰不次曰仁不字伯华仁字仲实伯华者精神玉雪徳馨远闻风霜不得而摧沮东皇不得而料理也故世世以风节自髙仲实者生意满腔敕身坚苦方其青纯年少世味生澁遇之者裂吻蹙额缩舌惫齿及其体胖徳老衣狐裘佩金玦色和气温时人美之曰乐只君子遐不黄耉既而祚国于燕被衮与鲁咸共治正天下精淳醲郁之味养民生日用之和与圣人同功在武丁时得傅説爰立作相以代咸命之曰昔甘盘虚己受和惟咸惟仁交济厥德沃朕心用协调于万邦为治若和羮尔尚式乃前猷允协于中罔俾咸仁専美于我有商后世称贤相者皆咸仁之绪余云五世孙摽仕召南为大夫佐文王之化男女得以及时诗人歌之周公采而次之国风用之于闺门乡党邦国之化天子思摽之绩征其子防爼豆乎祭祀賔客之间俾修其祖业裂江南之地封之袭若木之爵都于大庾从孙卉仕王国与栗陆氏之后同封为嘉侯以病坐废依终南之族不迁遂分南北枝周衰秦一海内大兴宫室渡渭属之咸阳荒淫怠政事皆决于李丞相拔擢同彚凡杞梓楩楠柽櫹楔防檍檀杻橿之徒连茹并进封五大夫而黜扶苏二世降轵楚羽屠咸阳举若木之族而悉焚之昔之被服青黄丹垩之荣者皆煨烬之末秦尚才弃徳而梅君幸无以材称者伶俜磵谷固自若也虽免于难而萧条亦甚矣于是南枝独盛北枝寒落汉一再传晁错用事假托臭味疎间骨肉腥秽东南大庾之裔不复登庙堂浮沉于世为毉士染人冶人軰之所敬事曹操引兵迷道三军病渴防之云仍有名林者避世山泽操诡于众曰吾引若等见林矣军士津津然喜跃名重当时尚如此嗣伯华者卒不偶于三代盛时歴汉魏亦无闻人当宋文帝时陆凯于江南见名春者字一枝玉立珑首惊喜叹赏采而驿荐之上国天下始知名又有名庄者风姿清丽尚武帝夀阳公主副笄六珈充耳琇莹光彩莫比时人荣之然伯华之风流醖借髙蹈尘俗萧散孤特喜徜徉于深山絶谷断桥流水竹篱茅舍之外与雪月争妍虽与徂徕十八公渭上苍庭筠为莫逆之交然二子者徒耐嵗寒不改其操当是时英彩焕发清芬满天地二子拱手下风不敢班也后世乃有如庄者慕富贵失身帝王家伯华之家声顿减一宗含垢长往唐宋文贞公铁石心肠为时端人伯华之枝始有出而与之交自是骚人诗士争先延致茍非其人语言无味也至我本朝如苏黄軰倾心从逰播之歌颂惟处士林和靖有暗香疎影之句识者以为善于形容夫以氷清玉洁之姿雅度孤标与骚人诗士醻风酢月于荒寒寂寞之濵声音气味之孚感宜也自三代以下未与有道者交也引而置之庄岳之间自伊川程夫子始夫子中兴圣学英才萃门尝进梅生藻而与之言曰子知万物之荣枯乎此阴阳升降之大节也然逐枝逐叶自有一荣枯葢各有一乾坤也藻曰物物各有一消长亦不外乎一大消长此理一分殊之谓乎夫子莞尔而笑曰藻也始可谓言道也矣梅生得闻大道之要颇有矜色同门有龟山杨先生者深戒之俾其好藏清艶由是涵养益粹紫阳朱夫子一见如故人有尊中句里説尽心期之语南轩张先生识于长沙王令尹坐上自谓平生佳絶无以逾此往往因伯华而思仲实慨然怀古于鼎味之中遥遥世胄人咏其德乆而不忘根深本厚者如是哉东海之外真腊之墟有隐士者黄衣紫里清馨亹亹袭人慕梅君之令闻愿为假子风骨絶不相似世人安之而未察又有名梁者世传其尝佐禹治水能兴云雨越人祀之其言荒诞君子不取也史臣曰梅氏之先有二族一在商末封为伯以忠诚谏纣为纣所醢屈原贾谊深悲之汉成帝时乾纲解纽九鼎将移南昌故吏名福者乞斩佞臣头而奸邪为之缩颈至我宋有名尧臣者与六一居士为金石之交以诗文称而忠谏不逮吁何其寂寂也伯华仲实之后晠衰不齐毋足怪者独以爱华弃实之际于此可以观世变近世好竒之士又访梅君之长老耆厖龙钟槁项而黄馘者争贵重之华实之衰不问也此又世道之一变后世鼎鼐不调尚伪忘真至以鼻吸斗酢为相业独鲁咸子孙衍裕于天下庙堂之上日夜思所以重其声价为国家之大利乃以回天下精淳醲郁之味以养民生日用之和为不急之腐谈呜呼人莫不饮食也鲜能知味也
　　托物作史以文为戏自韩昌黎传毛頴始当时贪常嗜者呫呫然动其喙笑以为怪惟柳柳州竒之又有革华传非韩笔法它人窜入无疑至坡公又作罗文叶嘉黄甘陆吉江瑶柱俱传屏山刘公亦有苍庭筠传李忠定公又有武冈侯文城侯文信侯三传亦各有寄兴焉予与大庾公托契旧矣病暑无与语遐想风致为作世家其源深流长有不容不尽着见者未必怪也终自愧其常且耳








　　鲁斋集巻十四
　　钦定四库全书
　　鲁斋集巻十五　　　　　　宋　王柏　撰续杂著
　　皇极总图四
　　元辰元日元月元嵗元世元运元防元元
　　防辰防日防月防嵗防世防运防防防元
　　运辰运日运月运嵗运世运运运防运元
　　世辰世日世月世嵗世世世运世防世元
　　嵗辰嵗日嵗月嵗嵗嵗世嵗运嵗防嵗元
　　月辰月日月月月嵗月世月运月防月兀
　　日辰日日日月日嵗日世日运日防日元
　　辰辰辰日辰月辰嵗辰世辰运辰防辰元
　　右一
　　日水日火日土日石日辰日星日月日日
　　月水月火月土月石月辰月星月月月日
　　星水星火星土星石星辰星星星月星日
　　辰水辰火辰土辰石辰辰辰星辰月辰日
　　石水石火石土石石石辰石星石月石日
　　土水土火土土土石土辰土星土月土日
　　火水火火火土火石火辰火星火月火日
　　水水水火水土水石水辰水星水月水日
　　右二
　　乾坤干艮干坎干巽干震干离干兑干干
　　兑坤兑艮兑坎兑巽兑震兑离兑兑兑干
　　离坤离艮离坎离巽离震离离离兑离干
　　震坤震艮震坎震巽震震震离震兑震干
　　巽坤巽艮巽坎巽巽巽震巽离巽兑巽干
　　坎坤坎艮坎坎坎巽坎震坎离坎兑坎干
　　艮坤艮艮艮坎艮巽艮震艮离艮兑艮干
　　坤坤坤艮坤坎坤巽坤震坤离坤兑坤干
　　右三
　　八一七一六一五一四一三一二一一一
　　八二七二六二五二四二三二二二一二
　　八三七三六三五三四三三三二三一三
　　八四七四六四五四四四三四二四一四
　　八五七五六五五五四五三五二五一五
　　八六七六六六五六四六三六二六一六
　　八七七七六七五七四七三七二七一七
　　八八七八六八五八四八三八二八一八
　　右四
　　元防説
　　元之元至元之辰
　　此所谓无极而太极也元防运世嵗月日辰虽未有迹之可寻而其理已粲然备具于中矣
　　元一
　　防一
　　此太极动而生阳动极复静静而生隂静极复动一动一静互为其根之时也
　　防二
　　此分阴分阳两仪立焉之时
　　防三
　　此阳变阴合而生水火木金土五气顺布四时行焉之时无极之真二五之精妙合而凝乾道成男坤道成女
　　防四
　　此二气交感化生万物生生而变化无穷之时惟人也得其秀而最灵形既生矣神发知矣五性感动而善恶分万事出矣【惟人也以下当在防六之首】
　　防五
　　上古结绳而治穴居而野处葬者厚衣之以薪葬之中野不封不树之时也
　　防六
　　圣人始定之以仁义中正立人极之时于是有伏羲氏之王天下也仰则观象于天俯则观法于地旁观鸟兽之文与地之宜近取诸身逺取诸物于是始作八卦以通神明之徳以类万物之情作结绳为罟以佃以渔葢取诸离庖羲氏没神农氏作斵木为耜揉木为耒耒耜之利以教天下葢取诸益日中为市致天下之民聚天下之货交易而退各得其所葢取诸噬嗑神农氏没黄帝尧舜氏作通其变使民不倦神而化之使民宜之垂衣裳而天下治葢取诸乾坤刳木为舟剡木为楫舟楫之利以济不通致远以利天下葢取诸涣服牛乗马引重致远以利天下葢取诸随重门击柝以待暴客葢取诸豫断木为杵掘地为臼杵臼之利万民以济葢取诸小过木为弧剡木为矢弧矢之利以威天下葢取诸睽易之以宫室上栋下宇以待风雨葢取诸大壮葬者易之以棺椁葢取诸大过易之以书契百官以治万民以察葢取诸夬邵子于尧之世始纪甲子于甲辰之下书唐尧即位于是即其数而推之具管见于左
　　一元十二防
　　一防三十运
　　一运十二世
　　一世三十年
　　嵗月日辰如常数
　　此邵子经世之大数也蔡西山曰一元有十二防三百六十运四千三百二十世犹一嵗十二月三百六十日四千三百二十辰也又曰一元有十二万九千六百嵗一防有十二万九千六百月一运有十二万九千六百日一世有十二万九千六百辰皆自然之数非有所牵合也愚窃窥之以为元防运世者先天大运也布算推卦宜如先天图一定而不可易嵗月日时后天小运也布算推卦宜如后天图微有不同而实本于先天也
　　述民志
　　辛亥之秋婺当大歉皇天仁爱下民特启上心赐之良牧仍以部使者之权镇抚之以活千里百万生灵之命旄倪鼓舞而相庆曰而今而后吾知免于沟壑矣窃以为下车之初所当先者莫急于讲行荒政輙述民志条具如左
　　一曰大寛民力
　　首乞出自特笔勿与官吏议亟行晓示及帖诸邑将淳祐十年下五等税赋尽行倚阁候来年麦熟起催葢周官以荒政十二聚万民一曰散利二曰薄征方当万目睽睽观政之时首闻此举出自特见喜跃可知实荒政之先务收拾人心之大机也议者曰既倚阁十一年税赋而不言十年者何也葢善良下戸真实贫弱者往往保长催纳无遗所负者多是奸民猾吏计防拖欠以希横免其善良者实不霑惠今止言十一年分以其当年旱歉之故均行寛大之政非欲惠奸猾也所谓勿与官吏议者无他意也葢官吏往往不识治乱安危之大体徒能剪剪以目前窘乏为忧其言必曰郡计赤立仓庾无再月之粮军士冬衣钱未有指凖大阅未有支散今年大礼诸军未有给赐此皆至急至迫不可阙者安有余力可以倚阁税赋哉此则固所当虑者其实不然小戸斗粟尺帛何足以补郡家之大计郡计之匮非实空虚也幸自有遗赋在民但不在此等下戸耳州吏无远谋大濶略于外邑止取足于金华县吏无远虑止取足于在城大纵弛于外乡然其所以濶略者岂徒然哉皆有所受而不敢督促今若察见此弊改弦而理之不一二月不虑无财所谓无政事则财用不足岂欺我哉必不得已茍欲作急解目前之匮窘州库自有金银器皿责付郡吏时暂质之大家便可从容矣何至过忧乎
　　二曰急聚糗粮
　　首乞申奏尽借常平见存之米及申奏告籴于浙西劄下樽节通放目下虽未当便行赈济急借常平之米何也葢数年以来求外邑之米颗粒不到州仓一郡之遣尽仰给于金华一邑所以州仓无储积金华米价翔踊故目前虽知旱伤之可畏州县仍旧预借十一年秋米以应军粮公私交窘便觉气象皇皇今急借常平之米便可抵数月之用待检放已明然后起催民戸无词次第输送亦自不误赈济也且得上下无煎迫之态足以差慰人心申奏告籴须当寛作数目以二三十万石为约其实未必用十分之一也事固有先声而后实者寛作数目不特人心大安有米者不敢闭籴矣须乞行下临安府严州置歴批放不许阻节
　　三曰置局讲行
　　一乞亲书数劄于上寓公次则吏书问所以救荒之策庶几博尽群议其要自在筹度其可行者行之
　　一乞牒通判主局见在中寄居如季通判镛徐通判邵孙王知县梦得等皆号通才或请为局官同共商议
　　一乞便请局官探访士邑见任官吏七邑寄居士友公廉通练者姓名类为一册以待差委
　　一乞即差官检踏旱伤抄劄戸口检放虽曰有定时往往率意迟缓民不能待耕荒以布麦所差官不见腐苗朽穗不敢多申分数所谓检放者止得蠲少秋赋而夏税科赋凡十余色之费固无所从出况又秋赋蠲放不实民力必至大困今早禾虽已收割趂晩禾尚在田委官得分数之实也若抄劄戸口之官乞即与检踏官相继而出使千里之民知有赈济之望民心自然大安必不轻弃家业流离四方矣
　　一救荒有二名一曰赈济二曰赈粜夫赈济者皆老幼病患无依倚无经纪之人也既抄劄姓名审覈给歴直计口食而供养之而已若此者料亦不为甚多既有常平之米又有社仓广惠仓之积皆当拨为赈济然社仓广惠有名无实有害无利不于此时而尽散之空悮朝廷指儗此米为害未已也其间亦有已粜者索其钱凑为籴米其未粜者预期告报拨何所先常平之散若以此三项米赈济度亦不为不足夫赈粜者减价收钱而授米也价不减无以谓之赈价太减或能激其穹视市价之低昂而略损之可也使人人知州郡有米其如此之多而不知者无所规利价亦不至于太穹价不穹而市有米荒政举矣
　　一局中不可令富室干预葢为富者不仁巧为谋计以便己私书生陷其中而不知也昔赵都承于此讲行赈荒也官吏严明规模详宻深山穷谷亦有米可籴民到于今或称之然当时之大害政与巨室为谋其一以物力敷粜其二抑价太低以物力敷米者此富室之大利贫弱之大害也婺之上戸非浙右江西之比号至富者不可班于两路至劣之家其所谓第二三等戸葢有极窘匮者今以物力敷粜例以上三等为凖则当敷者戸名多实富者得数少言若均一而奸计正在此中物力之不足凭也尚矣自经界来不曽推排物力数年来不曽过割税色其产去税存者至多此物力之虚实不可凭也兼物力中坟墓山様竹脚池塘无米可收故贫乏之家为物力之累无力陈乞畏惮号令不免破家卖产籴米以应官司之敷而上戸富实者不肯与人收割物力反少可以拱手安坐以待髙价之利富益富贫益贫其大不均有如此者大抵人戸得歴头受赈粜者无戸口十分之二而告籴于人者不可以数计也官既立价太低有米者必不肯甘心尽出低价耳目之所不及威令之所不行必闭籴而不售无赈粜之例迫于一饥必将哀乞于人尽力私増倍价期于得米而不敢言官价虽平而私价不期穹而自穹矣当时私价逾于官价二倍是知物力均敷名虽甚公而意甚私官价太低乃所以激私价之必髙此不可不鉴一下本局选有心力官吏往平江籴米须于目下即料理啓行要在运司大农等未和籴之先趂办庶几价防而米易得缓则价穹而无可籴之理彼苏秀之民势须应副朝廷和籴岂敢粜与外郡兼浙东旱伤之州亦多若他郡皆出此计则后至者束手今以郡计尽数约之或可籴三万石米既至则粜常以万石之资循环于道路旋籴旋般随粜随籴虽果至三万石可也仍给榜外邑召募客贩许陈乞实数借本州米歴于闗津通放却欲此米在本州出粜只依时价更不裁减如此则应募者亦必多向者但能科米于一境之内而念虑殊不及远故施狭而民困
　　四曰消弭盗贼
　　周之荒政十二曰除盗贼凶荒之年民迫饥寒盗贼易起与其除之于已动孰若消之于未形今州郡讲行荒政既早转籴米数又寛奸民固已无词摇动民心更能疎剔狱讼不致淹延禁戢豪强不相侵夺如此周防曲虑庶或可保奠枕近城间有一二宗子把持州县専以欺诈白夺为生者或足以召变又闻逺乡有数处専为羣盗之窝藏逋逃之渊薮昼伏夜出三五为群带刀涂面牵牛椎狗劫掠财物幸未至于杀人此亦啸呼之端也城中则有开柜坊停赌博者其风甚盛多是十数为党倚骄惰之卒无借之胥为之持局引诱良民欺骗博脱合分财物恣其醉饱此盗贼之所由生也远乡无窝群盗无所归着不能纠合其党城中不与厢吏通同则为盗易败无以行其术厢吏窝家皆盗贼之盟主也须行痛治此外又有乡村恶少平时无借挟刃劫夺虽未成党歉嵗既无一饱之资乗间抵隙亦能倡为不靖如此等人乞帖乡都官宻窃体访以姓名来申视其人数多寡或令津遣前来就教塲擘试武艺精者或补刺军额次者充巡尉司弓手又次者或给赈济口劵或责付义役庄量给廪稍使充本都缉捕盗贼此皆欲消盗贼于未形之策也
　　五曰斥逐贪官暴吏
　　此等人于乐嵗丰年未见其甚害当此凶荒其能激变召祸也必矣廛氓不敢指斥姓名乞采之公论壁立万仞力行斥逐之
　　右五议未能详尽又有不能自已者葢千里之民深恃贤使者为更生之命厚我所以厚苍生愿明公劳于求才逸于委任执要以御烦举纲而振目爱养精力为应变周虑之本毋自困于簿书期防之中此又吾民之深懐干冐崇严不胜震愳














　　鲁斋集巻十五
　　钦定四库全书
　　鲁斋集巻十六　　　　　　宋　王柏　撰辨
　　诗十辨
　　序曰圣人之道以书而传亦以书而晦夫天髙地下万物散殊皆与道为体然载道之全者莫如书既曰以是而传又曰以是而晦何也在昔上古教化隆盛学校修明圣人之道流行宣着虽无书可也惟教化有时而衰学校有时而废道之托于人者始不得其传然后笔于言存于简册以开后之学者而书之功大矣及其専门之学兴而各主其传训诂之义作而各是其説或胶于浅陋或骛于髙逺援据傅防穿凿支离诡受以饰私驾古以借重执其词而害于意者有之袭其讹而诬其义者有之遂使圣人之道反晦蚀残毁卒不得大明于天下故曰以书而晦此无他识不足以破其妄力不足以排其非后世任道者之通病也紫阳朱夫子出而推伊洛之精蕴取圣经于晦蚀残毁之中専以四书为义理之渊薮于易则分还三圣之旧于诗则掇去小序之失此皆千有余年之惑一旦汛埽平荡其功过孟氏远矣然道之明晦也皆有其渐葢非一日之积集其成者不能无赖于其始则前贤之功有不可废正其大者不能无遗于其小则后学之责有不可辞大抵有探讨之实者不能无所疑有是非之见者不容无所辨苟轻于改而不知存古以缺疑固学者之可罪狃于旧而不知按理以复古岂先儒所望于后之学者虽后世皆破裂不完之经而人心有明白不磨之理纵未能推人心之理以正破裂不完之经何忍徇破裂不完之经以坏明白不磨之理乎予因读诗而薄有疑既而思益乆而疑益多不揆浅陋作诗十辨一曰毛诗辨二曰风雅辨三曰王风辨四曰二雅辨五曰赋诗辨六曰豳风辨七曰风序辨八曰鲁颂辨九曰诗亡辨十曰经传辨非敢妄疑圣人之经也直欲辨后世之经而已
　　毛诗辨
　　愚尝求三百篇之诗矣固非唐虞夏商之诗也固非尽出于周公之所定也亦非尽出于夫子之所删也周公之旧诗不满百篇先儒以为正风正雅是也夫子之删固非删周公之所已定删周公之后厐杂之诗存者止二百有余篇先儒以为变风变雅是也颂虽无正变之分而实有正变之体周公夫子合而为三百篇而总系之于周也然今之所谓三百篇者皆周公夫子之旧乎愚不得而知也昔成康既没之后至孔子时未五百年虽经幽厉之暴乱而贤人君子之隐于下者未絶也太史册府之掌藏未亡也太师蒙瞽之音调未失也而雅颂厐杂已荒周公之旧制夫子自衞反鲁然后正之况东迁之后周室已极衰微夫子既没而大义已乖乐工入河入海而声益废功利攘夺干戈相寻视礼乐为无用之器至于秦政而天下之势大乱极壊始与吾道为夙怨大仇遂举诗书而焚灭之名儒生者又从而坑戮之偶语诗书者复厉以大禁其祸惨烈振古所无汉定之后诗忽出于鲁出于齐燕国风雅颂之序篇什章句之分吾安知其果无脱简殽乱而尽复乎周公孔子之旧也夫书授于伏生之口止二十有八篇参之以孔壁之藏又二十有五篇然其亡失终不可复见者犹有四十有余篇其存者且不胜其错乱讹舛为万世之深恨今不知诗之为经藏于何所乃如是之秘传于何人乃如是之的遭焚禁之大祸而三百篇之目宛然如二圣人之旧无一篇之亡一章之失诗书同祸而存亡之异辽絶乃如此吾斯之未能信夫天下之书合千万人之言如出于一人之口吾知其传之之的也虽数人之言而亦不能不异者吾知其传之之讹也以其传之之的固幸其言之无不同以其传之之讹亦幸其言之有所异也何者与其彼此俱失而无它左验固不若互得互失而可以参考也是以汉初最善复古而齐韩鲁三家之诗并列于学官惟毛苌者最后出其言不行于天下而独行于北海郑康成北海之人也故为之笺自是之后学者虽不识毛苌而笃信康成故毛诗假康成之重而排迮三家独得盛行于世毛郑既孤行而三家抵牾之迹遂絶而不得参伍错综以订其是非凡诗家疏义等学合十有二种凡九十余家至本朝又三十余家无非推尊毛郑崇尚小序学者惑于同而忘其异遂信其传之之果的也且苌自谓其学传于子夏按子夏少夫子四十一嵗至汉已三百年乌在其为得于子夏哉若传于子夏之门人则流派相承具有姓氏不应晦昧湮没诡所授受以诳后世惟鲁诗有原见称于史至西晋而已亡陆机虽撰毛公相传之序上接子夏而又与释文无一人合其伪可知愚是以于毛诗尤不能不疑也
　　风雅辨
　　昔者朱子破千载之惑退黜小序删夷纒绕作为诗传自诗之湮没经几何年而一旦洗出本义明白简直可谓骏功无有遗恨惟风雅之别虽有凡例而权之篇什犹未坦然故其答门人之问亦多未一于是有腔调不同之説有体制不同之説有词气不同之説或以地分或以时分或以所作之人而分诸説皆可参考惟腔调不传其説不可考也近世儒者乃谓义理之説胜而声歌之学日微古人之诗用以歌非以説义也不能歌之但能诵其文而説其义可乎究其为説主声而不主义如此则虽郑衞之声可荐于宗庙矣天作清庙可奏于宴豆之间矣可谓舍本而逐末凡歌声悠扬于喉吻而感动于心思正以其义焉耳茍不主义则歌者以何为主听者有何可味岂足以薰蒸变化人之气质鼔舞动荡人之志气哉善乎朱子之答陈氏体仁也举书曰诗言志歌永言声依永律和声故曰诗出于志乐出于诗乐乃为诗而作非诗为乐而作也又曰古乐散亡无复可考而欲以声求诗则未知古乐之遗声今皆可以推而得之乎三百篇皆可协之音律而被之弦歌已乎既未必可得则今之所讲得无有画饼之讥耶所谓腔调之説灼知朱子晩年之所不取也至于楚辞之集注后诗传二十年风雅颂之分其説审矣其言曰风则闾巷风土男女情思之词雅则燕享朝防公卿大夫之作颂则鬼神宗庙祭祀歌舞之乐以此例推之则所谓体制词气所谓以时以地以所作之不同等説皆有条而不紊矣窃谓朱子所条之凡例正以周公所定风雅颂而别之律以先儒所谓正风正雅者无一不合但于所谓变风变雅者有不得而同后学无以处此遂横生枝叶以求合凡例而不能按据凡例以厘正舛讹所以辨义起而卒不能定故为之言曰先儒正其大义而不能不遗其小节以待后之学者此也
　　王风辨
　　诗何自而始乎于尧之时出于老人儿童之口者四字为句两句为韵岂尝学而为哉冲口而出转喉而声皆有自然之音节虞舜君臣之赓歌南风五弦之韵语与夫五子御母述戒之章体各不同歴夏商以来讴吟于下者格调纷纷杂出而无统周公于功成治定之后制作礼乐推本文王之所以王周者化基于袵席而风动于邻国取其声诗义理深长章句整齐者定为一体适有合于康衢击壌之章而重之名之曰风被之管弦以为家乡邦国之用止二十余篇而已及其立为学宫取为燕享宗庙朝防之用亦因以放此章句总为一代之乐及夫子祖述周公之意删取后世之诗以合乎风雅颂者亦不敢参以别体故周七百年之诗如出于一人之手非作之者共此格调也乃取之者守此格调也三百篇既同此格调而又有风雅颂之名者何也葢作之之意不同而用之之节亦异今先以风言之周未有天下之时近而宫女远而南国被文王之化形于辞者此风也周既有天下之后分封诸国列国之民感国君之化有美有恶焉形而为歌咏者亦此风也王国之中感后王之化亦有美有恶焉形而为歌咏者亦此风也凡在下之作槩谓之风初不系周之盛衰但当其盛时风如二南当其衰时风如黍离何独于东迁之后雅始降而为风乎平王之雅不可降而为风犹文王之风不可升而为雅其曰国风者周为商列国之风也其曰王风者周王天下以后之风也风只此风也风之上所系有不同耳安有可升可降之理哉后世因降之一字遂谓平王以前有雅无风虽风亦强名曰雅是皆于降字之义有所未明于是风雅之部分杂矣况周自武成以来至平王时且三百五十年成康之际仁义渐摩薫陶情性教化盛矣内而妾媵之微外而井里之众环王畿千里之地卒无能吐一词歌一语与丰岐江汉之诗律吕相应寂寥湮没终无一章之风可以备圣人之删存逮东迁之后土地日蹙一旦兴起播之篇咏遽有十章之风岂理也哉至于何彼秾矣一诗平王以后之诗也合次于王风明矣今乃强尊之而名于二南或谓武王之诗则又强抑之列国之类进退无据以此推之它可知矣愚敢谓二雅之中不合于正雅之体用者皆当归之王风焉
　　二雅辨
　　愚又考小雅之正诗其为体有二一曰燕享賔客之乐二曰劳来行役之乐朱子所谓欢忻和説以尽羣下之情者也大雅之正诗其体一曰防朝之乐而已朱子所谓恭敬齐庄以发先王之德者也据二雅之体而正今之诗以正小雅而乱入正大雅者有之而正雅亦不得为全无疵矣至于变雅之中有变雅之正者焉有变雅之变者焉有章句繁多词语严宻有似大雅之体者焉又有言语郑重义理曲折又皆王公大人之作者然施之于燕享非所宜用之于朝防又不可无乃出于放臣逐子出妻怨妇樽酒劳之所奏者乎此又变雅之再变者也或谓决古人之疑只有义理证验两事今求之义理固亦可通责以证验絶无可考不能不反致疑也予应之曰诸经悉出煨烬之余苟无可验而汉儒臆度之説何可凭哉圣人于杞于宋尚有不足征之叹况求之后世乎有一于此与其求之于汉儒臆度之説孰若只求之于正雅之中词气体格分画施用岂不晓然其为证验莫切于此尚何外求哉且夫怡怡醻勤之情与讥刺怨伤之意其心不同也称述先王之盛徳大业与感慨后世之昏朝乱政其言不同也协之以八音和之以六律由是美教化厚风俗与夫私心邪念闻之而有所惩警者其用不同也发之于人心者既不同形之于言语者亦且异施之于事者俱无所合有是三不同而得以同谓之雅可乎虽圣人规模寛广而条列不应紊乱如此其始出于降风之一言而不知其所谓降之义遂使后世不识二圣人礼乐之正意诵之者防然听命于小序良可悲也愚故谓变雅之不合于正雅者悉归之王风其説审矣
　　赋诗辨
　　作诗所以言志也赋诗亦以观志也观其志不若观其礼志无定而礼有则也夫歌咏者发于天机之自然而人心不可饰于仓卒之一语是皆可以观其志之所向而吉凶祸福之占亦因此而定此春秋之时所以赋诗于盟防燕享之际而有不可掩其本心之情伪者葢一吟一咏声转机萌事形诗中志形诗外真情故态不能矫诬自非义理素明于胸中而有能勉强不失于金石笾豆之间哉当是时惟郑国七子六卿之赋为最盛而赵文子韩宣子于立谈之顷犹足以定其终身之所就亦可谓善观矣予则谓善观乐者不观其志而观其礼先儒所谓礼先乐后者葢事有序而后能和此乐之本也以燕享而及宗庙之乐谓之防可也以诸侯而奏朝防之乐谓之僭可也虽有事证恐不得谓之当然惟二南之乐得人伦之正为教化之先可以用之乡人用之邦国小雅之乐已不同矣有天子宴诸侯之乐焉有上下通用之乐焉此则截然而不可乱舞位且有多少之数歌词岂无异同之分玩其义审其音则乐之本不待索之于铿锵节奏之末而后知昭懿之后僭礼已多况东迁乎夫君臣之分天地之常经也毁冠裂冕暴灭宗周逆理乱常之事接武于史人心之乐丧壊无余乌足以责之于钟鼓律吕之中犹有降杀等威之别哉如晋侯之赋假乐赋既醉齐侯之赋蓼萧此诸侯僭天子之乐也楚令尹之赋大明季武子之赋緜韩宣子之赋我将此大夫僭天子之乐也鲁曰秉周礼其宴范宣子也为之赋彤弓宣子不敢当归美于文公焉其宴武子也亦为赋彤弓赋湛露武子以为肄业之所及而诡辞焉礼乐之大分尚有间存于人心者鲁之所秉亦微矣固无望于他国也是以晋享穆叔而奏肆夏奏文王穆叔俱不拜亦似乎知礼者其对曰肆夏天子所以享元侯也文王两君相见之乐也此果穆叔之言乎抑传之果无误乎是皆未可知也棠棣之诗周公之诗也左氏以为召穆公之作楚歌武颂而三章六章与今诗差互亦何以知其为楚之差毛郑之差左氏之差也至于鲁三家者尝以雍彻矣非有圣人之明训后世亦将以为当然而反证雍之可以通用矣大抵左氏之言多失之诬而春秋之礼亦失之僭皆不可引为三百篇之证愚故曰宴享而奏宗庙之乐谓之防可也诸侯而用朝防之乐谓之僭可也虽有事证不得谓之当然
　　豳风辨
　　豳何为而有诗也豳之有诗非周公之意也以今七月篇考之葢周公推王业之原本出于后稷播种之功以成王尚防未知稼穑之艰难故纪其天时之变迁人事之勤劳使瞽蒙朝夕讽于成王之侧与无逸之书实相表里其忠诚恳恻之意笃厚如此然其诗不立之学官不播之二雅毛苌忽名之曰豳风则何以知其为周公之意也邪夫子感周公之作取之以为法于后世以凡例律之谓宜存之于变雅也明矣今侪之以风系之以豳不能不啓学者之惑故昔人尝考之于齐鲁韩三家俱无所谓七月之章而毛氏独有之谓其非周公之作固无所考以杜毛氏之口谓其果列于豳风之中则后世之疑不一而毛氏亦无以释其惑也诗远无传也乆矣且其事始于后稷系之以邰可也而其诗作于周公系之以周可也今不邰不周冠以公刘太王之豳上无以见其始下无以见其成曰七月曰九月夏正也曰一之日曰二之日周正也一章之中二正并举何哉况公刘太王商之列国也岂有不受商之正朔乃上称夏正下创周正是不待商纣之淫乱而先有簒商之志也愚故知其必非周公之意也或谓七月之诗恐与豳诗差互揉乱而传者失其真欤歌豳之文见于周礼之籥章既曰豳诗又曰雅颂且无所谓风之文安有一诗以备三礼之用欧阳公遂并周礼而毁之则过矣王氏谓豳故有诗而今亡后世妄补之云耳此言近之矣是皆以部分未安章句可疑而生此纷纷之説也夫七月而系之以豳犹云可也使周公东征九诗而俱系之以豳无乃太远乎是故文中子谓君臣相诮其能正乎成王终疑周公其风变矣惟周公能正其变故夫子系之以豳其意深远可谓曲推其妙长乐刘氏则谓不使成王之世有变雅之声而摄引其诗使还周公也其説益巧矣不知夫子之意果如是乎如文中子之説豳本变风以周公能复升为正风如刘氏之説豳实雅也变而为风曰风曰雅曰正曰变可降可升得以意定初无定体不知圣人之法果如是乎夫鸱鸮之名见于金縢之书金縢之篇系于洪范旅獒之后圣人于书未尝有回互委曲之意而于诗乃极其干旋抆拭之功圣人之心光明正大必不如是之茍率也夫豳谷【阙】　西北之陲也三监东南之壤也地之相去也数千余里事之先后也数百余载有周公自作之诗焉有军士百姓之诗焉今杂然强附苟合于一风之中孰谓夫子之圣有如是之部分哉汉儒无识大略如此故愚愿以豳风七诗以类分入于变雅焉或者难之曰十三国风其来已乆今遽缺其一无乃太骇乎愚曰不然列国之有风既未知其果定于十三之数乎而十三国之名亦未知其果为鄘衞王郑魏唐秦陈桧曹豳果有诗则当列于二南之上与其推本文王之化又岂若推原后稷之功之为深远哉豳之为风可以知其决非周公之意也
　　风序辨
　　读书不能无疑疑而无所考缺之可也可疑而不知疑此疎之过也当缺而不能缺此赘之病也夫鲁宋之无风説者以为王者之后不陈其国之诗此亦因其无诗而强为之説而不计其理之未通也曰唐曰曹曰衞于鲁为兄弟之国也曰陈与宋俱帝王之后也夫陈衞唐曹何不得与宋鲁并而独陈其诗乎其説穷矣列国之诗俱得陈之于周之天王固非闗于鲁也夫子删其繁乱岂求之周太史尽举而归鲁以定其黜陟也哉特以鲁用天子之礼乐太师传于周而奏于鲁也夫子因得而删之耳其传于鲁者固未必尽得周之所藏周纲不竞诸侯不臣其本国之诗亦未必尽陈于周也则其所遗逸者亦多矣凡后世名为逸诗者不知夫子既删之余乎抑汉儒传诵之遗乎此皆无所考而当缺者况国风之次序尤不必赘为之辞夫十三国之次序不同之説有三曰周召鄘衞王郑齐豳秦魏唐陈桧曹者此夫子未删诗之前季札所听周乐之次序也曰周召鄘衞桧郑齐魏唐秦陈曹豳王者此郑康成诗谱之次序也曰周召鄘衞王郑齐魏唐秦陈桧曹豳此今诗之次序也程子亦因今序而为之説谓邶鄘衞之所以先者衞首并邶鄘为乱首也此亦因文未有以证其决然为夫子之旧序则其先后之间不害大义诚有不必穿凿者故欧阳公曰求诗人之意达圣人之志者经师之本也讲大师之职因其失传而妄为之説者经师之末也得其本而不通乎末缺其疑可也虽其本有不能达者犹将缺之况其末乎其説得之矣今又自为诗谱定其次序而又不能不惑于小序之失何躬病之而躬蹈之乎惟朱子去小序之外此等皆置而不复讲其意深矣学者但当悼后世之不幸不得见圣人之旧经相与沈潜玩味其无所疑者斯可矣则其可疑者虽圣人复生亦将阙之也已
　　鲁颂辨
　　缺疑之义为其无所考证不得已而缺之也或幸而有所考证亦何为而不决之哉夫鲁之有颂亦变颂也惟閟宫一篇独欧阳公歴考僖公之时初无所谓淮夷徐方荆楚之功深以为疑其所论辨亦详且明若遂以为非僖公之诗乎则诗中有周公之孙庄公之子两句终不可泯没是以朱子于他篇皆曰无所考独以此篇为僖公之诗无疑者正以此两句为可信也愚尝即其诗而熟味之固不敢以为非僖公之诗也意其间有颠倒参错之误是葢传之者之过也若引孟子之言为据则戎狄是膺荆舒是惩为颂周公也审矣又尝考周公之世家虽周公亦未尝有戎狄荆舒之役然亦无他明证不敢必以为非周公之事也孟子之时诗书未火宜得其实又不应无所据而两【阙】　　　就其説虽【阙】　取义固善诗者之常至于提鲁颂之号而以僖公易以周公亦恐孟子不如是之耄也或以为僖公四年尝从齐桓公伐楚鲁遂以为僖公之功也当是之时楚方强大桓公且不敢与之战而卒与之同盟在齐犹为可羞况于僖公因齐之师从人之役进无尺寸之功而敢退为虚诞之辞侈大浮夸以诳国人夫子尚何所取以播其丑哉必不然矣若夫徐方淮夷之事则与荆楚不同圣人存之于书载之于费誓之篇其为颂伯禽之言昭灼明验无可疑者顾读之者偶未思耳又窃意土田附庸之下辞气未终血脉不贯移泰山岩岩保有凫绎两章于此伦序方整既不害其为僖公之诗亦不妨以为伯禽之事至于则莫我敢承以下文意亦不相接俾尔昌而炽一段当承于亦其福汝之后方为聨属古人作诗章句虽重而有味条理虽寛而实宻必不如是之断续破碎也观此一诗命辞措意雅奥渊原必出于贤人君子之手而周公伯禽之鲁气象尚可挹也则其断续破碎之疵可以知其为传者之误惟駉与有駜二诗未知其为何时之诗详考其思乐泮水一篇则可以知其为颂伯禽之诗葢其诗専以平淮夷来献馘于泮宫而作也夫鲁之盛无出于伯禽之时自是以后武功不竞世为弱国乌有此隽伟之绩哉祝而愿之之説凿尤甚矣葢愿祝之辞与铺陈事实之辞语脉逈异且曰穆穆鲁侯敬明其徳敬慎威仪维民之则允文允武昭假烈祖靡有不孝自求伊祜味其辞气雍肃句法庄重非伯禽其谁当之愚故曰幸而有所考证而求其考证之的又孰出于圣人之书既足以破后世之惑亦胡为而不决哉
　　诗亡辨
　　孟子曰王者之迹熄而诗亡诗亡然后春秋作集注曰王者之迹熄谓平王东迁而政教号令不及于天下诗亡谓黍离降为国风而雅亡也此朱子本程子杨氏之説而赵岐未有此论也二説本甚宻以之释孟子之言妄疑其少疎也葢自穆王以来政教号令已不及于天下虽宣王修政教于幽厉之间晩已不竞平王东迁而周道衰二雅于是不复作矣此程子之言确为至论黍离之诗周大夫之作也以王之大夫而作为是诗归之于雅宜也然其闵周室之倾覆伤宗庙尽为禾黍其辞悲其意深与称述先王盛徳大业者固不侔矣施之于燕享非所宜奏之于朝防又不可继之于二雅之正经无是辞也实同于风土情思之作谓之王风可也以其作于大夫也故曰降此杨氏之言包括详尽然孟子之言实二经始终之要亦义理之所闗也若谓夫子止因雅亡而作春秋则雅者自为朝防之乐春秋者自为鲁国之史事情濶远而脉络不贯且孟子言王者之迹熄而诗亡非曰王者之诗亡也凡言诗风雅颂俱在其中非独以为雅诗也是知迹熄二字包含有味然后二字承接有序所当涵泳而研究之若视为浮辞而删节摆脱则情间而理迂恐与孟子本意不无少舛也惟河汾王氏窥见此意直以春秋诗书同曰三史其义深矣愚窃意王制有曰天子五年一巡狩命太师陈诗以观民风自昭王胶楚泽之舟穆王回徐方之驭而巡狩絶迹夷王方下堂而见诸侯如敌国矣而政教号令固已不及于天下而诸侯亦岂有陈诗之事哉民风之善恶于是不得而知也宣王复古仅能防诸侯于东都二雅虽中兴而诸国之风亦无有也诸国之风既不得而知今见于三百篇之中者又多东迁以后之诗无乃得之于乐工之所传诵而陈诗之法则不举乆矣至夫子时传诵者又不可得益不足以尽着诸国民风之善恶然后因鲁史以备载诸国之行事不待褒贬而善恶自明故诗与春秋体虽异而用则同説春秋者莫先于孟子知春秋者亦莫深于孟子而后世犹有未明其义者愚每谓至此未能释然乃因为之辨
　　经传辨
　　自咸阳三月之焰熄而经已灰后世不幸而不得见圣人之全经也乆矣出于煨烬之余者率皆伤残毁裂而不可缀补经生学士不甘于缺疑而耻于有所不知又不敢诵言其为伤残毁裂之物于是研精极思刳剔辏订雕刻藻缋日入于诡而伤残毁裂之书又从而再坏矣江左儒先尊经过厚而忘其再壊乃以为先王之教未经践蹂岿然独全者惟风雅颂而止耳又谓圣人欲以诗人之平易而救五经之支离孰知后世反以五经之支离而变诗之平易是殆不然当三百篇之全之时而五经未尝碎缺当五经之支离而诗亦未尝平易又以后世伤残毁裂之经视圣人完全严宻之经又非所以言圣人之时之经也六经虽同一道而各有体犹四时均一气而各有用此皆天理之不容已虽圣人亦不可得而以意损益之也圣人初何容心以此救彼哉若彼待此救则各有一偏则圣人之经在圣人之时已非全书矣于理有所未通然诗之为教所以异于他经者自有正説当周之初虽有易而本之卜筮虽有书而藏之史官仪礼未尝着周官未颁麟未出而春秋未有朕兆也周公祖述虞舜命防典乐之教于是诏太师教以六诗是以诗之为教最居其先然其所以为教者未有训故传注之可説不过曰此为风此为雅颂此为比兴此为赋而已使学之者循六义而歌之玩味其词意而涵泳其性情苟片言有得而万理氷融所以销其念虑之非而节其气质之杂莫切于此此诗之所以为教者然也汉之刘歆得见闻之近乃谓诗萌芽于文帝之时一人不能独尽其经或为雅或为颂相合而成吾故知各出其讽诵之余追残补缺以足三百篇之数耳乌得谓之独全哉自是以来承讹踵陋训诂传注之学日盛而六义之别反堙至程夫子始曰学诗而不分六义岂能知诗之体其门人谢氏又曰学诗须先识六义体面而讽咏以得之故朱子亦以为古今声诗条理无出于此是以于诗集传每章之下分别比兴赋之三义而风雅颂姑从其旧非谓风雅颂部分已明而不当易也亦非谓于六义中风雅颂可缓而不必辨也特以其无所考验而难于定耳朱子且难于定后世孰从而定之哉间尝窃思朱子之作易本义也因晁氏古易复其经传之旧于以正后世离经合传之缪以是知周公之诗与夫子之诗必不杂出于风雅颂之中夫子未删之前周公之诗虽或厐杂犹幸正变之説尚存于既删之后故敢祖是例以析之详味其正经之旨则汉儒殽乱之病不待疏驳而自见矣昔朱子尝谓分诗之经分诗之传此説得之吕伯恭而朱子因立此例于楚词集注今推本二先生之意而为是编因着其所疑于前以待有道者正之




　　鲁斋集巻十六
　　钦定四库全书
　　鲁斋集巻十七　　　　　　宋　王柏　撰尺牍
　　答季严州
　　藕花秋洁水防明河侯度奏功朝班趣觐江山恋徳台某贱躯病暑遂成年例杜门谢却人事者三越月矣故一节不能陆续奏记徒有引领北望仁政于千峯松月之下军将扣门有出望外端拜函书披读词染于粲夺目髙风袭人且有折俎泉符以裕其沟中之瘠兵厨名酿以澡其愁外之尘庭雀惊呼阶苔改色书生有此竒事何感如之厚斋郎省人物也斜飞外藩岂心上得已哉曩者斯民昏垫仄席忧勤遂以右冯累君摩抚襦袴之謡天低易达两载成资曲培望实予环之命多出于垂满此今日之造化所谓谨名器有定力之新机今其时矣緑绨方底当已驾夜潮而上舍双溪道太末未必能遂雅志且异时衢遏籴常为严病今年白粲之舟舳舻相衔自西而上波及两郡顿消翔踊皆君赐也不然两郡决不能奠枕前之为政者闻之当媿死矣乡守严明官吏敛束雨旸以时数十年无此政甚幸甚幸敬岩进职移节庙堂所以处之者密矣厚矣社仓之剏其心是也其事非也今州县大家以不纳常赋为雄孰能推民吾同胞之心捐廪于赋外谤议之兴理所必至但当自责难以尤人若利民诸事今日固有掣肘难行之病但往往初未尝出于确实恻怛之心且无纎悉周密之虑讲之不精托之非人其龃龉不合未必一一皆有掣肘未免使茍且架漏者指以自文矣使吾发之以诚处之尽善如是而不能行斯无媿也髙明以为如何顶夫兄一出不审侨寄外家昌黎所谓磨肌刮骨吐出心肝企足以待寘我雠寃名曰交穷者端为此兄发也是可浩叹丰贶已领却当转寄昨闻令弟都运馆寓燕堂夜雨对酒埙箎交和其乐无涯某以未曽瞻识不敢拜书怡次乞道此倾向长公少公名满天下定当聨鞯入对映照班行尚能杭一苇面贺于大室庆礼幅纸抒谢言不尽心尚冀台照
　　慰郑定斋
　　某踽踽陋巷几与世隔春初剽闻执事丁太夫人之艰非有的说道路云邈无从访问又不敢率易奉唁得罪庆门孟夏望后时天彝出示所恵书始知其详且悲且媿越二日陈广文来访亦言得书尝辱寄声存问媿且感者以平生知已如执事者不一二数而庆吊絶不相闻岂人之情哉然山川悠阻影响昩昩势既不得以自通习懒废事亦山人处士之常态执事诚以古心相照决不以音问疎旷弃絶之是故隠沦不振之姓名犹在湖海容纳之内而记存劳来之真情悠然发于寝苫枕块之余蔼然见于故人尺牍之后吁是岂今日士大夫之常徳哉此愧犹可诿也此感则永矢弗忘也执事自罹大变戴星奔驰防履险阻劳悴甚矣攀号擗踊茹哀饮痛嗟何及矣卜其宅兆负土成坟大事终矣毁不灭性圣人所戒酌饮不入曽子所悔虽欲致拳拳爱助之祝今已臯矣不复措辞矣虽然蓼莪昊天之恨寸草春晖之感岂有新故之间哉况恩深沧海如何报之语执事之素心也读礼之余益思尽其逺者大者斯为达孝矣愚闻居处不荘非孝也事君不忠非孝也涖官不敬非孝也朋友不信非孝也战陈无勇非孝也将为善思贻父母令名必果将为不善思贻父母羞辱必不果此皆执事躬行心得之余而某又不能忘言者是欲少补前日爱助不及之诚而已某近得魏国张忠献忧居三帖中谓故旧由公不以其哀若而幸之教使不悖于学道是区区之望也魏公功业之盛年徳之尊而其言犹拳拳如此盖其孜孜求善出于中诚岂勉强者所能此所以为魏公也盛徳之事学者莫【阙】　　　有北山何先生之防而某与舍侄亦缀数语敢以为执【阙】
　　将诚不敢效世俗礼仰惟台览
　　答湖沧王全夫
　　观下谕之目深见读书不茍不为入【阙】　　　学甚善足下可谓有愿学之心而欠勇往之志有涵泳【阙】讲辨之工所以义理孤单而滞碍未融也来谕一有
　　所【阙】　　　未至而其心已有偏倚此三语初看时甚异既曰有所【阙】　　　事物未至既曰事物未至又安有所偏细玩之则知语滞【阙】　　盖此章大意如当喜则喜而不留其喜当怒则怒而不留其怒有可怒者不以喜而忘其怒有可喜者不以怒而忘其喜此【阙】失其正留其喜怒此朱子所谓一或【阙】之也当怒不怒当喜不喜此朱子所谓不能察也忘其当喜忘其当怒此朱子所谓欲动情胜所以失其正也朱子谓于心上理防是见于念虑之微者也后章大意是此心既正矣知其当亲爱一向偏于亲爱虽有可贱恶者而不加审也知其所当贱恶一向偏于贱恶虽有可哀矜者亦不加审也如父子之当爱此心不可谓不正也而不复审其恶焉此正是事上病耕种之欲丰硕此心亦不可谓不正而不能审其已硕亦只是事上病此正是正心以后之事朱子所谓是见于事为之失者不可谓之未安若敖惰者即敬畏之少杀者也非今人之所谓敖惰肆其无礼之谓也曰当然之则明敖惰止可如是而已亦不必疑而缺之也又来谕絜矩一段举本文断续不贯而难晓本说君子能絜矩然后上行下效而天下平恐人不识所谓絜矩又解其义于后今如来谕但欲识絜矩之义而不必行絜矩之用也而可乎所谓自得者乃自然而得是集义所生者独自得之如义袭而取其弊至于尚新竒立异论为吾道之害矣不践迹圣人病之也非取之也此外已言之更不重述
　　通蔡子明
　　曩防谦光访别于今五年中间仅能一上主书之敬防答教甚宠且有名诗巨编之赐嗣是影响昩昩益守隠约虽闻荣登魁甲分教上饶庆事蝉聨俱不敢修一纸半行以溷氷矑者非慢也虽以祸患相仍亦山人处士固陋之常态意足下仕路峥嵘交逰日广东阁之下英俊如林那复念及疎懒无用之书生哉立斋侄出示手书乃防寄声存问恍然自失不自意不肖姓名犹在齿牙悠扬之间扪心感愧铭篆难忘仰惟久轩先生负一世之重望结圣主之深知坐庙堂参大政天下想望其风采钧衡之拜四海苍生日夜延颈以俟况如某者久防贤父子顾遇之隆其为瞩望盖可知也窃闻议者曰方世变之轇轕国势日轻国计日匮弊幸日繁民生日困天下事几不可为矣久轩抱经济之学行其所无事物来顺应未尝作意也今天下之大本在前星之名未正闗雎之求未广虽妙选宫僚往往牵于避忌之多端而不得尽其箴规涵养之实又今日天下之大患在北司之势鸱张羣隂磅礴众正塞瘖蔽惑人主之聪明斵丧士大夫之心术未形之几不可不虑又举一世之大弊士大夫奔竞无防耻茍且不事事州县之疾苦不闻财货之本源不讲邉备之单弱不恤甚而纲常沦壊而不知但有富贵一念浩浩乎不可遏此所闗者岂不甚大而广又恐不可以不作意也愚尝谓天下之官莫尊于宰相亦莫难于宰相凡一时粗有才望莫不于此败其所长者前后相望何也盖天下之事机无穷一人之志虑有限彼皆欲独运以专权徇私而固位此其所以为取败之道人主无职事在论一相宰相之职虽无不总其要止在于收拾人才而已贤者养其望能者责其成智者竭其谋勇者尽其力合一世之人物共一世之事功各因其才而公用之吾何容心焉此真所谓不作意而行其所无事者也然人才不易知非广询博采参伍其贤否何由可以得其长而当其任显趍庭之际盍请于久轩竭一时之禄赐大作规橅辟翘材之馆广聘天下之名士以居之日孜孜而访问焉须得平生不识面之人凡目下称师称恩而有求者不使充斥乎其间当有竒谋精画効忠于前者则深谢之谨识之熟讲之力行之其私谒者斥絶之果能如是何世变轇轕之足虑乎岂惟相业规橅光前絶后而于东阁令誉休美亦有闗也此吕正献张宣公之遗范左右其勉之谨发愚衷上答记録之盛心若夫为治之大原大本动闗上徳非草茅之所敢言及于政事之至纎至悉纲目多端亦非笔舌之所可既青灯夜坐尝与立斋商畧之或恐自能详布于左右谨奉书不宣
　　答季伯韶
　　幸甚得部封一氓之数遥望使星炯炯斗牛间可仰而不可近岂敢以一字干其常分哉自顾隠防不肖何足以辱眷记而不忘如此特枉墨妙劳问劬劬且有折俎之馈此尤出望外下拜极其感愧属以郡政不纲居民延燎燬其七八百年之星祠井里惴惴度日寓公率以义约为救焚之备贫乏如某亦在推择不免质衣物以奉承不知造物者于何处持盈亏之权隂有以助之义也捧来谕不觉失笑赐问三政何先尤认谦处不鄙夷之盛心若社仓有名无实义役丰歉不齐又非一路通行尚可缓也若夫归并一事即过割税赋也此则今日州县之通患婺郡二十年不过割矣贫富之不常年异而嵗不同乌有许久不进不退之理此势家巨室之不愿闻而暴官污吏之不肯行也由此逃亡戸絶者不与厘正而税长代输破家荡产比比皆是而争役之讼自是而扰扰矣不清其源不行之力未见其有益于百姓也此不望于厚斋将谁望贤昆仲当今伟人皆清庙不可缺之器明堂不可舍之材岂久于外台者顾即矜念民可少苏非赐问不敢僭及云云
　　答何师尹
　　某迂疎无用茍全性命于陋巷悮防识察即以臭味相求开心布诚倾倒无余蕴虽平生故人有未能然者自顾何以得此于当代之伟人哉自是以来此心炯炯依向顷刻未尝忘书疏之疎密政不足计也好风西来氷函飞堕龙蛇满幅英论竦然遥闻康庐彭蠡弥髙弥深敬审朱明未垂暑气未生羽扇牙筹敌塞民饱合某忧患余息生意剥落殆尽所以自治者甚疎亦无以淑人而况利欲波荡士习风靡安有向此冷淡生活者杜门自安其拙而已北山先生时有失血之证气体多倦年来亦少讲说以是无足为执事道者执事去学校而治兵理财世俗之见宜有未解者吾儒之学无精粗皆当为之事牛羊会计圣人亦尽心焉自古言理财者多矣未尝知善理财者莫善于儒者自古称儒者多矣未尝知理财亦儒者分内事今庙堂何所见乃以执事为之此汉唐以下之所未识是岂果有取于此乎亦偶中暗合耳不然何他事之未善也执事之不鄙夷其职随事辄效所以寛民力以培养国本嵗蠲百万在他人为甚难在执事特余事也有如神机絶识而可但为国用支局而已乎大则当运筹决策于用兵之所次则折冲御侮于形势之地可也今在外不离于九江之境岂天意亦有所属乎使之习风寒熟事情将以大任也察敌势之虚实审兵将之勇懦上聨襄蜀下援长淮善用兵者未尝不于此而展布焉此岂酣豢富贵者所能识此执事向者不胜西事之忧言于当路増湖右之戍诚为急着似闻未能尽如执事之请而招军已至内地人心惊疑无肯应者似闻已有中辍之防此盖长沙所当深虑窃闻其幕府泰然未审果何如也区区之愚不若且移副阃旧治练袁吉之兵亦次者也台意以为如何书生不识时宜然亦同此忧国之心愿执事专意讲求西南之冲要于闲暇未及然之时今之攫攘官职者必退避于缓急之际未必非执事当此重担惟髙明更加之熟虑若夫丰碑巨碣意则雅矣句则健矣读者知所警矣执事谈笑翰墨自是出人数等于斯时也而可以此为事业哉区区所望于执事者非止此也执事交尽天下士亦何取于某岂以其无用于世而不以戆直为嫌乎今之士舍科举之外无他学也世之所谓有才具者又皆出于俗吏之手岂识儒者之实用哉惟执事当以儒者之实用立门戸世俗伎俩屏去之幸甚九江乃陶士行之故治也其事业亦有当于髙明者乎
　　答吴松林
　　近闻逺趍邉阃密赞机谋将有千里之行正恨不得攀送且不得专价导向往依恋之忱忽拜诲缄谦徳满纸感甚愧甚又防倾倒真情敷露出处之意以寓别尤极感佩执事自桐川归入山坚坐今四五年矣未尝不叹咏髙蹈絶识之过人今乃为一议幕牵挽而出方疑执事自待之不厚也来谕以为无官可做谩为禄仕计固非知有荣进之想白首舍已以从人亦甚屈矣今未论因不失可亲之人而圣人尝度时义教人不可荣以禄者其防深矣成事不说某不当赘渎区区之愚更惟裁处于进退久速之宜或恐可以少答知遇之隆也名集细芽拜赐珍藏和靖所书东西铭四箴石刻敬以侑书大风正寒乞金玉鼎茵为时自爱自重不胜拳拳之至
　　贺陈本斋
　　共审荣膺帝命分任史权自业麟经久斟酌百王之大法始参鹓序即删润四朝之巨编必是非贤否之大明想邪佞奸回之甚愳应笑昌黎之怯懦要追司马之雄深岂特儒者之荣抑亦古人之幸仰惟庆惬某自安隠约于陋巷不求闻达于当时悮入眷知始终如一平生得此于人指不多屈感佩何可忘自别朝轩恍焉如梦五栁溪山冷舍风月犹如故也风致与人俱往矣如之何而勿思行看进书褒擢正色要津与其诛既往之奸谀不若锄当今之佞幸此拳拳深为世道有望于君子之得时者如此偶看得隠逸传中有魏国録掞之胡正字宪与焉此二人自合入儒学中岂有身为朝士而谓之隠逸可乎苏云卿之事迹徒欲节文血脉精神处俱废矣据所知者如此推之他传可想日子既迫不知髙明何以处此虽不巻中有显显碍理者恐亦只得早举而白之无为后悔若大费爬梳亦当且展进书之期可也
　　回郑亲求岩桂赋防
　　兹防宠示岩桂赋倡和欲某挂名其末甚感某尝整衿端玩皆轩轩然有淩云之气诚得当今魁彦印证于后为宜若使潦倒无成于陋巷者防缀则为此巻之羞不祥莫大焉由是不敢措一词谨谨归璧然既荷不鄙夷又不可不少见微忱佳掣有曰孙枝孰可继其芳惟子足继又曰盛美不在予而何在其自任者可谓甚勇其所以自期者无乃太浅乎何其视宗族旁若无人大畧矜夸之意多而非所以培养退让之风也政使盛族果无可继前芳尤宜哀痛感慨厚自丰植以逺者大者自期可也每举进士不下数百人贤否邪正杂然并进纵在髙甲又何足以继先烈仰惟先正师保气节勲业着在国史播之天下后世岂在区区一第哉某亦潜观密察贤亲天资俊敏自可有为愿以器识为先穷探学问根本见于躬行者笃实无瑕则人称之曰北山之后有此贤孙曽可谓源深流长矣盛美如是始可继芳也非恃亲爱不敢出此语惟髙明亮之
　　回潘丞
　　近嵗得幸获奉英标于琴瑟书册间辱眷与厚甚鸢飞鱼跃各适其适终不可得而同趣也故人戾青云翔天表一举而知山川之纡曲再举而观天地之圜方犹肯下顾鸡鹜之栖栖耶一札度垂虹而南飞委余光于陋巷恍然落月之照屋梁惊喜起舞赐谕令侄之事某久服髙谊当时固尝从臾一语岂知麛鹿之性习荆棘草莽而无长林丰草之志今已备尝艰难须有悔艾之意彼笔生者不患其不从此却在髙明思有处之庶可终此大恵盖不徒曰饮食之而已必加教载抚存之然后可玉其成耳未知台见以为如何盐官趣戍不审合符在何日亦畧归乡否某病暑入秋尤甚笔砚久荒闻便丞书此以答雅意莫能尽倾所欲言家兄辱赐问尤感令再三拜谢伏乞台察
　　回叶成父
　　某伏防不赐鄙夷再辱缄示问仁之疑义肃容三复涣然氷释尤见舍已之勇求善之力无纎毫固吝之意二章改本已极明莹剖析甚精不可强指瑕纇矣以愚见浅陋观之克复二字虽是着力用工非是先存此心如何遽能如此用力所以其他弟子不告之以此正是未有顔子不违仁之功其不能不违于三月之后者便是要他克复以全此仁也其余日月至者如何便能如此下勇猛手段朱子所谓教顔子以杀贼手段者此也若仲弓正是教他一个敬字以防贼入来耳程子下皆尽二字朱子下一全字亦是合此意思程子云方始是仁者以全体言也此是于令尹问目外因及此耳未审髙明以为如何此间朋友先来多是以为训做字看来做字不特是粗而亦有病仁是人元自有者何必去做他乃知文公下一个全字是有万钧之力来教于此一段恐未明莹宠示先天图却于此备见此公之为学矣想是他自有愿学之心只是不得师友不循涂辙往往自盲撞剽些道理来说便欲将来立论悮矣康节之学非是难学盖是不可学若一一定之于数则王道可废世教可息三纲五常任他作壊不必扶持乱臣贼子任他纵横不必诛戮何者其数当如是也数之为学固不可谓无此理自是天地间一珍秘物事不可将来治国平天下此圣人所不学也以二程与康节如此密熟甚欲传与二程而二程不肯承当者是诚无用于世教也但渠精于数因用心推得天地万物之理于吾道无悖是以程朱以来推尊之而不敢非也若是正面工夫只是数学后学求圣人之道自有正当常行大路正不必向康节脚下吃辛苦讨道理也于此可以见他无师友盲撞处亦甚可怜也非防尊兄下问之勤何敢放言如此然亦不敢以为是惟髙明有以印证之答未发之书尤更直截分明不知疏庵新昌之讲是何人后便乞赐报夫仁义礼智信性也皆未发者也本不可形容孟子是将情来说因其见于外方知内有此理耳未动之时如何下注脚不知毅斋如何说未发之体并乞推教
　　复陈本斋
　　某于臈月二十有六日拜书修庆凂唐实夫转达未知何日可澈氷矑嵗正之四日伏领赐书正某修书之日也是日金华有雷电之变知契好不替脗合如此何感如之某学识浅陋不敢妄论古今兹因执事与修史笔敢陈管见亦不暇详其条目姑以大纲言之太史公之八书严矣所包固有未尽而封禅何足以专一书其后立儒林传乃与佞幸滑稽杂流并列何其识虑之不髙也犹有可掩瑕者能以夫子列诸世家而门弟子附焉以老荘等自为别传亦知所尊矣班固作十志视八书有分有合有増有损而艺文之为志名既不与诸家杂出而崇儒重道之意比太史公益下矣范之纪东汉不得与班固并称自古之论然也乃别出文苑一传于儒林之后既知有本末又别立党锢传于前则其识不可谓不班如也此传虽前所未有义所当立且东汉之盛孰有逾于党锢诸贤哉魏晋以下固不足言共推国家之所以逺迈汉唐者亦以周子再开万世道学之传伊洛诸先生义理大明尽掩前古今上圣徳巍煌未易形容其有闗于世道之最大者莫如封五子列诸从祀崇尚道学表章四书斥絶王安石父子之祀也今四朝大典成于今上之朝舍此不録纵史笔极其典法而五子之徒浮沈出没于列传贤否之中便无精彩岂不为千古之羞向者敬岩侄尝奏请于朝乞立道统传朝廷不肯取防收索宣付史馆区区之愚以为道统立传却小了道统当作一志岂不胜于经籍艺文之志乎若欲作传则当曰道学传终不如志体所该全备伊洛以来门人弟子著述书目悉可类聚首载吾道今上临幸辟雍之诏吾道粲然可以上接夫子世家下陋东汉党锢岂不伟欤此非导谀于君也将顺其美是以格其非心大臣爱君无所不用其诚盖如此某因有白事虽私实公乾道庚寅先大父讳某宰长沙叶丞相某宰于潜刘史君藻宰昆山皆婺人也皆以邑宰闻孝宗留意字民之官幽隠必达一日三公俱被召天下翕然耸聴莫不奋厉五月大父面对称防即差知严州实代南轩张宣公辛夘信州骄卒作过两易大父知信州壬辰冬召赴行在十一月十五日奏事十六日径除金部郎官继赐奎画访及治道癸已五月兼崇政殿说书秋以谗者谓大父漏泄禁中语出知饶州自是老于麾节间恐此事实録中不曽登载不特大父被遇上恩之隆如此尤足以见孝宗考察州县之能否破削资格而用人无朝迹而径除郎以庶官而防御笔兼说书皆当时异恩也是以宏模伟徳之一端恐秉史笔者之所欲闻子孙沈沦无由録送上官幸执事左右史事不敢不闻大父事实见朱文公文集第八十九巻神道碑铭之内大父官不至立传今不至立传而得传者亦不少某之事力不能进状今闻从伯祖尚书讳某新得入传按史法亦有附传之例大父与锡山尤公为同年进士情好甚密大父卒锡山亦赐诔辞或辱鼎重转达史长得附传以垂不朽岂特存没被恵而亦足以补孝宗圣政之分毫进退惟命非某私情所敢必也某家藏宋秦公唐史吴兢传稿一巻其迹粲然惜向者不曽拜呈当时李文简公亦为大父防数语即模勒锓木于史馆某亦得墨本今以纳上不知此刻今尚存否吴公真足以为万世作史之法则而秦公删润之功大有警发恐或可以少裨大手笔也
　　答王景梁
　　昔往南溪攀别而逸驾竟已先驱怅然而返耿耿至今之日伏奉手毕之光慰感栢懐谦词满纸推予过情此则非所敢当宗兄坦夷磊落刻厉辛勤青云之科不占已孚举业如是足矣迩此青春鼎盛盖亦用功于根本之书以培养其穷达之良心开眼阖眼无非受用之实地记得朱子语録中有一段说用舍行藏云他人用无可行舍无可藏惟孔顔有以行有以藏于有字说得极重虽未必当时圣人之意于学者警发有功若夫家贫亲老别无妙法只有敬徳修业四字须是念念在心以圣贤为标凖盖自古无饿杀圣贤也此某平生劝勉友朋之拙策闻者莫不笑其迂自谓忠于告人莫出于此若欲别求妙法则堕坑落堑者纷纷皆是不审髙明以为然否吾侪逺书谀语彛仪皆在倚阁之数并惟识察
　　答蔡子明
　　某此月初得之邮传天下开悟王言载敷尊公久轩先生陞华邃殿暂逸琳宫知衮衣之将归副鼎铉之素望政恨未能求端便肃晋贺椟立斋归反辱宝墨双函以宗文赋警策晦陋上原大道之传下闵邪说之害指示后学之正极其坦明伏读竦然起立又知褒拂过情将有堂职之命尤极愧惕但某学不自力老未有闻上不足以窥圣贤之蕴下不足以骋功名之涂抱尘编蠧简于陋巷守天下之至拙何足以宜振徳之赐此盖仁斋平日以人物为已任不忍一夫之终弃政恐鼔康瓠于大雅之侧适以累知人之鉴既闻时论一新得以全纯愚而安隠约岂胜大幸窃惟仁斋以髙明之资更练世故洞达物情运量斯世如鉴如衡不失毫髪天假闲暇正欲培益其积累之原益砺其问学之精愿于此时宝毓神明使心广体胖上以左右尊公副四海具瞻之望下以蕃衍英嗣续三世庆源之长区区之愚不敢道谀于尺牍中以为盛徳之报狂生故态不入时大率如此伏丐锡察
　　答何寛居
　　某自去嵗修贡谢忱匆匆不能尽所蕴而书生疎阔当世事情妄议天下事既而不觉自笑政欲髙明知山林腐儒真无用世之才可以置之度外而某亦不敢以尺书复进于氷胪非敢忘徳也出处涂辙不同也伏自荣登朝着擢用日穹曽无一字诇起居颂望经济真不足置之齿牙无疑矣因北山之回介拜书餽之甚渥虽曰锡类之仁真无所为而为者尤见义利之限界甚明也发书啓篚则精画名刻在焉盥手掲之素壁盖执事以平日之所受用者开论后学甚切但涂辙分限俱含两端使学者何所择至于词真气温量寛鉴严自是名言亦恐方圆大小二句终未能胜也人知此二句出于孙思邈而不知孙又出于淮南子渠更有一句云能欲多而事欲鲜虽与上二句未称亦自有味也髙明以为何如又防録示西南备御之方尤见忧时体国之要策蚩蚩熟寐谁虑及此不必伏波聚米而形势了然在目西邉防御添兵虽不多已为两路之重因只得且如此经理古郢之要冲非识古今形势之精不能及此蜀运之急尤今日之最当先者若止取办于荆襄似亦非计不如勉其复四川之险要防成都之沃壤则蜀运自寛若夫屯田清野之二病非一黄榜所能革此则恐欠区处愚不知兵妄意如此但今日之患上下无一定规模若主议之人在内则恐奉行于外者易差主议之人在外则恐居中主张者易摇所以今日事事无终始绩用不成者此也或得于西邉专一道之事力畧如维扬之任责使之经营积累以数年为期庶或可以稍成头绪但君臣之遇合难保古今功业之难成其成其否天也非人力之所能必也然食人之禄立人之朝义当自尽其心焉耳扶三纲不至于沈沦拯百姓不至于涂炭贤者未尝无此愿也事之不如人意者何限岂得尽如所愿哉畎亩微生日夜望圣君贤相以天下为心损上而益下瘠已而裕民邦本固而公道昌庶几如执事之髙明翕合众志赤心任责尚可为也未知能副此愿否未知何日得拱丈席以聴开济之规临风驰神
　　通陈本斋
　　孟秋既望风露已清濯缨垂佩人望益髙后皇嘉相五月末因硕夫兄行尝附一书以道仰徳之诚必已上彻氷矑继是天气向热痼疾微动兼为湿气薄腰腿间屈折颇艰由是尺书不嗣七月初忽闻执事去国为之惘然继之以喜执事之去甚善矣犹恨其差晚也审执事之踪迹固明矣犹恨心事之未尽白也虽然頽波滔滔峙柱独立信贤矣哉某尝爱坡公之言曰问世之治乱必观其人问人之贤不肖必以世考之然亦如之何而考也不过出处行藏进退语黙之间见之君子不容于世君子何病时之羞也君子茍容于时时亦何病君子之耻也能各知所耻则世与人两得之矣执事之去盍力请于师尹得郡之时乎师尹之去固甚巧矣章贡之行未尽善也心迹俱明者于此时惟陈右司一人而已师尹之归匆匆一见且曰少定再入城当从容也既而又匆匆过城挟无适行矣无适于是得脱陷阱其言谓西涧迓从回至此催迫就道若果未有行意亦何妨却之我之迟速岂吏辈得以持其柄哉此事姑置之郑定斋曽闻其消息否昨传其得兴化既而兴化屡易守独不见其姓名心甚疑之执事必知其详愿垂一报潘介岩既归则为终焉之计亦无一字入城府但闻其卜筑为人所悮未为穏也书生举事不免一疎尤见此老之淳徳林国録秴韩架阁境皆寓金华二公人物虽不同皆佳也亦得时奉从容余非浅陋所知执事一出五年乍归家山其喜可知僭有髙风行一篇姑见颂美之意幸垂藻鉴谨专人诇起居家兄臂痛不果修书立斋侄别已拜书令似诸位徳业日进和父既得胄牒魁占无疑不敢拜状乞斥名瞻见未期敢乞康济一身自致中和倚需时运之复以大发挥
　　回杨行父
　　一别芝宇转瞩十余载回首游髙明诸同志如在天表清梦栩栩未尝一日不懐想瑞岩便至忽领藻缄髙谊不忘既慰且感浯溪古刻分恵此意尤厚缅惟即日嵗云暮矣霜旭烘晴侍学有相雅万福贵集中外鸿祉惟均某冉冉余龄待尽陋巷幸有残编繙阅如见圣贤此心不敢怠也垂谕堂扁极荷不外某素不以字称何足以承盛意只此二字观之则知学识迥出世表所以处家持身得其要矣遂欣然勉强一书并缀数语以复来施未必可用更惟裁处某近刻何北山所着鲁斋铭以墨本纳呈至希一览无由会晤愿言力学躬行善保斯则为千万世子孙之基不胜拳拳谨奉状不宣
　　回陈樵翁
　　维时急景凋年雪悭寒薄共惟梅邉雅兴尘外髙谭白龙荐祉尊动止万福云闗仙辑锡庆川融某束书圣则获并英游余十载矣每辱加念堕笔底龙蛇之宠光彩陋巷式重断金嵗寒之心度越世表不胜起敬不胜懐感仙都水患固久未闻连嵗之频仍湿气着人故易成疾此亦气数适然非一人所闗系于不堪其忧处乐亦不改方见学力也物价翔涌非实贵也会日轻而物日昂势所必至小民从容不见窘色此最是好时节不敢叹我生之不辰某虽无用于世七十六年吃了二百七八十石米可谓古今之幸民造物之赐侈矣旦莫入土尚何言哉尊谕书堂气象翕习闻之不胜欣慰以诸贤扶持作成之盛自应不同但欲求前庑于他部殊非策也第一是人情不相知风俗不相入却与仕宦者不同他职尚不可况于直学乎此尤不知所以上承雅意敝卑士风不竞久矣如某掩闗衡茅后生英俊望望去之罕曽识面何由知其贤否苟未有交承则前职未可解组或先有才望佚之已久不妨再任储材当在平时若求于临期必至于苟且矣惟执事加之意风鳗之赐甚感久要不敢不拜静念疎陋无益于圣则毎嵗必防专价问劳固足以见嵗寒之盛徳但旧朋友在堂甚少新者不相知妄叨重恵挂名简书起人厌薄今天运将周不为不久用敢拜手控辞乞注于籍今后不必专价或因有便一札半行足表交情临楮忱祷非敢自取疎外不尽欢竭忠圣贤之训也瞻际无期愿言金玉体府以栋吾道拳拳不宣
　　回于晦仲
　　某老境寂寂急于嵗莫幸未寒残编断简之盟思我良朋恨无飞羽斋藏忽有好音璪缄在手垂露粲然欣审即日霜旭烘晴纲维圣则台有相万福来谕纒绕尘俗此固人家所不能免然日用醻应何莫非事事所当事即此是学一事一物之中有无限道理不当厌弃事物闭门独坐方谓之学也且闻堂中依前翕集只是旧友甚少耳况今右司新被朝命主此精庐神交气感多士景从当衿佩云合也某衰盛无益于书堂每嵗必防遣价访问生死此意甚厚甚感激无穷但年运而往今已十载无益有损后之来者声问不相接必出勉强或为虚费之累使拜受尤不安愿嗣嵗倚阁此例庶几安分免贻残喘之羞幸甚玉峯得书云今年书堂再被水浸湿气能为人患殊欠良策不审可山头起几间否今夏荷周平之来欵数月唤醒旧梦但某生意甚微不足挽其久处为之慊然某被嘉恵甚腆公帑私觌两极其至只受皇恐无以侑书谩以绛炬百两凂使价复于执事切冀容留会叙莫期愿言力学自爱益大逺业不胜忱祷不宣
　　回韦轩
　　某不敢以籖府彝仪自取疎外近领台诲光风袭人违仁滋永思仁感深曩者髙轩数过苍苔间今犹隠隠有石声也伏防纡念寂寞华予嵗莫五云之朶先春而来欣备彩衣受命玉笋催班难为弟难为兄一出一入贤哉父贤哉子拜后拜前真体元为万化之基兼思孝备一身之美朝于王所允若天心岂特亲爱之交懽亶为国家之盛事闻邮音而倍喜就庆牍以非恭仰祈鉴宥某衰伏穷檐赖庇茍安尚勤绥轸颁宝剂以扶其龙钟封名画以寓其缱绻意重丘山感深河海少延残息实出大生掲双轴于坐隅拱髙风于天表匆匆治报未尽精微惟洞然相白不宣




　　鲁斋集巻十七
　　钦定四库全书
　　鲁斋集巻十八　　　　　　宋　王柏　撰哀挽词章
　　挽曺叔献
　　野草何青青野花亦苍苍王园翳烟树东风开泉扃灵辰倐祥练祖载何因循半生安陋巷箪瓢澹无营天命有穷达书生多苦辛北邙同一路元庐等枯荣我本里中子升堂托微婣毎懐桮渡语惟士有常心几杖虽疎阔睠睠敬爱深故家乔木瘁不复典刑存流水桃花窅飘零薤露音幽宫一以閟清泪洒芳春
　　挽汪帅参
　　一世钦斋老声名四十年氷融南省日春满洞庭天笑语当时密交情晚节坚秀英今已矣新阁独岿然
　　右一
　　世路艰危极人情政可叹未闻亲子在而有外邪干轩冕多为累箪瓢未必寒此皆身外事且閟一丘安
　　右二
　　挽潜斋王枢相
　　忠简流余庆文忠印此心词章传世久事业得君深不尽风云会宁知嵗月侵九重惊殄瘁谗者舌方瘖
　　右一
　　治命深衣敛亲题石像镌精神传巨扁风月掩遗编流落人间境陶镕物外天建安名教在他日配先贤
　　右二
　　总角思先友同宗丽泽传典刑诸老尽文献旧家全交道从公晚知音去我先渊源谁与遡愁絶伯牙弦
　　右三
　　精舍北之北幽宫南复南两山生死寄千古姓名谙地势蟠空壮溪声战晚酣青乌发天秘万壑拱遗龛
　　右四
　　代挽王潜斋
　　自立西山雪声名四十年清忠奎画重忠简壁【阙】廊庙风云断园林嵗月迁潜斋元不死有子续遗编
　　右一
　　先世论交早名公不忍忘共期霖雨施忽掩斗枢光北墅风烟惨南山草木香片云开白日防典耀龙防
　　右二
　　挽丁知县
　　蚤识北平贵从游五十年迟迟登虎榜急急到鳬仙振起非无地荣枯自有天老成雕落尽一壑锁苍烟
　　挽施子华
　　哭子天伦变贤哉更可伤毅翁悲祚断学者悼师良缺月窥元室凄风锁奥冈身虽随物幻名笔起潜光
　　挽郡博士待班刘公歌
　　东风变九野万物负生意素韠何栾栾清血洒幽隧猗欤静夀翁归全可无愧人生托溟滓消息同一气过化来者续自昔叹川逝温温夙好修甄陶瑚琏器凝乎觚自度澹乎靓且邃诗书以为粮忠信以为饎人皆崇荣途公独徐揽辔三转坐臯比五鹗争自致上培徳谊种下开文字瑞一子通金闺一子需大对衣冠绘庆图岂料造物忌学校失师模乡闾思善类梅花已流水草木谁臭味惟有笃厚心叮咛期嗣世
　　桐阳散翁挽诗
　　縠水之西巍然一峯是曰道坚翔舞而东林峦蓊蔚丘壑浑融雍雍聚落惟金之宗五世积累钟此散翁散翁颀颀生有异质学敏而博心广而实乃孝乃睦乃大其识教子一经维寛而栗敎人尽已维久无斁选举法壊取士以文决于一夫升沈遂分良才美徳所甘隠沦负我求我负人非人两语垂训风俗反淳我之识翁因翁二子典刑是亲翼翼亹亹曽不几见翁遽不起我来哭翁亦已晩矣匍匐之义真可愧死我既哭翁亦相佳城千嶂矗矗万壑沄沄一丘永閟昭明上征万壑沄沄千嶂矗矗子子孙孙载昌载毓
　　哭钱学老
　　鲁国黔娄死升堂吊者谁不邪能至此千载有妻知凛凛黙成徳清风百世师舅甥贫到底终老外家祠
　　挽汪约叟
　　幸有灵光在天乎作麽亡生来最真实病里亦康强和气留丹鼎清尘凝笔床溪山呈秀处风露悄凄凉
　　右一
　　忆昔先君子金兰气味投中间有生死一别几春秋晩漏传幽梦英魂覔旧游城东烟月冷应是访新丘
　　右二
　　挽邓夫人
　　霜冷留宾髪心融篆贝经疏金重锦诰琢玉璨芝庭方禄参军养俄丹夀母铭可怜萱草露也解泣仪型
　　挽司直兄
　　老厌鸳行武骑鲸不肯留空存丹棘谳未告紫宸猷黄老辜初志青山飏晩谋夕阳无限好心事竟悠悠
　　右一
　　典重班诸老声名始壁流开尊拉佳士襆被闯前修月冷金闺籍尘生玉杖鸠梅岩伤目处鴈影正宾秋
　　右二
　　晩始亲荆玉劬愉气谊稠泰坛霜月下暑枕夜江头一困闗公念连书释我忧平生知已泪寂寞洒新楸
　　右三
　　挽朱侍郎
　　国论多同异身名有险夷一从离紫槖再不上丹墀慷慨风云断飘零嵗月移却因闻得早冷眼防人痴
　　右一
　　渺渺康湖水峩峩蜀野山是翁元不死蜕骨此中间草木劵台緑莓苔翁仲斑白云伤北望清泪更潸潸
　　右二
　　宗夫人挽章
　　勲烈髙忠简夫人衍庆源春风南涧藻秋雨北堂萱鸾鉴伤孤影芝庭茂两孙清霜凝素仗璀璨满西原
　　挽何无适
　　二五之精清通莹彻有钟于躬非贤则哲呜呼无适自幼卓絶奴仆选骚铨衡荘列鞭霆走电不可追薾一操而存肃整辔辙著书未就不幸短折既赋以竒未易泯灭世外精神笔头风月有阅斯立有安斯魄既妥尔魄既筑尔阡是曰反终是曰归全人生斯世岂必百年欲动情胜万事出焉孰好孰恶孰嗤孰妍孰过而改孰善而迁一征物表浩浩其天风定水止月印万川隂阳不独动静不偏既静复动太极炯然
　　马华父母叶氏挽章
　　力疾呼儿语民方弄潢池儿职不可缓母疾尚可为绣衣才出境肃斧旋芟夷百姓得奠枕归来拜慈帷母训不敢坠母喜开双眉隂功覃雨露庆报当期颐孟夏草木长庭萱何遽萎平生事俭约犹有嫔时衣熏炉经巻静不复朝莫披西风秋又晩萸菊思年时瞿瞿临祖奠清血应涟洏明朝岩道旧冢连新悲
　　挽颐轩张朝奉
　　蔼然一气备天和不尽人间嵗月多乡里同声称佛子儿孙相继奋儒科蠲租捐廪今无有判豕然灯可奈何徳在人心真不朽几多麟碣污山河
　　右一
　　挺挺长松施女萝平生能得几相过繐帷逺辱双絇到泪眼犹瞻两鬓皤曽未经年成契阔至今一恸竟蹉跎吉人已矣难重见山口凄凄薤露歌
　　右二
　　挽张佛子
　　嘉庆图传世所稀夫何佛子遽西归平生施予心无为时事艰难众有依徳谊百年犹积累诗书五世渐光辉儿童父老倾山谷洒泪追随丹旐飞
　　右二
　　陟屺虽频莫慰心见公犹幸母如存东山何事遽陈迹西路如今又断魂栁翣忽临新冢道林花空满旧时园一衿和气归何处化作功名遗子孙
　　右二
　　挽徐郎中
　　郎潜不复坦衿期留得清名举世知老矣空还新虎节归来只是旧鸿禧危言宁免班行忌已死犹闻海内推病里仅能成大厦当时燕雀不胜悲
　　挽赵龙泉
　　【阙】








　　【阙】水苍烟迹己尘
　　右一
　　少公禀气后三年易箦翻居三日先学数弟兄犹间有夀随父母独谁全悲哉易感精神往造化难凭祸福迁应恨南山人逺去从今独卧北山阡
　　右二
　　篱落纵横一迳分平生杖履几登临某山某水机椷露彼室彼庐情分深检校旧规心欲折摩挲新志泪难禁素车白马人归后鹤唳猿啼总此音
　　右三
　　林省吾挽辞
　　羌若人兮大带而深衣张拱徐趍兮俨乎其若思动有则兮神定澹无欲兮心夷便儇嵚之纷吾前兮醯鸡起灭忠信传习之省吾躬兮圣贤我师伊春阳之冉冉兮生意方懋何雪霜之不仁兮荃兰遽萎搴三后之纯英兮时不得而荣悴抱太极而永归兮哀与我之其谁云沈沈兮凄巘风棱棱兮断凘长田长田兮寂寂永夜畅防独立兮千古名垂
　　滕勾斋内杨氏挽词
　　东风卷地兮摧千红松柏青葱兮啓幽宫龙防广栁兮辞帘栊埋香掩玉兮甘长终芳草萋萋兮春又空东君寂寞兮谁与同
　　右一
　　吴门山少兮烟水寛一锸千金兮尚云悭夫人勤俭兮同艰难子荆茍美兮营元闗平生首丘兮志应寒双溪渺渺兮何时还
　　右二
　　忆昔登堂兮拜淑仪小子丱角兮勤将携夫君念我兮力不遗嵗月滔迈兮鬓成丝西望紫翣兮清魂飞椷哀千里兮空涟洏
　　右三
　　陈卿内邵氏挽词
　　羣山峨峨兮屏下环钟为人英兮司贤闗风雅解颐兮簮佩有女颖悟兮拱听帷间识性情之正兮妇徳闲鸡鸣戒旦兮夜漫漫氷清玉润兮卿月相传夫君骑鲸兮今几年纲纪绳绳兮闺门肃然乐山堂兮花木正妍蕙槁兰萎兮弃钗钿凄凄东坞兮藏风烟画翣流云兮去翩翩飞絮寂寞兮随珠軿忍看双璧兮沈黄泉趺螭首兮何时镌山灵呵防兮祚绵绵
　　郑寺正挽辞
　　北山崚嶒兮配井络之勲名子孙绳绳兮聿彰厥声一麾不顾兮番禺君甘领祠官兮挂长缨操存益固兮涵养益深临行一念兮之清明
　　右一
　　坦溪渺弥兮配流庆之深长园林带宅兮风月无疆鸥鹭受盟兮举清觞胡不百年兮长徜徉澡身更服兮神气安详遗颂洒然兮墨耿光
　　右二
　　北山寂寞兮号东风坦溪呜咽兮绕元宫晓露滴滴兮泣苍松芳草萋萋兮劵台窿窿体魄永藏兮魂游太空一声蒿里兮春无容
　　右三
　　马华父母叶氏挽词
　　苕溪猩鬼兮呼啸幽篁綉衣一出兮血膏斧铓笳鼔归来兮拜舞北堂潢池夷靖兮母训是将慈顔开喜兮家国之祥薫风自南兮草木正长胡不百年兮俾夀而康庭萱夜殒兮奁玉昼藏使者菲屦兮桐杖皇皇一道生灵兮悲如我伤
　　右一
　　瑶岩嵯峨兮龙翔凤飞元庐肃啓兮松楸露晞东望宰陇兮劵台依依灵辰不留兮夷牀晓移紫萸黄菊兮奠祖一巵熏炉经巻兮俨如生时灵幄香销兮犹有嫔衣音容寂寂兮万古永归龙防黼翣兮骖神魌一声蒿里兮风号谷悲
　　右二
　　李三朝奉哀词
　　羌与公别兮几二十年思渺渺兮路漫漫棹剡溪兮乗兴访故迹兮怆然下晋齐之拜兮如梦挑灯道旧兮犹平生欢我少公兮六嵗悼彼此兮华顚解予佩兮授予馆言未终兮嵗已防会公疾兮孔炽怛毉穷兮技殚闻易箦兮数语意穆穆兮词严湛神爽兮不变验学力兮罙坚自磐川与玉局兮交一世之名贤宜公之好修兮羞芳蕙而糗荃兰退静处而莫我知兮老冉冉其流连厌尘世之轇轇兮倐昭明而遂仙幸与公兮永诀抚往事兮自怜言告言归兮迈迈有懐渭水兮渊渊栖迟故隠兮全纯愚而孤处当嵗莫之急景兮闻公窀穸之有端皎皎兮懿行卓卓兮瑶镌涵泳以适意兮凤冈樵隠之遗稿纂记以广业兮春秋族系之巨编岂待是而不朽掩既往之孤搴兰风之臯兮望不极歌薤露兮有泪悬泉
　　蒋叔行挽辞
　　万山蟠兮有宅一区吁嗟吉士兮心古而色愉平生激烈兮谈忠义之事求师教子兮必有道之儒流徳谊兮鼎鼎浸防定兮功名之途引壶觞兮自适玩日月之双车有淑兮尔配丝枲兮劬劬指期颐兮二竖立疾既偕老兮亦相继而长徂望双旌兮有恸酹一束兮生刍
　　右一
　　万山蟠兮新此一丘吁嗟乎吉士兮灵辰不留佳城郁郁兮马局不进前冈隠隠兮牛眠是求竁蜿蜒兮有隧枕臯隰兮沃流东望兮庐舍西望兮松楸白云兮生死同壑黄垆兮杖履昔游孤哀哀兮罔极悼愁愁兮千秋怅素绋兮莫执相尔些兮商謡
　　右二
　　朱昭父挽些
　　春风初开兮别君南浦诔君輁轴兮冬又暮曽嵗律之未改兮生死异路吁嗟乎实斋兮有前修之风度瑟瑟僴僴兮凝然寒素不忮不求兮未尝偭绳墨而改错视万马之奔逸兮敛组辔而独驻安于一实兮岂斯世之足语天何赋之厚兮而夺之遽何旅翣之未返兮合豺虎而哮呼凛世道之兮良士瞿瞿想君一笑于防防兮豁然大悟山靡靡兮旁围水潺潺兮在下付万事兮云空颛一壑兮千古
　　悼蔡修斋
　　羌世运之纬繣兮何故老之不愸遗持寸胶而救千丈浑兮谁与同而共治身一约而蹈遗烈兮不沽直而不徇时西极八桂东连吴会兮贯南纪以周驰以节用爱人兮以静重为威谓直方大之徳才学识之长兮亲结上知方増重乎本朝兮而疾疢以乗之犹癯癯乎笔削之志兮浩浩乎汗青之未期遗稿山积兮孰续而孰维擅一代之钜典兮疑造物之好亏吁嗟乎修斋之典刑兮蹇长歌乎已而余幼好此竒服兮今冉冉而华顚悼窘步之数竒兮安陋巷之瓢箪公独闵其寂落兮擥微芳而遐搴时舒爱而申情兮曽不间夫邮传弭婺节而西来兮拱茂行之渊渊吸松斋之沆瀣兮饱坐啸之兰荃凤髙飞而莫絷兮徒延伫而路漫漫何音问之不淑兮骇骑箕而遂仙睇长江而太息兮涕淫淫而惘然抚巨编之遗则兮神驰乎洋奥之佳阡念嵗律之云莫兮奈狂风之鼓天
　　挽时佥判
　　灵辰不留兮挽者何悲羌茂行之皎皎兮而今已而惟孝友百行之首兮何习俗之日漓惟不亏其降衷兮何足尚乎浮辞灵辰不留兮斯人永归薤露一声兮行人泪垂
　　右一
　　灵辰不留兮挽者徘徊羌若人之秉徳兮佩先训之不回以直道事人兮任当路之疑猜坎防一官兮穷达何有于我哉灵辰不留兮君社塘之夜台薤露再歌兮亦孔之哀
　　右二
　　灵辰不留兮挽者迈迈羌前修之典刑兮何后生之昧昩平乡常人之号兮岂直欲以之而自晦静观世道之日诡兮盖亦恶夫竒竒而怪怪灵辰不留兮路曼曼乎长夜歌薤露之三章兮识者为之永嘅
　　右三
　　徐制参挽歌
　　北风髙兮嵗律将残望东陇兮目断旌丹有美君子兮擥众芳而自饰直哉惟清兮不亢不激郁十五年之朝望兮仅彯缨于列院参幙府以自诡兮乃劬劬而忘倦宜表世而厉俗兮曷止于斯灵辰不留兮祖奠载期薤歌之一章兮孰不孔悲
　　右一
　　嵗律残兮北风正南渡梅花之桥兮龙防镳镳有美君子兮苍梧翠竹善继善述兮恢韦斋之芳躅羌世道之纬繣兮孰识夫异体而同气惟不忘其所由生兮合羣从而一视慨垂絶之吁咛兮欲蜕而理融灵辰不留兮将永閟于幽宫再歌薤露之章兮号万壑之长松
　　右二
　　北风北风兮嵗律告终岂惟嵗律兮嗟世道之益穷有美君子兮非斯世之人物有古人之风兮有无我之徳我亦何知兮托先世之余契两书相劳苦兮蔼然敬爱之意迹虽疎兮此心不忘死生契阔兮怅十二里之髙冈歌薤露之卒章兮有泪滂滂
　　右三
　　挽邵公容春
　　北风猎猎兮申原之幽元扉啓兮灵辰不留苏黄之像兮俨其如在容春之人兮杳不可求一棺兮厚徳万古兮髙丘
　　右一
　　申原幽幽兮北风正髙薤露一声兮山鬼夜号古人考终兮如蜕遗编不朽兮风骚一丘兮安固万古兮滔滔
　　右二
　　北风北风兮丹旐飞飞申原迈迈兮铎声孔悲素韠栾栾兮二子皇皇如有望兮魂其来归地有灵兮人杰表尔隧兮丰碑
　　右三
　　宋史馆检阅所性先生时天彞父挽些
　　大专槃物兮刚柔荡摩五行杂揉兮颛防孔多陶一气之竒佹兮奄宇宙之几何握异采之陆离兮蹇儃佪而逶迤袭正轨之茂则兮耻践迹而循科御长辕而猎太空兮摧九折之峨峨孑不羣而介立兮众嚣嚣而肆呵虬蹶泥兮浸雄虹于頽波陇亷孟娵之莫辨兮世防瞀其层睋神渺渺而上征兮诉纬繣于太和忽修灵之聿皇兮任侏儒之傞傞咎将谁执兮岂天赋之未薖落日下大野兮慨髙风之吟哦羌若人之莫见兮感生意于庭柯卓丰词兮九里亘千秋兮不磨
　　挽蔡文叔
　　南风之薫兮五弦絶可以解愠兮忧心益惙念寓形于溟涬兮藐一沤之起灭前乎数千年之名世兮后方来而未歇往者不我留兮来者不我接何彼顽之弗夭兮而独萎乎此哲非夫人之立极兮凛世路之迫阨惟圣斯恻兮建学校以夀吾道之脉士不可辱兮又焉可杀孰悟我圣明兮几袭秦之乱辙我公之忠愤贯日兮所以疾驱而朅朅一去国兮一隂方猾再去国兮重隂栗烈鄙夫熟视兮壮羣邪之蟠结目断留田兮歌南风之阕
　　右一
　　南风之时兮吹彼棘薪乔木斯壊兮栋梁曷任欂栌椳闑与扂楔兮匠眯眯而弗寻况承天之八柱兮穷嵗月而莫登天岂不生材兮郁牛山之嶙峋雨露之所润兮存日夜之肫肫及大厦之将顚兮无一木之可乗羌小民之怨咨兮谓天不仁非道通乎三极兮孰识天心天既仁爱我民兮笃生伟人一去就兮治乱攸分天亦仁爱我公兮不使见强敌之骇奔危机发兮众寐昏昏秉离明以为烛兮魂营营而上征目断留田兮歌南风之再吟
　　右二
　　南风南风兮莫苏槁质坎离互宅兮已翩翩乎月窟驾朱鸟以启路兮潜元宫而永息终长夜之漫漫兮委人间之正则道所以经世兮名不可以虚得方一去而即悟兮可以淑艾乎士习倘再去而能悟兮庶奸谀之屏迹使长孺居中司马遂相兮狂酋当为之怵惕又何至于闯江逾岭兮喋血上国思魏征而奠九龄兮吁其何及公虽九原兮疑遗忠之尚尽我被公之知兮始终如一不得哭公于堂兮不得执公之绋我何负于神明兮两足如絷歌南风之三叠兮恨无极
　　右三
　　哀倪孟容父词
　　忆昔见公兮季原之堂兄弟怡怡兮清约是将蔼子姓之歌兮头角昂昂来者起敬兮知徳义之日昌造化无情兮慨有季之先亡气象少异兮灯火凄凉幸二子之自奋兮视前有光何禄养之不久兮遽惊风木之伤痛日月之未改兮已变故常以公之刚介兮岂北面于缁黄我知公之心兮萦不足以挽其恨之长东风作恶雪絮正狂黄垆晓啓兮松楸苍苍劳生兮永佚世事兮茫茫交之道兮日落老有泪兮滂滂
　　盛化州挽些
　　悼世习之纬繣兮争骛乎险阨蕴异采而儃佪兮已喧豗而吠怪孰视衣冠之故宇兮藂杂菅蒯酣一盎之醯蚋兮较得失乎防瞹公胡为乎髙搴兮提一劒以北指恐修名之不立兮气轩轩而有伟扪风以谈当世之务兮江东莫比烬世雠于蔡焰兮同雪国耻驱驰乎蚕丛鱼鳬兮上功万里中原咫尺兮莫归寸疆素志剥落兮怊惝恍而凄凉霾轮絷马兮猛思故乡晩得一障兮遥遥乎南荒时缤纷而易变兮又何可以久留谪星堕境内兮吾将奚求魂营营而上征兮叩太仪之幽幽敛智囊而不售兮遗恨千秋夙闻公名兮意卓荦而不羁解后公之挥尘兮心朗气夷尝叩公之所歴兮动中事机将欵密乎山扉兮杳璜佩而莫追悲风起兮江村白日下兮大墅表独立兮雄碑间一丘兮今古
　　挽通守陈帑院
　　羌西方之屹然兮钟此竒才方世道之纬繣兮弃骐骥而驾驽骀以一尉而诛二凶兮宜异言之喧豗炯此念而安民兮皇恤乎身灾公论虽屡蚀兮犹有时而复开开之何未久兮而终不能遂公之壮懐诗书兮自适优游兮力斋扶疾而告修善之训兮俄怛焉而顺隤彼西方之无情兮忍璜佩之沈薶生于是死于是兮湛一气之去来惟心无媿而气不馁之言兮万古莫得而尘埃况有不朽之铭兮表独立于崔嵬
　　挽施子华
　　二五交运兮杂揉乎刚柔美恶厚薄兮何禀生之不侔厚者未必薫兮薄者未必莸羌寓形于溟涬兮藐起灭之一沤惟父母之哭子兮蹇彼苍之大尤吾尝抱此至痛兮知毅翁之恨难收虽我不识子兮知谨实而好修抚新碑而感慨兮相铎声之讴奥山兮泉浏凄巘兮云幽夫子有命矣夫之叹兮可以释而翁之忧忧
　　挽王夫人
　　秋山萧萧兮连山之冈有幽一宫兮千古其藏毓野堂之世则兮绵瓞以承芳来宗牖而自度兮如奉姑嫜相君子之婉婉兮发轫康荘囿一世之天兮遽瘗佩而沈璜秋风萧萧兮连山之冈
　　右一
　　连山之冈兮秋风萧萧有永千古兮幽宫迢迢一编之女训兮慨遗音之寂寥蔼清芬其如在兮鞶帨彯彯忍双亲之望望兮迟女归而魂消灵辰不留谁其拟招连山之冈秋风萧萧
　　右二














　　鲁斋集巻十八
　　钦定四库全书
　　鲁斋集巻十九　　　　　　宋　王柏　撰祭文
　　祭赵星渚文
　　维咸淳八年嵗次壬申九月丙辰朔二十日乙亥金华王某谨以【阙】　敬祭于近故待制侍郎星渚先生赵公之灵曰呜呼惟公蚤闻至道浚迪渊源坚辞官牒髙蹈丘园河洛所啓考亭所论探讨六籍如诵已言闲其已发控制放奔验彼未发培植本根貌恭而安色厉以温恢崇日着闻望日尊帝曰嘉哉汝其通籍时酣利禄华膴是役孰嗜义理古训是式易退难进翔而后集翼翼道山岩岩沛国水専【阙】亦【阙】熊轼一念如春一清凉骨紫槖逼人幡然【阙】　　　苍【阙】　渚【阙】　地灵人显迹隠身【阙】后学矩彠斯世防诸【阙】　　　春四【阙】不百年而遽弃倾举朝失色天子震惊【阙】
　　节恵为诚为明呜呼哀哉某束髪读书
　　恨不立志慕徳虽深登龙莫遂公镇天台作成士类乃撤臯比束帛惠贲冒然而前来所未至一见倾倒若符若契学既同方合固以义穷深极微展也一致嵗云莫矣蹈雪告归叮咛宿约春以为期疾病事变一诺差池有懐斯愧公心不移书疏络绎使者交驰乃请于朝督命下贻暨陟崇领公已交麾棠隂未改有黯其思已己之秋拜书寓里闻公卧疾英嗣报啓曽未逾时诲言累纸慰此孤陋不寐而喜什袭珍藏如古罍洗十有大字严正瑰伟千载北山夜号万鬼言志之传神几之似无极之妙太和之始家语之书少母之祀未终所疑未订厥指水陆遥遥尚期操几谁谓絶笔遽同麟史斯文未丧世道方敉万目睽睽为苍生起泰山曷頽梁木曷圮识与不识莫不痛痞有讣莫闻有含莫吐匍匐一恸如刖斯趾内省而疚媿此生死南丰瓣香归心久矣有炬倾筐有茗盈篚东望长号老泪滂只湛然清明鉴此哀诔尚飨
　　祭常簿侄孙文
　　维年月日王某祭于侄孙常簿之灵曰呜呼荘敏擢第百五十年旷焉四世余芳始传家庭孤棘学校艰闗官辙屡驾驱驰淮春融卞幙风壮谈尘跻名闺籍蜚声县谱列院开祥曲台接武骎骎华要公论共许世道莫料再斥而归幡然内省痛削町畦有感斯嘿有扁斯规志气未倦疾病乗之原始反终急急作计衣衾棺椁整整咸备修身以俟夀夭不贰疑定泰宇怛然而逝乡闾惊骇宗党痛伤回首冠子礼宾举觞曽几何时会哭此堂日月流迈音容永藏幽幽横舟寂寂西庑一死一生交情可覩有酒盈樽有殽在俎我酧尔灵有泪如雨
　　祭潘蔚平
　　呜呼某与仲氏忆昔送公长亭话别黯然秋容谁谓此行双溪路絶一时分袂死生永诀呜呼哀哉如公人物屈指无多乗时致用允为克副何志涉南海之鲸波再掉徐闻幸已北向征车复左更入烟瘴是孰使之然哉抑定数之不可挽之耶尤使人于此而极其恨也呜呼士窘才调公独迅敏风醻电酢神色暇整士窘笔札公得天葩氷清玉润纸上龙蛇公之执谦和气融融拱规蹈矩折旋蚁封一言相投坦然心曲抵掌剧谈脱畧邉幅内无声色之奉外无玩好之供谙仕途之局面熟世道之机锋当其勇往霆轰电裂意所不可万仞壁立及其事定月霁云收一丝不挂一痕不留南辕北辙﨑岖万里神臯一息飘然逺逝惊宦海之风涛岂甘心于避世公初入南通籍金闺公再入南双舄鳬飞鼓沧溟而三驾去乡闗而益逺乃摄左符乃次五筦及帝恩之重霈何宦情之顿嬾乃正元日拜公题笺词情蔼蔼归兴浩然挂冠之志坚不可破髙公絶识致书赞和计厮赤之半道俄讣音之已传方惊疑而未信骇遗槖之遽南公果仙而不返矣掩涕泣之连连某等无似世莫我知公何所取独契衿期绸缪缱绻久而未衰怅从游之甚晩恨不识公之早嵗每诵寻梅之六絶遐想风流之髙致勒黎母之坚珉有邦人之双识是亦足以不朽虽盖棺而无愧斾旌悠悠津堠茫茫风轝露翣来返故乡神其宁矣山深水长谊当匍匐伏哭道傍病不能往写此悲伤
　　祭徐彦成
　　呜呼自八行表公庐之望逮移峦分石笋之春蔚蔚故家之乔木森森玉树之阶庭虽芬敷而异圃实一气之流行往嵗夺其冢嫡今年丧其元孙岂曰兰自荣而蕙自槁我则同此痛而同此心也矧予与子自昔相亲忆子之幼也玉雪可念方子之壮也老气夙成功绪沈着志虑坚凝防防霜颖琅琅夜灯或谈古而忘寐或兀坐而不言尺度翦翦风鉴棱棱疾恶掀髯而张目见贤色畅而神温扶义以竭其力责善以倾其情岂特一家之佳子弟实为吾防之良友朋也可谓得五行之贞淑意其开万里之修程一梦不返前所罕闻割双亲之心膂飞病妇之惊魂风涛壮兮维楫失大厦落兮梁栋倾怅遗恨之襞积空搔首于防防日月滔迈即幽戒辰有梅花兮被垅玉露冷兮氷清何必丰碑于隧道此即千载之余馨思昔聴月窻之晓角拄山行之老藤不复共此风致矣徒涕泪之交零有肉在俎有酒在尊以酹尔翣以祖尔灵尚飨
　　祭松下胡子升
　　呜呼俗弊道衰大雅不作学不为已工乎剽掠投时射利不知愧怍一与已异立号嘲谑百鸟喧啾忽见一鹗众寐方昏君乃独觉刻意尚古若与世角早恱象慈晩会濂洛必论必孟中庸大学岂无他书束之髙阁嵗不我与难穷者博乃践乃实乃守乃约一掩楚咻直居荘岳尊贤慕义白首益勤闻过内讼闻善服膺自曰大欠书为座铭周旋俯仰格言盈庭匪事占毕亦反诸身恶衣恶食嗤彼世荣扪虱谈道倒屣迎宾清苦之味慷慨之评不求闻达婆娑一陵一乡善士一家典刑夙兴夜寐欲常惺惺易箦之际炯焉主人胡不世用汛扫贪氛胡不百年恢正音间阔几何遽隔死生于乎某等狷陋与世落落君独知心言真意确恨不朝夕更攻互琢二十年间能几醻酢交友云散反不如昨又弱一个惕焉共愕我来松下风度俨然有书在架嗟其可传山瓢一酹野防加笾清泪如防君其鉴旃
　　祭定海县丞杨元定
　　呜呼元定奋太元之寂寞禀清秋之沆瀣夙就有道捷出行辈如佩珩璜如祼匜敦凝然而不仁者逺确然而有识者爱表羣居之月评动诸老之风裁乃聘斯塾乃馆斯妃澹无与于得失之涂终自勉于命义之戒逡巡而出从容而退方垂裕于后来忽坚卧而遐逝贸贸井里寂寂斯世呜呼悲哉某蚤聨姻娅晩契言诲迹若落落心实泄泄指伊洛之轨辙导盘溪之衿佩鸢飞鱼跃兮遐不作人秋月寒水兮吾犹昩昧恨未穷幽而痛讲交琢互磨于一致君其已矣吾亦何冀惟知自修而补过庶不负津堠之大惠君子有知鉴此芳酹
　　祭鼓院叔父
　　呜呼叔父天姿璞玉浑金叔父学问陶镕性情南轩先生侍讲交承叔父及见服膺典刑晦庵先生讲道于闽叔父防侍北面受经由是得易之元得礼之诚餐和履粹仁熟理明当其处也则宦情澹泊志在乎浴沂而鼓瑟及其出也则不负所学有心乎致君而泽民其律已以洁兮挠之而不浊其接物以恕兮盎然而如春议论则正大而髙逺政事则岂弟而防平何善人之不淑兮祸福之莫测嗟彼苍之茫茫兮号呼而弗譍追念畴昔嵗在甲寅先皇御极羣才彚征于时叔父仕版疏荣越三十年仅缀廷绅造膝三事咸动帝宸眷注方隆意自此升叔父乃曰福过灾生露章力请求老山林爰握符竹退安里门堂空昼永兮玉川之风腋更防燕坐兮一缕之烟沈叹雁聨之寥落吊只影之防防意谓叔父独殿于诸老天必萃余庆以锡修龄何葆衞之素谨而疾疹之相承何梗芥于胸臆而忧念之独深何鼎烹之弗御而药石之莫凭语蹇步弱数日康宁方展初阳之庆倐惊长夜之魂窃意仲秋先皇上宾天以叔父先朝旧臣生不能大用于斯世死将收名于仙京鹤驭冉冉玉楼告成修竹绕屋兮霜风悲吟寒梅掩色兮夜月伤神劲画淋浪兮墨犹新一室萧然兮榻生尘风度凝逺兮尚可求于梦寐谆谆诲语兮不可得而复闻呜呼痛哉石笋一气棣华五人衮衮通籍奕奕家声诸孤积衅降祸弗矜惟余叔父亦继湮沦浇风猎猎兮舟丧楫世路﨑岖兮车析轮酹卮酒以恸哭兮虽可寓犹子之哀悃非相与以勉旃兮何以慰叔父之英灵伊防懐之辽邈鉴此意以来歆
　　祭吴充之
　　哀哀充之粹如珪璧幽擢兰葩伶俜鹤骨含英潄润博观厚积意其鼓南溟之九万而乃夜移舟于四十君之先世百年积徳君之诸父聨华桂籍鸾停凤峙万竿寒碧交一世之豪俊焕郊扃于改色何其盛耶鲤庭闻见萤桉専精渇砚枯笔手抄不停酌今汲古一绠千寻角银袍于百战追青氊之旧氛何其勤耶既不使之传簪袭组又不付之振残表微经营鸡馔琴书屡移慨翟门之寥落炯心事之孤竒责重力渺羇愁夜噫精泽内耗形神外离又何其困耶某托亲非一日过从几十年气味偶合交情遂坚月牕雪屋切磋素编春花莳圃杖履盘旋聨洞天之野步扣西湖之画舷握手道旧洞示肺肝谓家声几圮而未振幸王季奋迹于贤闗一旦沦谢吾何赖焉由手足之爱也虽易箦而同卧致二竖之灵也乗气弱之萦纒方养疴于寓馆忽冒雨以言还枉缄题之欵宻报近恙之差痊七月之初尺素来恵字益精妍谁谓数日倏以讣传义当匍匐而徃吊夫何事势之拘牵幽明之间有愧莫湔呜呼堂有老母兮夜哭孔悲下有稚子兮咿嘤繐帷庭前之寒梅瘦竹兮如故人之风度充之不可得而见矣无复讯之以来期衔词荐恨涕泪涟洏
　　祭汪约叟
　　呜呼伐木始废谷风继兴飜覆雨云老杜太息一贵一贱翟公署门惟先君子不茍交情金兰落落倒指数人于公伯仲契好尤深岂酒食之诩诩岂势利之营营破鐍削町敷肝露诚道义同趣忧喜一心燕话终日呼僮命灯清夜促膝晓鸡屡鸣怅独善之先往痛亲庭之继倾藐尔诸孤赖公尚存折节行辈言和气温劝勉期望如亲父兄二十年矣景物飘零不替畴昔不问死生感义槩之犹古岂今人之可伦侍公歌笑曽几何日忽报公讣惊悼失声而今而后何所依承此故感先契而哭公也丽泽梦奠日月浸长邦人祀事春秋不忘而公荐祼于上厐眉皓首陟降乎夫子之堂起敬于上者相与指之曰是尝亲承乎道徳之光重和染粹兮济济乎前修之轨度扬葩振眇兮恂恂乎后学之津梁瑞芝灵草霜雪摧谢犹有古松兮偃蹇乎孤冈玉绳璇象清晓隠灭犹有长庚兮煌燿乎西方嗟老成之雕落而典刑之遽亡此故为乡党而哭公也方玉卮称比内之夀而璪旒推锡类之仁骀背黄耇诏以名闻安车驷马将见其加璧之召前哽后咽兮庶几乎亲馈之勤此盖熙朝之盛典岂徒梓里之光荣邦君谓公徳齿俱尊一纸之奏方离于画防如纶之命将下于枫宸何掉头之不顾乃髙蹈于防防锦诰奕奕兮竟不得屈公之膝青衫闪闪兮竟不得加公之身此又为朝廷而哭公也呜呼人孰不有生所不足者期颐之年人孰不有死所可畏者疾病之纒公夀开乎九袠炯视听之益妍蚤灌链于元鼎而陶镕乎性天雪鬓灿烂鹤骨蹒跚与物无竞神怡体安精覃孔孟之奥时吟约叟之篇近染微恙药既告痊溢喜气于简牍庆杯酒以檀栾人影方散肴核未捐变忽生于肘腋舟遽移于夜川一剂不及进一语不及宣呜呼痛哉素编记日兮墨犹未干遗恨满楼兮溪山黯然女墙寂寂兮愁夜月锜釜漠漠兮沈晓烟故公之生也人莫不敬及公之死也人莫不怜嗟先世之交游至是而絶迹矣徒泣涕以涟涟敬陈薄奠侑以菲言
　　祭南坡老人
　　天挺濂翁太极溟蒙知其有道惟程太中见其二子执经北面手授图书异乎闻见春融天理弄月吟风徳崇业广百世所宗道否嘉泰党禁奔骇考亭梦奠同志盟解维时勉斋独得其传歌百里孰相后先侃侃崇道义同契合氷雪交砺伯仲受业嵗月于迈两翁俱仙渊渊盘溪吾道系焉勉斋遗书悲哉散逸公独寻访劬劬手笔什袭来归以开我人流传四海私淑功深髙蹈山林埙箎迭知天相耆徳风猷逺播少公不疾悠然考终长公惊悼亦既搆凶一门两丧曽不旬浃闾里奔吊接武带绖昔我侍坐肃肃雍雍皓首聨席诲我从容今我来思栾栾素韠有薄斯奠有啜其泣
　　同祭北山何先生
　　邹鲁云逺天啓濂洛理一分殊以觉后觉山之南宗防是将罗李授受集于紫阳研几极深大肆厥功缕析毫分惠我无穷有的其传鳌峰翼翼孰探其源遂通其释坠绪茫茫孰嗣而芳公独凝然精思不忘莘莘学子孰定其力公独屹然坚守不失衣锦尚防世莫我知发挥师言以防于归有毓斯和诚意恻怛有实斯践光辉四达先皇末命嗣圣访落进之太史以辅帝学诏书屡下公志莫移各尽其义匪激匪随髙风凛然厉世范俗鼎吕吾道云何不淑呜呼先生夀考奚憾嗟我后人茫无畔岸立志不勇枢趋日稀仪型遽隔悔不可追春回万象月冷夷清忍奠斯酒忍读斯文
　　祭时遁泽墓文
　　忆昔兮杖屦几度兮同游倚晩霞之危槛泛夜月之轻舟杯中兮倾倒言外兮绸缪乃隔千古乃颛斯丘青山诗料兮供不尽句流水世情兮涵不尽愁旷落寂而无友兮谁为玩此芳草嗟来者之不我接兮往者之不我留八荒兮君逍遥于何所奠桂酒而歌大招兮君其来下
　　祭王堂宾文
　　壬戌之役首觌老成酡顔鹤髪玉裕金贞侃侃士检蔼蔼乡评于时实翁风教尽心肇啓蔡祚妙揽台英皎皎鉴裁歴歴分旌孰正孰纠孰谕孰宾衿佩有雅履屐亦精乃俾疏逺是讲是承不我遐弃意气尽倾公笃宗谊庚甲相邻老及人老慰藉甚勤我归故里停云屡吟每至冬晩手书叙情敬爱无斁终始一诚去嵗之腊亦拜问音笔势少异蜿蜓伶俜乃谓病疡证不轻已分必死赖天之灵摄养如故人曰再生我省斯语且喜且惊虽曰充实徳齿已尊血气几何而朘其根曽未两月倐尔讣闻有客对坐不觉失声书犹在几已隔古今东望惨怆仅疏唁忱衰病跛曳匍匐未能日月逾迈交情就湮遥陈薄奠有泪沾衿
　　立斋大祥祭文
　　天道流行过化来续死生昼夜同此机轴立斋之丧转瞩再祥音容益逺悲悼弥长贤愚贵贱莫不有死名节苟丧为世大耻子徳在人子书在笥子学有传次第锓梓子孙未艾足慰子心永安宗祏百世尝烝诗书灯火追念畴昔伤哉一奠老我孤立
　　北山行状告成祭文
　　我昔问学莫知其宗有过孰告有偏孰攻渊源师友孤陋莫通有慨其慕天侈其逢得公盛名于船山翁获瞻典则乙未之冬立敬居志首开其防自是尺牍载磨载砻不惮往复一告以忠逺探濓洛近述鼇峯理气之会造化之工仁义大本圣贤大功体必有用和必有中无疑弗辨无微弗穷毫分缕析万理春融匪矫而异匪阿而同曰味厥防体于尔躬必平而实必拓而充媮堕弗勇霜鬓已蓬卒未闻道以此负公幸公耆夀身康气冲不闻公病遽以考终有邦殄瘁吾党闵凶茫茫坠绪卒业无从嵗月流迈行即幽宫公之仲子莫泄哀恫抱公言行嘱笔衰慵强顔叙次慨想音容如持寸莛来撞巨钟惟徳之盛惟礼之恭芜词弗称有愧蟠胸奉以荐陈鉴此微衷
　　祭赵草巢文
　　昔拱蒲璧有君乌伤抚摩雕瘵振起俊良昭掲仁问示之向方激厉小学诵声琳琅访我陋巷宛然旧识如恵之和如衰之日如饮醇酎如春着物不流不矫始终如一我亦造公清风满庭左图右书前笾后尊事平而理意疏而真闻善则服不矜已能自时厥后敬爱无斁忽赋归来白驹无絷尘满空囊面无惭色继者数更竟成废邑我至圣则公仕于京访公桑梓识公外孙我倦而退臯比鼎新月旦精审无如老成屈公步武典教乡国衿佩茎茎铎音奕奕去公虽逺音问犹密去冬书来自言多疾意偶然尔或老之常龙津告我云公已亡惊叹失声氷炭我肠设位一恸子侄在行朋友道丧天伦废缺势利是竞往往一辙人物如公陆沈莫挈岂无故人死有余责公则有守出处恬然退不易介进不隠贤归寻三径野草荒烟一觞一咏所乐者天我实无似殿公庚甲亦岂能久千古契阔有味匪茗有歆匪香有泪斯痛辞短心长
　　祭苏愚翁文
　　呜呼昔别道左转瞩六年遗爱郡邑棠隂未迁云横太括音问间传缱绻道义益久益坚思公典刑神肃气寛敬公晚节髙蹈莫攀厉世范俗追古尚贤今秋英嗣道出旧防恵然过我闻公燕安辱公手笔字益精研喜公耆艾心广体胖何音不祥谓公已仙不疾不药遗墨粲然从容考终学力验焉执讣骇乃防乃酸义当匍匐伏哭柩前有阻斯地无间斯天东望一恸公其鉴旃





　　鲁斋集巻十九
　　钦定四库全书
　　鲁斋集巻二十　　　　　　宋　王柏　撰墓志铭
　　宋金华令苏公墓志铭
　　咸淳乙丑七月既望瑞安苏公解金华组求去甚力太守勉之不可同寅挽之不可帅府移文力留之亦不可越二日邦人士饯公于郊有曰归装比自来时省公案留教去后看此最为实録莫不惜其去而仰其髙风咸曰金华非大不可为之邑也公非有慊于中而去非有拂于民而去非有获罪于上而去或有矫于时而然乎抑有冀于后也要其终而后见既而归家自适不谒选者久之江阃辟之而不出东总辟之而又不出是果无宦情也矣后世进取之谋无所不至自一试之得失一职之陞沈欲心滔天垂死不已公非有阨于势而不可出非有局于法而不可出非有屈于才而不可出非有疾病于身而不可出其无所为而然乎或有问不出之意公曰吾岂敢借隠以沽名哉吾年已如此必待龙钟而后止乎或曰何不径上挂冠之请曰康节有云既闲何用更名为公之心事坦然实无所为也无所为而为之岂不足以厉世范俗哉彼南辕北辙奔走于名利之途防行而不知休者闻公之风亦可以少悟矣自公之归五六年屡得公书相慰藉庚午冬倐闻公讣惊叹失声为位于兰若哭之亟走介吊其子朴复书先君归家杜门静坐惟取故书玩味涵泳或乗兴吟诵陶韦诸诗暇则抱弄诸孙怡然自得是年春因季子亦自卜归藏预备衾衬编古人达死生之诗名先觉録有读先觉録之句云至死了不惑两日前草分韵诗有羽翰一息凌霄去之语若微示将行意一朝不疾不药无一语悠然而逝予执书而悲且感公于死生之际从容如此非有大学力者不能其进退出处所以裕如者特余事尔然世亦未尝无知公者或以亷吏举或以防勤辟或荐以不特防于利而亦亷于名彼所谓亷止称其不贪也殊不知防之为义何止于不贪吾夫子以亷对忿戾言先儒释之曰有棱角孟子以亷对顽言先儒释之曰有分辨有分辨则自然棱角生虽夫子之可仕可止可久可速孟子之可取可无取可与可无与亦不过明此分辨而已盖亷者事之别而义之用也予亦以亷称公其亦异乎世俗之所谓亷也既月朴书来云某不天无以慰罔极之痛惟是先君墓上之碑敢泣血有请庶几乎不朽之托噫予何人斯而可以托不朽哉予不忍深拒而亦不敢轻诺越三月书又至介遗事而申其请朗诵三复而益信予之所谓亷也公讳某字基先始祖自闽徙温之瑞安今八世矣曽祖讳某祖讳某积善发闻绍开厥家父讳某擢秀未振降年不永尝手书前贤种徳诗语为训伯父桂阳使君为作字辞有培厚根原涵养气节语公之有分辨盖是基于此年十有八而孤居丧已卓然能自立从师讲学朝夕不惰择交游谨出入诸老先生皆以逺到期之年二十有二中上庠选例以字迹疑似沮监史有窃原巻诱公换易者公正色遣之不以为意端平初庙堂收拾士心凡有小嫌悉试后省复其名既入馆下益自淬砺连贡于春官自是坎防不偶亲友有勉其就晩科者公谓自堕地时有无迟速已定不敢逆天命以自速非所当得之谴会丁内艰服除遂登宝祐癸丑第初调临安府浙江税兼恵民南外局公于是年五十余矣筦库虽猥琐签署文书外无余事也人以公为吏隠间摄城南厢闾阎之讼填委公与之剖析化诲皆欢呼而去当路动色争以闗陞举再调保宁军节度推官婺为剧郡前史君尚寛慈公在幕府以振纪纲明剖决佐之事有闗天属之争必与之委曲开晓俾还其初而后已闻者感慨击节史君亦以情理俱【阙】















　　年七十有二卜以明年某月某日于帆游乡唐屿先茔之下从治命也娶叶氏继薛氏男三人长模博雅有识两荐于浙漕次与权承信郎差充国史实録所主管文字继从弟将仕后次楷将仕郎先五年卒少俊敏公哭之甚哀女二人长适蔡坚亦先卒次适周麟孙孙男三人芸孙茂孙蓻孙公命茂孙为楷后孙女一人在室有处事録十巻好生録十巻读书録十巻文集若干巻自号愚翁云初予识公于郡太守傃轩赵公之门继为邑下士予非有求于公公亦非有徳于我亦未及相与剧论学问文章之渊源雅相敬爱于既去之后而莫知其意今朴之请词确而情哀予是以不敢坚辞于乎世降俗薄以恬退为矫激以嗜进为真情防谄负义媕娿韦脂身虽贵而气己腐公之风操峭厉检履纯固身虽屈而气常伸于万物之表不可不铭也铭曰
　　峻而裕介而不倨有祔斯窆千古永慕过者起敬是曰宋防吏苏公之墓
　　宋故太府寺丞知建昌军王公墓志铭
　　江左名家王为着姓其后散居会稽谱牒不绍婺之土邑皆古乌伤之地而隶会稽乌伤有乡曰凤林里曰王村皆王氏之聚居皇祐中有讳固者始以进士决科邑人荣之改曰折桂里自凤林徙于浦阳者未有显人由浦阳徙于吴门而显者忠恵公也自浦阳徙于金华而显者公也公讳梦得字起岩旧名【阙】之字子俊曽祖讳吉故秉义郎祖讳汝谋擢秀未振两举于浙漕父讳朝佐积善发闻笔耕终其身以公显累赠中奉大夫妣薛氏赠令人竒山先生之孙女也公生于嘉泰癸亥九月辛卯少同【阙】氏师乡先生徐公仁杰业勤志专日赪面不避繇京庠陞太学凡三年每试辄中竟擢端平乙未第时方更化召真文恵公典贡举士气欣跃发策问大学之要公以敬为一篇纲领援证详明适契真公意既第往谢真公力疾延见称赏勉以逺者大者授迪功郎临安府钱唐县主簿兼领学事旧有夫子庙而无学公曰兹非缺典欤即白京尹赵公与权尹慨然发帑继廪命公董其役礼殿讲堂斋馆门序翼翼沈沈严邃深靖欵谒有次公养有廪像设礼器咸应法度既成潼州吴公泳为之记赵公素严或呵叱僚寀公独当其意檄入佥幕摄臬事莫不异之是时水失其性京邑靡宁以修江筑垻为急务委公受给物料钱米锐意事功戴星出入靡劳敢惮赵公白于朝连进两资淳祐辛丑浙漕魏公峻辟充犒赏所凖遣癸卯都承韩公祥领盐事请于朝差兼浙漕干官提督盐场京尹赵公与宪兼漕以和籴赏奏貤乃僚故公自闗陞四转承直郎以考举改合入官转奉议郎差知临安府盐官县时史嵩之当国都承韩公谓公曰某已荐公于庙堂许除掌故矣公力辞侥幸改秩法当作邑不敢躁进韩公竦然未几嵩之去国人以公有先见之明公以为自立之道当然也京尹以盐官以次逺因怒于潜宰欲劾以辟公公曰夺人之职不忍为亟奉母东归弛劳里居访寻师友益求其所未至丁未十一月趣领县事是嵗两浙大旱临安为甚公即讲荒政列为四等以甲户劝分工商自营细民籴贫乏赈米价既翔常平府仓所发有限而续食尚逺于是痛撙县帑分甲户籴于邻境凡一千七百石有竒以济自督四隅分委佐官督六乡官吏日劵扉屦之费皆优给之不使一毫扰都保巡视既频访问又审而欺弊自缩民霑实恵百姓乐业详见葛应龙赈荒记自公筮仕连七年勤劳尽瘁幸需邑次始得休养精神为作邑之本故宰壮邑词诉虽繁多据案剖决民无稽讼狱无停囚事至见一定不畏强御不可转移或以拘执议之公曰吾平生亦颇得执力淳祐巳酉闰日丁母夫人忧辛亥服阕壬子五月差知和州含山县王公埜守金陵檄入制幕甲寅复辟为江东帅机王公还朝解职十月差【阙】　邉所主管文字待次丙辰供职本所文字最为繁伙难考一付吏手公为之置籍诸郡课入易于拘积欠至累钜万公疏剔白于朝截界蠲免丞相程公元凤倾心从焉戊午十月差干办行在诸司审计司开庆巳未七月除太常寺簿时丁大全当国有荐公者丁欲除察官使戴庆炣谕意公巽辞又使王立庆来觇之公力言愚不识时岂堪任此立庆复命言必不为用丁怒嗾汪自强劾公未几丁败公奉玉局祠辛酉除太府寺丞会朝廷委书拟提领内帑纲解所或疑公隂夺其权谗于侍御史范纯夫奏免癸亥又奉祠咸淳乙丑差知建昌军待次戊辰三月有防奏事讫之任公首言典学者帝王第一义有格物致知诚意正心修身之功而后有齐家治国平天下之效茍诵说徒勤而无践履之素观美是务而无真实之行则是内外判而为二而帝王之道可以袭而取也使虚言可以修已治人则二帝三王何为兢兢业业为是烦重勤苦哉今日之天下正在于文太盛而质太衰恳恻笃厚之意朴素真纯之风几消泯而无余媮薄欺伪愈出而愈巧粉饰涂抹日密而日精发号施令可诵而述而奉行脱畧递相欺蔽分司列职缪为勤勚而畏嫌避迹不究底蕴号为良吏者亦不过择其可以得美名则汲汲行之百姓隠忧未尝拯恤也最是士大夫心术日壊掇拾先儒绪言以为禆贩之地由是起声誉由是窃髙爵重禄责以实政平日无具临事顚倒错谬又善为强辨以文之以至比闾族党之士终身酣痼于无用之言四方之贾百艺之工懋迁之急制造之勤类皆轻薄纎靡不传于质举天下之广熏蒸鼔荡天地之气朘削亦薄物产安得而可裕乎愿陛下以一身为天下凖发自渊衷允蹈实理体之于身心验之于宫庭察之于视聴言动一本于典学之实意气之所感动精神之所振刷人安有不率从者哉进退人才不取白望必考实绩凡议论之偏迎合之巧当抑而不用或传闻之失疑似之混必别真伪不乱于浮言真材实能庶可得而择治功安有不集者乎第考其大畧谓今日千里长民之寄事之集不暇给者纲解是也纲解之所以难者赋税陷也于是都省有推排之令布告四方越四载未有就绪者何哉要须先定规模曲尽事情使之持久而不变然后可以成功夫自州而县而乡都官而保寸寸而较之夫岂易事其势不容不自乡都官始此皆豪家大姓实为之昔者官吏精明览察严而稽考密乡都有所惮不容其私今也不然州局无可专委之官胥徒皆少年无赖之辈豪家大姓先生慢心厘改在其手少算在其手造籍在其手虽亲戚故旧之产犹不容不隠况纠正其自产哉懐私得便平日并吞之心反因是以售其奸况守令更易靡常识见不同规模屡易贫弱长受困苦而赋税卒不得其实愿于户部暂建一司择通练之才专督其事审定规模守令不得相紊州县申命一司专任闗割之任就以牙契委之交易必用官纸不许用私纸因得以考其闗割户籍不至陷失一劄自上而下由本以及末二劄自下以上由末以推本非更歴世变之深考察物情之熟不能道也六月至盱江视事盱之地据东南上游山髙而水清故士以经术议论词章擅名者代不乏人其俗刚而其材武易动而难安挟干戈嗜刦掠亦时有之必一大治而后定不过一二十年又起多由富家征取太苛而民不能堪是时有罗动天者怨其主谌氏相挺刦其家乗势入县焚燬公急调兵收捕多立赏格离其党不旬日擒其渠魁法外枭其党几二十人或谓平乱民未有如是之速者前乎此每有警多借隅总协力其势不容不俟诸司援兵之至速则纵杀大掠反甚于冦缓则忌功生事此前世之通病也公以自劾待罪有防无罪宪司犹上为法受恶之章诏予祠一时贤士大夫公论翕然惜其去公自以为当去无尤也奉祠三年优游自适出于吉凶悔吝之外旧号约斋更曰澹轩辛未之春忽患壅嗽自是脾虚不喜食荏苒半载虽羸弱力疾无惰容一日子侄进药忽正色曰吾至此何以药为倦甚将寝左右解其【阙】索冠冠之扶以寝气渐微而卒时六月二十八日得年六十有九厯阶至朝请大夫娶邢氏先十有九年卒子曰某官女一人在室孙女一人尚幼公检履纯固丰度闲雅未尝有慢易之色而不失于和未尝无嫉恶之心而终归于恕每恨少孤祭必尽敬终日怆然墓木毁于风亦感叹流涕曰吾不复见此木之成矣奉母事兄怡怡愉愉以禄养为幸中年哭母哭兄哀瘁殊甚敬邱嫂如母抚孤侄如子教之成剡之泽一门和气人无间言自奉至简衣食不求丰出仕三十年儒素如故少游乡校时迂斋楼公典教作兴士类尢器重之及驱驰宦辙刮目交誉者皆当世伟人八剡三【阙】　　　有所挟地凡赞幕府宰畿邑剖决断拟当代吏师皆印可生平手不释巻异端杂说不肯一过目与人交未尝泛予久而弥敬无潝潝訿訿之态戒子侄择交必取其谨重有识者为友尚谨严厌镌凿谓宁过于平淡不可过于浮靡每闻四方水旱盗贼及当路政事或未当忧形于色若身任其责者此皆公之实行也予每诵公之奏疏而有感焉防哉文之太盛乎古之所谓文者即道也君臣父子之敬爱长幼夫妇之别威仪之则词章之懿皆天理人事自然之文也以之制礼而作乐以之经天而纬地以之美教化而厚风俗以之播告四方流传万世无非此文之全体大用与天地并立而不可泯者吾但忧其未盛而岂忧其太盛哉后世以文取士而文始衰无用之词为有用之的上慢于择下茍于应上下以虚相与遂至于天下无实学无实学则无实才无实才则无实政圣贤明善诚身之本礼义亷耻之教几泯焉不闻俗弊风讹迭相夸尚心迹言行晓然相违而不以为异事情物理公然相背而不以为羞举天下驱而囿之于一虚之中而不知变此公之所谓太盛也人竞趍于虚公独趍于实宜宦涂坎防而卒不得大试也呜呼悲夫将以明年某月某日于赤松乡梅砂湖之东阜从治命也公之子侄以予与伯仲从游之久必知公之实来请铭其墓予以才思刋落固辞而请益坚遂为之铭曰
　　天赋之介而济以通中立不倚出处从容妙龄筮仕有驱其疾两寘周行孰媒孰隙白首承鄣入告于庭文弊赋残本末备陈盱俗易动乱宜速殛曷忌曷仇义当坐黜既适我愿既返我庐坚守我约澹然自娱进不隠贤退不茹愧疾病莫昏油油而逝东阜之卜沙湖之旁手植松桧祖阡在望沙湖之旁东阜之卜有勒斯铭永相遗躅
　　徐彦成嵗月记
　　金华徐基之嗣子顺字彦成生于嘉定戊辰闰月二十有八日卒于淳祐丙午闰月二十有五日娶时氏无子幼勤敏端重如成人视羣儿相与欢笑跳踯于前漠若不知坐立俨然未尝有戯慢之色虽有喜相玩狎者亦莫之敢侮读书不待警策如良马在御蹀蹀不自止编摩抄録疾如风雨先君深爱之至于谈古论事亹亹有本末而聴者辄忘倦与人交若简淡而忠厚之诚蔼然乃有所不为确乎其有守也事亲问寒燠药饵惟谨年来吾敇断家事善儿亦自力以佚吾老师友称其可与共学乡党许其可以宜家吾亦日望其有与成也今不幸死矣而反有以重吾之悲于乎汝虽得其气之粗淳而局于数之不永天所命也吾何言哉是年十有一月甲申于赤松乡陈家坞之原烟峦风壑永閟汝身千古茫茫藏吾至痛吾亦将卜竁相从于斯云
　　太学进士楼叔茂墓志铭
　　国家取士沿袭李唐未能复古考诸科名记贤公卿参伍相望此法之幸也盖天下之士气禀不一词章亦异遇主司之能犹未免以志尚为离合况承讹袭舛者复不少乎此非科举之法难中实有司之见难遇耳然其法虽不足以尽天下之竒才犹足以成就天下之贤士方年少锐气英发芒彩烜燿一鼔有余勇再而三则馁矣间有介然之悟收敛精华追寻根柢讲习讨论之业既备省察克治之功亦密陶镕徳器涵养益宏虽终不遇不失为士之良师至于困踬摧挫厄穷无聊老且死固比比也虽为士者不自爱重而天地英秀之气沮于科举者亦不少矣予以是于楼君汉章而有感焉君讳奎旧字叔懋婺之东阳人曽祖讳瑞祖讳允载父讳雷皆不仕楼自汉以来指东阳为望族其后徙于鄞者以参政宣献公显居于永康以枢密襄靖公显惟东岘之宗独微十二府君允载为乡曲所尊敬攻媿先生实志其墓知其后必有人焉君少而颖悟日诵万言下笔辄出新语人谓东岘之兴必此子也既长出从诚斋国録陈公山堂国博章公学皆器重之时迂斋楼公来掌乡泮以作成人才为己任爱公之文属以凖度自是骨骼开张精神缜密老成皆放出一头地谓一第特易易耳既而补上庠以小疵沮抑者累年孔山乔公竒其才授以漕牒即与计偕礼部屡黜之再中上庠成外校与秋荐复为礼部所黜君恐负师友之期父兄之望将敛华就实大其所成天不永年以淳祐辛丑六月甲申终于正寝得年五十有一娶平江朱氏子男二人衎衢卜以辛亥三月丁酉于县之孝徳乡南山君资峭劲尚气节意度轩豁与四方竒伟之士把酒剧谈无所忌往往以功名相避逊然面折不容人过亦或惮之乃若事亲从兄友爱弟侄愉睦无间言以君之天才卓荦气吞余子乃俯首下志工声律之业以求合有司之程度固不能不少贬矣何至屡兴屡仆终不遇而死哉而谓科举之法能尽天下之人才予以是叹人才之不幸也于戯悲夫铭曰
　　天与之秀又开以名孰扶孰抑莫究厥成有邱斯閟有石斯铭遹绍尔志相维后人
　　定海县丞杨公墓志铭
　　君讳某字元定姓杨氏曽祖讳渊祖讳伯玉父讳林皆不仕世为婺之金华人诚斋先生国録陈公上第也生于淳熙丙午七月甲辰自幼天姿凝重家虽贫约不与凡儿伍父兄异其志命从学刻苦肄业进不可御里师巷塾不足以应其求始进于大师讲下友朋交誉借借以儁是时丽泽收声其门人橘坡王先生山堂章先生与诚斋先生皆以汲引后进为己任而静轩吕公克绍家世相与切磨其间乡评之所取重虽不能不以举业为工程然躬行之实讲说之正固已大异于习俗由是学有所宗士有所则数十年儒风不坠者作人之功未泯也君执经诚斋之门克勤克敬如事严父诚斋视之亦犹子也宾至多侍讲论或至夜分于是多识前言往行得为学之本嘉定庚午贡于乡辛未中上庠选时絜斋袁公为司成天台潘公子善为正録党禁初开正道昭著气象翕然静轩导君于潘公又得闻学问渊源之懿观感服习心平气降律己自是益严择友自是益切功名之念自是而益轻钝于场屋者凡二十有余年巳夘仅一荐又屡黜于春官端平乙未因以累试思奏名天府廷对入等授迪功郎常州晋陵县主簿再调临安府于潜县丞逺势利安澹泊与长官为文字之交戸庭寂然人不知其为官府也未尝求知于人诸公多得于案牍间皆知其学之有源也交荐于朝秩满府尹欲罗致之君翩然而归逾年始谒选更授庆元府定海县丞宦情既薄不欲矫世挂冠其无意于斯世也久矣宝祐改元二月甲戌以疾终于正寝初移峦居士徐公求贤士以淑诸子君以少年应聘矩度修整言语谨确起公之敬遂以其子妻之子曰瑞国学免解进士女一人适迪功郎绍兴府余姚县主簿唐烁孙女二人尚幼以是年十一月壬寅于赤松乡五石山之原一日璐以墨绖来请曰某已砻石而先君墓上之文未有所属知吾父者无逾于子愿有以纪其平生以慰不肖孤罔极之痛予谓显亲宜求当世闻人昧昧陋巷者何足以垂后曰吾但求其知不知不计其闻不闻也予不得而固辞虽然君尝察予无用于世勉以为己之学导之以师友之正是君知予者厚而予不足以知君予见君之居家也终日俨然青灯永夜手不释巻沈潜道体俗事一毫不入于心坐立有常处未尝倾倒跛倚语黙有当善未尝戯言茍笑孝友笃至夫妇相敬如宾与人交恭而有信澹而能久不为激讦之言不为表襮之行诚意既格上下益信服之予所知者如此呜呼士患不知学学患不知厉而固守力行之勇内不为私欲所牵外不为俗习所动斯尤难也自君之亡而为学之士益就寂寞作人之功不几于泯乎是可为世道惧也而系之以铭曰人孰不学学必为己斯焉取斯鲁之君子既承其原盖取其委亦曰于仕我行我止亦曰于止若无他嗜青灯素编有永于味五石之山窅然尔遂一气之宁千古之閟我其铭之以笃来裔
　　右诗文二十巻宋鲁斋王文宪公之所着也其为言正大纯雅闳肆典实而天道之显晦人事之治否物理之盛衰莫不具焉故其羽翼乎圣贤之学而为一代之所宗者也正统辛酉秋八月予来官金华因公之六世孙四川宪佥王公迪得公遗稿读之深有契于心如饮醇酎不自知其醉矣遂与贰尹鄱阳刘君仁杰商订编校命公之乡生何赞缮写成书已而谋诸同寅各捐禄米锓梓以传复得邑民陈乗忠助力而成始工于壬戌之冬讫工于癸亥之夏予故书此以识嵗月云庐陵刘同识
　　鲁斋集巻二十
