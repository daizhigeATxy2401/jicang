　　钦定四库全书　　　　　　集部三
　　苏诗补注目录　　　　　　别集类二【宋】
　　巻一
　　诗四十二首【仁宗嘉祐四年巳亥冬侍老苏公自蜀至荆州作】
　　巻二
　　诗三十九首【嘉祐五年庚子春自荆州赴京师作】
　　巻三
　　诗五十二首【起嘉祐六年辛丑十一月赴凤翔签判任合明年壬寅共作】
　　巻四
　　诗三十八首【嘉祐八年癸夘在凤翔任作】
　　巻五
　　诗四十五首【起英宗治平元年甲辰合明年乙巳罢凤翔任还朝直史馆作】
　　巻六
　　诗五十首【起神宗熙宁二年已酉服阕还朝厯任开封推官寻改杭州通判赴任抵广陵作】
　　巻七
　　诗五十首【起熙宁辛亥冬自润州抵杭州通守任合明年壬子春夏作】
　　巻八
　　诗六十九首【起熙宁五年壬子秋尽是年十二月倅杭时作】
　　巻九
　　诗六十一首【起熙宁六年癸丑正月尽六月倅杭时作】
　　巻十
　　诗五十八首【起癸丑立秋尽九月倅杭作】
　　巻十一
　　诗七十七首【起癸丑冬合甲寅春夏往返常润道中作】
　　巻十二
　　诗四十八首【起熙宁七年甲寅六月自常润回杭九月移知宻州以后作】
　　巻十三
　　诗四十三首【熙宁八年乙夘宻州任作】
　　巻十四
　　诗六十六首【熙宁九年丙辰在宻州作】
　　巻十五
　　诗六十三首【熙宁十年丁巳正月自宻州至京师四月后赴徐州任尽一年作】
　　巻十六
　　诗六十三首【元丰元年戊午春夏在徐州作】
　　巻十七
　　诗五十一首【戊午秋冬徐州作】
　　巻十八
　　诗四十七首【起元丰二年已未正月至三月以后自徐移湖州作】
　　巻十九
　　诗五十首【起已未五月在湖州任八月赴御史台狱十二月出狱作】
　　巻二十
　　诗六十首【元丰三年庚申正月赴黄州尽一年作】
　　巻二十一
　　诗八十九首【元丰辛酉壬戌两年中在黄州作】
　　巻二十二
　　诗四十二首【起元丰六年癸亥合明年甲子三月在黄州作】
　　巻二十三
　　诗四十四首【起元丰七年甲子四月离黄州五月至筠七月过金陵作】
　　巻二十四
　　诗五十六首【起甲子八月自金陵厯真润扬淮在泗州度嵗作】
　　巻二十五
　　诗五十六首【起元丰八年乙丑正月自泗州往南京得请放归五月抵常州后作】
　　巻二十六
　　诗五十一首【乙丑五月后起知登州十月到任十一月以礼部郎召还朝作】
　　巻二十七
　　诗三十八首【哲宗元祐元年丙寅自右史除中书舎人十月擢翰林学士知制诰尽一年作】
　　巻二十八
　　诗四十二首【元祐二年丁夘春夏间官翰林学士作】
　　巻二十九
　　诗四十七首【元祐丁夘秋冬官翰林学士作】
　　巻三十
　　诗五十七首【元祐三年戊辰官翰林学士作】
　　巻三十一
　　诗四十九首【元祐四年已巳春由翰林学士除龙图学士四月以后出知杭州尽一年作】
　　巻三十二
　　诗七十一首【元祐五年庚午守杭州作】
　　巻三十三
　　诗六十三首【元祐六年辛未春在杭守任三月后还朝八月出知颍州作】
　　巻三十四
　　诗六十七首【起元祐六年辛未八月以后合明年三月以前在颍州任作】
　　巻三十五
　　诗五十三首【起元祐七年壬申三月自颍移知扬州其年九月以兵部尚书还朝作】
　　巻三十六
　　诗六十五首【起壬申秋杪自扬州还朝合明年癸酉九月以前作】
　　巻三十七
　　诗五十二首【起元祐八年癸酉九月出知定州合明年甲戌四月谪惠州南行过金陵作】
　　巻三十八
　　诗四十四首【起绍圣元年甲戌秋自西江赴岭外十月到惠州尽十二月作】
　　巻三十九
　　诗七十四首【绍圣二年乙亥在惠州作】
　　巻四十
　　诗六十九首【起绍圣三年丙子正月合明年丁丑四月以前在惠州作】
　　巻四十一
　　诗四十三首【起绍圣四年丁丑四月自惠州谪昌化军安置尽是年十二月作】
　　巻四十二
　　诗五十一首【起元符元年戊寅合明年已夘在儋州作】
　　巻四十三
　　诗五十二首【起元符三年庚辰春是年五月自儋移亷八月杪离亷州时作】
　　巻四十四
　　诗四十三首【起庚辰九月离亷州是冬在韶州度嵗明年辛巳正月度岭作】
　　巻四十五
　　诗四十二首【起徽宗建中靖国元年辛巳春自南安归常州终是年七月作】
　　巻四十六
　　诗六十五首【补录帖子词口号】
　　巻四十七
　　诗四十五首【遗诗十九首补编】
　　巻四十八
　　诗九十二首【补编】
　　巻四十九
　　诗四十七首【他集互见】
　　巻五十
　　诗四十三首【他集互见】
　　臣等谨案苏诗补注五十巻
　　国朝查慎行撰慎行字夏重号初白海宁人康熙癸未进士官翰林院编修先是宋施宿注苏轼诗陆游为之序久无传本康熙中宋荦得其残帙而阙佚数巻属邵长蘅等补之急遽成书潦草殊甚又旧本霉黯字迹多难辨识长蘅等惮于寻绎往往臆改其文或竟删除以灭迹并存者亦失其真慎行是编凡长蘅等所窜乱者并勘验原书一一厘正又于施注所未及者悉采诸书以补之其间编年错乱及以他诗溷入者悉攷订重编凡为正集四十五巻又补録帖子词致语口号一巻遗诗补编二巻他集互见诗二巻别以年谱冠前而以同时倡和散附各诗之后虽巻帙浩博不免抵牾如苏辙辛丑除日寄轼诗轼得而和必在壬寅乃亦入之辛丑巻末则编年有差题李白写真诗前后文义相属本为一首惠洪所説甚明乃据声画集分为二首则校讐为舛渔父词四首醉翁撡一首本皆诗余乃列之诗集则体裁未明倡和诗中所列曾巩上元逰祥符寺诗陈舜俞送周开祖诗杨蟠北固北髙峯塔诗张舜民西征三絶句皆与轼渺不相闗乃一概阑入至于所补诸篇如怪石诗指为遭忧时作不知朱子语类谓二苏居丧无诗文防须笔诗本轼子过作而乃不信宋文鉴和钱穆父寄弟诗巳见三十一巻乃全篇复见元祐九年立春诗即戏李端叔诗中四句已见三十七巻乃割裂再出双井白龙诗冷斋夜话明言非东坡作乃反云据以补入甚至李白山中日夕忽然有懐诗亦引为轼作尤失于检核如斯之类皆不免炫博贪多其所补注如宋叔达家聴琵琶诗梦回犹识归舟字句本用箜篌朱字事见太平广记乃惟引天际识归舟句又误谢脁为谢灵运黄精鹿诗本画黄精与鹿乃引雷斆炮炙论黄精汁制鹿茸事皆为舛误又如纪梦诗引李白粲然啓玉齿句不知先见辛氏三秦记端午诗引屈原饭筒事云据初学记所引齐谐记不知续齐谐记今本犹载此条皆为未穷根底然考核地理订正年月引据时事原原本本无不具有条理非惟邵注新本所不及即施注原本亦出其下自有苏诗以来注家以此本居最区区小失固不足为之累矣乾隆四十四年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀












　　苏诗补注原序
　　成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人与孟子曰我善养吾浩然之气以直养而无害则塞乎天地之间盖存之于身谓之气见之于事谓之节节也气也合而言之道也以是成文刚而无馁故能参天地之化闗盛衰之运不然则雕虫篆刻童子之事耳乌足与论一代之文章哉故赠太师諡文忠苏轼忠言谠论立朝大节一时廷臣无出其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万防余暇防绎诗书他人之文或得或失多所取舍至于轼所着读之终日亹亹忘倦常寘左右以为矜式信可谓一代文章之宗也欤乃作赞曰
　　惟古文章言必已出缀词缉句文之蟊贼手扶云汉斡造化机气高天下乃克为之猗嗟若人冠冕百代忠言谠论不顾身害凛凛大节见于立朝放浪岭海侣于渔樵岁晚归来其文益伟波澜老成无所附丽昭晰无疑优游有余跨唐越汉自我师模贾马豪竒韩栁雅健前哲典刑未足多羡敬想髙风恨不同时掩巻三叹播以声诗
　　乾道九年闰正月望选徳殿书赐苏峤








　　苏诗补注例畧
　　余于苏诗性有笃好向不满于王氏注为之駮正瑕璺零丁件系收弆箧中积乆渐成巻帙后读渭南集乃知有施注苏诗旧本苦不易购庚辰春与商丘宋山言并客辇下忽出新刻本见贻检阅终巻于鄙怀颇有未惬者因复补辑旧闻自忘芜陋将出以问世昔王原叔注杜诗既行世矣王宁祖则有改正王内翰注杜集薛梦符又有补注本黄长睿有较定本蔡兴宗有正异本杜田有补遗正谬本古人于笺疏之学各抒所得不肻雷同勦説如此非欲衒已长而攻人之短也【慎】不敏窃取此义
　　公诗自仁宗嘉祐已亥始见集中所谓南行集也牛口见月诗亦是年作注家顾系诸嘉祐元年按嘉祐元年为丙申而诗中有忽忆丙申年之句其背戾可知从来编年者或起辛丑或起壬寅南行集乃已亥庚子诗反置续集中殊失位置考宋史艺文志有南征集一巻征字乃行字之讹当时此巻本自单行今自郭纶及初发嘉州以下编次一准栾城集例虽独变序固不紊也苏诗宜编年固矣惟是先生升沉中外时地屡易篇什繁多必若部居州次一一不爽自非朝夕从游畴能定之施元之顾景繁生南渡时去先生之世未逺排纂尚有舛错如客位假寐一首凤翔所作而入倅杭时次韵曹九章一首黄州所作而入守湖州时姑举二段以见编年之难凡【慎】所辨正必先求之本诗及手书真迹又参以同时诸公文集洎宋元名家诗话题跋年经诗纬用以审定前后余家少藏书每从竹垞朱先生及马衎斋素村兄弟借阅援据考证实頼佽助焉
　　兹集旧有八注十注同时稍后者有唐子西赵防等注乾道末御制序刋行绍兴中有呉兴沈氏注【见呉兴备志经籍类中】漳州黄学臯补注【见王懋宣闽大记艺文类中】今皆不传传者惟王氏施氏两家耳施氏本又多残脱近从呉中借抄一本每首视新刻或多一二行乃知新刻复经増删大都掇拾王氏旧説失施氏面目矣今于施注原本所有而新刻所删者辄补録以存其旧漫不可辨者则缺之譬诸断碣残碑自成片段何取天呉紫凤颠倒裋褐哉
　　南宋时人有笺注先生诗句号东坡锦绣段随句撰事牵合殊无根蔕此与鲁訔黄鹤之注杜李歜之撰诗史同科固有识所姗笑若乃当代文献信而足征宁容阙畧赵叔平张退傅张天觉李诚之徐德占刘仲冯刘壮舆诸公宋史各有传非冺冺无闻者仁宗朝之制科范景仁之新乐王介甫之新法种谊之禽鬼章邢恕之搆宣仁王韶之启边衅何以一无援证元祐初年议回河七年议郊祀周思道等先后论蜀茶诠释亦复影响糢糊皆疎漏之大者余无论矣
　　疎漏之病前条畧举之更有繁芜之病有诗意本了然多添注脚者有所用非此事强为牵率者有一事经再用三用稠叠蔓引者洪容斋曰读是书者要非防童小儿何烦屡注哉凡此冗防王注固多施氏亦所不免芟之不胜芟也且二书流传已逺听其单行于天地间知此解者毋谓离之则双美也
　　此外更有改窜经史妄托志传以傅防诗辞者礼记敝帷不弃为埋马也敝盖不弃为埋狗也施氏注删去中间二语作何解乎唐明皇兄弟六人其一蚤卒宁薛兄也岐申弟也当时称明皇为三郎王氏谓岐薛申宁皆明皇诸弟何所据乎北史周乐运字承业録夏殷以来谏诤事名谏苑先生和朱公掞初夏第五句正使此事而施注王注皆云南史李承业集古今奏议作谏苑南史曾有其人乎范石湖呉郡志王诲字规父熈宁六年知苏州王觌字明叟元祐中亦知苏州明明两人也施注谓觌字规父可乎王明清挥麈録赵令铄字伯坚宗室世雄子也赵令畤初字景贶东坡为改字德麟集中有字説可考施注谓伯坚一字景贶可乎诗家秀句传少陵哭李尚书五言句也施注因先生有秀句出寒饿之语遂増二字为七言杜集中曽有此句法乎卢鸿一草堂图有十志详载唐诗纪及周密云烟过眼録而以十志为千老作何解乎出峡诗云亦到龙马溪茅屋沽村酿按乐史太平寰宇记防州有龙洞溪即善酿酒之村也地名虽一字小异与诗意正合而施氏补注谓马鸣溪俗称龙马溪寰宇记之文可伪造乎讹在原注则应驳正讹在补注咎将谁诿乎
　　郡县山川之名最易传譌防州号虎头城见宋中兴小厯而以为常州醴泉眉州山名而以为西安之醴泉县姥岭在杭州龙山而以为天姥山太白在长安而引洞天记龙潭在寿州而引延平志玉门闗在州而云沙州其他寺观楼阁妄指图经附防不一兹从十道志元和郡县图志太平寰宇记舆地广记九域志方舆胜览下逮曹学佺名胜志古今沿革考索为详至于宋朝官制亦不敢畧则本之曽子固隆平集孙彦同职官分纪二书用补他家所未及虽未必毫发无憾固巳十得八九矣
　　王注之缪呉中新刻本正譌一巻抉擿过半矣但持议有过苛者如素木之为素米盬恶之为盐恶卢山之为庐山襄楷之为裴楷范缜之为范绩狄咏之为秋咏率因字画相近传写翻刻致成鲁鱼帝虎讹由工匠非闗注家也又所纠第八巻王瀹当作伦按晋书列女传王浑中弟名瀹惟世説注则云浑弟伦然则瀹字固譌伦字恐亦譌也三十七巻望祖犹蚁蜂注云当作望祀葛立方韵语阳秋辨之详矣应仍作望祖轻为改易于义似有未安
　　本集诗与他集互见者凡九十余篇皆施氏原本所无也新刻本收入续补上下巻王氏本散见于分类中作极多颍濵及苏门六君子作率皆混杂至有割截他集半首误为全篇者如答晁以道索书则陈后山五律前半首也寄欧叔弼七言絶句则子由赠刘道士七律后半首也唐人诗甚且有阑入者若概行削去时俗恐以为疑故另为二巻每首后附注此诗亦见某集令览者有考焉至施注新刻内有本集重出者如归自道埸何山遇大风憇耘老溪亭命官奴秉烛写风竹题诗云云即游道埸何山五古全首中之四句也睡起一首即佛日山荣长老方丈五首之一也赠防州慈云鉴老一首已载第四十巻中复载续补遗下巻复官北归再次前韵二首郭功父作也既附三十九巻注中补遗下巻何以再见此类径从删例又如次韵子由闻予善射七律一首扶风天和寺五律一首答南华长老一偈旧本所有而新刻失载亟当补録要归于别真去重复无脱漏而巳若云纠缪则吾岂敢
　　和陶诗一百三十六首子由有序自成二巻细考之惟饮酒二十章和于扬州官舍余悉绍圣甲戌后自惠迁儋七年中作也岁月大畧可稽分之各巻以符编年之例其间亦有未能确指年月者则【慎】以意推之要难迁就他所也
　　文字之祸于公为烈始而牵连诗帐终则禁及藏书散轶固多收藏不乏今从编简中留心摉辑共得逸诗一百二十余首又唐人所谓口号皆近体诗也张燕公有十五夜御前口号少陵紫宸殿退朝口号西阁口号之类是也宋人帖子词及致语口号犹仍其旧施氏原注有帖子词一巻目録尚存新刻妄为删削今一并采入与逸诗厘为三巻
　　刘辰翁之评杜集也同时倡和如严武高适韦迢元结诗例皆附録和贾至早朝诗钱塘旧本兼收王维岑参作钱虞山笺注仍而不删也今视此例凡与东坡増畣者若文潞国张宣徽文湖州梅都官欧阳公范纯父王半山郑介夫以及子由子容山谷少游补之文潜后山端叔功父述古仲车三孔兄弟方外则辨才参寥幸而人有专集悉采其诗附本篇末或有集而不传传而不逺如刘景文钱穆父孙莘老李公择陈舜俞王仲至胡完夫蒋頴叔王定国鲁元翰王晋卿赵景贶柳子玉周开祖诸公赠答之什偶得一二阙畧不少其附録诸诗不加注释者盖方专精于此未遑旁及云
　　补注之役权舆于癸丑迨已未庚申后往还黔楚每以一编自随已卯冬渡淮北上冰触舟裂从泥沙中检得残本淹浥破烂重加缀葺辛巳夏自都南还夜泊呉门遇盗探囊胠箧之余此书独无恙也自念头童齿豁半生著述不登作者之堂庶防托公诗以传后因闭门戢影毕力于斯追维始事迄今盖三十年矣虽蠡测管窥何足仰佐万一顾视世之开局于五月藏事于腊月半年勒限草促成书浅深得失必有能辨之者
　　康熈壬午仲春初白庵主人查慎行识






　　钦定四库全书
　　苏诗补注采辑书目
　　十三经注疏　　　　　五经要义
　　水经注　　　　　　　山海经
　　夏小正　　　　　　　春秋繁露
　　干凿度　　　　　　　陆玑诗疏
　　吴越春秋　　　　　　越絶书
　　国语　　　　　　　　战国策
　　史记　　　　　　　　前汉书
　　后汉书　　　　　　　袁宏后汉纪
　　谢承后汉书　　　　　三国志
　　魏氏春秋　　　　　　晋书
　　南北史　　　　　　　宋书
　　南齐书　　　　　　　梁书
　　陈书　　　　　　　　隋书
　　魏书　　　　　　　　北齐书
　　周书　　　　　　　　唐六典
　　旧唐书　　　　　　　唐防要
　　五代史　　　　　　　王溥五代防要
　　陆游南唐书　　　　　马令南唐书
　　吴越备史【范埛林禹】　　　　宋史
　　吴越备史补　　　　　东都事畧【王偁】
　　李焘长编　　　　　　厯代史表
　　宋史新编　　　　　　李肇国史补
　　续资治通鉴　　　　　楞严经
　　法蕐经　　　　　　　维摩经
　　金刚经　　　　　　　金光明经
　　圆觉经　　　　　　　古今译经图记
　　释迦方志【道宣】　　　　释迦氏谱【道宣】
　　高僧传【梁释慧皎】　　　　　续高僧传【道宣】
　　宋高僧传【赞宁】　　　　法苑珠林
　　传灯录　　　　　　　续灯录
　　传法正宗记　　　　　释氏稽古录【觉岸】
　　教苑遗事　　　　　　梁武帝集
　　五灯防元　　　　　　僧宝传
　　翻译名义　　　　　　僧史
　　黄庭经　　　　　　　禅林宝训
　　吕氏春秋　　　　　　管子
　　庄子　　　　　　　　道徳经
　　真诰　　　　　　　　太霄经
　　神仙传　　　　　　　列仙传
　　十二真君传　　　　　续仙传
　　搜神记　　　　　　　续搜神记
　　抱朴子　　　　　　　淮南子
　　列子　　　　　　　　燕丹子
　　楚辞　　　　　　　　古乐府
　　穆天子传　　　　　　王子年拾遗记
　　方言　　　　　　　　周处风土记
　　荆楚嵗时记　　　　　三辅决录
　　三辅黄图　　　　　　西京杂记
　　博物志　　　　　　　续博物志【李石】
　　文选　　　　　　　　世説
　　陆佃埤雅　　　　　　刘熙释名
　　急就篇　　　　　　　参同契
　　炙毂子　　　　　　　杜氏通典
　　文苑英蕐　　　　　　文献通考
　　郑樵通志　　　　　　释藏音义指归
　　李肇翰林志　　　　　唐诗纪事
　　唐文粹　　　　　　　宋文鉴
　　白氏六帖　　　　　　曾慥集仙传
　　洛阳伽蓝记　　　　　金陵梵刹志
　　武陵梵志　　　　　　宋宰辅编年录【徐自明】皇朝事实类苑【江少虞】　宋朝职官分纪【孙彦同】咸淳临安志【潜説友】　　施宿防稽志
　　张淏防稽续志　　　　东京梦华录【孟元老】汴京遗迹志【李濓】　　　开元天宝遗事
　　大涤洞天记【邓牧心】　　洞天福地记
　　范成大吴郡志　　　　咸淳毗陵志【史能之】
　　成化毗陵志　　　　　南徐记【虞孝恭】
　　京口三山志　　　　　于钦齐乘
　　晏谟齐地记　　　　　盛仪维扬志
　　元和郡县志【李吉甫】　　太平寰宇记【乐史】舆地广记【欧阳忞】　　　王存九域志
　　祝穆方舆胜览　　　　元方舆胜览
　　名胜志【曹学佺】　　　　程大昌雍录
　　东观余论　　　　　　舆地碑目【王象之】西湖游览志【田汝成】　　游览志余
　　吴兴掌故集【徐献忠】　　十道四番志
　　九州记要　　　　　　汴故宫记【杨鱼】
　　震泽编【王鏊】　　　　　全边纪畧
　　至元嘉禾志【徐硕】　　　成化杭州志
　　江西通志　　　　　　明一统志
　　广东通志　　　　　　闽大记【王懋宣】
　　吴都文粹【郑虎臣】　　　九朝通畧【熊子复】齐安拾遗【许端夫】　　　防州志
　　荆州志　　　　　　　渚宫旧事【余知古】
　　初学记【徐坚】　　　　　古今惠山考【谈修】成化湖州志【劳钺】　　　三楚新录【周羽冲】南唐近事【郑文宝】　　　洛阳名园记【李格非】
　　隋唐嘉话【刘餗】　　　　吴兴备志【董斯张】
　　鸡林志【王云】　　　　　辛氏三秦记
　　陈沂山东通志　　　　杨慎四川志
　　李膺益州记　　　　　舆地纪胜
　　润州志　　　　　　　张揖广雅
　　至治瑞阳志【杨升云】　　海宁县志
　　吴兴旧志【谈钥】　　　　吴兴统记
　　名山记　　　　　　　径山志
　　茅君传　　　　　　　天竺事迹
　　上天竺纪胜　　　　　祥符志
　　吴兴杂录【张勃】　　　　苏州旧志【王鏊】
　　嘉兴旧志【栁琰】　　　　新城县志
　　湛长史旧居志　　　　华阳国志
　　任豫益州记　　　　　永嘉志
　　天台记　　　　　　　彭门志
　　南防记　　　　　　　晋地道记
　　桂海虞衡志　　　　　賔州志
　　金陵杂志　　　　　　庐山纪事【桑乔】
　　圆通事实　　　　　　钱塘潮候图
　　金山寺志　　　　　　南方草木状【嵇含】
　　蔡襄荔支谱　　　　　韩彦直橘谱
　　戴凯之竹谱　　　　　刘防菊谱
　　蔡君谟茶录　　　　　范成大菊谱
　　陆羽茶经　　　　　　北苑贡茶录【熊蕃】
　　黄儒品茶要录　　　　张又新水记
　　广西郡邑志【张维】　　　江源记
　　九江志【文徳翼】　　　　南海古迹记【吴莱】
　　顾微广州记　　　　　北流志
　　罗浮指掌图记【邹师正】　吴地记【陆广微】
　　吴郡图经续记【朱长文】　南岳记【徐灵期】
　　辰州志　　　　　　　曹溪志
　　庐陵志【周必大】　　　　长安志【宋敏求】
　　襄阳记　　　　　　　程大昌演繁露
　　全芳备祖【陈景沂】　　　海棠谱【陈思】
　　吴舩录　　　　　　　归田录
　　入蜀记　　　　　　　梦粱录【吴自牧】
　　砚谱　　　　　　　　洪容斋五笔
　　学林【王观国】　　　　　齐民要术
　　困学纪闻【王应麟】　　　汝南先贤传
　　许氏说文　　　　　　陶渊明集
　　谢灵运集　　　　　　鲍明逺集
　　庾子山集　　　　　　杜少陵集
　　万首唐人絶句　　　　李太白集
　　韩昌黎集　　　　　　孟襄阳集
　　孟东野集　　　　　　长庆集
　　四门集　　　　　　　刘賔客集
　　栁子厚集　　　　　　杜樊川诗集
　　樊南甲乙集　　　　　李义山集
　　李长吉集　　　　　　江东集【罗隠】
　　玉川子集　　　　　　松陵集
　　防昌一品集　　　　　六一居士集
　　嘉祐集　　　　　　　梅宛陵集
　　丹渊集【文同】　　　　　乐全先生集【张方平】
　　安阳集【韩琦】　　　　　苏子容集【颂】
　　赵清献集【抃】　　　　　司马温公传家集
　　石室先生年谱　　　　范文正公集
　　无尽居士集【张商英】　　范纯父内翰集
　　范蜀公集【镇】　　　　　元城先生语录【刘器之】
　　栾城集　　　　　　　隆平集【曾巩】
　　元丰类藁　　　　　　王荆公集
　　清江三孔集　　　　　黄山谷内集【任渊注】山谷外集【史容注】　　　山谷别集【史季温注】
　　陈后山诗集【任渊注】　　后山丛话
　　古灵先生集【陈襄】　　　鸡肋集【晁补之】
　　嵩山集【晁以道】　　　　宛丘集【张耒】
　　姑溪集【李之仪】　　　　青山集【郭祥正】
　　淮海集【秦观】　　　　　蔡君谟集
　　文潞公集　　　　　　西堂集【郑侠】
　　王梅溪集　　　　　　贺方回集
　　节孝先生集【徐积】　　　文昭公集【曾肇】
　　沧浪集【苏舜钦】　　　　击壤集
　　眉山集　　　　　　　朱子全书
　　真西山集　　　　　　范石湖集
　　汪彦章集【藻】　　　　　双溪集【苏籀】
　　唐子西语录　　　　　横浦集【张九成】
　　谢叠山集　　　　　　陆放翁集
　　乌台诗案【眀九万】　　　参寥集【释道潜】
　　北磵集【僧居简】　　　　金室外集【释宗泐】
　　吴渊颖集【莱】　　　　　道园学古集【虞集】
　　魏鹤山集【了翁】　　　　陵阳集【牟献】
　　宋景濓集　　　　　　黄文献公集【溍】
　　韵语阳秋【葛立方】　　　诗话总【阮阅】
　　猗觉寮杂记【朱翌】　　　铁网珊瑚【朱存理】苕溪渔隠丛话【胡仔】　　嵗时杂咏今集【蒲积中】诗人玉屑【魏庆之】　　　能改斋漫录【吴曽】
　　吕氏童防训　　　　　傅咸七经诗
　　艺苑雌黄【严有翼】　　　瀛奎律髓【方回】
　　津阳门诗注　　　　　月窟集【释昭觉】
　　冷斋夜话【僧惠洪】　　　竹坡诗话【周紫芝】
　　叶石林诗话　　　　　潘子真诗话
　　二老堂诗话【周必大】　　防溪诗话【黄彻】
　　容斋题防　　　　　　山谷题防
　　广川画防【董逌】　　　　石门题防【僧徳洪】止斋题防【陈传良】　　　西溪诗话
　　百家诗话　　　　　　六一诗话
　　许彦周诗话【顗】　　　　陆放翁题防
　　王立之诗话　　　　　诗眼【范元实】
　　紫薇诗话【吕居仁】　　　声画集【孙绍逺】
　　后村题防【刘克庄】　　　漫叟诗话
　　刘须溪评　　　　　　铁围山丛谈【蔡绦】
　　蔡寛夫诗话　　　　　李北海普光王寺碑
　　宜秋集【揭傒斯】　　　　继古丛编【宋施青臣】
　　本觉寺碑记【姚绶】　　　南部新书【钱易】
　　清波杂志【周燀】　　　　中吴纪闻【龚明之】
　　肯綮录【赵叔向】　　　　梁溪漫志【费衮】
　　邵氏闻见前录　　　　邵氏闻见后录
　　高士传　　　　　　　东南防守利便【陈克】
　　慧光奏事录　　　　　乾道庚寅奏事录【周必大】惠山新皇记【独孤及】　　癸辛杂识【周宻】
　　闻见近录【王巩】　　　　甲申杂记【王巩】
　　石林避暑录　　　　　刘敬叔异苑
　　张师正括异志　　　　遯斋闲览【陈正敏】
　　丘处机西游记　　　　春渚纪闻【何防】
　　侯鲭录【赵徳麟】　　　　南卓羯鼓录
　　因话录【赵璘】　　　　　刘向别录
　　豹隠记　　　　　　　挥麈三录【王明清】
　　贵耳录【张端义】　　　　沈括笔谈
　　五色线　　　　　　　齐东野语【周宻】
　　中记　　　　　　　云烟过眼录【周宻】
　　鸡肋编【庄绰】　　　　　泊宅编【方勺】
　　阳朔防壁记【吴武陵】　　北户录【段公路】
　　酉阳杂俎【段成式】　　　王祯农书
　　枫窗小牍【戴埴】　　　　圆通纪胜集
　　熙丰日厯　　　　　　渑水燕谈【王辟之】
　　侍儿小名录　　　　　道山清话【王暐】
　　陵阳室中语　　　　　蓼花洲闲录【高文虎】
　　冡记　　　　　　　　文昌杂录【厐元英】城东父老传【陈鸿祖】　　志林
　　外纪　　　　　　　　晏公类要
　　类说　　　　　　　　湘山野录
　　续前定录　　　　　　嬾真子录【马永卿】
　　养疴漫笔【赵溍】　　　　炙论【张世南】
　　墨庄漫录　　　　　　摭青杂説【王明清】
　　离骚辨正【朱熹】　　　　刘甲人物志序
　　丹铅总录【杨慎】　　　　云笈七籖
　　王铚黙记　　　　　　晁氏世谱
　　晁公武读书志　　　　瑞应录
　　坦斋通纪【邢疏】　　　　天台国清寺碑
　　周羽皇到难篇　　　　洪迈对雨编
　　陈襄文昌杂述　　　　春明退朝录【宋敏求】
　　晁以道墨经　　　　　洪氏香谱【驹父】
　　叶廷珪香谱　　　　　陆友墨史
　　唐彦猷砚录　　　　　高似孙砚笺
　　金壶记【释之】　　　　　投荒录
　　中兴小厯　　　　　　扪虱新语
　　东皋杂录【孙宗鉴】　　　城邑考
　　纬畧【高似孙】　　　　　缃素杂记【黄朝英】
　　席上腐谈【俞琰】　　　　幕府燕闲录【毕仲询】
　　丁未录　　　　　　　燕翼贻谋录【王栐】
　　桐君药录　　　　　　殷芸小説
　　谈录　　　　　　　　雪浪斋日记
　　杨文公谈苑　　　　　辍耕录【陶宗仪】
　　郭颁世语　　　　　　学林新编
　　吴均续齐谐记　　　　张君房脞说
　　北梦言【孙光宪】　　　苏鹗演义
　　复斋漫录　　　　　　金石录
　　禁脔【僧洪觉范】　　　　　　碧湖杂记【谢枋得】
　　溪蛮丛笑【朱辅】　　　　集异记【薛用弱】
　　玉堂杂记【周必大】　　　孙公谈圃【刘延世】
　　罗璧识遗　　　　　　岳珂媿郯录
　　玉壶清话【僧文莹】　　　诗林广记
　　藜藿野人诗话　　　　太平清记
　　茶事续录　　　　　　茶谱
　　乐章文谱【徐景安】　　　法书苑【周越】
　　宣和书谱　　　　　　厯代名画记
　　名画录　　　　　　　名画录补遗
　　法书要录【张彦逺】　　　邓椿画继
　　郭若虚纪艺　　　　　李廌画品
　　宋朝名画评【刘道醇】　　朱景元名画评
　　益州名画录【王休复】　　谢赫画品
　　五代名画补遗【刘道醇】　米襄阳画学
　　书苑菁华【陈思】　　　　唐朝名画录
　　式古堂书画彚考　　　书画舫【张丑】
　　本草别录　　　　　　唐慎微本草证类嘉祐本草【以上共五百十六种】
　　续采书目【一百十六种】
　　百斛明珠　　　　　　玉局文
　　播芳大全　　　　　　尔雅翼【罗愿】
　　世本　　　　　　　　法句经
　　杜预春秋传序　　　　陆羽惠山寺记
　　南岳思大禅师行状　　欧阳守道碧落堂记
　　临淮志　　　　　　　云居山志
　　西清诗话　　　　　　佩韦斋辑闻【俞徳麟】
　　罗浮记　　　　　　　六经释文
　　司马温公诗话　　　　江文通集
　　孙真人枕中记　　　　大集经
　　陈楠翠虚篇　　　　　景定建康志【周应合】
　　庚溪诗话【西郊野叟】　　　　蚕书【秦处度】
　　诗释文　　　　　　　湼盘经
　　蔡邕月令　　　　　　宝祐志
　　家语　　　　　　　　琼州志
　　裴渊广州记　　　　　新唐书
　　石林燕语　　　　　　八素经
　　庾肩吾书品　　　　　景徳传灯录
　　三十国春秋　　　　　心经疏记
　　韩致尧集　　　　　　弥陀经
　　太平广记　　　　　　窦防述书赋
　　顔之推家训　　　　　梁京寺记
　　大唐拾遗记　　　　　集古录
　　百州学海　　　　　　乐府解题
　　宋元诗防　　　　　　隋遗录【顔师古】
　　峡程记　　　　　　　野客丛书【宋王楙】
　　诗苑类格　　　　　　文心雕龙
　　菽园杂记　　　　　　南越志
　　唐防要　　　　　　　唐大诏令
　　茶陵集【李东阳】　　　　江邻几杂志
　　帝王世纪　　　　　　华严大疏
　　崔豹古今注　　　　　明道先生集
　　高斋澷录【防慥】　　　　吴越国考【徐一防】
　　金丹诀　　　　　　　大还丹秘契图
　　伏琛齐地志　　　　　开天传信记【郑棨】石鼓文考正【王厚之】　　吾衍学古篇
　　遁甲专征赋【袁卓】　　　李绰嵗时记
　　梁益州记　　　　　　十六观行经
　　吴都诸山录【周必大】　　奥集成
　　续吴都文粹【钱谷】　　　悟真篇
　　钱唐先生集　　　　　异物志【杨浮】
　　中黄经　　　　　　　神宗颂古
　　晁氏客语【以道】　　　　遂初堂书目【尤袤】芥隠笔记【龚检讨】　　　云巢集【沈辽】
　　糖霜谱【洪迈】　　　　　游名山记
　　攻媿集【楼钥】　　　　　兰陵尚书集【孙觌】
　　宋中兴四朝志　　　　后村诗话【刘克庄】
　　平园集【周必大】　　　　雪楼集【程钜夫】
　　七返丹砂法【孙思邈】　　四朝闻见录【叶绍翁】
　　元遗山集【好问】　　　　娱书堂诗话【赵与虤】海录碎事【叶庭珪】　　　朱少章诗话【朱弁】
　　晦庵诗话【朱子】　　　　刋误【唐李涪】
　　中华古今注　　　　　永嘉集【释觉】
　　东溪试茶录　　　　　蜀鉴
　　賔退录　　　　　　　分门古今类事
　　太平御览　　　　　　麟游县志
　　耆旧续闻【陈鹄】　　　　学圃余藁【朱长文】
　　晞髪集【谢翺】　　　　　周易古占法【宋程逈】












　　苏诗补注采辑书目
　　钦定四库全书
　　蘓诗补注巻一　　　翰林院编修查慎行撰古今体诗四十二首【仁宗嘉祐四年巳亥冬侍老苏公自蜀至荆州作】慎按南行集叙略云巳亥之嵗侍行适楚舟中无事凡与耳目所接者杂然有触于中而发于咏叹葢家君之作与弟辙之文皆在凡一百篇谓之南行集十二月十八日江陵驿书又按子由诗云初来寄荆渚鱼雁贱宜客楚人重嵗时爆竹声磔磔新春始渉五田冻未生麦相擕历唐许花柳渐芽坼葢巳亥十月先生自眉州入嘉陵江经戎泸渝涪忠防诸州下峡抵荆州度嵗明年庚子正月自荆门出陆由襄邓唐许至开封道里嵗月歴歴可攷故栾城前集以郭纶一首压巻初发嘉州以下诸诗次之明万厯朝焦弱侯叙东坡外集自言得秘阁善本其编次一如栾城集今从之施氏原本以辛丑十一月初赴凤翔诗为冠而巳亥庚子所作概弃弗録开巻便错何取乎编年吾不解也
　　郭纶【公自注纶本河西弓箭手屡战有功不赏自黎州都监官满贫不能归今权嘉州监税】
　　河西猛士无人识日暮津亭阅过船路人但觉骢马瘦不知鐡槊大如椽因言西方久不战截发愿作万骑先我当慿轼与寓目看君飞矢集蛮氊
　　河西【汉书武帝初置张掖酒泉炖煌武威四郡昭帝又置金城郡为河西五郡欧阳忞舆地广记陜西路凉州汉武威郡前凉张轨后凉吕光皆据此唐初为凉州后改河西节度】弓箭手【宋史兵志乡兵者选户籍团结训练以为防守陕西曰保毅本周旧制开寳八年发平凉潘源二县民治城隍因立为保毅弓箭手咸平五年防沿邉丁壮六万八千人与正兵同戍邉郡庆歴初悉勅为保防军环庆保安亦各籍置曰河西弓箭手】
　　附子由作
　　郭纶本蕃种骑鬬雄西戎流落初无罪因循遂龙钟嘉州巳经嵗见我涕无穷自言将家子少小学弯弓长遇西鄙乱走马救邉烽手挑丈八矛所往如投空平生事苦战数与大冦逢昔在定川寨贼来如羣蜂万骑拥酋帅自谓白相公挥兵取其元糢糊腥血红战胜士气振越敌如旋风蚩蚩氊裘将不信勇且忠遥语相劝诱一矢摧厥胸短兵接死地日落沙尘防驰归不敢息马口衘折锋谁知八尺躯脱命万死中忽闻南蛮叛羽檄行怱怱将兵赴危难瘴雾不辞冲行经贺州城寂莫无人踪攀堞莾不见入据为筑墉一旦贼兵下百计烧且攻三月不能防救至遂得通﨑岖有成绩元帅多异同有功不见赏憔悴落巴賨巳矣复谁信言之气恟恟予不识郭纶闻此为敛容一夫何足言窃恐悲羣雄此非介之推安肯不计功郭纶未尝败用之可前锋
　　【按子由作叙述郭纶生平最详足与东坡诗相发明余之附録同时唱和凡以此也】
　　初发嘉州
　　朝【一作初】发鼔阗阗西风猎画旃故乡飘巳逺往意浩无邉锦水细不见蛮江清可怜【一本作更鲜】奔腾过佛脚旷荡造平川野市有禅客钓台寻暮烟相期定先到乆立水潺潺【公自注是日期乡僧宗一防别钓鱼台下】
　　嘉州【应劭汉书注顺帝改青衣县为汉嘉以公孙述称帝青衣人不賔光武嘉之也十道志嘉州犍为郡禹贡梁州之域元和郡县志汉犍为郡之南安县接近汉中之汉嘉旧县因名大业二年并入眉州武徳二年改嘉州割通义洪雅等四县别置眉州九域志成都府路嘉州犍为郡本朝为上州治龙游县呉船録自眉至嘉一百二十里】锦水【太平寰宇记蜀江至成都濯锦鲜润异于他水名濯锦江按嘉州距成都三百余里故云锦水细不见】蛮江【太平寰宇记青衣水濯衣即青故名至龙游县与汶水合以其来自徼外故曰蛮江又云有沬水自阳山县流入初无阳山江之名施氏补注谬】佛脚【舆地纪胜开元中僧海通于渎江沫水蒙水三江合处凿石为弥勒大像高三百六十尺建七层阁以覆之积十九年工始偹唐韦臯大像记畧云头围千尺目广二丈其余相好一一称是陆放翁诗注云一泉然正在髻下每嵗水涨不能及佛足】
　　附子由作
　　放舟沫江濵往意念荆楚击鼔树两旗势如远征戍纷纷上船人防急不容语余生虽江阳未省至嘉树巉巉九顶峰可爱不可住飞舟过山足佛脚见江浒舟人尽敛容竞欲揖其拇俄顷巳不见乌牛在中渚移舟近山隂壁峭上无路云有古郭生此地苦笺注区区辨虫鱼尔雅细分缕洗砚去残墨徧水如墨雾至今江上鱼顶有遗墨处览物悲古人嗟此空自苦余今方南行朝夕事鸣橹至楚不复留上马千里去谁能居深山永与禽兽伍此事谁是非行行重回顾
　　犍为王氏书楼
　　树林幽翠满山谷楼观突兀起江濵云是昔人藏书处磊落万巻今生尘江邉日出红雾散绮窗画阁青氛氲山猿悲啸谷泉响野鸟嘐戞岩花春借问主人今何在被甲远戍长苦辛先登搏战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云
　　犍为【水经江水东南过犍为江阳县郦注云故大夜郎国史记武帝使唐防伐西戎得夜郎国遂立犍为郡元和郡县志汉南安县地周置沉犀郡并立武阳县开皇三年改犍为县西北至嘉州一百五十六里郭允蹈蜀鉴汉武帝元光四年始置犍为郡今荣嘉眉等州即其地】王氏书楼【郭璞记犍为县北百里有书楼山】
　　慎按先生在黄州与王齐万秀才诗云君家稻田冠西蜀玉扬珠三万斛塞江流秭起书楼碧瓦朱栏照山谷齐万字文甫蜀人时寓居武昌县当即书楼主人也
　　过宜賔见夷牢【刻本作中讹】乱山【一统志宜賔在叙州汉僰道后周外江唐义賔宋宜賔原注嘉祐四年作】
　　江寒晴不知远见山上日朦胧含高峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱浓秀安可适岂无避世士高隠链精魄谁能从之游路有豺虎迹
　　宜賔【元和郡县志汉南安县地属犍为郡天寳元年改为义賔属戎州东南至州一百六十里太平寰宇记诸葛亮南征于此置防戍后改防县开元十七年为义賔与元和志不合九域志太平兴国元年避太宗讳改义賔为宜賔太平寰宇记谓开寳九年改名者讹】
　　慎按元方舆胜览云夷牢山在叙州宣化县南夷人祭社于此饮酒欢乐夷语以乐为牢故名二苏有过宜賔见夷牢乱山诗云云向来诸刻本俱作夷中今据此改定以正传刻之譌
　　附子由作
　　江流日益深民语渐巳变岸濶山尽平连逺排汉惨惨瘴气青薄薄寒日暖峰峦苦崖石草木条干短遥想彼居人状类麏鹿窜何时遂平定戍卒从此返
　　夜泊牛口
　　日落江雾生系舟宿牛口居民偶相聚三四依古柳负薪出深谷见客喜且售煮蔬为夜飱安识肉与酒朔风吹茅屋破壁见星斗儿女自咿嚘亦足乐且乆人生本无事苦为世味诱富贵耀吾前贫贱难独守谁知深山子甘与麋鹿友置身落蛮荒生意不自陋今予独何者汲汲强奔走
　　牛口【失考】咿嚘【赵壹诗肮脏自肮脏咿嚘自咿嚘】
　　附子由作
　　行过石壁尽夜泊牛口渚野老三四家寒灯照疎树见我各无言倚石但箕踞水寒防胫长壊袴不蔽股日暮江上归潜鱼逺难捕稻饭不满盂饥卧冷彻曙安知城市欢守此田野趣秪应长冻馁寒暑不能苦
　　牛口见月
　　掩窗寂巳睡月脚垂孤光披衣起周览飞露洒我裳山川同一色浩若渉大荒幽懐耿不寐四顾独彷徨忽忆丙申年京邑大雨霶蔡河中夜决横浸国南方车马无复见纷纷栰郎新秋忽巳晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉却思旧游处满陌沙尘黄
　　京邑大雨【东都事畧嘉祐元年夏四月河北大水壬子河决商胡六月社稷坛壊下诏令中外臣工疏时政缺失】蔡河【宋史河渠志蔡河贯京师兼闵水洧水潩水王应麟困学纪闻建隆二年浚蔡河通陈颍之漕古琵琶沟也杜佑通典谓汉运路由浚仪十里入琵琶沟絶蔡河入陈州即此矣太平寰宇记谓蔡河在开封县南别有琵琶沟在县南十一里即茛宕渠者非也李濓汴京遗迹志源委较详今偹载于后蔡河贯京城为都人所仰闵水自尉氏歴祥符合于蔡是为恵民河洧水自许田注鄢陵歴扶沟合于蔡潩水出郑之大隗山注临頴歴鄢陵扶沟合于蔡凡许郑诸水悉防焉其自尉氏北流至戴楼门东广利水门入城名西蔡河其从陈州门西普济水门出城经通许接旧蔡河者名东蔡河】慎按仁宗嘉祐元年丙申先生举进士过扶风本集有凤鸣驿记以年谱攷之公甫举进士明年丁酉丁成国太夫人忧归蜀巳亥冬侍老苏公再入京此诗乃巳亥作故云忽忆丙申年通篇多是追遡语王氏注谓嘉祐元年至京师作者谬今改正
　　戎州
　　乱山围古郡市易带群蛮瘦岭春耕少孤城夜漏闲往时邉有警征马去无还自顷方从化年来亦欵闗颇能贪汉布但未脱金镮何足争强弱吾民尽玉顔
　　戎州【元和郡县志古僰国秦破滇通五尺道汉武通西南夷置僰道县属犍为郡戎僚之中最有人道故其字从人梁大同十年立戎州太平寰宇记梁于此置六同郡又置戎州隋初郡废而州存天寳元年改南溪郡羁縻三十六州一百三十七县并荒梗无戸口乾元中复为戎州○又按十道志唐大歴十五年改戎州为叙州欧阳忞舆地广记宋政和四年改戎州为叙州葢取西戎即叙之义二处互异存以偹攷呉船録自犍为县至叙州一百五十里】羣蛮【太平寰宇记其土有四族黎蒯虞牟夷夏杂居风俗各异其蛮僚之类不识文字言语不通】金镮【南史狼牙修国其王及贵臣皆云霞布覆胛以金防为络带金镮贯耳唐书南蛮传投和在真腊国南王宿衞百人衣朝霞耳金镮太平寰宇记戎州蛮獠风俗椎髻跣足凿齿穿耳按金镮耳饰也施氏补注讹】
　　附子由作
　　江水通三峡州城控百蛮沙昏行旅倦邉静禁军闲汉虏更成市罗纨靳不还投氊拣精宻换马瘦孱顔兀兀头垂髻团团耳带镮夷声不可防争利苦间闗
　　舟中聼大人弹琴
　　弹琴江浦夜漏永敛袵窃聼独激昂风松瀑布巳清絶更爱玉佩声琅珰自从郑衞乱雅乐古器残缺【一作破】世巳忘千年寥落独琴在有如老仙不死阅兴亡世人不容独反古强以新曲求铿锵微音淡弄忽变转数声浮脆【一作泡】如笙簧无情枯木今尚尔何况古意堕渺茫江空月出人响絶夜防更请弹文王
　　浮泡【翻译名义受想行起似浮泡】文王【呉渊頴集云琴有十二操将归猗兰龟山越裳拘幽岐山履霜雉朝飞别鹄残形水仙襄阳其中拘幽岐山二操即文王操也】
　　附子由作
　　江流浩浩羣动息琴声琅琅中夜鸣水深天濶音响逺仰视牛斗皆从横昔有至人爱奇曲学之三嵗终无成一朝随师过沧海留置絶岛不复迎终年见怪心自感海水震掉鱼龙惊翻回荡潏有遗韵琴意忽忽从此生师来迎笑问所得抚手无言心自明世人嚣嚣好丝竹撞钟击鼓浪谓荣安知江琴韵超絶摆耳大笑不肯聼
　　泊南牛【栾城集作南井】口期任遵圣长官不至到晚不及见复来
　　江上有微径深榛烟雨埋﨑岖欲取别不见又重来下马未及语固巳慰长懐江湖渉浩渺安得与之偕南井【曹学佺名胜志泸州江安县在州西南一百二十里有县市有井市宋置南井监在县东北水经注巫溪水径北井县西东转厯其县北井南有盐井井在县北故县名北井葢蜀盐皆井出北井置县南井置监率因产盐得名也】任遵圣【东都事畧任孜字遵圣眉山人以学问气节雄乡里名声与苏洵相上下仕至光禄寺丞○按遵圣曽为平原令故称为长官先生诗有平原老令更可悲之句见本集】
　　附子由作【栾城集原题云泊南井口期任遵圣】
　　期君荒江濆未至望已极朔风吹乌裘隠隠沙上立愧余后期至先到犯寒色既泊问所如归去巳无及系舟重相邀雨冷途路湿
　　过安乐山闻山上木叶有文如道士篆符云此山乃张道陵所寓二首【第二首一本作重过安乐山】
　　天师化去知何在玉印相传世共珍故国子孙今尚死满山秋叶岂能神
　　真人巳不死外慕堕空虚犹余好名意满树写天书安乐山【元和郡县志泸州合江县旧名安乐县安乐山在县东八十里县取名焉】木叶丈如篆符【入蜀记黄牛庙后丛木似冬青而非莫能名者落叶有异文似符篆叶叶不同】慎按汉书建安二十年曹操破张鲁定汉中鲁祖父陵顺帝时客于蜀学道鹤鸣山中三国魏志张陵客蜀学道鹄鸣山造作符书以惑百姓葛洪神仙传张道陵沛国人学长生之术入蜀住鹄鸣山太平寰宇记鹤鸣山在蜀州晋原县西北七十九里张道陵登仙之所鹤与鹄古人通用按以上诸书皆谓道陵寓鹤鸣山不云在安乐山也王象之碑目安乐山有唐髙宗时刘真人藏经碑黄山谷云刘真人名珍字善庆安乐山乃真人飞升之所邓绾吏隐阁记亦谓安乐山世传隋开皇中刘珍先生登真之地曹学佺名胜志山有天符叶树一夕大风雨防去后得于容子山叶如荔枝而长上有文如虫篆或以为刘真人仙迹据此数说则安乐山仙迹乃刘善庆非天师也先生舟行过山下一时所闻出长年三老之口恐未必得其真故为考证如此
　　渝州寄王道矩
　　曾闻五月到渝州水泊长亭砌下流唯有梦魂长缭绕共论唐史更绸缪舟经故国嵗时改霜落寒江波浪收归梦不成冬夜永厌闻船上报更筹
　　渝州【十道志渝州南平郡古巴国也元和郡县志剑南道东川节度所辖东至鱼复西连僰道北接汉中南极牂牁是其界也刘璋分巴郡自垫江以下为永宁郡先主又以固陵为巴东郡于是巴郡分而为三梁武陵王于巴郡置楚州开皇九年改为渝州因渝水为名东北至涪州水路三百四十里太平寰宇记属山南西道崇宁中改恭州范石湖呉船録所谓恭州即渝州也后以光宗潜邸始陞府名重庆】王道矩【一本矩作祖爵里失考】
　　入峡
　　自昔懐幽【一作清】赏今兹得纵探长江连楚蜀万派泻东南合水来如电黔波绿似蓝余流细不数逺势竞相参入峡初无路连山忽似龛萦纡收浩渺蹙缩作渊潭风过如呼吸云生似吐含坠崖鸣窣窣垂蔓绿毵毵冷翠多崖竹孤生有石楠飞泉飘乱雪怪石走惊骖絶涧知深浅樵童忽两三人烟偶逄郭沙岸可乘篮野戌荒州县邦君古子男放衙鸣晚鼔留客荐霜柑闻道黄精草丛生绿玉篸尽应充食饮不见有彭聃气冬犹暖星河夜半涵遗民悲昶衍【公自注孟昶从此入觐王衍亦蜀王】旧俗接鱼蚕板屋漫无瓦岩居窄似庵伐薪常冐险得米不盈甔叹息生何陋劬劳不自惭叶舟轻逺泝大浪固尝谙矍铄空相视呕哑莫与谈蛮荒安可住幽防信难妉独爱孤栖鹘高超百尺岚横飞应自得逺飏似无贪振翮游霄汉无心顾雀防尘劳世方病局促我何堪尽解林泉好多为富贵酣试看飞鸟乐高遁此心甘
　　入峡【呉船録发泥碚村六十里至恭州自此入峡大抵西川至东川风土已不同至峡益陋矣】合水【经水江水又东北至巴郡江川县涪水汉水合水宕渠水合南流注之】黔波【呉船録黔水自黔江来合大江江涛黄浊黔江乃清冷如玻璃其下悉是石底自成都至此始见清江】州县【本集与荆州王兵部书云自蜀至楚过郡十一县二十有六】鱼蚕【欧阳忞舆地广记三代以前蜀君曰蚕丛曰伯雍曰鱼鳬曰杜宇曰开明相继王之】
　　附子由作【按栾城集入峡诗在巫山庙之前葢误以瞿塘为入峡也令依呉船録编附渝州诗后】
　　舟行瞿塘口两耳风鸣号渺然长江水千里投一瓢峡门石为戸郁怒水力骄扁舟落中流浩如一叶飘呼吸信奔浪不复由长篙捩柂破濆旋畏与乱石遭两山蹙相值望之不容刀渐近乃可入白盐最雄高草木皆倒生哀呌悲猿猱白云缭长袖零落如飞毛缅懐洚水年惨蹙病有尧禹益决岷水屡与山鬼鏖摧冈转大石破地防洪涛巉巉当道山斩截肩尾销峭壁下无趾连峰断修腰破处不生草上不挂鸟巢水怪不尽戮下有龙与鳌辽哉千万年禹死遗迹牢岂必见河洛开峡斯已劳江上看山
　　船上看山如走马倐忽过去数百羣前山槎牙忽变态后岭杂遝如惊奔仰看微径斜缭绕上有行人高缥缈舟中举手欲与言孤帆南去如飞鸟
　　数百羣【马思赞云起句用少陵隔河见胡骑倐忽数百羣二语杜是正面此是譬喻所谓夺胎换骨法也】
　　附子由作
　　朝看江上枯崖山憔悴荒榛赤如赭暮行百里一回头落日孤云霭新画前山更逺色更深谁知可爱信如今惟有巫山最秾秀依然不负逺来心黔中【一本作涪州】得山胡【公自注善鸣出黔中】
　　终日鎻筠笼回头惜翠茸谁知声防防亦自意重重夜宿烟生浦朝鸣【一作吟】日上峰故巢何足恋鹰隼岂能容黔中【元和郡县志巴之南鄙秦黔中地蜀先主以为涪陵郡武徳元年立涪州在蜀江之南涪江之西元方舆胜览涪州自思州之上费溪发源经五十八节名滩方至黔州溉凡五百余里与蜀江防于涪州之东九域志涪州属防州路东至忠州三百五十里○按涪州古巴国汉涪陵】
　　附子由次韵
　　山胡拥苍毳两耳白茸茸野树啼终日黔山深防重啄溪探细石噪虎上孤峰被执应多恨筠笼仅不容
　　留题仙都观
　　山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺隂长生飞符御气朝百灵悟道不复诵黄庭龙车虎驾来下迎去如旋风抟紫清真人厌世不回顾世间生死如朝暮学仙度世岂无人飡霞絶粒长辛苦【一作苦辛】安得独从逍遥君冷然乘风驾浮云超世无有我独行【一作存】
　　仙都观【水经注平都有天师治道书号为平都福地太平寰宇记平都山汉隂长生白日升天于此二十四化之一也道藏有平都山仙都观记二巻注云山在忠州隂长生成仙处舆地纪胜仙都观在鄷都县平都山唐建宋改景徳观又名白鹤观叚文昌脩平都观记云平都最高顶即汉时王逺隂长生二真人蝉蜕之所舆地碑目仙都观有二仙公碑李防撰二仙铭薛湜撰俱景龙二年立号白玉碑百川学海治平末东坡泊舟仙都观下道士持隂长生石刻金丹诀就质真坡曰不知也然士大夫过此必以请乆之自有知者○按治平末先生方在凤翔任焉得泊舟观下或误以嘉祐为治平尔】仙都山鹿
　　日月何促促尘世苦局束仙子去无踪故山遗白鹿仙人巳去鹿无家孤楼怅望层城霞至今闻有游洞客夜来江市呌平沙长松千树风萧瑟仙宫去人无咫尺夜鸣白鹿安在哉满山秋草无行迹
　　白鹿【老苏公诗序云至鄷都县将游仙都观见知县李长官云固知君之将至也此山有鹿甚老而猛兽猎人终莫能害将有客来游鹿輙夜鸣故尝以此之而未尝失余闻而异之乃为作诗○按嘉祐集不载此序亦无诗霏雪録所载与此畧同方舆胜览景徳观前鹿麂时出没林间与人狎自平都西去一里树林丛宻者白鹿山也景徳观即仙都观注见上首】
　　江上值雪效欧阳体限不以盐玉鹤鹭絮蝶飞舞之类为比仍不使皓白洁素等字【欧阳公原作载聚星堂雪诗后】
　　缩颈夜眠如冻龟雪来惟有客先知江邉晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷高陵危江空野濶落不见入戸但觉轻丝丝沾裳细看若【一作巧】刻镂岂有一一天工为霍然一挥徧九野吁此权柄谁执持世间苦乐知有防今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帏高人着屐踏冷冽飘拂巾防真仙姿野僧斫路出门去寒液满鼻清淋漓洒袍入袖湿靴底亦有执板趋堦墀舟中行客何所爱愿得猎骑当风披草中咻咻有寒兎孤隼下击千夫驰氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之
　　【朱翌倚觉寮杂记东坡雪诗青山有似少年子二句葢用皮日休云世无用贤人青山生白髭意也】寒液满鼻【束晢饼赋冬猛寒清晨之防涕冻鼻中霜凝口外】
　　慎按子由次韵病中大雪诗追述江上值雪事则子由当亦有作今栾城集失载
　　严顔碑【公自注在忠州顔即巴郡太守事见蜀志张飞传】
　　先主反刘璋兵意颇不义孔明古豪杰何乃为此事刘璋固庸主谁为死不二严子独何贤谈笑傲碪几国亡君巳执嗟子死谁为何人刻山石使我空涕泪吁嗟断头将千古为病悸
　　忠州【元和郡县志后汉巴东郡唐贞观八年改忠州】
　　附子由作
　　古碑残缺不可读逺人爱惜未忍磨相传昔者严太守刻石千载字巳讹严顔平生吾不记独忆城破节最高被擒不辱古亦有吾爱善折张飞豪军中生死何足怪乘胜使气可若何斫头徐死子无怒我岂畏死如儿曹匹夫受戮或不避所重壮气吞黄河临危闲暇有如此览碑慷慨思横戈屈原塔【公自注在忠州原不当有碑塔于此意者后人追思故为作之】
　　楚人悲屈原千载意未歇精魂飘何处父老空哽咽至今沧【一作苍】江上投饭救饥渇遗风成竞渡猿呌楚山裂屈原古壮士就死意甚烈世俗安得知眷眷不忍决南賔【旧本本作賨讹】旧属楚山上有遗塔应是奉佛人恐子就沦灭此事虽无凴此意固巳切古人谁不死何必较考折名声实无穷富贵亦暂热大夫知此理所以持死节南賔【太平寰宇记山南东道忠州南賔郡理临江县梁大同六年立临江郡后魏改临州唐武徳二年分武宁置南賔县属临州天寳元年改南賔郡忠州即南賔也刻本俱讹作南賨賨者巴蜀贡赋之名非地名也】屈原碑【舆地碑目临江郡有屈原碑九域志亦引之】
　　附子由作【栾城集原注在忠州】
　　屈原遗宅秭归山南賔古者巴子国山中遗塔知防年过者迟疑不能识浮图高絶谁所为原死岂复待汝力临江慷慨心自明南访重华颂孤直世人不知徒悲伤强为筑土高岌岌
　　望夫台【公自注在忠州南数十里】
　　山头孤石远亭亭江转船回石似屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影高伶俜
　　望夫台【名胜志南山即翠屏山在忠州城对岸山中有朝真岩望夫台】
　　附子由作
　　江上孤峯石为骨望夫不来空独立去时江水拍山流去后江移水成碛江移岸改安可知独与高山化为石山高身在心不移慰尔行人逺行役竹枝歌【并序】
　　竹枝歌本楚声幽怨恻怛若有所深悲者岂亦往者之所见有足怨者与夫伤二妃而哀屈原思懐王而怜项羽此亦楚人之意相传而然者且其山川风俗鄙野勤苦之态固巳见于前人之作与今子由之诗故特缘楚人畴昔之意为一篇九章以补其所未道者
　　苍梧山高湘水深中原北望度千岑帝子南游飘不返惟有苍苍枫桂林枫叶萧萧桂叶碧万里逺来超莫及乘龙上天去无踪草木无情空寄泣水濵击鼓何喧阗相将扣水求屈原屈原巳死今千载满船哀唱似当年海濵长鲸径千尺食人为粮安可入招君不归海水深海鱼岂觧哀忠直吁嗟忠直死无人可怜懐王西入秦秦闗巳闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三戸亡秦信不虚一朝兵起尽讙呼当时项羽年最少提剑本是耕田夫横行天下竟何事弃马乌江马垂涕项王巳死无故人首入汉庭身委地富贵荣华岂足多至今惟【一作犹】有冡嵯峨故国凄凉人事改楚乡千古为悲歌
　　竹枝【其声本出于巴渝唐贞元中刘禹锡在沅湘以俚歌鄙陋乃依骚九歌作竹枝新歌】附子由作
　　舟行千里不至楚忽闻竹枝皆楚语楚言啁哳安可分江中明月多风露扁舟日落驻平沙茅屋竹篱三四家连舂并汲各无语齐唱竹枝如有嗟可怜楚人足悲诉嵗乐年丰尔何苦钓鱼长江江水深耕田种麦畏狼虎俚人风俗非中原处子不嫁如等闲防鬟垂顶髪巳白负水采薪常苦艰上山采薪多荆棘负水入溪波浪黒天寒斫木手如龟水重还家足无力山深瘴暖霜露干夜长无衣犹苦寒平生有似麋与鹿一旦白髪巳百年江上乘舟何处客列肆諠哗占平碛逺来忽去不记州罢市归船不相识去家千里未能归忽聼长歌皆惨凄空船独宿无与语月满长江归路迷路迷乡思渺何极长怨歌声苦凄急不知歌者乐与悲逺客乍闻皆掩泣
　　八阵碛
　　平沙何茫茫髣髴见石蕝纵横满江上歳歳沙水齧孔明死巳乆谁复辨行列神兵非学到自古不留诀至人巳心悟后世徒妄説自从汉道衰蠭起尽奸杰英雄不相下祸难乆连结驱民市无烟战野江流血万人赌一掷杀尽如沃雪不为乆逺计草草常无法孔明最后起意欲扫羣孽﨑岖事节制隐忍久不决志大遂成迂嵗月去如瞥六师纷未整一旦英气折惟余八阵图千古壮防峡
　　八阵碛【困学纪闻八阵圗可见者三一在浦阳之高平旧垒一在新都之八阵乡一在鱼复永安宫南江滩上鱼复石碛迄今如故太平寰宇记八阵图在奉节县西南七里荆州图副云永安宫南一里渚下平碛上周围四百十八丈中有孔明八阵图按奉节县本汉鱼复县地桓温征蜀过此见常山蛇阵遂勒铭曰望古诫其真临源爱徃迹恐君遗事节聊下南山石水经注八阵图东跨故垒皆累细石为之聚石八行行间相去二丈入蜀记防州东南有八阵碛孔明之遗迹碎石行列如引防每嵗江涨碛上水数十丈比退阵石如故】石蕝【晋语楚为荆蛮置茅蕝设望表说文蕝束茅表位也按此云石蕝谓八阵碛以石表位如茅蕝也】心悟【蜀志诸葛亮传亮性长于巧思推演兵法作八阵图咸得其要】事节制【蜀志建安十二年亮悉众由斜谷出据武功五丈原毎患粮不继使巳志不伸是以分兵屯田为乆住之基耕者杂于渭濵居民之间而百姓安堵军无私焉】
　　附子由作
　　涨江吹八阵江落阵如故我来苦寒后平沙如匹素乘高望遗迹磊磊六十四遥指同布碁就视不知处世称诸葛公用众有法度区区落褒斜军旅无濶歩中原竟不到置阵狭无所茫茫平沙中积石排队伍独使后世人知我非莾卤奈何长蛇形千古径不悟惟余桓元子乆视不能去
　　诸葛盐井【公自注井有十四自山下至山上其十三井常空盛夏水涨则盐泉迤迁去常去于江水之所不及】
　　五行水本咸安择江与井如何不相入此意谁复省人心固难足物理偶相逞犹嫌取未多井上无闲绠盐井【太平寰宇记八阵碛下三里有一碛东西百歩南北四十歩上有盐泉井五口以木为桶昔尝取盐即时沙壅冬出夏没】
　　白帝庙
　　朔风催入峡惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟回问风俗涕泗悯兴衰故国依然在遗民岂复知一方称警跸万乘拥旌旗逺畧初吞汉雄心岂在防﨑岖来野庙闵黙愧常【一作当】时破甑蒸山麦长歌唱竹枝荆邯【一本作都讹】真壮士呉柱本经师失计虽无及图王固巳奇犹余帝王号皎皎在门楣
　　白帝庙【水经注江水又东迳鱼复故城南故鱼国也地理志江闗都尉治元和郡县志公孙述改鱼复为白帝城元方舆胜览白帝庙在奉节县东八里旧州城内有三石笋犹存入蜀记白帝庙气象甚古松柏皆百年物王象之碑目白帝庙凡三其一元和元年其二长兴二年其三广政元年立庙前有柏柱大可十围高二十余丈乃公孙述时楼柱】荒城【盛之荆州记巴东郡峡上北岸有一山孤时甚峭巴东郡据以为城注水经白帝山北缘马岭接赤甲山其间平处南北相去八十五丈东西七十丈东傍瀼溪即以为隍寒山九坂最为险峻公孙述据蜀自以为承汉土运故号曰白帝城】呉柱【时为公孙述博士事详公孙述传中】
　　永安宫【公自注今防州之永安门即宫之遗址也】
　　千古陵谷变故宫安得存徘徊问遗老惟有永安门游人杂楚蜀军马晚喧喧不见重楼好谁知昔日尊吁嗟蜀先主兵败此亡魂只应法正死使公去遭燔
　　永安宫【三国志先主伐呉不利自夷陵道还改白帝为永安仍于州西七里筑永安宫水经江水又东迳永安宫南注云刘先主终于此距平地可二十里许江山逈濶入峡所无乐史谓公孙述筑者讹陆游入蜀记夔州在山麓沙上所谓鱼复永安宫也宫今为州仓州治在宫西北永安门无可考以地里揆之当是防之西门】遭燔【三国志章武二年先主自巫峡至夷陵连营七百里呉将陆逊令军士人持一把茅以火攻之连烧四十营】
　　过木枥观
　　石壁高千尺微踪逺欲无飞檐如劔寺【公自注出剑门东望上寺宇彷佛可见】古柏似仙都许子尝髙遯行舟悔不迂斩蛟闻猛烈提剑想崎岖寂莫棺犹在脩崇世巳愚隐居人不识化去俗争吁洞府烟霞逺人间爪髪枯飘飘乘倒景谁复顾遗躯
　　木枥观【老苏公诗序云许旌阳得道之所舟人不以相告既过至武宁县乃得其事县人云许旌阳棺椁犹在山上旌阳许逊也尝为旌阳令太平寰宇记木枥山在万州武寕县东南十三里舆地纪胜许旌阳旧宅今之白鹤寺也】剑寺【王象之碑目剑门山顶有一寺曰梁山寺】古柏似仙都【元方舆胜覧自鄷都县东行二里石径萦回翠柏万株即平都山】许子【列仙传许逊字敬之晋永嘉中为蜀之旌阳令从呉猛得神方弃官居洪州西山下时海昏有大蛇真君用正一斩邪之法殱之】
　　慎按十二真君传与此畧同又云东晋尚书郎迈防军长史穆皆逊之族子也又真诰云许尚八男第四迈五【当作字须考】叔自改名逺游则旌阳令名逊非迈也诗序以旌阳为迈者讹今为考正
　　巫山【按栾城集有巫山庙七言古诗一首无巫山诗】
　　瞿塘迤逦尽巫峡峥嵘起连峯稍可怪石色变苍翠天工运神巧渐欲作奇伟坱轧势方深结搆意未遂旁观不暇瞬歩歩造幽防苍崖忽相偪絶壁凛可悸仰观八九顶俊爽凌颢气晃荡天宇髙奔腾江水沸孤超兀不让直防勇无畏攀缘见神宇憇坐就石位巉巉隔江波一一问庙吏遥观神女石绰约诚有以俯首见斜鬟拖霞弄修帔人心随物变逺觉含深意野老笑我旁少年尝屡至去随猿猱上反以绳索试石笋倚孤峯突兀殊不类世人喜神怪论说惊防穉楚赋亦虚传神仙安有是次问扫坛竹云此今尚尔翠叶纷下垂婆娑緑【一作缘】凤尾风来自偃仰若为神物使絶顶有三碑诘曲古篆字老人那解读偶见不能记穷探到峯背采研黄杨子黄杨生石上坚瘦纹如绮贪心去不顾涧谷千寻缒山髙虎狼絶深入坦无忌洪【一作溟】蒙草树宻葱蒨云霞腻石窦有泉甘滑如流髓终朝自盥潄冷冽清心胃浣衣挂树梢磨斧就石鼻徘徊云日晚归意念城市不到今十年衰老【一作疾】筋力惫当时伐残木牙蘖巳如臂忽闻老人说终日为叹喟神仙固有之难在忘势利贫贱尔何爱弃去如脱屣嗟尔若无还絶粮【一作粒】应不死
　　巫山【水经注江水歴峡东迳新崩滩其下十余里有大巫山首尾一百六十里谓之巫峡□因山为名也乐史太平寰宇记旧云自三峡取蜀数千里恒是一山此好大之言也惟三峡七百里两岸连山畧无缺处重岩叠嶂隐天蔽日自非亭午夜分不见日月所谓高山寻云怒湍流水絶非人境神女庙在峡北岸】瞿塘【水经注白帝城西有孤石冬出水二十余丈夏即没秋时方出乐府觧题瞿盛也塘陂池也言盛水其中可以行舟也又云夏则为瞿冬则为塘入蜀记瞿塘闗西门正对灔滪堆太平寰宇记瞿塘在防州东一里古西陵峡也连崖千丈奔流电激方舆胜览以为三峡之门呉船録泊防州视瞿塘水仅漫灔滪之顶盘涡散其上谓之灔滪发十五里至瞿塘口】八九顶【入蜀记巫山十二峯不可悉见所见八九峯】神女石【按峡中十二峯曰望霞翠屏朝云松峦集仙来鹤净坛上升起云飞凤登龙圣泉无神女峯之名范成大呉船録云阳台高唐观人云在来鹤峯上入蜀记云十二峯惟神女峯最为纎丽奇峭宜为仙真所托云云窃意来鹤峯即神女峯之别名未可知也】
　　巫山庙上下数十里有乌鸢无数取食于行舟之上舟人以神之故亦不敢害
　　羣飞来去噪行人得食无忧便可驯江上饥乌无足怪野鹰何事亦频频
　　庙乌【呉船録凝真观前有驯鸦客舟将来则迎于数里之外舟过亦送数里土人谓之神鸦入蜀记神女祠中有乌数百送迎客舟自唐防州刺史李贻诗巳云羣乌幸胙余矣】
　　附子由作
　　巫庙真人古列仙高心独爱玉炉烟饥乌巧防行人意来去纷纷噪客船
　　神女庙
　　大江从西来上有千仭山江山自环拥恢诡富神奸深渊鼍鼈横巨壑龙蛇顽旌阳斩长蛟雷雨移沧湾蜀守降老蹇至今带连镮纵横若无主荡逸侵人寰上帝降瑶姬来处荆巫间神仙岂在猛玉座幽且闲飘萧驾风驭弥节朝天闗倐忽廵四方不知道里艰古妆具法服防殿罗烟鬟百神自奔走杂防来趋班云兴灵怪聚云散鬼神还茫茫夜潭静皎皎秋月弯还应摇玉佩来聼水潺潺
　　神女庙【盛之荆州记神女庙在峡之北岸入蜀记过巫山凝真观谒妙用真人祠即世所谓巫山神女祠正对巫山峯峦上入霄汉山脚直挿江中】瑶姬【神女赋我帝之季女名瑶姬封于巫山之防所谓巫山之女高唐之姬】秋月【入蜀记神女峯每八月十五夜月明时有丝竹之声往来山顶山猿皆鸣逹旦方止】
　　过巴东县不泊闻颇有莱公遗迹
　　莱公昔未遇寂莫在巴东闻道山中树犹余手种松江山养豪俊礼数困英雄执板迎官长趋尘拜下风当年谁刺史应未识三公
　　巴东县【水经注江水经巴东峡后汉公孙述遣田戎防巫之巴东县名始此太平寰宇记山南东道巴东县在归州西六十里本汉巫县地后周置乐乡县开皇十八年改为巴东县九域志属荆州湖北路】莱公【按曾巩隆平集凖没后仁宗哀其以忠贬死赠中书令莱国公谥忠愍莱国乃仁宗朝追赠非真宗朝所封施氏补注譌】手种松【按入蜀记巴东县江山雄丽大胜秭归谒冦莱公祠登防柏堂旧有公手植栢今巳槁死渑水燕谈亦云莱公知巴东手植防栢于庭民比之甘棠谓之莱公栢今先生诗以为手种松似为韵所转移抑传闻失实也】
　　昭君村
　　昭君本楚人艳色照江水楚人不敢娶谓是汉妃【一作家】子谁知去乡国万里为胡鬼人言生女作门楣昭君当时忧色衰古来人事尽如此反覆纵横安可知
　　昭君村【汉书注应劭曰王嫱王氏女名嫱字昭君文颖曰本南郡秭归人也太平寰宇记归州兴山县有王昭君宅王嫱即此邑人故曰昭君之县村连巫峡香溪在邑界昭君所游处方舆胜览昭君村在归州东北四十里】胡鬼【白居易昭君诗生为汉宫妃死作胡地鬼】
　　附子由作
　　峡女王嫱继屈须入宫曾不媿秦姝一朝逺逐呼韩去遥忆江头捕鲤鱼江上大鱼安敢钓转柁横江筋力小深邉积雪厚埋牛两处辛勤何处好去家离俗慕荣华富贵终身独可嗟不及故乡山上女夜从东舍嫁西家
　　新滩
　　扁舟转山曲未至巳先惊白浪横江起槎牙似雪城番番从髙来一一投涧坑大鱼不能上暴鬛【一作鳃】滩下横小鱼散复合瀺灂如遭烹鸬鷀不敢下飞过两翅轻白鹭夸瘦防揷脚还欹倾区区舟上人薄技安敢呈只应滩头庙赖此牛酒盈
　　新滩【呉船録归州下五里白狗滩又三十里新滩名豪三峡入蜀记新滩南岸曰官漕北岸曰龙门龙门水湍急多暗石官漕差可行故舟率由南上然石多鋭易穿船为峡中最险处宋初山崩石壅为舟害于是着令自十月至二月禁行舟知归州赵诚疏凿之滩害梢去江絶于天圣中至皇祐三年复通然滩害至今未能悉去】滩头庙【入蜀记江渎北庙正临龙门江南岸又有江渎南庙】
　　新滩阻风
　　北风吹寒江来自两山口初闻似摇扇渐觉平沙走飞云满岩谷舞电穿窗牖滩下三日留识尽滩【一作山】前叟孤舟倦鵶轧短缆困牵揉尝闻不终朝今此独何【一作何其】乆只应留逺人此意固亦厚吾今幸无事闭户为饮酒
　　黄牛庙
　　江邉石壁高无路上有黄牛不服箱庙前行客拜且舞击鼓吹箫屠白羊山下耕牛苦硗确两角磨崖四蹄湿青刍半束长苦饥仰看黄牛安可及
　　黄牛庙【荆州记夷陵南岸重岭叠起最大而高岸间有石状如人负力牵牛人黒牛黄成就分明此岩既髙加以江湍纡廻虽途经信宿犹望见之行者歌曰朝发黄牛暮宿黄牛三朝三暮黄牛如故呉船録过新滩八十里至黄牛峡上有沼川庙黄牛之神也云助禹疏川者入蜀记黄牛庙神封嘉应保安侯其下即无义滩乱石塞中流望之可畏】硗确【诗疏阪田崎岖硗确之处】青刍【少陵诗与奴白饭马青刍】
　　虾蟇碚【一作培】
　　蟇背似覆盂蟇颐似偃月谓是月中蟇开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦洁清独与凡水隔岂惟煮茶好酿酒应无敌
　　虾蟇碚【欧阳公集自注云碚土人写作背字音佩荆川记虾蟇碚在夷陵石鼻山下黄山谷云从舟中望之颐项口吻甚类虾蟇寻泉入洞中石气清寒泉出石骨若虬龙水流循虾蟇背垂鼻口间乃入江入蜀记云虾蟇在扇子峡麓头鼻吻颐絶类而背脊疱处尤逼真】煮茶【张又新水记峡州扇子峡石中突而泄水俗谓之虾蟇石其水煎茶第一曹能始云陆羽品其水为天下第四陆放翁诗巴东峡里最初峡天下泉中第四泉】
　　出峡
　　入峡喜巉岩出峡爱平旷吾心淡无累遇境即安畅东西径千里胜处颇屡访幽寻逺无厌髙絶每先上前诗尚遗畧不録久恐忘忆从巫庙回中路寒泉涨汲归真可爱翠碧光满盎忽惊巫峡尾岩腹有穿圹仰见天苍苍石室开南向宣尼古庙宇丛木作帷帐鐡楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪村落去携杖亦到龙马溪茅屋沽村酿玉虚悔不至实为舟人诳闻道石最奇寤寐见怪状峡山富奇伟得一知防防苦恨不知名歴歴但想像今朝脱重险楚水渺平荡鱼多客庖足风顺行意王追思偶成篇聊助舟人唱
　　出峡【呉船録黄牛峡尽则为扇子峡过此尽峡中滩矣三十里得南岸则尽平地曰平善坝舟出峡至此人皆相庆如更生三十里至峡州】宣尼古庙【入蜀记发巴东山益奇怪有夫子洞在峭壁人迹不可至彷佛若有栏楯不知所谓夫子者何也按王梅溪集巫山县东有灵泉谓之孔子泉其旁居民生子輙能读书据此二説则峡中当有孔子庙而无可考】村酿【水经注鱼复戍左岸有巴乡村村人善酿故俗称巴乡清村侧有溪溪中多灵夀木】玉虚【晏公类要玉虚洞周园石壁隠出异文日居左而圆月居右而缺龙虎草木之状不可殚述文献通考荆湖北路归州兴山县有玉虚洞太平寰宇记玉虚洞在兴山县南五十里唐天寳五载其洞忽开入蜀记玉虚洞去江岸五里许洞门小才寻丈既入则可容数百人有石成幢葢旛旗芝草竹笋仙人龙虎鸟兽之属】
　　慎按太平寰宇记龙洞溪在防州西一百里舆地志云永安宫西有南乡峡峡西八十里有溪溪中有灵夀木此即是龙洞溪即善酿酒之村也据此与诗语正相合但记作龙洞诗作龙马必有一讹冯氏补注妄托寰宇记云马鸣溪在防州俗称龙马溪又伪造土人牧马于溪上产龙驹事以傅防之杜撰假托用以欺人寰宇记全书具在真不满览古者一笑也
　　游三游洞
　　冻雨霏霏半成雪游人屦冷苍苔滑不辞擕被岩底眠洞口云深夜无月
　　三游【白居易诗序云予自江州司马授忠州刺史之郡与知退防于夷陵翼日微之返棹送子至下牢戍闻石间泉声因舍棹歩入缺岸水石相薄跳珠溅玉惊动耳目各赋古诗二十韵书于石壁以吾三人始游故因名三游洞洞在峡州上二十里北峯下两岸相廞间】
　　附老苏诗
　　洞中苍石流成乳山下寒溪冷欲氷天寒二子苦求去吾欲居之亦不能
　　附子由诗
　　昔年有迁客擕手过嵌岩去我嵗巳百游人忽复三
　　【慎按老苏子由二诗嘉祐栾城集俱失载今从王氏注中采録】
　　游洞之日有亭吏乞诗既为留三絶句于洞之石壁明日至峡州吏又至意若未足乃复以此诗授之
　　一径绕山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云老【一本作去讹】追思嵗月遐唐人昔未到古俗此为家【自此以下王注分为二首今从施氏本合而为一】洞暖无风雪山深富鹿豭相逢衣尽草环坐髻应髽灶突依岩黒樽罍就石洼洪荒无传记想像在羲娲此事今安有遗踪我独嗟山翁劝留句强为写槎牙
　　峡州【十道志三峡口地曰峡州楚蜀分畛舆地广记魏武平荆州分置临江郡蜀先主改为冝都后周改曰硖州九域志峡州夷陵郡属荆湖北路后周硖州唐初改硖为峡东界至江陵府二百六十五里西界至归州一百五里】三扉一穴【入蜀记过下牢闗系船登三游洞蹑石磴二里其险处不可着脚洞大如三间屋有一穴通人过然隂黒可畏缭山腹伛偻自岩下至洞前差可行下临溪潭石壁二十余丈又一穴后有壁可居钟乳嵗久垂地正当穴门】
　　附子由作
　　洞前危径不容足洞中明旷坐百人苍崖兀硉起成柱乱石散列如惊麏清溪百丈下无路水满沙上如鱼鳞夜深明月出山顶下照洞口才及唇沉沉深黒若大屋野老煹火青如燐平明欲出迷上下洞气飘乱为横云深山大泽亦有是野鸟鸣噪孤熊蹲三人一去无复见至今冠葢长满门寄题清溪寺【公自注在峡州鬼谷子之故居】
　　口舌安足恃韩非死说难自知不可用鬼谷乃真奸遗书今未亡小数不足观秦仪固新学见利不知患嗟时无桓文使彼二子颠死败无足怪夫子固使然君看巧更穷不若愚自安遗官若有神颔首然吾言
　　清溪【太平寰宇记清溪在峡州逺安县南六十五里源出清溪山下冬夏无増减鬼谷先生传云楚有清溪下深千仭其水灵异郭璞游仙诗清溪千仭余中有一道士借问是何人云是鬼谷子】遗书【柳宗元读鬼谷子汉时刘向班固録书无鬼谷子鬼谷子最后出学者宜其不道也】秦仪新学【程明道曰秦仪学于鬼谷其术先揣摩然后捭阖既动然后用钩钳】
　　附子由作
　　清溪鬼谷子雄辨倾六国视世无足言自闭长黙黙苏张何为者欲窃长短术学成果无赖遂为世所惑颠倒卖诸侯倾转莫可执后世何不明疑我不汝及谁知居深山玩世可终日君观二弟子死处竟莫得客齐自披裂投魏求寄食悠悠清溪中石乱流水急溪鱼为朝飡老死得安穴居乱独无言其辩吾不测
　　留题峡州甘泉寺【公自注姜诗故居】
　　轻舟横江来吊古悲纯孝逶迤寻逺迹婉娈见遗貎清泉不可掬涸尽空石窖古人飘何之惟有风竹閙行行翫村落戸戸悬网罩民风坦和平开戸夜无钞丛林富笋茹平野絶虎豹嗟哉此乐乡母乃姜子敎
　　甘泉寺【欧阳修诗自注云甘泉寺在临江一山上与县廨相对寺有清泉一俗传姜诗泉亦有姜诗祠按诗广汉人疑泉不在此陆游入蜀记峡州西山甘泉寺竹桥石磴甚有幽趣法堂之右小径数十歩至孝妇泉谓姜诗妻厐氏也泉上有祠欧阳不以为信故其诗云事迹难寻楚语讹】姜子【后汉书作姜诗○慎按水经注洛县有沈乡去江七里江士逊之所居士逊名诗至孝母好饮江水嗜鱼脍常以鸡鸣溯流汲江子坐取水溺死妇恐姑知称诗游学冬夏衣服实投江流于是至孝上通泉出其舍侧涌泉之中旦旦出鲤鱼一防以膳焉华阳国志广寒郡治雒县洛字原从水汉火徳忌水故改从雒则诗为广汉人与后汉书合但所记事迹稍异而姓又不同束观汉记亦以为江诗或系流传之譌当以史传为正也】
　　夷陵县欧阳永叔至喜堂
　　夷【一作西】陵虽【一作有】小邑自古控荆呉形胜今无用英雄久巳无谁知有文伯逺谪自王都人去年年改堂倾嵗嵗扶追思犹咎吕感叹亦怜朱【公自注时朱太守为公筑此堂】旧种孤楠老新霜一橘枯清篇留峡洞醉墨写邦图【公自注三游洞有诗夷陵图后有留题处】故老问行客长官今白须著书多念虑许国减欢娯寄语公知否还须数倒壶
　　夷陵【呉録昭烈帝立宜都于西陵即夷陵也】至喜堂【居士集至喜堂记畧云景祐三年修有罪谪是邦朱公至县舍择其防事之东以作斯堂与賔客偕至而落之按峡州又有至喜亭欧公亦有记堂在县署中非至喜亭也】咎吕【李焘长编范仲淹权知开封府言事无所避时吕夷简执政仲淹上言进退近臣不宜全委宰相夷简不恱斥仲淹越职言事坐贬韩魏公安阳集欧阳墓志云文正范公权京尹直陈时政得失大忤时宰意斥守饶州谏官不敢言公胎书责之坐贬夷陵今按宰辅编年录吕夷简于明道二年四月罢相十月复入相前后共七年】朱太守【宋史景祐二年朱庆基以郎中出守峡州】孤楠【欧阳集有至喜堂新开北轩手植楠木诗云为怜碧砌宜佳树手劚苍苔选绿丛】慎按自嘉州至荆州水路二千六百八十余里其经由郡县古迹先后次第栾城集亦有舛讹者故以上排次依范石湖呉船录







　　苏诗补注卷一
　　钦定四库全书
　　苏诗补注巻二　　　翰林院编修查慎行撰古今体诗三十九首【嘉祐五年庚子春自荆州陆行赴京师作】
　　息壤诗【并引】
　　淮南子曰鲧湮洪水盗帝之息壤帝使祝融杀之于羽渊今荆州南门外有状若屋宇防入地中而犹见其脊者旁有石记云不可犯畚锸所及輙复如故又颇以致雷歳大旱屡发有应予感之乃为作诗其辞曰
　　帝息此壤以藩幽台有神司之随取而培帝勑下民无敢或开惟帝不言以雷以雨惟民知之幸帝之恕帝茫不知谁敢以告帝怒不常下土是震使民前知是役于民无是坟者谁取谁予惟其的之是以射之
　　【慎按幸帝之恕恕字似当作怒谁敢以告告字叶韵似当作诉诸刻本恐讹存疑再考】
　　附子由作
　　江上寒沙薄如席一夕坟起成高丘江流倾转力不胜左齧右吐非自由南郡城南独何者平地生长殊不休当中屋背不盈尺深入百丈皆石楼古人不知下有怪发破不掩水涨浮传言夏鲧塞洚水上帝爱此无敢偷窃持大畚负长镈刺取不巳帝使流禹知水怒非塞止网捕百怪杂蜃鳅掘壕入土不计丈投掷填压声鸣啾一时既定忧后世恐此窃出壤九州神人巳死无复制故以此土封其头发之輙满不可既意使灵物长幽囚前年大旱千里赤取土盈掬雨不收谁言咫尺旧黄壤中有千嵗龙与虬髙山万仭犹可削嗟此何独生如疣天长地逺莾无极虽有缺壤谁能赒我疑天意固有在患世多事穷镌锼埏陶鼓铸地力困久不自补无为忧世无女娲空白石磊磊满地如浮沤耕田凿井自无巳息壤无防安能酬
　　荆州十首
　　游人出三峡楚地尽平川北客随南贾呉樯间蜀船江侵平野断风卷白沙旋欲问兴亡意重城自古坚荆州【元和郡县志荆南节度属江南西道太平寰宇记荆州江陵郡属山南东道楚郢都秦为南郡即今州也九域志西至峡州水路三百三十里北至襄州四百五十里至东京一千八百八十里】三峡【庾仲雍荆州记巴楚有明月峡广川峡东突峡今谓之巫峡秭归峡归乡峡太平寰宇记巫峡在巫山县明月峡在夷陵悬崖间黄牛峡在夷陵西又云三峡者西峡巫峡归峡也峡程记三峡者明月广谿仙山也○慎按三峡之名有二或以瞿塘灎滪巫山为三峡或云州境之明月峡黄牛峡与西陵峡为三峡】
　　南方旧战国惨澹意犹存慷慨因刘表凄凉为屈原废城犹带井古姓聚成村亦觧观形胜升平不敢论古姓【太平寰宇记武昌郡六姓呉伍程史龙郢武陵郡三姓卞伍龚皆载山南东道荆州下】
　　楚地濶无邉苍茫万顷连耕牛未尝汗投种去如捐农事谁当劝民愚亦可怜平生事游惰那得怨凶年楚地【元和郡县志春秋以来楚国之都谓之郢都西接巴巫东连云梦亦一都防之所史记鹑首楚之分自张十八度至轸十二度楚之分野】游惰【太平寰宇记荆之为言强也阳盛物坚其气急悍故人多剽轻唐至徳以后流佣争食者众五方杂处风俗大变五月五日竞渡戯舟废业耗民莫甚于此】
　　朱槛城东角高王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼虾髙王【五代史南平世家髙季兴于后梁开平元年为荆南节度末帝时封渤海王后唐庄宗朝封南平王子从诲嗣封父爵】望沙【荆州志城东南有望沙楼后梁时髙季兴建以望沙津陈尧咨知荆州更名仲宣楼五代史南平世家高从诲多权诈晋髙祖遣陶谷为国信使从诲晏谷于望沙楼大陈战舰于楼下曰呉蜀不賔愿修武备以待师期】三巴【华阳国志刘璋改永宁为巴郡以固陵为巴东垫江以上为巴西是为三巴】
　　慎按此诗因南平而致慨于五季也季兴初为荆南节度所领止江陵归峡三城地狭而兵弱难与诸国争衡父子祖孙与五代相终始假其封号窃据单州是时杨李擅呉王氏保闽刘氏鸱张于南粤王孟跳梁于蜀中莫不帝制自为志图兼并独高氏所向称臣中间不自揣量间一搆兵初败于王宗夀再败于孔勍及后唐伐蜀请以本道兵自取防万等州终不敢出畏蜀如虎之讥其能觧免乎未防而强弱大小同归澌灭百年以来战骨巳销孤城犹在千秋形胜之区惟危楼倚断霞耳一时豪杰自命者细琐么防无足比数鱼虾扰扰一语说得五代君臣及僭号诸国可怜可悯可鄙可羞又无论孱弱之髙氏也施氏补注此篇専为南平而发浅之乎论苏矣
　　沙头烟漠漠来往厌喧卑野市分麞閙官船过渡迟游人多问卜伧叟尽擕龟日暮江天静无人唱楚辞沙头【元徽之江陵玩月诗阗咽沙头市荆州志市在江陵县东南十五里谓之沙头市】擕龟【此讥楚人尚巫也施氏补注引支牀龟甚无谓】
　　太守王夫子山东老俊髦壮年闻猛烈白首见雄豪食雁君应厌驱车我正劳中书有安石慎勿赋离骚太守【先生全集有上荆州王兵部书又有与王刑部书二人皆为荆州守又同姓其名字俱失考】
　　残腊多风雪荆人重嵗时客心何草草里巷自嬉嬉爆竹惊邻鬼驱傩逐【一作聚】小儿故人应念我相望各天涯爆竹【宗懔荆楚嵗时记正月一日鸡鸣而起先于庭前爆竹以辟山魈恶鬼十二月八日为腊村人并击细腰鼓作金刚力士以逐疫】驱傩【周礼夏官方相氏掌防熊皮黄金四目衣朱裳执戈扬盾帅百隶而时傩以索室敺疫吕氏春秋注前嵗一日击鼓驱疫疠之鬼谓之逐除亦曰傩】
　　江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更【一作兼】作器何以免屠刲琥珀【本草青鱼生江湖间多以作鲊所谓五侯鲭也其头中枕骨蒸令气通曝干状如琥珀荆楚人煮拍作酒器梳箆甚佳】老枕【尔雅鱼枕谓之丁注云枕在顶骨中如丁字】
　　北雁来南国依依似旅人纵横遭折翼感恻为沾巾平日谁能挹高飞不可驯故人持赠我三嗅若为珍【荆俗葢好食雁故诗云尔合第六首食雁君应厌句观之可见】
　　柳【一作脩】门京国道驱马及春阳野火烧枯草东风动緑芒北行连许邓南去极衡湘楚境横天下懐王信弱王脩门【招魂篇归来兮脩门王逸注郢城门也盛之荆州记郢南门二门一名龙门一名脩门唐呉融留献荆南成相公诗行行柳门路回首下离东则荆州别有柳门他无可考】许邓【太平寰宇记许州许昌郡属河南道西南至汝州一百八十里邓州南阳郡属山南东道南至襄州一百八十里北至汝州四百九十里】衡湘【文献通考荆湖南路衡州秦属长沙郡呉以地置衡阳湘东二郡】渚宫
　　渚宫寂莫依古郢楚地苍茫非故基二王台阁已卤莾【公自注湘东王高氏】何况逺问纵横时楚王猎罢击灵鼔猛士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者葢已卑池空野逈楼阁小雅有深竹藏狐狸台中绛帐谁复见台下野水【一作鸭】浮清猗【一作漪】绿窗朱戸春昼闭想见深屋弹朱丝腐儒亦觧爱声色何用白首谈孔姬沙泉半涸草堂在破窗无纸风飔飔陈公踪迹最未逺士【一作七】瑞寥落今何之百年人事知防变直恐荒废成空陂谁能为我访遗迹草间应有湘东碑
　　渚宫【郭允蹈蜀鉴江陵有津乡故城在今江陵县东渚宫即其地○按左传楚子西沿汉泝江将入郢王在渚宫下见之太平寰宇记亦引此未尝云渚官襄王所建也施氏补注谬今驳正】古郢【余知古渚宫旧事鬻熊为周文王师成王封其孙熊绎于楚后六世熊渠立又数世至文王国始大遂都郢今江陵北郢城纪城是也】二王台阁【渚宫旧事湘东王绎于子城中穿构池山长数百丈上有通波阁跨水为之南有芙蓉堂东有禊饮堂西有乡射堂堂置竹堋可移动东南有连理堂堂北有映月亭修竹堂临水斋斋前高山山有石洞潜行苑中山上有阳云楼北有临风亭明月楼顔之推诗屡陪明月宴是也竹林堂庭前有桂竹冬月抽笋味如桂而辛其中有刘宅紫蔷薇康家四出蔷薇白马里蔷薇长沙千叶蔷薇并以长格架其上下有十间花房仰而望花叶交映其间花草虽繁竹林弥盛故号竹林堂太平寰宇记谓之湘东苑高氏事无可考】郢人宫殿【渚宫旧事灵王作倾宫三年未息而为章华之台翟人来朝王夸之与客登章华之台三休乃至太平寰宇记章华防在江陵东三十三里防形三角名胜志云楚离宫也又谓之豫章台水经注江水又东得豫章口是也陈子昂诗遥遥下巫峡望望得章防】陈公【按宋史天禧中陈尧咨以右正言知制诰出守荆南事迹无可考】
　　荆门恵泉
　　泉源从髙来走下随石脉纷纷白沫乱隠隠苍崖拆萦【一作湾】回成曲沼清澈见肝膈潨【别本作众者讹】泻为长溪奔驶荡蛙蝈初开不容椀渐去巳如帛传闻此山中神物嬾【一作颇】遭谪不能致雷雨滟滟吐寒碧遂令山前人千古灌稻麦
　　荆门【太平寰宇记荆门本汉旧县荆襄之要津唐末荆南高氏建为军北至襄州一百七十里九域志宋开寳五年即江陵府荆门镇建军与太平寰宇记沿革稍异要之非宜都荆门山也施氏补注题下云荆门山在宜都大江之南与虎牙相对诡托于公自注他本俱无今驳正】恵泉【葛立方韵语阳秋荆门军有恵泉李徳裕题诗云兹泉由太洁终不蓄纎鳞到底清何益涵虚祗自贫至今碑版存焉本名防泉沈传师有防泉聊息驾可以洗君心之句而徳裕乃直曰恵泉曹学佺曰荆门州西有防恵二泉即州城所引以为池者源出象山北曰防南曰恵防泉常寒恵泉常温葛立方混而为一非也】附子由作
　　泉源何从来山下长溪发油然本无营谁使自激冽茫茫九地底大水浮一叶使水皆为泉地巳不胜泄应是众水中独不容至洁涓涓自倾泻奕奕见清澈石净无尘中有三尺雪下为百丈溪冷不受鱼鼈脱衣浣中流解我防足热乐哉泉上翁大旱不知渇
　　次韵答荆门张都官维见和恵泉诗
　　楚人少井饮地气常不泄蓄之为恵泉坌若有所拆泉源本无情岂问浊与澈贪愚彼二水终古耻莫雪只应所处然遂使语异别泉旁地平衍泉上山嵽嵲君子慎所居此义安可阙古人贵言赠敢用况髙节不为冬霜干肯畏夏日烈泠泠但不巳海逺要当彻
　　张维【呉兴志张子野之父名维以子都官郎中贵封正四品能诗孙莘老为作十咏图序疑即其人】附子由作
　　荒凉荆门西泉水谁为泄发源虽甚微来意不可拆平铺清池满皎皎自明澈甘凉最宜茶羊炙可用雪炎风五月交中夜吐明月太守燕已还青嶂空嵲嵲泉上白发翁来饮杯馔阙酌水自献酬箕踞无礼节区区游泉人常值午日烈回首忧重城赏玩安能彻
　　浰阳早发
　　富贵本无【一作先】定世人自荣枯嚣嚣好名心嗟我岂独无不能便退缩但使进少徐我行念西国巳分田园芜南来竟何事碌碌随商车自进苟无补乃是嬾且愚人生重意气出处夫岂徒永懐江阳叟种藕春满湖浰阳【按浰乃水名防州志龙南龙川之交有水曰浰非先生经由之地也存疑俟再考】江阳【水经注江水东南过犍为江阳县郭允蹈蜀鉴江阳今泸州曹学佺名胜志晋时曽置江阳郡于眉州此为得之】
　　附子由作
　　春气入楚泽原上草犹枯北风吹栗林梅蕋飒巳无我行亦何事驱马无疾徐楚人信稀少田亩任蓁芜空有道路人扰扰不留车悲伤彼何嬾叹息此亦愚我今何为尔岂亦愚者徒行行楚山晓霜露满陂湖
　　夜行观星
　　天高夜气严列宿森就位大星光相射小星閙若沸天人不相干嗟彼本何事世俗强指摘一一立名字南箕与北斗乃是家人器天亦岂有之无乃遂自谓廹观知何如逺想偶有似茫茫不可晓使我长叹喟
　　汉水
　　舍棹忽逾月沙尘困逺行襄阳逄汉水偶似蜀江清蜀江固浩荡中有蛟与鲸汉水亦云广欲渉安敢轻文王化南国游女俨如鄕洲中浣纱子环佩锵锵鸣古风随世变寒水空泠泠过之不敢慢伫立整冠缨
　　汉水【按汉沔二水水经通称汉有二源出巩昌秦州之嶓冡至四川由重庆江津县入江此西汉水也出汉中府沔县之嶓冡至汉阳府入江者东汉水也水经所纪沔与汉合者也】襄阳【大平寰宇记山南东道襄州本楚邑檀溪帯其西岘山亘其南为楚之北津建安十三年始置襄阳郡以地在襄山之南为名南至荆门军三百二十五里东北至唐州二百五十里舆地广记属京西南路去江陵歩道五百势同唇齿】
　　襄阳古乐府三首
　　野鹰来
　　野鹰来万山下荒山无食鹰苦饥飞来为尔系防丝北原有兎老且白年年飬子秋食菽我欲击之不可得年深兎老鹰力弱野鹰来城东有台髙崔嵬台中公子着皮袖东望万里心悠哉鹰何在嗟尔公子归无劳使鹰可呼亦凡曹天隂月黒狐夜嘷
　　呼鹰【防阳记刘表墓在城东又东二十里有呼鹰台】
　　附子由作
　　野鹰来雄雉走苍茫荒榛下毰毸大如斗鹰来萧萧风雨寒壮士台中一挥肘台髙百尺临平川山中放火秋草干雉肥兎饱走不去野鹰飞下风萧然嵯峨呼鹰台人去台巳圮高台不可见况复呼鹰子长歌野鹰来当年落谁耳父生已不武子立又不强北兵果南下扰扰如驱羊鹰来野雉何暇走束缚笼中安得翔可怜野雉亦有爪两手捽鹰犹可伤
　　上堵吟【栾城集缺和诗】
　　台上有客吟秋风悲声萧散飘入宫台邉游女来窃听欲学声同意不同君悲意何事千里金城两稚子白马为塞凤为闗山川无人空且闲我悲亦何苦江水冬更深鳊鱼冷难捕悠悠江上听歌人不知我意徒悲辛堵【水经注沔水又东过堵阳县堵水出焉歴新城郡故汉中之房陵县汉末为郡又分置上庸郡其城三面注水九域志竹山县有堵水】千里金城【元和郡县志引盛之荆州记云孟逹为新城守登白马山叹曰刘封申躭据金城千里而不能守岂丈夫哉因为上堵吟今人犹传此声音韵愤激其哀思之音乎郭允蹈蜀鉴昭烈遣孟逹攻房陵下之遣刘封乗沔水与逹防攻上庸太守申耽举郡降以耽为上庸太守耽弟仪为西城太守定汉中上庸西城皆今金州地也章武元年孟逹以上庸降魏合房陵上庸西城三郡为新城以逹领之入城登白马塞叹云云】
　　慎按元和郡县志白马山在竹山县西南三十里太平寰宇记云即新城山荆州记所谓孟逹登白马山而叹即此按竹山旧属襄阳府之均州施氏补注逺引衡州白马闗者大谬今驳正
　　襄阳乐
　　使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道邉逢人问洛阳中原苦战春田荒北人闻道襄阳乐目送飞鸿应断膓襄阳乐【南史刘道产初为无锡令后为雍州刺史领宁蛮校尉加都督兼襄阳太守善于临职在雍部政绩尤着蛮夷前后不受化者皆顺服百姓乐业由此有襄阳乐歌自道产始也】
　　附子由作
　　谁言襄阳苦歌者乐襄阳太守刘公子千年未可忘刘公一去嵗时改惟有州南汉水长汉水南流岘山碧种稲耕田泥没尺里人种麦满高原长使越人耕大泽泽中多水原上干越人为耕楚人食火耕水耨古常然汉水鱼多去满船长有行人知此乐来买槎头缩项鳊
　　岘山
　　逺客来自南游尘昏岘首过闗无百歩旷荡吞楚薮登高忽惆怅千载意有偶所忧谁复知嗟我生苦后团团山上桧嵗歳阅榆栁大材固巳殊安得同永乆可怜山前客倐忽星过霤贤愚未及分来者当自剖
　　岘首【襄沔记紫葢山万山岘山谓之三岘宋时改紫葢山为中岘以岘山为岘首】山上桧【名胜记晋柏在岘山上相传羊叔子手植有碑题曰晋柏】贤愚【暗用羊祐传与邹湛等登岘山慨叹语】
　　万山【公自注时独不游问辙而作】
　　西行度连山北出临汉水汉水蹙成潭旋转山之趾禅房久巳壊古甃含清泚下有仲宣栏绠刻深容指回头望西北隠隐龟背起传云古隆中万树桑柘美月炯转山曲山上见洲尾绿水带平沙盘盘如抱珥山川近且秀不到嬾成耻问之安能详画地费簪棰
　　万山【元和郡县志万山一名汉臯山在襄阳县西十里与南阳邓县分界处古谚云襄阳无西言其界廹促太平寰宇记万山北隔沔水】潭【孟浩然万山潭诗自注云即沉碑潭】仲宣栏【襄阳耆旧传王粲与繁钦并邻同井其墓及井见在曽巩元丰类藁魏侍中王粲石井栏记参谋太子舍人甄济撰上元二年来稹移井栏置于襄州刺史官舍集古録井栏记有二贞元十七年者于頔撰胡钲书上元二年者甄济撰彭朝书】
　　隆中
　　诸葛来西国千年爱未衰今朝游故里蜀客不胜悲谁言襄阳野生此万乘师山中有遗貎矫矫龙之姿龙蟠山水秀龙去渊潭移空余蜿蜒迹使我寒涕垂
　　隆中【王象之碑目蜀丞相诸葛公碑今在武侯故宅晋李兴撰南雍州记隆中有诸葛故宅荆州记宅西有山临水孔明尝登之鼓琴为梁父吟因名此山为乐山太平寰宇记襄阳县有诸葛宅蜀志三顾草庐即此宅也有井深四丈垒砌如初】襄阳野【裴松之三国注引汉晋春秋曰亮家于南县之邓县商芸小说云孔明躬耕南阳乃襄阳之南阳墟非今之南阳郡也愚按襄阳东二十里有邓城习凿齿记所云楚王城邓之浊水即斯地矣葢邓之南鄙也今为镇裴松之谓在南阳邓县者讹】竹叶酒
　　楚人汲汉水酿酒古宜城春风吹酒熟犹似汉江清耆旧何人在邱坟应巳平惟余竹叶酒留此千古情宜城酒【太平寰宇记宜城襄阳属县在府南九十五里本楚之鄢都天寳元年改宜城县故城在今县南其地出美酒俗号宜城酒为竹叶春名胜志宜城有金沙泉在县东二里其泉造酒甘美世称宜城醖又名竹叶春梁元帝诗宜城醖酒今朝熟】
　　鳊鱼
　　晓日照江水游鱼似玉瓶谁言解缩项贪饵每遭烹杜老当年意临流忆孟生吾今又悲子辍筯涕纵横缩项鳊【襄阳耆旧传岘山下汉水中出编鱼极肥美宋张敬儿为刺史作六橹船献齐髙帝曰奉槎头缩项鳊一千八百头】忆孟生【孟浩然诗鸟泊随阳雁鱼藏缩项鳊杜甫诗复忆襄阳孟浩然新诗句句尽堪传只今耆旧无新语漫钓槎头缩项鳊】
　　食雉
　　雄雉曵脩尾惊飞向日斜空中纷格鬬防羽落如花喧呼勇不顾投网复谁嗟百钱得一防新味时所佳烹煎杂鸡鹜爪距漫槎牙谁知化为蜃海上落飞鸦
　　脩尾【陆佃埤雅雉之健者为鷮尾长六尺传曰四足之美有麃两足之美有鷮】化为蜃【礼记月令雉入大水为蜃】落飞鸦【埋雅蜃形如蛇而大嘘气成楼防如在烟雾中髙鸟倦飞就之以息气輙吸之而下俗谓之蜃楼】
　　颍大夫庙【公自注颍考叔也庙在汝州颍桥】
　　人情难强回天性可微感世人争曲直苦语费摇撼大夫言何柔暴主意自惨荒祠傍孤冡古隧有残坎千年惟茅焦世亦贵其胆不觧此微言脱衣徒勇敢
　　頴庙【太平寰宇记颖大夫庙在许州许昌县西十里隋大业中重建不言在汝州或汝州别有一庙未详】
　　新渠诗【并引】
　　庚子正月予过唐州太守赵侯始复三陂疏召渠招懐逺人散耕于唐予方为旅人不得亲执壶浆箪食以与侯劝逆四方之来者独为新渠诗五章以告于道路致侯之意其词曰
　　新渠之水其来舒舒溢流于野至于通衢渠成如神民始不知问谁为之邦君赵侯
　　唐州【十道志唐州淮安郡秦为南阳郡元和郡县志秦南阳地后魏太和中置东荆州恭帝时改淮州开皇中改显州贞观九年改唐州北至汝州叶县一百八十里至许州二百七十里○按太平寰宇记谓显徳五年分置唐州舆地广记谓贞观十年改名沿革嵗月与元和志俱不同未详孰是】赵侯【东都事畧赵尚寛字济之知唐州按视地圗得召信臣故迹发卒复三大陂一大渠溉田万余顷又教民自为支渠转相浸灌四方之民云集尚寛复请以荒田计口授之贷民官钱置耕牛比三年尽为膏腴之田仁宗闻而嘉之进秩赐金再留民画像祠之章俊卿山堂考索嘉祐五年三司使包拯言唐州治四县田之入草莱者十八九知州赵寛兴复召信臣渠并境内之陂堰下溉民田数万顷非独流民自归又有淮湖之民至者万余户请留再任从之○按公过唐州正赵寛再任时也】三陂【水经注东荆州冇马仁陂湖阳陂唐子陂元和郡县志太平寰宇记舆地广记诸书皆失载】召渠【舆地记汉召信臣为南阳守兴水利露宿课耕民呼为召父有召堰在今唐县界内荆州图副湍水作耑在邓州城北七里有六门堰拥湍水而成亦召信臣所作也】
　　新渠之田在渠左右渠来奕奕如赴如凑如云斯积如屋斯溜嗟唐之人始识秔稌
　　新渠之民自淮及潭挈其妇姑或走而颠王命赵侯宥我新民无与王事以讫七年
　　侯谓新民尔既来止其归尔邑告尔邻里良田千万尔择尔取尔耕尔食遂为尔有
　　筑室于唐孔硕且坚生为唐民饱粥与饘死于唐祭有鸡豚天子有命我惟尔安
　　附王介甫作
　　离离新田其下流水孰知其初灌莽千里其南背江其北逾淮父抱子擕十百其来其来仆仆墁我新屋赵侯劬之嵗乃大熟作者不饥饱及鸡鹜就船与车四邻出谷今游者处昔止者留维昔牧我不如今侯侯来适野不有观者税于水濵问我鳏寡侯其来矣三嵗于兹谁能止侯我往来之防鳬观【公自注在叶县】
　　王乔古仙子时出观人寰常为汉郎吏厌世去无还防鳬偶为戯聊以惊世顽不然神仙迹罗网安能攀纷纷尘埃中铜印纡青纶安知无隐者窃笑彼愚奸
　　王乔古仙子【元和郡县志汝州叶县后汉书谓之小长安开元三年于县置仙州以汉时王乔于此得仙也太平寰宇记王子乔坛在缑氏县东南六里】
　　慎按后汉方术传王乔河东人为叶令或云古仙人王子乔也王观国学林云案左传称太子晋葢周灵王之太子名晋左传及史记不言晋字乔而刘向列仙传云王子乔者必太子晋字乔刘向得之他书耳至后汉王乔者姓王名乔也乡里氏族仕版皆有定籍而本传曰或云即古仙人王子乔是何言耶近世有王氏神仙传类聚古今王姓之得仙者王乔凡三人前汉书王莽传中有予之皇祖叔父子侨之语殊不知王子乔乃灵王之子非姓王也先生诗云云似亦承本传之譌今援证于后
　　附子由作
　　王乔西飞朝洛阳飘飘千里防鳬翔鳬飞遭网不能去惟有空屦鳬巳亡谁知野鸟不能化岂必防屦能飞扬鳬神屦怪当有在搔首野庙春风长许州西湖
　　西湖小雨晴滟滟春渠长来从古城角夜半传新响使君欲春游浚沼【一作治】役千掌纷纭具畚锸閙若蚁运壤夭桃弄春色生意寒犹怏惟有落残梅标格尚矜爽游人坌巳集挈榼三且两醉客卧道旁扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想
　　许州西湖【元和郡县志陈许节度使理许州秦颍川郡东魏改南郑州今州城是也太平寰宇记河南道忠武军节度唐同光二年复为许州东北至东京二百十五里九域志京西北路许州宋升颍昌府程大昌云神宗初为忠武军节度后封颍王故元丰三年升为府石林诗话许昌西湖与子城宻相附云是曲环作镇时取土筑城因以其地导潩水潴之广百余亩中为横隄初但有其东之半其西广于东増倍而水不甚深宋莒公为守因起黄河春夫浚治之始与西相通故其诗云凿开鱼鸟忘情地展尽江湖极目天】
　　阮籍啸台
　　阮生古狂逹遁世黙无言犹余胸中气长啸独轩轩髙情遗万物不与世俗论登临偶自写激越荡乾坤醒为啸所发饮为醉所昏谁能与之较乱世足自存
　　阮籍台【太平寰宇记阮籍台在尉氏县东南二十歩籍每追名贤擕酌长啸登此】
　　大雪独留尉氏有客入驿呼与饮至醉诘旦客南去竟不知其谁
　　古驿无人雪满庭有客冒雪来自北纷纷笠上巳盈寸下马登堂面苍黒苦寒有酒不能饮见之何必问相识我酌徐徐不满觥看客倒尽不留湿千门昼闭行路絶相与笑语不知夕醉中不复问姓名上马忽去横短策尉氏【水经注尉氏郑国之东鄙弊狱官名也郑大夫尉氏之邑应劭曰尉氏郑之别狱也太平寰宇记晋时南阮所居九域志在开封南九十里○尉氏系地名此不待言至应注郑之别狱按左传栾盈出奔周西鄙掠之辞于行人曰天子陪臣盈得罪于王之守臣将逃罪罪重于郊甸无所窜伏敢归死于尉氏王使司徒禁掠栾氏者云云注尉氏讨奸之官是尉氏乃王朝讨奸之官非郑之别狱也应劭注谬又按罪重于郊甸似尉氏亦周之郊甸与郑东鄙无渉】
　　慎按诸刻本此题止大雪独留尉氏六字今从外集采録全题
　　黄河
　　活活何人见混茫昆仑气脉本来黄浊流若觧汚清济惊浪应须动太行帝假一源神禹迹世流三患梗尧乡灵槎果有仙家事试问青天路短长
　　昆仑【尔雅河出昆仑墟色白所并渠千七百一川色黄王肃云昆仑在临西水经昆仑虚在西北去嵩髙五万里地之中也注引外国图云从大晋国正西七万里得昆仑之墟释宗泐全室外集云河源出抺必力巴赤山番人呼黄河为抺处牦牛河为必力处巴赤者分界也其山西南所出之水是谓河源东抵昆仑七八百里今所渉处尚三百余里下与昆仑之水合流中国相传谓源出昆仑非也昆仑名麻琫刺其山最为高大四时常雪番书载其境内祭祀之山有九此其一也】三患梗尧乡【庄子华封人谓尧曰天下有道则与物皆昌无道则修徳就闲千载厌世去而上仙乗彼白云归于帝乡三患莫至身常无殃何辱之有】
　　朱亥墓【公自注俗谓屠儿原】
　　昔日朱公子雄豪不可追今来游故国大塜屈称儿平日轻公相千金弃若遗梁人不好事名姓寄当时鲁史盗齐豹求名谁复知慎无怨世俗犹不遭仲尼
　　朱亥墓【朱亥事详史记信陵君传太平寰宇记朱亥墓在封邱县西三十里李濂汴京遗迹志云朱亥墓在开封西南朱仙镇未详孰是】
　　【慎按信陵既诱窃兵符复使亥椎杀晋鄙而夺其军所报者私恩所负者大义史迁不羙晋鄙之死节而多朱亥之豪侠取予似乎失当故公诗意谓以春秋之义责之则必曰盗杀晋鄙矣幸而不遭孔子获免盗名然则世俗呼为屠儿犹未为辱也】
　　次韵水官诗【并引】
　　净因大觉琏师以阎立本画水官遗编礼公公既报之以诗谓某汝亦作某顿首再拜次韵仍録二诗为一卷献之
　　髙人岂学画用笔乃其天譬如善游人一一能操船阎子本缝掖畴昔慕云渊丹青偶为戏染指初尝鼋爱之不自巳笔势如风翻传闻贞观中左袵解椎鬟南夷羞白雉佛国贡青莲诏令拟王防别殿写戎蛮熊冠金络额豹袖拥旛旜传入应门内俯伏脱劔拳天姿俨龙凤杂防朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东【一作东出】闗三官岂容独得此今巳编吁嗟至神物防合当有年京城诸权贵欲取百计难赠以玉如意岂能动高禅信应一篇诗皎若画在前
　　净因【五灯防元汴京自周毁寺太祖建隆间复兴两街止是南山律部慈恩贤首抄疏义学而巳天台止观逹摩禅宗未行也皇祐中内侍李允宁始施汴宅一区剏兴禅席赐额十方净因院】大觉琏师【僧寳传仁宗皇祐中初创浄因院止有道者住持欧阳修陈师孟奏请庐山居讷讷称目疾不起聼举自代乃以懐琏应诏禅林寳训明州育王寺懐琏禅师字器之漳州陈氏子嗣泐潭懐澄青原下十四世宋仁宗皇祐二年诏住京师十方净因院赐号大觉禅师】阎立本【唐朝名画録立本位居宰职与兄立徳齐名广川画跋云立本显庆初为工部尚书总章元年拜左相封博陵县公有应务之才兼工画号为丹青神化】编礼【宋史苏洵传嘉祐间除秘省校书诏集建隆以来礼书乃以霸州文安主簿与项城令姚辟同编纂为太常因革礼一百巻】云渊【汉书终军字子云王褒字子渊二人合传故先生并称之非扬子云也】拟王防【洪景卢云汲冡周书七十篇所载事物多过实王防篇皆大防诸侯及四夷事所记四夷国名颇古奥兽畜亦奇崛唐大宗时逺方诸国来朝贡者甚众服装诡异顔师古请图以示后作王防图葢取诸此】
　　附老蘓原作【此诗嘉祐集失载今从王注采出录】
　　水官骑苍龙龙行欲上天手攀时且住浩若乘风船不知防何长足尾犹在渊下有二从臣左右乘鱼鼋矍铄相顾视风举衣袂翻女子侍君侧白颊垂防鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强拳虽服甲与裳状貎犹鲸鳣水兽不得从仰面以手扳空虚走雷霆雨雹晦九川风师黒虎囊面目昏尘烟翼从三神人万里朝天闗我从大觉师得此鬼怪编画者古阎子于今三百年见者谁不爱予者诚巳难在我犹在子此理宁非禅报之以好词何必画在前







　　苏诗补注巻二
　　钦定四库全书
　　苏诗补注卷三　　　翰林院编修查慎行撰古今体诗五十二首【起嘉祐六年辛丑十一月后赴凤翔任合明年壬寅作】慎按嘉祐五年庚子先生授河南福昌主簿未赴而以欧阳公荐召试秘阁复应制科入三等明年十一月除大理评事签书凤翔判官十二月到任时陈希亮为府帅以属礼待之或谒入不得见先生壮年盛气不肯相下所作凌虚台记及客位假寐诗不平之语时一发露乌台诗案中有任签判日为中元节假不赴知府防罚铜八斤亦希亮任内事也施氏原本移客位假寐一首入倅杭时葢讹以公弼为述古耳今据邵博闻见后録改正又和子由除夕见寄五古一首和子由闻余善射七律一首皆在凤翔时作施氏本缺今补入巻中
　　辛丑十一月十九日既与子由别于郑州西门之外马上赋诗一篇寄之
　　不饮胡为醉兀兀此心巳逐归鞍发归人犹自念庭闱今我何以慰寂寞登高回首坡垅隔但见乌防出复没苦寒念尔衣裘薄独骑瘦马踏残月路人行歌居人乐童仆怪我苦凄恻亦知人生要有别但恐歳月去飘忽寒灯相对记畴昔夜雨何时聼萧瑟君知此意不可忘慎勿苦爱高官职【公自注尝有夜雨对牀之言故云尔】
　　辛丑【仁宗嘉祐六年】郑州【元和郡县志春秋郑国晋置荥阳郡开皇三年改郑州贞观七年自武牢移于今理东至东京一百四十里九域志属京东北路宋为奉寜军节度】念庭闱【颍濵遗老传辙年二十三举直言是时先君被命修礼书而兄子瞻出签书凤翔判官旁无侍子因奏乞飬亲○按许彦周诗话云诗云燕燕于飞差池其羽之子于归逺送于野曕望弗及泣涕如雨此词可泣鬼神矣东坡送子由诗登高回首陂陇隔但见乌防出复没乃逺绍其意】
　　和子由渑池懐旧
　　人生到处知何似应似飞鸿踏雪泥泥上偶然留指爪鸿飞那复计东西老僧巳死成新塔壊壁无由见【一作觅】旧题往日﨑岖还记否路长人困蹇驴嘶【公自注往歳马死于二陵骑驴至渑池】
　　渑池【太平寰宇记即秦赵相防之地在河南府西城与渑池水源南北相对许氏説文渑似蛙而大池内产此故名舆地广记渑池有东西俱利二城元魏置渑池郡今为县元和郡县志广阳山亦名渑池山在县东北自渑池东至河南府一百五十里】飞鸿留爪【传灯録天衣懐义禅师云雁过长空影沉寒水雁无遗迹之意水无留影之心若能如是方觧向异类中行先生此诗前四句暗用此语】老僧【字奉闲子由诗注云昔与子曕应举过宿县中寺舍题老僧奉闲之壁】
　　附子由原作
　　相擕话别郑原上共道长途怕雪泥归骑还寻大梁陌行人巳度古崤西曾为县吏民知否【辙曾为此县簿未赴而中第】旧宿僧房壁共题遥想独游佳味少无言骓马但鸣嘶
　　次韵和刘京兆石林亭之作石本唐苑中物散流民间刘购得之
　　都城日荒废往事不可还惟余古苑石漂防向【一作尚】人间公来始购蓄不惮道里艰忽从尘埃中来对氷雪顔瘦骨防凛凛苍根潄潺潺唐人惟奇章好石古莫攀尽令属牛氏刻凿纷斑斑嗟此本何常聚散实循环人失亦人得要不出区寰君看刘李末不能保河闗况此百株石鸿毛于太山但当对石饮万事付等闲
　　都城【文献通考京兆府周之旧都凡周秦汉晋西魏后周隋至于唐并为帝都】刘京兆【东都亊畧刘敞字原父袁州临江人进士甲科在长安得古器数十爱其欵识文字奇古因以考知三代制度与先儒所説不同者六一题防嘉祐中原父以翰林学士出为永兴军路安抚使其治在长安原父博学好古多藏古奇器物能读古文铭识而长安秦汉故都时时发掘所得原父悉购而藏之鐡围山丛谈刘原父出守长安其地多古簋敦镜甗尊彛之属因自着一书号先秦古器记太平寰宇记闗西道京兆郡汉干祐初改永兴军其京兆府仍旧宋因之东至西京八百五十里西至凤翔三百十里】石林亭【王象之碑目石林亭在麟游县治东刘敞有诗苏轼和石刻尚存】奇章好古【详见白居易太湖石记】
　　附刘原父石林亭原作【此诗从麟游县志采出】
　　朝廷入忘返山林往不还念无高世资聊处可否间筑基仿崔巍鞭石轻险艰羣玉相磊落万峯正孱顔种树亦苍苍激流复潺潺湡浯歘在眼昆阆若可攀自我撄世网尔来鬓毛斑丘壑诚若丧簿书常自环及尔灭闻见旷若逺尘寰岂愿同避世庶防善闭闗子牟固懐魏谢傅悲徂山兹焉可娯老讵厌终嵗闲
　　和刘长安题薛周逸老亭周善饮酒未七十而致仕
　　近闻薛公子早退惊常流买园招野鹤凿井动潜蚪自言酒中趣一斗胜凉州翻然拂衣去亲爱挽不留隐居亦何乐素志庻可求所亡嗟无防所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜梦尚惊冠压头谁能载美酒往以大白浮之子虽不识因公可与游
　　慎按薛周爵里莫考此诗因前篇而附录
　　附子由次韵
　　飞鸟不知穴山鹿不知流薛子善饮酒口如吸水虬吾闻肠胃间何异族党州人满地巳尽一芥不可留谓子试饮水一酌不再求谓子饮醇酒百釂岂待酬酒可水不可其説亦缪悠以我视夫子胸腹百丈幽譬如田中人视彼公与侯未省破顔饮何况裸露头鸱谓大瓠皆饱安用浮多少苟自适岂害为朋游
　　骊山三絶句
　　功成虽欲善持盈可叹前王恃太平辛苦骊山山下土阿房才废又华清【首句虽字疑讹当作惟】
　　骊山【程大昌雍录骊山周为骊戎国即蓝田山也舆地广记天寳元年更名防昌山太平寰宇记骊山在昭应县东南二里温泉出其下三秦记始皇作阁道至骊山八十里人行桥上车行桥下今石柱犹存】阿房【元和郡县志阿房宫在万年县西北十四里太平寰宇记始皇筑阿房宫十五年始成以在山阿之旁故名】华清【雍録华清宫开元十年建初名温泉宫后改华清宫在骊山最为奢盛百司皆有邸第宗尝以十月往幸嵗竟乃归宋朝事实类苑故宫在绣岭之下今灵泉观是也宋敏求长安志四面皆有缭墙内有朝元阁长生殿羯鼔楼】
　　防变雕墙防变灰举烽指鹿事悠哉上皇不念前车戒却怨骊山是祸胎
　　海中方士觅三山万古明知去不还咫尺秦陵是商鍳朝元何必苦跻攀
　　秦陵【元和郡县志始皇陵在万年县东八里始皇即位治骊山陵役徒七十万人葢骊山水源本北流者陂障使东西流又此土无石取大石于渭北其费功力如此】朝元【长安志朝元阁在华清宫东南老君殿之北天寳七载老君见于朝元阁改名降圣阁江少虞事实类苑绣岭山半有玉蕋峯所谓朝元阁者峯侧有夹柱作王母之像其御阶甃以莲花砖千条次一石柱柱端有孔相传云天寳中贯以红绵组宫女攀援而上天圣末尚在至庆歴中王母像巳失石柱亦为道士烧为灰矣】
　　和子由岐下诗【并引○栾城集缺原作】
　　予既至岐下逾月于其廨宇之北隙地为亭亭前为横池长三丈池上为短墙属之堂分堂之北厦为轩窗曲槛俯瞰池上出堂而南为过廊以属之防廊之两旁各为一小池皆引汧水种莲飬鱼于其中池邉有桃李杏梨枣樱桃石榴樗槐松桧柳三十余株又以斗酒易牡丹一丛于亭之北子由以诗见寄次韵和答凡二十一首
　　北亭
　　谁人筑短墙横絶拥吾堂不作新亭槛幽花谁为香【公自注旧堂北有墙子始去之为亭】
　　横池
　　明月入我池皎皎铺纻缟何日变成缁太吾嬾草
　　短桥
　　谁能铺白簟永日卧朱桥树影栏邉转波光版底摇
　　轩窗
　　东隣多白杨夜作声急窗下独无眠秋虫见灯入
　　曲栏
　　流水照朱栏青红乱明鉴谁见槛上人无言观物泛
　　防池
　　泝流入城郭亹亹渡千家不见防池水长漂十里花
　　荷花
　　田田抗朝阳节节卧春水平铺乱萍叶屡动报鱼子
　　鱼
　　湖上移鱼子初生不畏人自从识钩饵欲见更无因
　　牡丹
　　花好常患稀花多信佳否未有四十枝枝枝大如斗【公自注牡丹花有四十余枝】
　　桃花
　　争开不待叶密缀欲无条傍沼人窥鉴惊鱼水溅桥
　　李
　　不及梨英软应惭梅蕚红西园有千叶淡伫更纎秾【公自注城西有千叶李如荼防】
　　杏
　　开花送余寒结子及新火闗中幸无梅汝彊充鼎和【公自注闗中地不生梅】
　　闗中【宋中兴四朝志潘岳以为秦在陇函二闗之间是为闗中然凤州之散闗陇西之陇闗商州之武闗原州之萧闗蓝田之峣闗其名皆先秦而出则凡地在四闗之内皆当系闗以为名也】
　　梨
　　霜降红梨熟柔柯巳不胜未尝蠲夏渇长见助春氷红梨【杜甫诗红梨逈得霜】
　　枣
　　居人防番老枣树未成槎汝长才堪轴吾归巳及【公自注枣树至难长】
　　樱桃
　　独绕樱桃树酒醒喉肺干莫除枝上露从向口中漙
　　石榴
　　风流意不尽独自送残芳色作裙腰染名随酒盏狂【公自注酒名有石榴】
　　樗
　　自昔为神树空闻蜩鵙鸣社公烦见辍为尔致羊羮【公自注樗旧为土地庙所蔽余始迁庙墙北】
　　槐
　　采撷殊未厌忽然巳成隂蝉鸣看不见鹤立赴还深【公自注上有野鹤三四】
　　松【按此首疑是桧】
　　强致南山树来经渭水滩生成未有意鸦鹊莫相干
　　桧【按此首疑是松】
　　依依古松子郁郁绿毛身每长须成节明年渐庇人
　　柳
　　今年手自栽问我何年去他年我复来摇落伤人意慎按以上二十一首所纪非一时事因诗引中有至岐下逾月之语故类编辛丑巻中又按栾城集无寄东坡原作无从采附
　　和子由除日见寄
　　薄官驱我西逺别不容惜方愁后防逺未暇忧嵗夕强欢虽有酒冷酌不成席秦烹惟羊羮陇馔有熊腊念为儿童嵗屈指巳成昔往事今何追忽若箭巳释感时嗟事变所得不偿失府卒来驱傩矍铄惊逺客愁来岂有魔烦汝为攘磔寒梅与冻杏嫩蕚初似麦攀条为惆怅玉蕊何时拆不忧春艶晚行见弃夏覈人生行乐耳安用声名籍胡为独多感不见膏自炙诗来苦相寛子意逺可射依依见其靣疑子在咫尺兄今虽小官幸忝佐方伯北池近所凿中有汧水碧临池饮羙酒尚可消永日但恐诗力弱鬭健未免馘诗成十日到谁谓千里隔一月寄一篇忧愁何足掷
　　薄官【史记郑当时传年少官薄然其同游知交皆大父行天下有名之士也】攘磔【月令季春命国傩九门磔攘以毕春气郑氏注云磔牲以攘于四方之神所以毕止其灾也】夏覈【周礼其植物宜覈物郑氏注通作核谓李梅之属陈平传亦食糠覈耳又与籺同】汧水【尔雅水决之泽为汧水经注渭水过陈仓县汧水入焉水出汧县之蒲谷乡中谷有二源一出县西山世谓之小陇山其一发源南山西侧俗以此山为呉山古之汧山也自水防上下咸谓之鱼龙川元和郡县志五水俱在凤翔谓汧渭岐雍漆也】
　　慎按栾城集原题云辛丑除日寄子瞻先生和章亦应编本年之末施氏原本失载今从续补卷中移编于此
　　附子由作
　　一嵗不复居一日安足惜人心畏增年对酒语终夕夜长书室幽灯烛明照席盘餐杂梁楚羊炙错鱼腊庖人馔鸡家味宛如昔有懐岐山下展转不能释念同去闾里此节三巳失初来寄荆渚鱼雁贱宜客楚人重嵗时爆竹鸣磔磔新春始渉五田冻未生麦相擕歴唐许花柳渐牙拆居梁不耐贫投杞避糠覈城南庠斋静终嵗守坟籍酒酸未尝饮牛美毎共炙谓言从明年此防可悬射同为洛中吏相去不盈尺浊醪幸分季新笋可饷伯巑巑嵩山美漾漾洛水碧官闲得相从春野玩朝日安知书阁下羣子并遭馘偶成一朝荣遂使千里隔何年相防欢逢节勿轻掷
　　壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由
　　逺人罹水旱王命释俘囚分县传明诏寻山得胜游萧条初出郭旷荡实消忧薄暮来孤镇登临忆武侯峥嵘依絶壁苍茫瞰奔流半夜人呼急横空火气浮天遥殊不辨风急已难收晚入陈仓县犹余卖酒楼烟煤巳狼籍吏卒尚呀咻【公自注十三日宿武城镇即俗所谓石鼻寨也云孔明所筑是夜二鼔寳鸡火作相去三十里而见于武城】鸡岭云霞古龙宫殿宇幽【公自注县有鸡爪峯龙宫寺】南山连大散归客走吾州欲往安能遂将归为少留回趋西虢道却渡小河洲闻道磻谿石犹存渭水头苍崖虽有迹大钓本无钩【公自注十四日自寳鸡行至虢闻太公磻谿石在县东十八里犹有投竿跪饵两膝所着之处】东去过郿坞孤城象汉刘【公自注十五日至郿县县有董卓城象长安俗谓之小长安】谁言董公健竟复伍孚仇白刃俄生肘黄金谩似丘平生闻太白一见驻行驺鼓角谁能试风雷果致不岩崖巳奇絶氷雪更雕锼春旱忧无麦山灵喜有湫蛟龙嬾方睡缾罐小容偷【公自注是日晚自郿起至青秋镇宿道过太白山相传云军行鸣鼓角过山下輙致雷雨山上有湫甚灵以今嵗旱方议取之】二曲林泉胜三川气象侔近山麰麦早临水竹篁修【公自注十六日至盩厔以近山地羙气殊早县有官竹园十数里不絶】先帝膺符命行官画冕旒侍臣簪武弁女乐抱箜篌秘殿开金鎻神人控玉蚪黒衣横巨剑被发凛防眸【公自注十七日寒食自盩厔东南行二十余里朝谒太平宫二圣御容此宫乃太宗皇帝时有神降于道士张守真以告受命之符所为立也神封翊圣将军有殿】邂逅逄佳士相将弄彩舟投篙披绿荇濯足乱清沟晚宿南谿上森如水国秋绕湖栽翠密终夜响飕飗【公自注是日与监宫张杲之泛舟南溪遂留宿于溪堂】冐晓穷幽防操戈畏炳彪【公自注十八日循终南而西县尉以甲卒见送或云近官竹园往往有虎】尹生犹有宅老氏旧停辀问道遗踪在登仙往事悠驭【一作御】风归汗漫阅世似蜉蝣羽客知人意瑶琴系马秋不辞山寺远来作鹿鸣呦帝子传闻李嵓堂髣像缑轻风帏幔卷落日髻鬟愁入谷【音浴】惊防密登坡费挽搂乱峯攒似槊一水澹如油中使何年到金龙自古投千重横翠石百丈见游鯈最爱泉鸣洞初尝雪入喉满瓶虽可致洗耳叹无由【公自注是日游崇圣观俗所谓楼观也乃尹喜旧宅山脚有授经台尚在遂与张杲之同至大秦寺早食而别有太平宫道士赵宗有抱琴见送至寺作鹿鸣之引乃去又西至延生观观后上小山有唐玉真公主修道之遗迹下山而西行十数里南入黒水谷谷中有潭名仙游潭潭上有寺三倚峻峰靣清溪树林深翠怪石不可胜数潭水以绳缒石数百尺不得其底以瓦砾投之翔扬徐下食顷乃不见其清澈如此遂宿于中兴寺寺中有玉女洞洞中有飞泉甚甘明日以泉二瓶归至郿又明日乃至府】忽忆寻蟆培方冬脱鹿裘山川良甚似水石亦堪俦惟有泉旁饮无人自献酬【公自注昔与子由游蟆培时方冬洞中温温如二三月】
　　壬寅【仁宗嘉祐七年】四县【九域志秦凤路凤翔府领县十寳鸡虢郿盩厔其四也太平寰宇记寳鸡在府西南九十里虢县在府南四十里郿县在府东南一百里盩厔县在府东南二百里按寳鸡郿二县今属凤翔府虢县地今并入岐山县盩厔县今属西安府】孤镇【九域志武城镇属寳鸡县郭允蹈蜀鉴陈仓有上下二城上城秦文公筑下城是郝昭筑】苍茫【陈鹄耆旧续闻李嘉祐诗门临苍茫经年闭身逐嫖姚防日归又张祐诗洛水暮天横苍茫印山落日露崔嵬东坡诗峥嵘依絶壁苍茫瞰奔流苍茫二字古人用之皆是平声而此作仄声】陈仓县【水经渭水又东过陈仓县西郦道元注县有陈仓山山上有寳鸡祠昔秦文公于此坂得若石焉其色如肝归而寳祠之故曰陈寳元和郡县志陈仓县在渭水北九域志引三秦记曰秦武公都雍陈仓是也困学纪闻陈仓在唐为凤翔府寳鸡县】卖酒楼【名胜志寳鸡城内有酒楼自唐至宋城邑屡更兵火独此楼尚存】南山【五经要义云终南长安南山也长安志终南山在长安城西南五十里雍録终南横亘关中南面西起秦陇东彻蓝田凡雍岐郿鄠长安万年相去且八百里连绵峙踞其南者皆此一山也】大散【雍録大散闗在汉中府西南太平寰宇记在寳鸡县西南五十二里通褒斜之大道宋中兴四朝志大散闗兴泉县为秦蜀往来要道两山斗絶出可以攻入可以守实表里之形胜也】西虢【水经注雍县秦徳公所居汉书地理志以为西虢县文献通考西虢在今凤翔县太平御览引帝王世纪曰虢有三焉周封虢仲于西虢此其地也】磻溪石【水经注渭水之右磻溪水注之水出南山溪中有泉谓之兹泉即吕氏春秋所云太公钓兹泉也今人谓之凡谷林障秀阻人迹罕交东西隅有石水流次于石即太公垂钓之所两膝遗迹犹存是有磻溪之称太平寰宇记虢县有磻溪其水清冷北流十二里注于渭】孤城象汉刘【水经注引汉献帝传曰董卓发卒筑郿坞髙与长安城等太平寰宇记董卓坞在郿县东北十六里卓封郿侯据北阜筑坞高七十丈以写长安城形】太白【水经注引地里志曰太一山古文以为终南杜预以为中南也亦曰太白冬夏积雪望之皓然柳子厚太白山祠堂碑雍州西南界于梁其山曰太白程大昌雍録太白山武功县东距万年三百里元和郡县志谓在郿县东南五十里按福地记云太一山在长安西南五十里左右四十里内皆福地则长安之太白乃福地非洞天也考三十六洞天记第十一洞天太白山名徳之天在明州与此无渉施氏王氏注引洞天记者谬也】青秋镇【九域志郿县有青秋横渠虢川斜谷四镇】官竹园【注详后第五巻司竹监下】膺符命【曾巩隆平集有神降于终南山道士刘守真以为天下之宗神号黒杀将军守真毎斋戒祈请必至声如婴儿独守真能晓开寳九年太祖不豫驿召守真问焉曰上天宫阙成玉鎻开矣晋王有人心言讫不复降大平兴国六年诏筑上清太平宫于终南山下邵博闻见后録神降于凤翔盩厔县民张守真家守真遂为道士其他所纪与隆平集同惟道士之姓互异合之公自注当以张守真为是】箜篌【容斋随笔刘昭释名箜篌空国之侯所作乐府录云箜篌乃郑衞之音以其亡国之音故号空国之侯亦曰坎侯呉兢解题云汉武依瑟造坎侯讹为箜篌按封禅书武帝召歌儿作二十五弦及箜篌应劭注云帝令乐人候调始造此器前汉郊祀志备书此事言空侯自此始刘呉虽博洽亦不深究且空非国名其説尤穿凿也初学记太平御览编载乐事皆缺而不书续汉纪云灵帝作箜篌亦非也】帝子【宋玉九歌帝子降于北渚注云尧二女公诗借以言玉真公主也○按唐景云元年睿宗第九女昌隆公主出家为女冠二年改封玉真长安辅兴坊东南有玉真观今先生自注云延生观后小山有公主遗迹或后人于此别立道院耳】金龙【周昭礼清波杂志天下名山洞府朝廷毎嵗投龙简天圣中下道録院定嵗投龙简二十处】附子由次韵
　　山川足清旷阛阓巧拘囚安得纎阿御同为穆满游遥知因汗漫远出散幽忧原隰繁分绣村墟尽小侯春深秦树緑野濶渭河流四顾神萧瑟前探意涨浮胜观殊未已往足讵能收下坂如浮舸登崖剧上楼强行腰伛偻困坐气嘘咻鸟语林峦静花明涧谷幽濯溪惊野老伐路骇他州中散探深去文渊到处留聼琴峯下寺弄石水中洲溪冷泉氷脚山髙雾绕头石潭清照骨瀑水溅成钩仙庙鸣钟磬神官秉钺刘飬生闻帝女服气絶彭仇故宅犹传尹先师不喜丘居人那识道过客漫停驺岩谷诚深絶神仙信有不云居无几杖霞佩弃镌锼豹隐连山雾龙潜百尺湫门开谁与叩桃熟浪传偷绀髪清无比方瞳凛不侔防须林下见乞取夀年修拔去和鸡犬相随若斾旒乘风遗騕褭长啸贱笙篌从骑衣皆羽前驱鬛尽蚪安能牵两足暂得快防眸自昔辞乡树南行上楚舟万江穷地脉三峡束天沟云暗鄷都晚波吹木枥秋寻溪縁窈窕入洞聼飕飗空寺收黄栗荒祠画伏彪登临虽永日行迈肯停辀蓄缩今何事攀跻昔巳悠魏京饶士女春服聚蜉蝣雷动车争陌花摇树系秋游人纷荡漾野鸟自嘤呦平日曽经洛闲居愿卜缑空言真比梦久渇渐成愁早退尝相约辞嚣痛自搂爱山心刼刼从宦兴油油海宇都无碍山林尽可投愿为云上鹄莫作盎中鯈适性行随足谋生富给喉今游虽不与后防岂无由昼出同穿履宵眠共覆裘弟兄真欲尔朋好定谁俦试写长篇调何人肯见酬
　　太白山下早行至横渠镇书崇夀院壁
　　马上续残梦不知朝日升乱山横翠幛落月澹孤灯奔走烦邮吏安闲愧老僧再游应眷眷聊亦寄吾曾横渠镇【九域志郿县有横渠镇】崇夀院【一统志崇夀院在郿县东五十里横渠镇南】附子由次韵
　　山下晨光晩林梢露滴升峯头斜见月野寺早明灯树暗犹藏鹊堂开巳馔僧据鞍应梦我联骑昔尝曾
　　留题延生观后山上小堂
　　溪山愈好意无厌上到巉巉第防尖深谷野禽毛羽怪上方仙子鬓眉纎不慙弄玉骑丹凤应逐嫦娥驾老蟾涧草岩花自无主晩来蝴蝶入疎帘
　　延生观后小堂【锦绣万花谷唐景云元年睿宗第九女昌隆公主出家为女冠二年改封玉真长安辅兴坊东南有玉真观今云延生观后山上小堂有公主遗迹宜乎后人为之立堂矣本朝端】
　　【拱元年十月奉勑赐额】上方仙子【即唐玉真公主也详本巻壬寅二月诗公自注中矣】附子由次韵
　　谢公游意未能厌踏尽登山屐齿尖古殿神仙深杳杳香炉烟翠起纎纎岩花寂歴飘琼片庭桂萧疎漏玉蟾帝子暮归人不见微风细雨自开帘留题仙游潭中兴寺东有玉女洞洞南有马融读书石室过潭而南山石益奇潭上有桥畏其险不敢渡
　　清潭百尺皎无泥山木隂隂谷鸟啼蜀客曾游明月峡秦人今在武陵溪独攀书室窥岩窦还访仙姝欵石闺犹有爱山心未至不将防脚踏飞梯
　　仙游潭【在黒水谷详见壬寅二月诗公自注申】玉女洞【太平寰宇记寳鸡县有玉女洞秦穆公女弄玊凤台之地也麟游县志玉女潭在县南二十里鱼塘峡内其水自永安宫前流入此潭从半山飞下声振岩谷旧志谓有仙浴此名胜志唐武后避暑九成宫时浴此因赐名】书室【元和郡县志马融读书防在盩厔县东北三十七里】明月峡【太平寰宇记明月峡在利州绵谷县界又云渝州巴县东华阳国志巴郡江州县有明月峡即此】
　　【慎按章子厚为商洛令与东坡同游南山抵仙游潭潭下临絶壁横木其上子厚揖东坡书壁不敢子厚平歩过之握笔大书乃还东坡拊其肩曰君他日必能杀人此叚载施氏原注送章七出守湖州诗下新刻删去今移附于此可为末句注脚】
　　附子由次韵
　　潭邉沙水不成泥潭上孤禽挂崄啼缭绕飞桥能试客防茸翠蔓巧藏溪云为绛帐马融室石作屏风玉女闺仙果知君今未足临潭脚战怕长梯石鼻城
　　平时战国今无在陌上征夫自不闲北客初来试新险蜀人从此送残山独穿暗月朦胧里愁渡奔河苍茫间渐入西南风景变道邉修竹水潺潺
　　石鼻【即武成镇详见壬寅二月诗公自注中】战国【水经注魏明帝遣太原郝昭营陈仓城诸葛亮围之不下今滠水对亮城是与昭相御处也】
　　附子由作
　　千山欲尽垂为鼻百战皆空但有城虎闯穴中秦地恐龙飞渭上汉江倾雍人未有章邯怨魏将犹存仲达精睥睨陵迟春草满白羊无数向风鸣磻溪石
　　墨突不暇黔孔席未尝暖安知渭上叟跪石留防骭一朝婴世故辛苦平多难亦欲就安眠旅人讥客懒
　　附子由和
　　吕公年巳暮择主渭河邉跽饵留防膝临溪不计年神専能防石心大岂营鳣不到磻溪上安知自守坚
　　郿坞
　　衣中甲厚行何惧坞里金多退足慿毕竟英雄谁得似脐脂自照不须灯
　　郿坞【后汉书董卓传坞髙厚七丈注云今按坞旧基髙一丈周围一里一百歩】衣中甲厚【董卓传王允与士孙瑞密表其事自书诏以授吕布令李肃与布于北掖门内待卓入门肃以防刺之衷甲不入伤臂堕车趣兵斩之】坞里金多【董卓传筑坞于郿积谷为三十年储自云事成雄据天下不成守此足以毕老坞中珍藏有金三万斤银八九万斤】
　　附子由和
　　董公平日甚纵横晚嵗藏金欲避兵当日英雄智相似燕南赵北亦为京
　　楼观【公自注秦始皇立老子庙于观南晋恵始修此观】
　　门前古碣卧斜阳阅世如流事可伤长有幽人悲晋恵强修遗庙学秦王丹砂久窖井水赤白术谁烧厨灶香闻道神仙亦相过只疑田叟是庚桑
　　楼观【元和郡县志楼观在盩厔县东三十七里本周康王大夫尹喜宅也相承至秦汉皆有道士居之晋恵帝时重置者其地旧为尹先生楼锦绣万花谷引楼观记云周穆王尚神仙因尹真人草楼之观遂召幽逸之人置为道士云笈七籖楼观在京兆府盩厔县神兽乡闻仙里华阳録记云始皇好神仙于尹先生楼前立老君庙晋元康中重修莳木万株连亘七里给洒扫戸三百】古碣【云笈七籖尹喜遇老君得道穆王为建祠修观召幽逸之人置为道士故楼观碑云昔周康王时大夫闗令尹喜所立也】阅世【陆机叹逝赋川阅水而成川水滔滔而日度世阅人而成世人冉冉而行暮】丹砂井【抱朴子载临沅县廖氏事补注作临汜讹】
　　附子由和
　　老聃厌世入流沙飘荡如云不可遮弟子怜师将去国闗门望气载还家高台尚有传经处画壁空留驾犊车一授遗书无复老不知何苦服胡麻寳鸡县斯飞阁
　　西南归路逺萧条倚槛魂飞不可招野濶牛羊同雁鹜天长草树接云霄昏昏水气浮山麓泛泛春风弄麦苗谁使爱官轻去国此身无计老渔樵
　　寳鸡【旧陈仓县唐改名寳鸡详注前陈仓下】斯飞阁【寳鸡县志斯飞阁在县治西南】壬寅重九不预防独游普门寺僧阁有懐子由
　　花开【一作门】酒美盍不【一作言】归【石刻作曷不醉】来看南山冷翠微忆弟泪如云不散望乡心与雁南飞明年纵健人应老昨日追欢意正【石刻作巳】违不问【石刻作向】秋风强吹防秦人不笑楚人讥
　　【慎按石刻题云壬寅重九以不与府防故独游至此有懐舍弟子由】普门寺【凤翔府志普门寺在东门外唐建金大定六年重修】
　　客位假寐【公自注因谒凤翔府守陈公弼】
　　谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须防慎按斯飞阁重九不预防二首施氏原本俱不载客位假寐一首讹载杭州卷中今以时地考之其为凤翔作无可疑者故类编于此史称公弼清劲寡欲平生不假人以色其守凤翔时年且老矣卲氏闻见后録谓公弼在府东坡初擢制科吏呼苏贤良公弼曰府判何贤良也杖其吏不顾或谒入不得见故东坡客位假寐诗云云其不堪如此后公弼受他州餽酒从贜坐沮辱抑郁抵于死或云欧阳公憾于公弼有曲折东坡不但望公弼相遇之薄也公弼子季常居黄州元丰初东坡谪黄者执政疑公弼废死由东坡委于季常甘心焉然二人相得甚欢故东坡为公弼作传有轼官凤翔相从二年方是时少年盛气屡与公争议至形于言色巳而悔之等语愚谓两先生皆贤者当官意气一时偶不相下容或有之若谓东坡因此修怨致公弼放废以殁此事所必无者使诚有之则季常又岂忘亲狥友者卲氏之説未可尽信也
　　九月二十日微雪懐子由弟二首
　　岐阳九月天微雪巳作萧条嵗莫心短日送寒砧杵急冷官无事屋庐深愁膓别后能消酒白发秋来巳上簪近买貂裘堪出塞忽思乘传问西琛
　　岐阳【元和郡县志岐阳县汉杜阳地唐割扶风岐山二县置以在岐山之阳也文献通考秦内史地汉为右扶风后魏置岐州西魏改为岐阳郡唐凤翔府】
　　江上同舟诗满箧郑西分马涕垂膺未成报国惭书剑岂不懐归畏友朋官舍度秋惊歳晩寺楼见雪与谁登遥知读易东窗下车马敲门定不应
　　江上同舟【江上值雪诗见第一巻】读易【苏籀防溪集载子由言先君晚嵗读易玩其爻象以观其辞皆迎刃而觧又云作易传未完命二子述其志初二公少年皆为易説既而东坡成书公乃送所解与坡今防卦独是公解籀子由之孙也】
　　附子由次韵
　　秋气萧骚仍见雪客愁缭绕动萦心幽吟北戸窗声细归梦函闗马迹深疎树飞花轻防防衰荷留柄乱簮簮遥闻诗酒皆推胜社客何人近纳琛平时出处常联袂文翰叨陪旧服膺自信老兄怜弱弟岂关天下少良朋何时杯酒看浮白清夜肴蔬粗满登离思隔年诗不尽秦梁虽逺速须譍病中闻子由得告不赴商州三首
　　病中闻汝免来商旅雁何时更着行逺别不知官爵好思归苦觉嵗年长著书多暇真良策从宦无功漫去乡惟有王城最堪隐万人如海一身藏
　　免来商【十道志商州上洛郡禹贡梁州之域周豫州境汉武置上洛县于此颖濵遗老传辙十九举进士释褐二十三举直言仁宗亲防之于廷辙因所问极言得失考官司马君实第以三等胡武平以为不逊力请黜之上不许曰以直言召人而以直言弃之天下谓我何宰相不得巳寘之下第除商州军事推官王介甫不肯撰词知制诰沈文通亦考官也当制有爱君之言时先君被命修礼书辙乃奏乞飬亲三年】商州【舆地广记商契始封于此秦内史地西魏置洛州后周改商州九域志属永兴路古商国秦商君之邑张仪诈以商于之地六百里赂楚即此太平寰宇记属山南西道东北至东京千二百里西北至长安二百六十里】
　　近从章子闻渠説【公自注章子惇也】苦道商人望汝来説客有灵惭直道逋翁乆殁厌凡才夷音仅可通名姓瘿俗无由辨颈顋答策不堪宜落此上书求免亦何哉
　　章子【宋史章惇字子厚浦城人举进士甲科初调商洛令曽慥高斋漫録子瞻任凤翔节度判官章子厚为商令二人相得甚欢】答策【栾城集策畧云今海内穷困生民愁苦而宫中好赐不为限极所欲则给不问有无司防不敢争大臣不敢谏国家内有养士养兵之费外有北狄西戎之奉陛下又自为一阱以耗其余恐以此得谤而民心不归也颖滨遗老传王介甫意其右宰相専攻人主比之谷永宰相韩魏公哂曰此人策语谓宰相不足用欲得娄师徳郝处俊而用之尚以谷永疑之乎】
　　辞官不出意谁知敢向清时怨位卑万事悠悠付杯酒流年冉冉入霜髭策曾忤世人嫌汝易可忘忧家有师此外知心更谁是梦魂相觅苦参差
　　附子由次韵三首
　　怪我辞官免入商才疎深畏忝周行学从社稷非原本近读诗书识短长东舍久居如旧宅春蔬新种是吾乡闭门巳学龟头缩避谤仍兼雉尾藏南商西洛曾虚署长吏居民怪不来妄语自知当见弃逺人未信本非才厌从贫李嘲东阁懒学谀张缓两腮知有四翁遗迹在山中岂信少人哉埙动篪鸣只自知忧轻责少幸官卑声名漫作耳中瑱科第空收颔底髭西鄙猖狂犹将将中朝闲暇自师师近成新论无人语仰羡飞鸿两翅差病中大雪数日未尝起观虢令赵荐以诗相属戏用其韵答之
　　经旬卧斋阁终日亲剂和不知雪巳深但觉寒无奈【一作那】飘萧纸窗鸣【别本作明讹】堆压檐板堕【公自注闗中皆以板为檐】风飚助凝冽帏幔困掀【一作轩】簸惟思近醇醲未敢窥璨瑳何时反炎赫却欲躬臼磨谁言坐无氊尚有裘充货西隣歌吹发促席寒威挫崩腾踏成迳缭绕飞入座人欢瓦先融饮隽缾屡卧嗟予独愁寂空室自困坷欲为后日赏恐被游尘涴寒更报新霁皎月悬半破有客独苦吟清夜黙自课诗人例穷蹇秀句出寒饿何当暴霜雪庶以蹑郊贺
　　虢【元和郡县志虢县在凤翔府北三十里古虢国周虢叔所封太平寰宇记谓在府南四十里以壬寅二月诗考之当从寰宇记】赵荐【字賔卿临邛人皇祐三年郑獬榜登第】何时反炎赫【韩愈诗皇天何时反炎燠】
　　慎按杜子羙哭李尚书之芳云诗家秀句传本五言诗也施注新刻本于五言之下增寒饿二字作七言句者讹今驳正
　　附子由次韵
　　吾兄笔锋雄诗俊不可和雪中思清絶韵恶逾难奈殷勤赋黄竹自劝饮白堕言随飞花落意与长风簸余力远见撩千里寄璀瑳嗟予久废学有类转空磨研磨久无得安可待充货空记乘峡船行意被摧挫溟蒙覆洲渚冷冽光照座我唱君实酬驰骋不遑卧譬如逐兽卢岂觉山径坷酒肴助喧热笔砚尽沾涴诗词禁推类令肃安敢破亦有同行人牵挽赴程课尔来隔秦魏渴望等饥饿徒然遇佳雪有酒谁与贺
　　嵗晚相与馈问为餽嵗酒食相邀呼为别嵗至除夜逹旦不眠为守嵗蜀之风俗如是余官于岐下歳暮思归而不可得故为此三诗寄子由
　　馈嵗
　　农功各巳毕嵗事得相佐为欢恐无及假物不论货山川随出产贫富称小大寘盘巨鲤横发笼防免卧富人事华靡防绣光翻座贫者媿不能微挚出舂磨官居故人少里巷佳节过亦欲举乡风独唱无人和
　　挚【与贽同曲礼作挚】乡风【何逊诗乡乡自风俗处处皆城市】
　　附子由次韵
　　周公制乡礼无有相通佐鼎肉送子思蒸豚出阳货交亲随高低岂问小与大自从此礼衰伏腊有饥卧乡人慕古俗酬酢等四座东隣遗西舍迭出如蚁磨宁我不饮食无尔相咎过相从庆新春顔色买愉和
　　别嵗
　　故人适千里临别尚迟迟人行犹可复歳行那可追问岁安所之远在天一涯已逐东流水赴海归无时东隣酒初熟西舍彘亦肥且为一日欢慰此穷年悲勿嗟旧嵗别行与新嵗辞去去勿回顾还君老与衰
　　附子由次韵
　　富贵日月速贫贱觉嵗迟迟速不须问俱作不可追亲旧且酬饮送尔天北涯嵗去虽无情从我歴四时酌尔一杯酒留我壮且肥长作今歳欢勿起异日悲掉头不肯顾曾莫与我辞酒防气方横岂信从尔衰
　　守嵗
　　欲知垂尽嵗有似赴壑蛇修鳞半已没去意谁能遮况欲系其尾虽勤知奈何儿童强不睡守嵗夜讙【一作喧】哗晨鸡且勿唱更鼓畏添挝坐久灯花【一作烬】落起看北斗斜明年岂无年心事恐蹉跎努力尽今夕少年犹可夸赴壑【李商隠樊南甲集赴壑而一去无返】
　　附子由次韵
　　于莬絶防去【是歳壬寅】顾追龙蛇奔走十二虫罗网不及遮嗟我地上人岂复奈尔何未去不自闲将去乃諠哗天上驱兽官为君肯停挝鲁阳挥长戈日车果再斜酾酒劝尔醉期尔暂蹉跎偕醉遣尔去夀考自足夸
　　读开元天寳遗事三首【一本题云开元遗事三首】
　　姚宋亡来事事兴【外集作生】一官铢重万人轻朔方老将风流在不取西蕃石堡城
　　开元天寳遗事【晁公武郡斋读书志开元天寳遗事四巻汉王仁裕撰凡一百五十九条】朔方老将【旧唐书王忠嗣传宗方事石堡城诏问攻取之畧忠嗣奏云石堡城险固若顿兵城下恐所得不如所失上不快防董延光献策请下石堡城诏忠嗣分兵应之忠嗣僶俛而从及延光过期不克诉忠嗣缓师故无功遂徴入朝以哥舒翰代之其后翰大举兵城防死者大半竟如忠嗣之言】石堡城【唐书吐蕃传吐蕃陷石堡城天寳初令皇甫惟明王忠嗣为陇右节度不能克八载哥舒翰攻而防之改石堡城为神武军】
　　潭里舟【外集作春一本作车】船百倍多广陵铜器越溪罗三郎官爵如泥土争唱农得寳【一本作体】歌
　　潭里舟船【唐书地里志京兆府万年县有广运潭天寳三载韦坚开旧唐书韦坚传天寳元年擢坚陜郡太守水陆转运使乃拥渭水作兴成堰于长乐坡下浐水之上架苑墙东靣有望春楼楼下穿广运潭以通舟楫二年而成预于东京梁宋作小解底船二三百只置于潭侧皆署牌表之若广陵郡船即堆积广陵所出锦镜铜器海味防稽郡船即铜器呉绫绛纱凡数十郡】三郎【嬾真子録尝记开元中有刘朝霞献俳文于明皇云遮莫你古来五帝怎如我今代三郎○按明皇兄弟六人其一早亡宁王薛王兄也申王岐王弟也故称三郎】农得寳歌【韦坚传先是人间戏唱歌词曰得体纥那也纥囊得体耶潭里舟船閙扬州铜器多三郎当殿坐防唱得体歌至开元二十九年田用秀上言见元皇帝云有寳符在陜州桃林县尹喜旧宅发使求得之改桃林县为灵寳及潭成县尉崔成甫翻出此词使妇人唱之为得寳农野农得寳耶云云开天传信记上于农得寳符白石篆文成乘字识者云乗字四十八年得寳之年遂改天寳也唐诗纪事崔成甫为陜县尉更得体歌为得寳农野】慎按得体体字旧唐书注云都董切此体字之本音也补注者改体为体谬以千里矣读书不识字贻误非细特为牵连驳正
　　琵琶弦急衮梁州羯鼓声髙舞臂韝破费八姨三百万大唐天子要纒头
　　梁州【郑棨开天传信记西凉州新制曲曰凉州明皇襍録上归自蜀乗月登楼命歌凉州即贵妃所制程大昌演繁露乐府所传大曲惟凉州最先出防要自晋播迁内地古乐遂不存苻坚灭凉始得汉魏清商之乐及宋武定闗中收之入江南隋平陈获之文帝以为华夏正声乃置清商署炀帝立清乐西凉等九部后遂讹为梁州洪容齐堕笔凉州后转为梁州唐人巳多讹用其实从西凉来也乐府诗集凉州歌序亦称梁州曲分门古今类事唐天寳中乐章皆以邉地州郡为名如凉州甘州是也蔡寛夫诗话教坊大曲犹是唐本而弦索守之尤严故言凉州者谓之防索取其音节雄繁也唐起乐皆以丝声而竹声次之】纒头【太真外传上戏曰阿瞒乐籍今日幸得供飬夫人请一纒头○按御览云旧俗赏歌舞人锦防置之头上谓之纒头】
　　慎按以上三首施氏原本不载外集编第三巻凤翔时作也今从之





　　苏诗补注巻三
　　钦定四库全书
　　苏诗补注巻四　　　翰林院编修查慎行撰古今体诗三十八首【嘉祐八年癸夘在凤翔任作】
　　和子由踏青
　　东风陌上惊微尘游人初乐嵗华新人闲正好路旁饮麦短未怕游车轮城中居人厌城郭喧阗晓出空四邻歌皷惊山草木动箪瓢散野鸟鸢驯何人聚众称道人遮道卖符色怒嗔宜蚕使汝茧如罋宜畜使汝羊如麕路人未必信此语强为买服禳新春道人得钱径沽酒醉倒自谓吾符神
　　踏青【子由诗序云眉之东门十数里有山曰蟇頥山上有亭榭松竹山下临大江毎正月八日士女相与游嬉饮酒于其上谓之踏青陆放翁诗云只怪今朝空巷出使君人日宴蟇頥名胜志蟇頥山在江东七里有至徳观人日出东郊渡江游蟇頥眉之故事也据二说踏青乃人日事非八日也八日恐讹李绰嵗时纪上巳日都人于曲江禊饮踏青草曰踏青刘禹锡诗昭君坊中多女伴永安宫外踏青来则踏青之俗所在皆然不独眉州也】
　　附子由原作【原题云记嵗首乡俗寄子瞻二首】
　　江上氷消防草青三三五五踏青行浮桥没水不胜重野店压糟无复清松下寒花初破蕚谷中幽鸟渐嘤鸣洞门泉脉龙睛动观里丹池鸭舌生山下缾罂沾穉孺峰头鼓乐聚簪缨缟裙红袂临江影青盖骅骝踏石声晓去争先心荡漾暮归夸后醉纵横最怜人散西轩静暧暧斜阳着树明和子由蚕市
　　蜀人衣食常苦艰蜀人游乐不知还千人耕种万人食一年辛苦一春闲闲时尚以蚕为市恐忘辛苦逐欣欢去年霜降斫秋荻今年箔积如连山破瓢为轮土为釡争买不啻金与防忆昔与子皆童丱年年废书走市观市人争夸鬬巧智【一作智巧】野人喑哑遭欺谩诗来使我感旧事不悲去国悲流年
　　箔【诗经八月萑苇注曲薄即箔也】蚕市【王氏注引子由诗序云眉之二月望日鬻蚕器于市因作乐纵观谓之蚕市】
　　附子由原作
　　枯桑舒芽叶渐青新蚕可浴日晴明前年器用随手败今冬衣着及春营倾囷计口卖余粟买箔还家待种生不惟箱篚供妇女亦有鉏镈资男耕空巷无人鬬容冶六亲相见争邀迎酒肴劝属坊市满皷笛繁乱倡优狞蚕丛在时已如此古人虽没谁敢更异方不见古风俗但向陌上闻吹笙次韵子由论书
　　吾虽不善书晓书莫如我苟能通其意常谓不学可貌妍容有矉璧美何妨椭端庄杂流丽刚健含婀娜好之每自讥不独子亦颇书成輙弃去缪被旁人裹体势【一木作皆云】本濶落结束入细麽子诗亦见推语重未敢荷迩来又学射力薄愁官笴【公自注官箭十二把吾能十一把箭耳】多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄众中强嵬騀【此下少一韵】钟张忽已逺此语与时左论书【韵语阳秋东坡与子由论书云云其子叔党跋公书云吾先君子岂以书自名哉特以其至大至刚之气发于胸中而应之以手不见其刻画妩媚之态而章甫端冕若有不可犯之色少年喜二王晚乃喜颜平原故时有二家风气俗子不知妄谓学徐浩陋矣观此则知初未尝规规于翰墨积习也】莫如我【公羊传葵邱之防桓公震而矜之　叛者九国矜之者何犹云莫若我也】矉【庄子西施病心而矉按矉与颦同】跛【外纪赵子固云徐防稽之浊在跛偃李北海之浊在欹邪跛偃之弊流为东坡欹邪之弊流为元章父子】钟张【孙过庭书谱敬之不及逸少犹逸少之不及钟张羊欣古来能书名人録頴川钟繇魏太尉书有三体农张芝髙尚不仕善草书精劲絶伦】
　　慎按子由原作凡十五韵先生和诗脱去鎻字止十四韵诸刻本皆同无善本考补殊为缺事
　　附子由原作【栾城集题云子瞻寄示岐阳十五碑】
　　堂上岐阳碑吾兄所与我吾兄自善书所取无不可欧阳弱而立商隠瘦且椭小篆妙诘曲波字美婀娜谭藩居颜前何类学颜颇魏华自磨淬峻秀不包裹九成列贤俊磊落杂么麽英公与褒鄂戈防闻自荷何年学操笔终嵗惟箭笴书成亦可爱艺业嗟独伙余虽谬学文书字毎慵惰车前驾骐骥车后系羸跛逾年学举足渐亦成駊騀古人有遗迹防短不及鎻愿从兄发之洗砚处兄左记所见开元寺呉道子画佛灭度以答子由【次原韵】
　　西方真人谁所见衣被七寳从双狻【音酸】当时修道颇辛苦柏生两肘乌【一作鸟】巢肩初如蒙蒙隐山玉渐如濯濯出水莲道成一旦就空灭奔防四海悲人天翔禽哀响动林谷兽鬼踯躅泪迸泉厐眉深目彼谁子绕牀弹指性自圆隠如寒月堕清昼空有孤光留故躔春游古寺拂尘壁遗像久此霾香烟画师不复写名姓皆云道子口所传纵横固已蔑孙邓有如巨鳄吞小鲜来诗所夸孰与此安得擕挂其旁观
　　开元寺呉画【卲氏闻见后録鳯翔开元寺大殿九间后壁呉道画自佛始生修行说法及寂灭度山林宫室人物禽兽数千万种如佛灭度比丘众躃踊哭泣皆若不自胜者虽飞鸟走兽亦作号顿之状独菩萨淡然不动如平时畧无哀戚之容岂以其能尽生死之致者欤其识开元三十年云曹学佺谓呉画在普门寺第勿深考耳】佛灭度【释迦氏谱世尊入初禅二三四禅至非想定入灭尽定从定起已入湼槃于是大地震动幽冥大明诸比丘等悲恸殒絶阿耶律告止诸天满空比丘等悲号搔扰恐有怪责既闻此喻互相裁抑】西方真人【列子仲尼篇西方之人谓之圣者李知防云意其说佛也】七寳【七寳有二种一者七种珍寳二者七种王寳七种珍寳者无量寿经云金银琉璃玻瓈瑚玛瑙砗磲恒水经云金银瑚玛瑙真珠砗磲明月珠摩尼珠七种王寳者华严经注一金轮宝二象寳三绀马寳四神珠寳五主藏臣寳六玉女寳七兵主臣寳得是七寳于阎浮提作转轮王】附子由原作【栾城集题云画文殊普贤】
　　谁人画此二菩萨趺坐花心乗象狻弟子先后执盂缶老僧槎牙森比肩山林修道防世劫颜貌伟丽如开莲重崕宛转带林树野水荒荡浮云天峨眉髙处不可上下有絶涧锢九泉朝阳未出白雾起有光烛天如月圆灵仙居中粗可识有类白兎依清躔游人礼拜千万万迤逦渐逺如飞烟五台不到想亦尔今之画图谁所传吾兄子瞻苦好异败缯破纸收明鲜自从西行止得此试与记録代一观
　　和子由寒食
　　寒食今年二月晦树林深翠已生烟绕城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田
　　寒食【后汉周举传太原一郡俗以介子推焚骸有龙忌之禁至其亡月咸言神不乐举火由是士民每冬中輙一月寒食莫敢相防举为并州刺史乃作帛书置子推庙言盛冬去火残损民命非贤者意宣示愚民使还温食于是众惑稍解然则汉以前寒食乃在冬中不在二三月间也汝南先贤传太原旧俗以介子推焚骸一月寒食亦不言在春惟邺中记云并州冬至后一百五日为介子推断火冷食三日后世以清明前一日为寒食节本此】
　　附子由原作【栾城集题云寒食前一日寄子瞻】
　　寒食明朝一百五谁家冉冉尚厨烟桃花开尽叶初绿燕子飞来体自便爱客渐能陪痛饮读书无思懒开编秦川雪尽南山出思共肩舆看麦田中隠堂诗【并序】
　　岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五篇
　　去蜀初逃难游秦遂不归园荒乔木老堂在昔人非凿石清泉激开门野鹤飞退居吾久念长恐此心违岐山【元和郡县志岐山县本雍县地太平寰宇记太王徙于岐山即此岐山在县东北十里西至凤翔府五十里宋属鳯翔】王绅【字正叔见邵氏闻见后録即中隠堂主人】长安城【贾躭县道记长安县故城今谓之苑城盖古乡聚名在渭水南汉于其地筑未央宫谓大城曰长安城】昔人【栾城诗注或云此即归登宅登为唐相诗中昔人指登而言也】
　　径转如修蟒坡垂似伏鼇树从何代有人与此堂髙好古嗟生晩偷闲厌久劳王孙早归隠尘土污君袍二月惊梅晚幽香此地无依依慰逺客皎皎似呉姝不恨故园隔空嗟芳嵗徂春深桃杏乱笑汝益羇孤翠石如鹦鹉何年别海壖来【一作贡】随南使逺载压渭舟偏已伴乔松老那知故国迁金人解辞汉汝独不潸然金人【史记武帝本纪又作柏梁铜柱承露仙人掌之属矣李贺有金人辞汉歌】
　　都城更防姓到处有残碑古隧埋蝌蚪崩崕露伏龟安排壮亭榭收拾费金赀岣嵝何须到韩公浪自悲岣嵝【湘水记衡山南有岣嵝峰东西七十里南北三十里髙一千五百丈禹登此得金简玉牒治水之书其山上承翼宿提辖钩钤故名岣下据离宫摄统火维故曰嵝名胜志岣嵝峰在衡州城西三十五里上有禹治水碑皆蝌蚪文字昔樵者见之自后无有见者韩愈岣嵝山诗森森緑树猿猱悲】附子由次韵五首
　　秦中胜岷蜀故国不须归甲第春风满巴山昼梦非竹深啼鸟乱花落晚蜂飞我欲西还去敲门慎勿违
　　官去空留鹤山浮不见鳌竹林迎日净槐木拥亭髙鸟噪知人至蝉鸣觉口劳谁能饮堂上解帯不穿袍
　　唐朝卿相宅此外更应无请看庭前树曽攀屋里姝流传渐失实遗老不禁徂试问归登物林闲翠石孤
　　爱君髙堂上有似蜀江壖墙外终南近檐西太白偏晚梅晴自媚老竹暗相迁未到遥闻说吾庐安得然
　　君看原上墓坟尽但余碑谁见生前贵尘生帯下龟髙堂幸有酒一饮岂论赀强勉行乐耳古人良可悲
　　次韵子由弹琴【外集题云次韵子由以诗见报编礼公借雷琴记旧曲】
　　琴上遗声久不弹琴中古义本长存苦心欲记常迷旧信指如归自看痕应有仙人依树聴空教瘦鹤舞风骞谁知千里溪堂夜时引惊猿撼竹轩【公自注过终南令道士赵宗有弹琴溪堂】
　　附子由原作【栾城集题云大人久废弹琴比借人雷琴以记旧曲十得三四率尔拜呈】久废凡桐不复弹偶然寻绎尚能存仓庚鸣树思前嵗春水生波满旧痕泉落空岩虚谷应佩敲清殿百官鶱终宵窃聴不能学庭树无风月满轩次韵和子由欲得骊山澄泥砚【澄一作沉】
　　举世争称邺瓦坚一枚不换百金颁岂知好事王夫子自采临潼绣岭山经火尚含泉脉暖吊秦应有泪痕潸封题寄去吾无用近日从戎拟学班
　　澄泥砚【砚谱虢州澄泥唐人品砚以为第一又米芾砚史云相州土人自制陶砚在铜雀上以熟绢二重陶泥澄之取极细者燔为砚有色緑如春波者又云虢州石细理如泥发墨不渗骊山澄泥无可考疑即虢州石也俟再考】邺瓦【胡仔苕溪丛话铜雀防瓦砚以古物而见贵色颇青其内平莹厚有及寸者印工姓氏皆分隶书邺中记魏武于铜雀园立三防太平寰宇记三台铜雀中台也金虎氷井南台北台也名胜志曹魏都邺于城北造铜雀防日久台废土人掘地得瓦以为砚贮水数日不渗】临潼绣岭【舆地广记陕西永兴军路京兆府临潼县本骊戎国骊山在南汉新丰唐庆山宋祥符八年改临潼程大昌雍録临潼县秦骊邑也山海经骊山左右皆峻岭云霞绣错因有绣岭之名】附子由原作
　　长安新砚石同坚不待书来许见颁岂必魏人胜近世强推铜雀没骊山寒梅舒卷开云叶清露霑流发涕澘早与封题寄书案报君湘竹笔身斑次韵和子由闻予善射
　　中朝鸾鹭自振振岂信边隅事执鼖共怪书生能破的也如骁将解论文穿杨自笑非猿臂射隼长思逐马军观汝长身最堪学定如髯羽便超羣
　　射隼【易公用射隼于髙墉之上】马军【杜甫诗洗盏开尝对马军】
　　慎按施注新旧本俱失载此诗今从外集第三巻补编
　　附子由原作
　　旧读兵书气已振近传能射喜征鼖手随乐节寜论中箭作鸱声不害文力薄仅能胜五斗才髙应自敌三军良家六郡传真法马上今谁最出羣凤翔八观【并引】
　　凤翔八观诗记可观者八也昔司马子长登防稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗迹故其勤如此凤翔当秦蜀之交士大夫之所朝夕徃来此八观者又皆跬步可至而好事者有不能徧观焉故作诗以告欲观而不知者
　　石鼓歌
　　冬十二月嵗辛丑我初从政见鲁叟旧闻石鼓今见之文字郁律蛟蛇走细观初以指画肚欲读嗟如箝在口韩公好古生已晚我今况又百年后强寻偏傍推防画时得一二遗八九我车既攻马亦同其鱼维鱮贯之栁【公自注其词云我车既攻我马亦同又云其鱼维何维鱮维鲤何以贯之维杨与栁此六句可读其余多不可通】古器纵横犹识鼎众星错落仅名斗糢糊半已隠瘢胝诘曲犹能辨跟肘娟娟缺月隠云雾濯濯嘉禾秀稂莠漂流百战偶然存独立千载谁与友上追轩颉相唯诺下揖【一作挹】氷斯同鷇防忆昔周宣歌鸿雁当时籕史变蝌蚪厌乱人方思圣贤中兴天为生耆耉东征徐虏阚虓虎北伏【一代伐】犬戎随指嗾象胥杂防贡狼鹿方召聨翩赐圭卣遂因鼓鼙思将帅岂为考撃烦蒙瞍何人作颂比嵩髙万古斯文齐岣嵝勲劳至大不矜伐文武未逺犹忠厚欲寻年嵗无甲乙岂有名字记谁某自从周衰更七国竟使秦人有九有扫除诗书诵法律投弃爼豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝廵四国烹灭强暴救黔首六经既已委灰尘此鼓亦当遭击掊传闻九鼎沦泗上欲使万夫沉水取暴君纵欲穷人力神物义不汚秦垢是时石鼓何处避无乃天工令鬼守兴亡百变物自闲富贵一朝名不朽细思物理坐叹息人生安得如汝寿
　　凤翔【元和郡县志顶羽封章邯为雍王即此地汉为右扶风唐武徳中为岐州至徳元载改鳯翔郡乾元中改府东至东京一千一百七十里九域志属秦凤路】秦蜀之交【九域志凤翔府地里东至京兆府一百七十里西至陇州一百十四里南至凤州七十五里北至泾州九十里东南至洋州四百五里西南至凤州一百三十里东北至邠州六十七里西北至渭州八十里】石皷【困学纪闻石皷原在天兴县南乃雍县也太平寰宇记石形如鼓其数有十盖纪周宣王田猎之事其文即史籀之迹唐贞观中苏朂纪其畧云虞禇欧阳共称古妙虽嵗久讹缺然尚有可观名胜志凤翔县南有石鼓镇石鼓初散陈仓野中韩文公为博士请于祭酒欲舆致太学不从后郑余庆始迁于鳯翔孔子庙元季移燕京国子监○慎按石鼓文欧阳集古録始设三疑然前此已多纷纷之说王厚之石鼓文考正云周王之猎碣也韩愈以为宣王鼓韦应物以为文王鼔宣王刻郑樵以为秦鼓马定国以宇文泰曽搜岐阳指为后周物董逌曰传云成有岐阳之搜杜预谓还归自奄乃大搜于岐阳叔向曰昔成王盟诸侯于岐阳楚为荆蛮置茅絶宣王搜岐阳世遂无闻哉方成康与穆赋颂钟鼎之铭皆番吾之迹则此为番吾可知程大昌雍録亦以为成王鼓自韩苏诗以为宣王后人无敢有异议者其实按诸左传及杜注言成王而不及宣王其为成王鼓无疑】指画肚【陈思书苑菁华钟繇初师刘徳升后传蔡邕笔法临终谓其子防曰吾积三十余年行坐未尝忘若在寝息则画其被皆为之穿周越法书苑云虞七被中以指画肚】籕史变科斗【虞世南书防述史籕循科斗之书采苍颉古文别署新意号曰籕文书苑菁华周宣王时史籕始着大篆十五篇世谓之籕书亦曰籕篆石鼓文是也宣和书谱史籕书存者石鼓以其为籕所创故曰籕书以其为太史氏而得名又曰史书石鼔文考正引吕氏纪云苍颉造大篆后世有科斗书则谓篆为籕书张懐瓘以柱下史始变古文是大篆与籕异不得定为史籕所书也韦续五十六种书体其六为科斗之书因科斗名故饰之以形不知年代或云颛顼所制今古文是也水经注古文出于黄帝之世苍颉本鸟迹为字自秦用篆书古文絶矣鲁恭王得孔子宅书不知有古文谓之科斗书】氷斯【吾衍学古篇李阳氷名潮后以字行别字少温韩昌黎蝌蚪书后记云大歴世李监阳氷独能篆书国史补阳氷工小篆自言李斯之后至小生曹喜蔡邕不足言也按阳氷赵郡人太白之从叔许氏说文解字序云秦兼天下李斯作苍颉篇改大篆为小篆书断云斯小篆入神大篆入妙】
　　附子由和
　　岐山之阳石为鼓叩之不鸣悬无虡以为无用百无直以为有用万物祖置身有用无用闲自托周宣谁敢侮宣王没后坟垅平秦野苍茫不知处周人旧物惟存山文武遗民尽囚虏鼎钟无在铸戈防宫殿已倒生禾黍厉宣子孙窜四方昭穆错乱不存谱时有过客悲先王绸缪牖戸彻桑土思宣不见幸鼓存由鼓求宣近为愈彼皆有用世所好天地能生不能主君看项籍猛如狼身死未冷割为脯马童杨喜岂不仁待汝封侯非怨汝何况外物固已轻毛擒翡翠尾执麈惟有苍石于此时独以无用不见数形骸偃蹇任苔藓文字皴剥困风雨遭乱既以无用全有用还为太平取古人不见见遗物如见方召与申甫文非蝌蚪可穷诘简编不载无训诂字形汗漫随石缺苍蛇生角龙折股亦如老人遭暴横頥下髭秃口齿龉形虽不具意可知有云杨栁贯鲂鱮鲂鱮岂厌居溪谷自投网罟入君俎栁条柔弱长百尺挽之不断细如缕以栁贯鱼鱼不伤贯不伤鱼鱼乐死登之庙中鬼神格锡汝丰年多黍稌宣王用兵征四国北摧犬戎南服楚将帅用命士卒驩死生不愿阚虓虎问之何术能使然抚之如子敬如父弱栁贯鱼鱼弗违仁人在上民不怒请看石鼓非徒然长笑泰山刻秦语
　　诅楚文【公自注碑获于开元寺土下今在太守便防秦穆公葬于雍槖泉祈年观下今墓在开元寺之东南数十步则寺岂祈年之故基耶淮南王迁于蜀至雍道病卒则雍非长安此乃古雍也】
　　峥嵘开元寺髣髴祈年观旧筑扫成空古碑埋不烂诅书虽可读字法嗟久换词云秦嗣王敢使祝用瓒先君穆公世与楚约相捍质之于巫咸万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱【公自注秦嗣王至此皆诅楚文中语】吾闻古秦俗面诈背不汗岂惟公子卬社鬼亦遭谩辽哉千载后发我一笑【一作笑一】粲
　　诅楚文【六一题防秦祀巫咸神文今流俗谓之诅楚文首述秦穆公与楚成王事遂及楚王熊相之罪按史记世家自成王以后王名有熊良夫熊适熊槐熊元而无熊相据文言倍十八世之诅盟今以世家考之自成王十八世为顷襄王而顷襄王名横不名熊疑相传写为横也】祈年观【雍録雍县古牢井秦恵公之所居所谓祈年宫也孝公又谓之槖泉太平寰宇记祈年宫在天兴县汉书地理志扶风雍县有槖泉宫秦孝公起祈年宫恵公所起又有祈年观注详后秦穆公墓诗下】
　　附子由和
　　诅楚楚如桀诅秦秦则纣桀罪使信然纣语安足受牲肥酒醪洁夸诞鬼不祐鬼非东诸侯岂信辨士口碑埋祈年下意绕章华走得楚不付孙但为刘季取吾闻秦穆公与晋实甥舅盟郑絶晋欢结楚将自救使秦诅楚人晋亦议秦后诸侯迭相诅祸福果谁有世人不知道好古无可否何当投泾流浑浊盖鄙丑
　　王维呉道子画
　　何处访呉画普门与开元开元有东墖摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林闲彩晕扶桑暾中有至人谈寂灭悟者悲涕迷者手自扪蛮君鬼伯千万万相排竸进头如鼋摩诘本诗老佩芷袭芳荪今观此壁画亦若其诗清且敦只园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源呉生虽妙絶犹以画工论摩诘得之于象外有如仙翮谢笼樊吾观二子皆神俊又于维也敛袵无间言
　　王维画【名胜志王右丞画竹两丛交柯乱叶飞动若舞在开元寺东墖】呉道子画【注详本巻开元寺下】画工【唐朝名画録太宗幸武池见鶒召阎立本图之左右误云宣画工立本大耻之遂絶笔戒子弟不令学画】开元寺【鳯翔府志开元寺在城北街唐开元元年建内有诅楚文及呉道子画佛王维画竹】
　　附子由和
　　吾观天地间万事同一理扁也工斲轮乃知读文字我非画中师偶亦识画防勇怯不必同要以各善耳壮马脱衘放平陆步骤风雨百夫靡美人婉娩守闲独不出戸庭修容止女能嫣然笑倾国马能一踧致千里优柔自好勇自强各自胜絶无彼此谁言王摩诘乃过吴道子试谓道子来置汝所挟从软美道子掉头不肯应刚杰我已足自恃雄奔不失驰精妙实无比老僧寂灭生虑微侍女间絜非复婢丁寜勿相违幸使二子齿二子遗迹今岂多岐阳可贵独能备但使古壁常坚完尘土虽积光长不毁
　　维摩像唐杨惠之塑在天柱寺
　　昔者子舆病且死其友子祀往问之跰鉴井自叹息造物将安以我为今观古塑维摩像病骨磊嵬如枯龟乃知至人外生死此身变化浮云随世人岂不硕且好身虽未病心已疲此叟神完中有恃谈笑可却千熊罴当其在时或问法俛首无言心自知至今遗像兀不语与昔未死无増亏田翁里妇那肯顾时有野防衘其髭见之使人每自失谁能与诘【别本作结讹】无言师
　　维摩像【名胜志维摩诘像在鳯翔县天柱寺为朅摩室示疾者】天柱寺【鳯翔志天柱寺在凤翔县东北唐李洞宿鳯翔天柱寺诗天柱暮相逢吟思天柱峰】
　　附子由和
　　金粟如来瘦如腊坐上文殊秋月圆法门论极两相可言语不复相通传至人养心遗四体瘦不为病肥非妍谁人好道塑遗像鲐皮束骨筋扶咽兀然隠几心己灭形如病鹤耸两肩骨节支离体踈缓两目视物犹炯然长嗟灵运不知道强翦美须挿两颧彼人视身若枯木割去右臂非所患何况塑画已身外岂必夺尔庸自全真人遗意世莫识时有防僧施钵钱
　　东湖
　　吾家蜀江上江水清如蓝尔来走尘土意思殊不堪况当岐山下风物尤可慙有山秃如赭有水浊如泔不谓郡城东数步见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目耽耽新荷弄晩凉轻棹极幽探飘飘忘逺近偃息遗佩篸【簪同】深有龟与鱼【一作鱼与龟】浅有螺与蚶曝晴复戯雨戢戢多于蚕浮沉无停饵倏忽遽满篮丝缗虽强致琐细安足戡闻昔周道兴翠凤依孤岚飞鸣饮此水照影弄毵毵【公自注此古饮凤池也】至今多梧桐合抱如彭聃彩羽无复见上有鹯搏防嗟予生虽晩好古意所妉图书已漫漶犹复访侨郯卷阿诗可继此意久已含扶风古三辅政事岂汝谙聊为湖上饮一纵醉后谈门前逺行客刼刼无留骖问胡不回首毋乃趁朝参予今正踈懒官长幸见函不辞日游再行恐嵗满三暮归仍倒载钟鼓已韽韽
　　东湖【鳯翔志在县东门外凤泉自北绕城南流名胜志东湖在鳯翔城东雍渭二水所溢今城介于东北二湖间】翠凤孤岚【太平寰宇记岐山亦名天柱山周之兴也鸑鷟鸣于山上】古三辅【元和郡县志凤翔禹贡雍州之域秦属内史汉景帝时更名主爵都尉武帝太初元年改右扶风与京兆尹左冯翊谓之三辅初共治长安城中至后汉扶风出理槐里即今兴平县东南七里槐里城是也施氏补注以为枫里讹】
　　附子由和
　　不到东湖上但闻东湖吟诗调已清絶佳境亦可寻蜿蜒苍石螭蟠拏据湖心倒腹吐流水奔注为重深清风荡微波渺渺平无音有鼈行在沙有鱼跃在浔鼈圆如新荷鱼细如蠧蟫梧桐生两涯萧萧自成林孙枝复生孙已中瑟与琴秋虫噪蜩春鸟鸣鴂鵀有客来无时濯足防清隂自忘府中官取酒石上斟醉倒卧石上野虫上其襟醒来不知暮湖月翻黄金油然上马去纵意不自箴作诗招路人行乐宜及今人生不满百一瞬何所任路人掉头笑去马何骎骎子有不肖弟有冠未尝簪愿身化为线使子为之鍼子欲烹鲤鱼为子溉釡鬵子欲枕山石为子求布衾异鄊虽云乐不如反故岑瘦田可耕凿桑柘可织絍东有轩辕泉隠隠如牛涔西有管辂宅尚存青石碪彭女留膝踝礼拜意已钦慈姥抱众子乱石寒森森朝徃暮可还此岂不足临慎勿语他人此意子独谌
　　真兴寺阁
　　山川与城郭漠漠同一形市人与鸦鹊浩浩同一声此阁防何髙何人之所营侧身送落日引手攀飞星当年王中令斫木南山赪写真留阁下铁面眼有棱身强【一作长】八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英真兴寺阁【凤翔志真兴寺阁宋节度使王彦起建在城中高十余丈】王中令【宋史王彦起临清人歴后唐晋汉至周祖革命迁节度显徳中累功加侍中歴永兴军节度移镇凤翔宋初加中书令代还太宗朝封邠国公致仕】
　　附子由和
　　秦川不为广南山不为高嵯峨真兴阁杰立陵风飚危槛俯翔鸟跳檐落飞猱上有傲世人身衣白鹤毛下视市井喧奔走何嗷嗷萧然倚楹啸遗响入云霄清风吹其裾冉冉不可操不知何所为岂即非卢敖游目万里间逺山如伏羔遗语谢世俗钓鱼当钓鳌
　　李氏园【公自注李茂贞园也今为王氏所有】
　　朝游北城东回首见脩竹下有朱门家破墙围古屋举鞭叩其戸幽响答空谷入门所见伙十歩九移目异花兼四方野鸟喧百族其西引溪水活活转墙曲东注入深林林深窗戸緑水光兼竹净时有独立鹄林中百尺松嵗久苍鳞蹙岂惟此地少意恐闗中独小桥过南浦【一作圃】夹道多乔木隐如城百雉挺若舟千斛隂隂日光淡黯黯秋气蓄尽东为方池野雁杂家鹜红棃惊合抱映岛孤云馥春光水溶漾雪阵风翻扑其北临长谿波声卷平陆北山卧可见苍翠间硗秃我时来周览问此谁所筑云昔李将军负险乗衰叔抽钱筭闲口但未防羮粥当时夺民田失业安敢哭谁家美园囿籍没不容赎此亭破千家郁郁城之麓将军竟何事虮虱生刀防何尝载美酒来此驻车毂空使后世人闻名颈犹缩【公自注俗犹呼皇后园盖茂贞谓其妻也】我今官正闲屡至因休沐人生营居止竟为何人卜何当办一身永与清景逐
　　李茂贞【按五代史李茂贞于唐昭宗时以鳯翔节度封岐王终梁世奉唐正朔及唐庄宗灭梁茂贞上笺犹称岐王其后乃改封秦王氏注谓昭宗景福元年进封秦王者讹】夺民田【按五代史称茂贞居岐寛仁爱物民颇安之又称其子从曮有田千顷竹千亩在鳯翔惧侵民利未尝省理凤翔人爱之似不应有夺田籍圃之事而江邻防杂志谓茂贞幽昭宗于红泥院自据使宅民献善田薄租以佃之称秦王户后子孙以劵收田府西土腴各百余顷不十年荡尽与先生诗脗合意其夺田开园乃唐末事其后既为世土则市小惠以结民心亦奸雄之故智东坡身至鳯翔所见必真故诗云云可补史传之缺】皇后园【五代史唐亡诸侯之强者皆相次称帝独茂贞不能但称岐王开府置官属以妻为皇后鸣稍羽扇视朝出入拟天子而已】
　　附子由和
　　有客骑白驹扬鞭入青草悠悠无逺近但择林亭好萧条北城下园号李家媪系马古车门随意无洒扫鸣禽惊上屋飞蝶纷入抱竹林净如濯流水清可澡闲花不着行香棃独依岛松枝贯今昔林影变昏早草木皆苍颜亭宇已新造临风置酒尊庭下取栗枣今人强观笑古人已枯槁欲求百年事不见白须老秦中古云乐文武在丰镐置囿通樵苏养兽让麀池鱼跃金碧白鸟飞纻缟牛羊感仁恕行苇亦自保当年歌灵防后世咏鱼藻古诗宛犹在遗处不可考悲哉李氏末玉霸出奴早城中开芳园城外罗战堡击鼓鸣巨钟百姓皆懊恼及夫圣人出战国卷秋潦园田赋贫民耕破园前道髙原种菽粟陂泽满秔稻春耕杂壶浆秋赋轮秸藁当年王家孙自庇无尺橑空余百嵗木妄为妖巫祷游人足讥骂百世遭舌讨老翁不愿见垂涕祝襁褓持用戒满盈饮酒无醉倒
　　秦穆公墓
　　槖泉在城东墓在城中无百步乃知昔未有此城秦人以泉识公墓昔公生不诛孟明岂有死之日而忍用其良乃知三子殉公意亦如齐之二子从田横古人感一饭尚能杀其身今人不复见此等乃以所见疑古人古人不可望今人益可伤
　　穆公墓【罗璧识遗云穆公葬槖泉祈年观程大昌雍录刘向言穆公葬无丘垄处矣恵公孝公并是继世之君子孙无由起宫于祖宗之坟陆惟三辅黄图谓祈年观穆公所造】槖泉【鳯翔志槖泉在城内东南隅秦穆公建宫于上】三子【括地志三良塜在雍县南一里故城内】
　　附子由和
　　泉上秦伯坟下埋三良士三良百夫特岂为无益死当年不幸见廹胁诗人尚记临穴惴岂如田横海中客中原皆汉无报所秦国吞西周康公穆公子尽力事康公穆公为不负岂必杀身从之游夫子乃以侯嬴所为疑三子王泽既未竭君子不为诡三良殉秦穆要自不得已
　　和子由闻子瞻将如终南太平宫谿堂读书
　　役名则已勤殉身则已媮我诚愚且拙身名两无谋始者学书判近亦知问囚但知今当为敢问向所由士方其未得惟以不得忧既得又忧失此心浩难收譬如倦行客中路逢清流尘埃虽未脱暂憩得一潄我欲走南涧春禽始嘤呦鞅掌久不决尔来又徂秋桥山日月廹府县烦差抽王事谁敢愬民劳吏宜羞中间罗旱暵欲学唤雨鸠千夫挽一木十步八九休渭水涸无泥菑堰旋挿脩对之食不饱余事更遑求近日秋雨足公余试新篘劬劳幸已过朽钝不任锼秋风欲吹帽西阜可纵游聊为一日乐慰此百年愁
　　终南太平宫【挥麈録祖宗神御像在鳯翔者为上清太平宫注详本巻壬寅二月诗下】桥山【帝王世纪黄帝葬于上郡阳周之桥山元和郡县志子午山亦曰桥山在闗内道寜州真寜县东八十里按宋史仁宗崩于癸夘三月其年十月葬永昭陵桥山借以言山陵事】挽木【宋史本传闗中自元昊叛民贫役重岐下歳输南山木栰自渭入河经砥柱之险衙吏踵破家轼访其利害为修衙前规使自择水工以时进止自是害减半】
　　附子由原作
　　为吏岂厌事厌事日惰媮著书虽不急实与百世谋问吏所事何过客及系囚客实虗扰人囚有不自由办之何益増不办亦足忧嗟此谁不能脱去使自收幽幽南山麓下有溪水流溪上亦有堂其水可濯潄终日不见人惟有山鹿呦是时夏之初溪冷如孟秋山椹黄笠展林笋紫角抽朝取笋为羮暮以椹为羞溪鱼鲤与鲂山鸟鸒与鸠食之饱且平偃仰自佚休试探箧中书把卷挹前修恍如反故鄊亲朋自相求蔚如瓮中糟久熟待一篘为文若江河岂复有刻锼尚何忆我为欲与我同游我虽不能徃寄诗以解愁
　　将往终南和子由见寄
　　人生百年寄鬓须富贵何啻葭中莩惟将翰墨留染濡絶胜醉倒蛾眉扶我今废学如寒竽久不吹之澁欲无嵗云暮矣嗟防余欲往南溪侣【一作旅】禽鱼秋风吹雨凉生肤夜长耿耿添漏壶穷年弄笔衫袖乌古人有之我愿如终朝危坐学僧趺闭门不出闲履鳬下视官爵如泥淤嗟我何为久蜘蹰嵗月岂肯与汝居仆夫起餐秣吾驹
　　慎按此诗施氏原本不载今因题附编又按栾城集此诗失原作
　　读道藏
　　嗟予亦何幸偶此琳宫居宫中复何有戢戢千函书盛以丹锦囊冒以青霞裾王乔掌闗籥蚩尤守其庐乗闲窃掀搅涉猎岂暇徐至人悟一言道集由中虗心闲反自照皎皎如芙蕖千嵗厌世去此言乃籧篨人皆忽其身治之用土苴何暇及天下幽忧吾未除
　　道集虚【庄子惟道集虚虚者心斋也】籧篨【诗疏竹席也晋书皇甫谧自为葬送之制气絶以后以籧篨里尸不用棺椁诗中正用此事王氏注谓有二义者非】
　　附子由和
　　道书世多有吾读老与庄老庄亦已多何况其骈旁所读嗟甚少所得半已强有言至无言既得旋自忘譬如饮醇酒已醉安用浆昔者惠子死庄子哭自伤微言不复知言之使谁聴哭已輙复笑不如敛此藏脂牛杂肥羜烹熟有不尝安得西飞鸿送弟以与兄
　　真兴寺阁祷雨
　　太守亲从千骑祷神翁逺借一杯清云隂黯黯将嘘遍雨意昏昏欲醖成已觉微风吹袂冷不堪残日傍山明今年秋熟君知否应向江南饱食稉
　　慎按真兴寺阁凤翔八观之一也子由赋序云季夏六月子瞻与张戸曹琥同游真兴寺晩登寺后重阁东南望五丈原原上有白云如覆釡慨然思孔明遗迹作书与辙曰可以赋此则此诗当亦癸夘六月所作施氏原本不载新刻载续补遗卷中今移编于此
　　七月二十四日以久不出祷磻溪是日宿虢县二十五日晩自虢县渡渭宿于僧舍曾阁阁故曽氏所建也夜久不寐见壁间有前县令赵荐留名有懐其人
　　龛灯明灭欲三更欹枕无人梦自惊深谷留风终夜响乱山衔月半牀明故人渐逺无消息古寺空来看姓名欲向磻溪问姜叟仆夫屡报斗杓倾
　　赵荐【详本集苐三卷和赵荐雪诗】
　　二十六日五更起行至磻溪天未明
　　夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物已化遗踪蜿安得梦随霹雳驾马上倾倒天瓢翻
　　是日自磻溪往阳平憩于麻田青峰寺之下院翠麓亭
　　不到峯前寺空来渭上村此亭聊可喜修径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱久石牀温安得云如盖能令雨泻盆共看山下稻凉叶晚翻翻
　　阳平【九域志虢县有阳平镇郭允蹈蜀鉴褒谷西北有古阳平闗其地在梁州褒城县西北今大安军五里亦有阳平闗颇险要然非旧迹也】青峯寺【岐山县志青峯山在县南一百五十里上有青峯寺】翠麓亭【岐山县志翠麓亭在县东南一百八十里青峰禅寺之下】
　　附子由和
　　走马红尘合开懐野寺存南山抱村转渭水带沙浑亭峻朱栏绕堂虚白佛尊烦襟喜修竹倦马乐芳荪白柔随手清泉满照盆尘颜洗濯净髀肉再三扪馈食青蔬软流匙细粟翻老僧勿施敬对客说山门
　　二十七日自阳平至斜谷宿于南山中蟠龙寺
　　横槎晚渡碧涧口骑马夜入南山谷谷中暗水响泷泷岭上踈星明煜煜寺藏岩底千万仞路转山腰三百曲风生饥虎啸空林月黒惊麏窜修竹入门突兀见深殿照佛青荧有残烛愧无酒食待游人旋斫杉松煮溪防板阁独眠惊旅枕木鱼晓动随僧粥起观万瓦郁参差日乱千岩散红绿门前商贾负椒荈山后咫尺连巴蜀何时归耕江上田一夜心逐南飞鹄
　　蟠龙寺【鳯翔府志蟠龙寺在郿县西南三十里】斜谷【元和郡县志郿县亦曰斜城城南当斜谷因为斜口郭允蹈蜀鉴斜口谷中褒水所流穴山架木以行长安志褒谷长四百七十里与斜同为一谷南口曰褒北口曰斜太平寰宇记郿县有斜谷路馆驿停废唐永贞元年重置】横槎【韦应物诗榆栁飘枯叶风雨倒横槎】突兀深殿【杜甫诗夜深殿突兀】板阁【太平寰宇记斜谷旧有栈阁二千九百八十九间板阁二千九百九十二间】山后连巴蜀【郭允蹈蜀鉴常璩谓蜀以褒斜为前门则南郑者蜀之扞蔽也南郑本古褒国自褒谷至鳯州界一百三十里始通斜谷在郿县今地名石门】
　　附子由和
　　谷口夜行不见月上下不辨山与谷前呼后应行相从山头谁家有遗烛蛩蛩深径马蹄响落落稀星着踈木行投野寺僧已眠叩门无人狗出缩号呼从者久嗔骂老僧下牀揉两目问知官吏冒夜来扫牀延客卧华屋釡中无羮甑实尽餽客满盎惟脱粟客来已逺睡忘觉僧起开堂劝晨粥自嗟奔走闵僧闲偶然来过何年复留诗满壁待重游但恐尘埃难再读
　　是日至下马碛憩于北山僧舍有阁曰懐贤南直斜谷西临五丈原诸葛孔明所从出师也【石刻云题合龙懐贤阁】
　　南望斜谷口三山如犬牙西观【石刻作临】五丈原郁曲【石刻作屈】如长蛇有【石刻作缅】懐诸葛公万骑出汉巴吏士寂如水萧萧闻马挝公才与曹丕岂止十倍加顾瞻三辅间势若风卷沙一朝【石刻作奈何】长星坠竟使蜀妇髽山僧岂知此一室老烟霞往事逐云散故山依渭斜客来空吊古清泪落悲笳
　　下马碛【九域志鳯翔岐山县在府东四十里有驿店马碛二镇】五丈原【蜀志建兴十二年诸葛亮悉大众由斜谷以流马运据武功五丈原长安志石桥山在岐山县南三十里渭水所迳其侧有五丈原诸葛屯兵处又十里即南山元和郡县志五丈原在郿县西南三十五里太平寰宇记引魏氏春秋云青龙二年诸葛出斜谷郭淮防其必登积石原遂先据之亮至不得上因屯渭南司马懿谓诸将曰亮若出武功依山东转是其勇也若西屯五丈原诸君无事矣亮果屯此原水经注引武侯与步隲书曰仆前军在五丈原原在武功西十里马冡在武功东十余里有髙势攻之不便是以留耳郭允蹈蜀鉴五丈原在武功故县今在鳯翔府郿县】长星坠【蜀志建安十二年八月亮卒于军中时年五十四裴松之注亮卒于郭氏坞宋书天文志诸葛亮伐魏屯于渭南有长星赤而芒角西南流投亮营占曰两军相当有大星流来走军上及堕军中皆破败征也名胜志五丈原西有落星村】故山依渭【水经注渭水迳武功县斜水自南注之北歴斜谷迳五丈原诸葛亮与步隲书云水出武功县亦谓之武功水名胜志渭水北去长安五十里发源鸟防山西自鄠县界流入】
　　攓云篇
　　余自城中还道中云气自山中来如羣马奔突以手掇开笼收其中归家云盈笼开而放之作攓云篇
　　物役防有时星言从髙驾道逢南山云歘吸如电过竟谁使令之衮衮从空下龙移相排拶凤舞或頺亚散为东郊雾冻作枯树稼或飞入吾车偪仄入肘胯抟取置笥中提携返茅舍开缄乃放之掣去仍变化云兮汝归山无使达官怕
　　攓云【庄子攓蓬而指之注音搴方言楚谓取曰攓亦读上声】排拶【韩愈雪诗崩腾相排拶龙凤交横飞】
　　慎按此诗及后一首施氏原本不载外集类编第三巻凤翔时作也今据此从续补上巻移编
　　妬佳月
　　狂云妬佳月怒飞千里黒佳月了不嗔曽何汚洁白爰有谪仙人举酒为三客今夕偶不见汍澜念风伯母烦风伯来彼也易灭没支頥少待之寒空净无迹粲粲黄金盘独照一天碧玉绳惨无辉玉露洗秋色浩瀚玻瓈琖和光入胸臆使我能永延约君为莫逆
　　三客【太白诗举酒邀明月对影成三人】
　　太白词【并引】
　　岐下频年大旱祷于太白山輙应故作迎送神辞一篇五章
　　雷阗阗山昼晦风振野神将驾载云防从玉蚪旱既甚蹷往救道阻修兮
　　旌旗翻疑有无日惨变神在涂飞赤篆诉阊阖走隂符行羽檄万灵集兮
　　风为幄云为盖满堂烂神既至纷醉饱锡以雨百川溢施沟渠歌且舞兮
　　骑裔裔车斑斑鼓箫悲神欲还轰振凯隠林谷执妖厉归献馘千里肃兮
　　神之来怅何晚山重复路幽逺神之去飘莫追徳未报民之思永万祀兮
　　太白神【唐书天寳八载太白山人李浑上言金星洞内有玉版石纪圣皇福夀之符命中丞王珙往求获之因御勤政楼大赦封太白山神为神应公栁宗元祠堂碑序雍州西南界于梁其山曰太白其地恒寒其人以为神故嵗水旱则祷之本集乞封太白山神状伏见当府太白山雄镇一方载在祀典按唐天寳八年封山神为神应公迨至皇朝始改封侯而加以济民之号自去嵗九月不雨徂冬及春父老咸谓此山旧有湫水祈祷必应择日斋戒既至之日大雨周饫起二麦于垂枯鬼神虽幽报答甚着若赠公爵实未为过】
　　慎按此五章施氏原本不载今从全集采出因地附编
　　扶风天和寺
　　逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗响【别本作涕讹】浩难收
　　天和寺【扶风县志天和寺在城南凤翔志此诗石刻在扶风县南山马援祠中先生自题其后云癸夘九月十六日挈家来游遗涕石刻作遗响今改正又宋人陈雄题云天和寺在扶风县之南山苏公留诗于庭壁迄今二十年矣予承乏斯邑因暇日与绛防田愿子立洛阳赵卭胜翁同观爱其真墨之妙虑久而漫灭乃召方渠阎圭公仪就摸于石元丰癸亥六月二十三日终南陈雄仲武题】
　　慎按陈奕禧益州于役记云扶风南山取公诗首句有逺爱亭今此诗石刻尚存又按此诗施氏原本不载今据石刻考定年月编癸夘诗巻末
　　附子由次韵【栾城集题云次韵子瞻题扶风道中天和寺小亭】
　　客车来不息辙迹自成沟莫恠慵登寺犹宜常举头独游知忆弟望逺胜登楼处处题诗徧篇篇谁为收











　　苏诗补注巻四
　　钦定四库全书
　　苏诗补注巻五　　　翰林院编修查慎行撰古今体诗四十五首【起英宗治平元年甲辰合明年乙巳罢凤翔任还朝直史馆作】和子由记园中草木十首
　　煌煌帝王都赫赫走羣彦嗟汝独何为闭门观物变微物岂足观汝独观不倦牵牛与葵蓼采摘入诗巻吾闻东山傅置酒擕燕婉富贵未能忘声色聊自遣汝今又不然时节看蔓懐寳自足珍艺兰那计畹吾归于汝处慎勿嗟嵗晚
　　牵牛【陶景曰此药始出田野人牵牛谢药故名本草三月生苗作藤蔓绕篱墙髙二三丈炮炙论谓之草金铃酉阳杂俎谓之盆甑草近人隠其名为黒丑以丑属牛也】葵蓼【尔雅菺戎葵郭璞注今蜀葵也欧阳詹诗芭蕉一叶妖戎葵一花妍本草蓼有红白二种秋花经月】计畹【王逸离骚章句十二亩曰畹】
　　荒园无数亩草木动成林春阳一以敷妍丑各自矜蒲萄虽满架困倒不能任可怜病石榴花如破红襟葵花虽粲粲蒂浅不胜簪丛蓼晚可喜轻红随秋深物生感时节此理等废兴飘零不自由盛亦非汝能
　　葡萄【汉书作蒲桃张骞自西域归始得此种】石榴【博物志张骞使西域得涂林安石国榴种以归故名安石榴】
　　种柏待其成柏成人已老不如种丛篲春种秋可倒隂阳不择物羙恶随意造柏生何苦艰似亦费天巧天工巧有防肯尽为汝耗君看藜与藿生意常草草
　　篲【尔雅葥王彗郭璞注王帚也似藜其树可以为扫篲海东呼为落帚】
　　萱草虽微花孤秀能自防亭亭乱叶中一一劳心挿牵牛独何畏诘曲自牙蘖走寻荆与榛如有夙昔约南斋读书处乱翠晓如泼偏工贮秋雨嵗嵗壊篱落
　　萱【大观本草萱本作蘐郑樵通志谓萱草一名合欢者讹】
　　芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花摇江湖江湖不可到移植苦勤劬安得双野鸭飞来成画图
　　芦笋【尔雅葮芦菼薍其萌虇注云今江东呼芦笋虇音拳】
　　行乐惜芳晨秋风常苦早谁知念离别喜见秋老秋感霜霰茎叶飒已槁宦游归无时身若马系皁悲鸣念千里耿耿志空抱多忧竟何为使汝发缟
　　官舎有丛竹结根问囚防下为人所径土宻不容钉殷勤戒吏卒挿棘防中庭绕砌忽坟裂走鞭瘦竛竮我常擕枕簟来此防寒青日暮不能去卧听窗风泠
　　芎防生蜀道白芷来江南漂流到闗辅犹不失芳甘濯濯翠茎满愔愔清露涵及其未花实可以资筐篮秋节忽已老苦寒非所堪斸根取其实对此微物慙
　　芎防【大观本草芎防一名山鞠防出蜀中者名川芎】白芷【本草芷一名药许氏说文晋谓之防齐谓之楚谓之蓠生于下泽故有泽芬之名】
　　自我来闗辅南山得再游山中亦何有草木媚深幽菖蒲人不识生此乱石沟山髙霜雪苦苗叶不得抽下有千嵗根蹙缩如蟠虬长为鬼神守徳薄安敢偷
　　徳薄【法华经徳薄之人不种善根抱朴子仙药篇凡庸道士心不专精行秽徳薄是终不能得也】
　　野菊生秋涧芳心空自知无人惊嵗晚惟有暗蛩悲花开涧水上花落防水湄菊衰蛩亦蛰与汝嵗相期楚客方多感秋风咏江篱落英不满掬何以慰朝饥
　　慎按栾城集记园中所有止十首先生和诗刻本皆作十一首盖譌入纪梦一首耳今改正
　　附子由原作十首【自注云时在京师】
　　萱草朝始开呀然黄鹄觜仰吸日出光口中烂如绮纎纎吐须鬣冉冉随风哆朝阳未上轩粲粲幽闲女美人生山谷不解歌与舞君看野草花可以解忧悴
　　寒地竹不生虽生常若病斸根种幽砌开叶何以猛婵娟冰雪姿散乱风日影繁华见孤淡一个敌千顷令人忆江上森耸縁崖劲无风箨自飘策防鸣荒径
　　芦生井栏上萧骚大如竹移来种堂下何尔短局促茎青甲未解枯叶已可束芦根爱溪水余润长鲜緑强移性不遂灌水恼童仆晡日下西山汲者汗盈掬
　　堂后病石榴及时亦开花身病花不齐火渐已差芳心竟未已新蕚缀枯槎谁言石榴病乃久占年华邻家花最盛早发岂容遮残红巳零落婀娜子如
　　蒲桃不禁冬屈盘似无气春来乗盛阳覆架青绫被龙髯乱无数马乳垂至地初如早梅酸晚作酿酪味谁能酿为酒为尔架前醉满斗不与人凉州防时致
　　室幽来客稀尘土积不扫邻翁笑我拙教我种丛草经霜斫为篲不让秋竹好始生如一毛张王忽侵道鉏耰禁芟斸爱惜待枯槁有用皆勿轻吾师灌园老
　　吾兄客闗中果臝施吾宇兄虽未得还我岂如妇女呦呦感微物涕泗若零雨但爱果臝茎屈曲上墙堵朝见縁墙头暮已过墙去物生随年华还日何足数
　　牵牛非佳花走蔓入荒榛开花荒榛上不见细蔓身谁翦薄素纱浸之青蓝盆水浅浸不尽下余一寸银嗟尔脆弱草岂能凌霜晨物性有禀受安问秋与春
　　南园地性恶双柏不得长蓬麻春始生今已满一丈柏生嗟防年失意自凄怆有子压枝低已老非少壮尤柏柏已寃尤地亦恐忘两既无所尤髙枝防时放
　　葵花开已防结子压枝重长条困风雨倒卧枕丘垄忆初始放花岌岌旌节耸得时能防时狼藉成荒冗浮根不任雪采剥收遗种未忍焚枯茎积叠墙角拥
　　纪梦
　　我归自南山山翠犹在目心随白云去梦绕山之汝从何方来笑齿粲如玉探懐出新诗秀语夺山緑觉来已茫昧但记说秋菊有如采樵人入洞听琴筑归来写遗声犹胜人闲曲【公自注八月十一日夜宿府学方和此诗梦与弟游南山出诗数十首梦中甚爱之及觉但记一句云蟋蟀悲秋菊】
　　笑齿灿如玉【李白诗粲然啓玉齿授我炼药说】
　　附子由和【栾城集原题和子瞻纪梦】
　　兄从南山来梦我南山下探懐出诗巻巻巻盈君把诗词古人似弟则吾弟也相与千里隔安得千里马擕手上南山不知今乃夜晨鸡隔墙唱欹枕窗月亚百语记一词秋菊悲蛩咤此语鲍谢流平日我不暇我夲无此诗嗟此谁所借
　　和子由种菜久旱不生
　　新春堦下笋芽生厨里霜虀倒旧罂时绕麦田求野荠强为僧舍煮山羮园无雨润何须叹身与时违合退耕欲看年华自有处鬓间秋色两三茎
　　慎按此诗施注原夲新刻夲俱失载考之栾城集先生和诗当在凤翔官舎作今从别夲补编
　　附子由原作
　　久种春蔬旱不生园中汲水乱缾罂松葵经火未出土僮仆何朝饱食羮强有人功趋令节怅无甘雨困耘耕家居闲暇厌长日欲看年华上菜茎大老寺竹间阁子
　　残花帯叶暗新笋出林香但见竹隂緑不知水黄树髙倾陇鸟池浚落河鲂栽种良辛苦孤僧瘦欲尫大老寺【大老一本作天花一本作天和鳯翔志竹阁在城东北三里唐光启中李茂真建后为大老寺当从志】水【鳯翔县志在县西一十里由阳县西又南流入寳鸡】
　　慎按此诗施氏原本不载新刻载续补下巻据外集以为凤翔时作今从之
　　周公庙庙在岐山西北七八里庙后百许步有泉依山涌洌异常国史所谓润徳泉世乱则竭者也
　　吾今那复梦周公尚喜秋来过故宫翠凤旧依山硉兀清泉长与世穷通至今游客伤离黍故国诸生咏雨蒙牛酒不来乌鸟散白杨无数暮号风
　　周公庙【岐山县志周公庙在县西北十五里鳯鸣山下名胜志鳯山之麓有周公庙庙前有筀竹园园内有泉引泉入池曰不溢池】翠凤【竹书纪年周文王元年有凤集于岐山国语周之兴也鸑鷟鸣于岐山水经注天柱山有鳯皇祠太平寰宇记岐山一名天柱时人谓此山为鳯凰堆】润徳泉【岐山县志泉在周公庙东唐鳯翔节度使崔珙奏岐山县栖鳯乡周公庙旧有泉水枯竭多年去冬十一月十七日忽因大风其泉五处一时涌出各深一尺询诸故老咸称此泉出必时秦嵗瞿者请宣示史官以光典册诏答云朕以虚庸敢膺贶披图见瑞省表増惭今赐名润徳泉湘山野録雍熙二年鳯翔奏周公庙有泉涌出相传时平则流乱则竭唐大中年复流赐号润徳后又涸今其泉复涌澄莹甘洁太宗嘉之今俗号功徳泉】
　　附子由次韵
　　周人尚记有周公禾黍离离下有宫破豆烝豚非以报野巫长跪若为通山围栋宇泉流近凤去梧桐落叶蒙有客赋诗题屋壁二南犹自有遗风嵇绍似康【并引一本题云戏作贾梁道诗】
　　王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大呼曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能已其子充之奸至使首发成济之事此又理之不可晓者也故予戏作诗云
　　嵇绍似康为有子郗超叛鉴似无孙如今更恨贾梁道不杀公闾杀子元
　　成济事【晋书贾充传髙贵乡公之攻相府也充率众拒战于南阙军将败成济谓充曰今日之事何如充曰公养汝正为今日复何疑于是济抽戈犯跸】
　　【慎按三国魏志王凌谓齐王不任天下欲迎立楚王彪遣杨以废立事告兖州刺史黄华华以白司马宣王宣王将兵讨之凌势穷自缚出迎宣王承诏送京师凌至顶饮药死干寳晋纪曰凌到项见贾逵祠呼曰贾梁道王凌固忠于魏之社稷者唯汝有神知之其年八月宣王有疾梦凌逵为厉遂薨据此则杀王凌者乃仲达非子元也王应麟困学纪闻云王凌以寿春欲诛懿而不得此其证也先生盖讹记为景王事故恨梁道不杀公闾而杀子元耳从来注家无有辨者今驳正】
　　慎按此诗施氏原本不载外集编第三巻凤翔时作也今据此从新刻续补下巻移编
　　南溪之南竹林中新构一茆堂予以其所处最为深防故名之曰避世堂
　　犹恨溪堂浅更穿修竹林髙人不畏虎避世已无心隠几頺如病忘言兀似【一作自】瘖茆茨追上古冠盖谢当今晓梦猿呼觉秋懐鸟伴吟暂来聊解帯屡去欲擕衾湖上行人绝堦前暮雪深应逢绿毛叟扣戸夜抽簪避世堂【名胜志在盩厔县东南二十五里】
　　附子由次韵
　　拄杖行穷径围堂尚有林飞禽不惊处万竹正当心虎啸风吹籁霜多蝉病瘖兽骄从不避人到记由今未暇终身住聊为半日吟青松可絶食黄叶不须衾偶到初迷路将还始觉深堂中有幽士挿髻尚余簪
　　重游终南子由以诗见寄次韵
　　去年新栁报春囬今日残花覆绿苔溪上有堂还独宿谁人无事肯重来古琴弹罢风吹座山阁醒时月照杯嬾不作诗君错料旧逋应许过时陪
　　溪堂【在南溪上注见壬寅二月诗公自注中】
　　附子由原作
　　终南重到已春回山木縁崖绿似苔谷鸟鸣呼嘲独徃野人笑语记曽来定邀道士弹鸣鹿谁与溪堂共酒杯应有新诗还寄我与君和取当游陪自清平镇游楼观五郡大秦延生僊游徃返四日得十一诗寄舎弟子由同作【按栾城集题云和子瞻三游南山九首自楼台至玉女洞止此外又有调水符姚氏山亭二首合成十一首之数】
　　楼观
　　鸟噪猿呼昼闭门寂寥谁识古皇尊青牛久已辞辕轭白鹤时来【一作来时】访子孙山近朔风吹积雪天寒落日淡孤村道人应怪游人众汲尽堦前井水浑
　　清平镇【按九域志郿县有清秋镇注见前此云清平失考】
　　附子由次韵
　　神仙避世守闗门一世沉埋百世尊旧宅居人无姓尹深山道士即为孙天寒游客常逢雪日暮归鸦自识村君欲留身记幽寂直将山外比羗浑五郡
　　古观正依林麓断居民来就【一作说】水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂解言符命山鬼何知托老【公自注观有明皇碑言梦老子告以享国长久之意】
　　五郡【名胜志盩厔县有五郡城旧说有兄弟五人并居此后为道观唐监碑】山鬼【史记始皇本纪山鬼不过知一嵗事耳】
　　附子由次韵
　　蜀人不信秦川好食蔗从梢未及甘当道沙尘类河北依山水竹似江南观形随阜饮溪鹿云气侵山食叶蚕犹有道人迎客笑白须黄袖岂非授经台【公自注乃南山一峰耳非复有筑处】
　　剑舞有神通草圣海山无事化琴工此台一览秦川小不待传经意已空
　　授经台【名胜志在凤翔城南崇圣观在其侧尹喜既见老子授五千言退而居此】秦川【地理志陆川陜之平川尽处过此而东则雍之秦川也】
　　附子由和
　　轮扁不能令子巧老虽智若为传遗经尚在台如故弟子今无似喜贤
　　大秦寺
　　晃荡平川尽坡陁翠横忽逢孤塔逈独向乱山明信足幽寻逺临风却立惊原田浩如海滚滚尽东倾大秦【法苑珠林终南山有大秦岭竹林寺】原田【郑康成诗笺周原在岐山之南史记徐广音义岐山在扶风其南有周原名胜志周原在岐山县东四十里东西横亘肥美寛平即诗周原膴膴者也地在岐山之阳故左传曰成有岐阳之搜】
　　附子由和
　　大秦遥可说髙处见秦川草木埋深谷牛羊散晚田山平堪种麦僧鲁不求禅北望长安市髙城逺似烟
　　仙游潭五首【公自注潭上有二寺一在潭北循黑水而上为东路至南寺渡黑水西里余从马北上为西路至北寺东路险不可骑马而西路隔潭潭水深不可测上以一木为桥不敢过故南寺有塔望之可爱而终不能到】
　　潭
　　翠壁下无路何年雷雨穿光摇岩上寺深到影中天我欲然犀看龙应抱寳眠谁能【一作言】孤石上危坐试僧禅
　　附子由和
　　潭深不可渉潭小不通船路断游人止龙藏白沫旋翦藤量水短挿石置桥坚桥外居民少躬耕不用钱
　　南寺
　　东去愁攀石西来怯渡桥碧潭如见试白塔苦相招野馈惭微薄村沽慰寂寥路穷斤斧絶松桂得干霄野馈【诗七月疏馌野馈也】
　　附子由和
　　澄潭下无底将渡又安能惯上横空木轻生此寺僧晓鱼闻考考石塔见层层不到殊非恶他年记未曽
　　北寺
　　唐初传有此乱后不留碑畏虎闗门早无村得米迟山泉自入瓮野桂不胜炊信羙那能久应先学忍饥
　　附子由和
　　君看潭北寺何用减潭南不到还能止重来独未厌荒凉増客思贫病觉僧惭饮水寒难忍谁言柏子甘
　　马融石室
　　未应将军聘初从季直游绛纱生不识苍石尚能留岂害依梁冀何须困李侯吾诗慎勿刻猿鹤为君羞将军聘【后汉马融传永初二年大将军邓隲闻融名召为舍人非其好也而不应命既饥困乃悔而叹息徃应召】从季直游【本传初京兆摰恂以儒学教授隠于南山融从其游学慱通经籍季直恂字也】綘纱【鳯翔志马融扶风人今县东南二十里有绛帐村】依梁困李【本传融惩于邓氏不敢复违忤势家遂为梁冀草奏李固以此为正直所羞】
　　附子由和
　　扶风贵公子早嵗伴山家吹笛堕秋叶读书随晓鸦业成心自叛学苦我长嗟石室非人住穷山雪似沙
　　玉女洞
　　洞里吹箫子终年守独幽石泉为晓镜山月当帘钩嵗晚杉枫尽人归雾雨愁送迎应鄙陋谁继楚臣讴
　　附子由和
　　洞门苍藓合偪仄不容身传有虗明处中藏窈窕人吹笙桥上月拾翠洞南春徃徃来山下萧然雨洒尘
　　爱玉女洞中水既致两瓶恐后复取而为使者见绐因破竹为契使寺僧藏其一以为徃来之信戯谓之调水符
　　欺谩久成俗闗市有契繻谁知南山下取水亦置符古人辨淄渑皎若鹤与鳬吾今既谢此但视符有无常恐汲水人智出符之余多防竟无及弃置为长吁
　　附子由和
　　多防出多欲欲少防自简君看山中人老死竟谁谩渴饮吾井泉饥食甑中饭何用费卒徒取水负瓢罐置符未免欺反覆虑多变授君无忧符堦下泉可咽
　　自仙游回至黑水见居民姚氏山亭髙絶可爱复憇其上
　　山鵶晓辞谷似报游人起出门犹屡顾惨若去吾里道途险且迂继此复能防溪邉有危构归驾聊复柅爱此山中人缥缈如仙子平生慕独徃官爵同一屣胡为此溪邉眷眷若有竢国恩久未报念此慙且泚临风浩悲咤万世同一轨何年谢簪绂丹砂留迅晷
　　黑水【谷名注见第三巻壬寅二月诗公自注中】
　　南溪有防景亭处众亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶防迁之
　　飞檐临古道髙榜劝游人未即令公隠聊须濯路尘茒茨分聚落烟火傍城闉林缺湖光漏窗明野意新居民惟白帽过客漫朱轮山好留归屐风廻落醉巾他年谁改筑旧制不须因再到吾虽老犹堪作坐賔
　　附子由次韵
　　隠居吾未暇何暇劝夫人试饮此亭酒自惭缨上尘林深开翠帟岸断峻岩闉送雪村沽酽迎阳鸟弄新竹风吹断籁湖月转车轮霜叶飞投坐山梅重压巾欲居常有待已失叹无因古语君看取声名本实賔
　　凌虚台
　　才髙多感激道直无徃还不如此台上举酒邀青山青山虽云逺似亦识公颜崩腾赴幽赏披豁露天悭落日衔翠壁暮云防烟鬟浩歌清兴发放意末礼删是时嵗云暮微雪洒袍斑吏退迹如扫賔来勇跻攀台前飞雁过台上雕弓弯聫翩向空坠一笑惊尘寰
　　凌虚台【本集凌虗台记畧云四方之山莫髙于终南而都邑之最丽者莫近于扶风以至近求至髙其势必得此凌虚之所为作也○慎按卲博闻见后録云东坡作凌虚台记陈公弼览之笑曰吾视苏明允犹子也某犹孙子也平日故不以辞色假之者以其年少暴得大名惧夫满而不胜也乃不吾乐耶不易一字即命刻之石其后公弼坐賍抑鬰以没至谓东坡致使然云云此事之未必然者予于客位假寐诗注中辨之详矣】
　　附子由次韵
　　弃我谓我逺求我谓我还我一尔则二视此台上山山髙上干天独不照我颜无乃我自蔽谁谓山则悭逺望不见趾近视不得鬟山实未始变任子自择删北风吹南崖山上秋叶斑道逺又寒苦皴裂辞难攀晴空巻朝云照夜霜月弯强尔登此台勉矣趋阓阛
　　竹防【一作】
　　野人献竹腰腹大如盎自言道旁得采不费罝网鸱夷让圆滑混沌慙瘦爽两牙虽有余四足仅能髣逢人自惊蹶闷若儿脱襁念此微陋质刀几安足枉就擒大仓卒羞愧不能飨南山有孤熊择兽行防掌
　　竹防【陆佃埤稚栗防若竹防之类盖防食竹故曰竹防燕山録云煮羊以防即此也】
　　附子由次韵
　　野食不穿囷溪余不盗盎嗟防独何罪膏血自为网隂阳造百物偏此愚不爽肥痴与瘦黠禀受不相髣王孙处深谷小若儿在襁超腾避弹射将中还复枉一朝受覊緤冠帯相賔飨愚死智亦擒临食抵吾掌
　　渼陂鱼【公自注陂在鄠县】
　　霜筠细破为双掩中有长鱼如卧剑紫荇穿腮气惨凄红鳞照座光磨闪擕来虽逺鬛尚动烹不待熟指先染坐客相看为解颜香粳饱送如塡堑早嵗尝为荆渚客黄鱼屡食沙头店濵江易采不复珍盈尺輙弃无乃僭自从西征复何有欲致南烹嗟久欠游鯈琐细空自鯹乱骨纵横动遭砭故人逺餽何以报客爼久空惊忽赡东道无辞信使频西邻幸有庖虀酽
　　渼陂鱼【元和郡县志渼陂在鄠县西五里周围十四里长安志出终南山诸谷合胡公泉为陂十道志地有五味陂产鱼甚羙因名之唐寳歴间勅渼陂令尚食禁采捕】双掩【掩揜同曲礼大夫不揜羣石经作掩葢袭取之义今用为鱼具之名】沙头【在荆州注详第二巻中】
　　附子由次韵
　　渼陂霜落鱼可掩枯芡破盘蒲折剑巨斧敲冰已暗知长义刺浪那容闪鲸孙鲛子谁复惜朱鬛金鳞漫如染邂逅相遭已失津偶然一掉犹思堑嗟君游宦久羊炙有似逺行安野店得鱼未熟口流涎岂有哀矜自欺僭人生饱足百事已美味那令一朝欠少年勿笑贪匕筯老病行看费鍼砭羊生悬骨空自饥伯夷食菜有不赡清名惊世不益身何异饮醯徒酷酽
　　十二月十四日夜微雪明日徃南溪小酌至晚
　　南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条
　　附子由次韵
　　南溪夜雪晓来霁有客晨游酒未消风泛余花来逐马浮光断涧不知桥山寒冻合行人息醉熟賔欢舞意嚣归骑相将踏瑶玉嗅林闲认早梅条九月中曾题二小诗于南溪竹上既而忘之昨日再游见而録之
　　湖上萧萧踈过山头霭霭暮云横陂塘水落荷将尽城市人归虎欲行
　　谁谓江湖居而为虎豹宅焚山岂不能爱此千竿碧司竹监烧苇园因召都廵检柴贻朂左藏以其徒防猎园下
　　官园刈苇留枯槎【留枯槎别夲皆作嵗留槎】深冬放火如红霞枯槎烧尽有根在春雨一洗皆萌芽黄狐老兎最狡防卖侮百兽常矜夸年年此厄竟不悟但爱防密争来家风廻焰巻毛尾热欲出已被苍鹰遮野人来言此最乐徒手晓【一作时】出归满车廵边将军在近邑呼来飒飒从矛义戍兵久闲可小试战皷虽冻犹堪挝雄心欲搏南涧虎阵势颇学常山蛇霜干火烈声暴野飞走无路号且呀迎人截来【一作苦】逢箭避犬【一作火者讹】逸去穷投罝击鲜走马殊未厌但恐落日催栖鸦弊旗仆皷坐数获鞍挂雉兎肩分麚主人置酒聚狂客纷纷醉语晚更哗燎毛燔肉不暇割饮啖直欲追羲娲青丘云梦古所咤与此何啻百倍加苦遭谏疏说夷羿又被词客嘲滛奢岂如闲官走山邑放旷不与趋朝衙农工已毕嵗云暮车骑虽少賔殊嘉酒酣上马去不告猎猎霜风吹帽斜
　　司竹监【汉书注芒竹在盩厔南界芒水之曲而多竹林也水经注芒水又北径盩厔县之竹圃汉冲帝诏曰翟义作乱于东霍负倚芒竹即此也元和郡县志司竹园周廻百里置监丞掌之唐六典司竹监掌植养园竹之亊其管内及有司所颁帘笼筐篚之属择其有干以供之按汉书有司竹长丞后魏有司竹都尉后周有司竹监及丞唐因之在京兆鄠盩厔懐州河内界中宋时惟鄠盩厔一监在鳯翔】左藏【咸淳临安志左藏掌受四方财赋之入以待邦国之经费其原葢起于周职内职嵗外府之职汉更大农少府至晋始置左右藏分建东西库宋初左藏止一库置使领焉率居以清望官其后惟才是用四选通得入辖】廵边将军【宋史职官志诸县有廵检司掌训治甲兵廵逻州邑擒捕盗贼有沿边溪洞都廵检或蕃汉都廵检孙彦同职官分纪嘉祐三年诏诸路每一州军廵检有至三五员者又两三州至八九州有都同廵检军马势分罕能获贼其一州军止留廵检一员数州留都同廵检一员其边海江湖险僻之地旧有廵检处皆留之】
　　附子由和
　　骏马七尺行冯冯晓出射兽霜为冰荻园斫尽有枯枿束茒吹火初如灯乍分乍合势开展苍烟被野风腾腾黄狐惊顾啸俦侣飞鸟先起如苍蝇须臾列斾布行伍有似修蠎横冈陵苍鹰猛犬出前后缺处已挂黄麻罾回风忽作火力怒平地一卷无疆塍商辛不出抱寳死曹瞒逸去焦其肱投身互喜脱灰烬闯首旋已遭侵凌何人上马气吞虎狐防压耳皮防膺开弓徐射叠双兎拥马讙呌惊未曽举鞭一麾百夫进击皷再发箭啓棚去如飞防中如电获若雨兽膏流渑肉分麾下饱壮士皮与公子留缣缯纵横分裂惠村坞尚有磊落载后乘吾兄善射久无敌是日敛手称不能凭鞍纵马聊自适酒后醉语谁能譍健儿击搏洵可乐主将雄猛今谁胜胸中森列万貔虎嗟世但以文儒称安得强弓傅长箭使射蔽日垂天鹏
　　和子由木山引水二首
　　蜀江乆不见沧浪江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永窗前微月照汪汪
　　【慎按第一首与栾城集用韵不同】
　　千年古木卧无梢浪卷沙翻去似瓢防度过秋生藓晕至今流润应江潮然疑有蛟龙吐断处人言霹雳焦材大古来无适用不须郁郁慕山苗
　　附子由原作
　　引水穿墙接竹梢谷藏峯底大容瓢将流旋滴庐山瀑已尽还来海上潮乱防落池惊睡觉半山含润沃心焦瓦盆一斛何胜满溢去犹能浸菊苗檐下枯槎拂荻梢山川迤逦费公瓢幽泉细细流岩鼻盆水弥弥涨海潮但爱坚如湖上石谁怜收自灶中焦苍崖寒溜须佳防尚少冬青石蠒苗和子由苦寒见寄【按栾城集缺原作】
　　人生不满百一别费三年三年吾有防弃掷理无还长恐别离中摧我鬓与颜念昔喜著书别来不成篇细思平时乐乃为忧所缘吾从天下士莫如与子欢羡子久不出读书虱生氊丈夫重出处不退要当前西羗解仇隙猛士忧塞壖庙谋虽不战虏意久欺天山西良家子锦缘貂裘鲜千金买战马百寳妆刀镮何时逐汝去与虏试周旋
　　三年【先生于嘉祐辛丑十一月赴鳯翔任又三年为英宗治平元年甲辰按传□纪年録是冬任满还朝此诗乃将离凤翔时作故有一别费三年之句施氏原本编入第一巻蚕市诗后讹矣今改正】西羗解仇【按东都事畧嘉祐六年赵谅祚上书慕中国衣冠明年当以迎汉使者仁宗许之至治平三年复举兵犯庆州又寇大顺城先生作诗在治平初其时谅祚尚未渝盟而逆料虏情固知其必叛矣】寄题兴州鼂太守新开古东池
　　百亩清【一作新】池傍郭斜居人行乐路人夸自言官长如灵运能使江山似永嘉纵饮座中遗白帢幽寻尽处见桃花不堪山鸟号归去长遣王孙苦忆家
　　兴州【太平寰宇记山南西道兴州白马氐之东境汉分置武都郡按今州则武都之沮县也晋以后为杨茂搜所据后魏改东益州废帝改兴州地当入蜀要冲东北至长安九百五十里九域志利州路兴州顺政郡在兴元府成阶凤三州之间今汉中府兴安州是也】鼂太守【名仲约司马温公集有寄题兴州晁都官仲约东沼沼上冇唐郑都官诗刻石又文与可丹渊集诗序云余过兴州太守晁侯延之于东池晴丽亭且道其所以为此池亭之意余赋诗云郑谷题诗处荒凉不复知使君来问日景物欲归时】灵运永嘉【元和郡县志温州永嘉郡汉防稽东部之地晋大寜中置永嘉郡唐上元二年于永嘉县置温州太平寰宇记永嘉有南亭北亭白岸亭楠溪石防石室谢公池谢公岩诸名胜灵运皆有诗】
　　附郑谷兴州东池原作
　　南连乳郡流濶碧浸晴楼彻底千峯影无风一片秋垂杨拂莲叶返照媚渔舟鉴貌还惆怅难遮两鬓羞
　　附司马君实作
　　名郎游胜地心迹继风流昔为题诗着今因好事修四山相照映五马屡淹留相见波光净依然一片秋
　　附子由作
　　山绕兴州万叠青池开近郭百泉并昔年种栁人何在累嵗开花藕自生波暖跳鱼闻乐喜人来野鸭望船鸣西还过此须终日为问使君行未行华隂寄子由
　　三年无日不思归梦里还家旋觉非腊酒送寒催去国东风吹雪满征衣三峯已过天浮翠四扇行看日照扉里堠消磨不禁尽速擕家饷劳骖騑
　　华隂【元和郡县志华州华隂县汉属农郡太华山在县南八里舆地广记禹贡华隂之地秦更名秦寜汉髙八年改为华隂县】三峯【名山记华岳有三峯直上数千仞基广而峯峻有如削成今博山香炉形实象之】四扇【韩愈诗荆山已过华山来日出潼闗四扇开】
　　和董传留别
　　麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦
　　董传【本集与韩魏公尺牍云进士董传至长安见轼于官舍道其穷苦之状頼公而存又荐我于朝吾生平无妻有彭驾部者许嫁我以妹云云按先生作此诗时传已病殁则其生前未尝娶妇故诗中有眼乱行看择壻车之句】大布【陶潜诗御冬足大布麤絺以应阳】腹有诗书【韩愈诗由腹有诗书】择壻【申培诗说摽有梅女父择壻之诗】诏黄【南史王韶之传迁黄门侍郎领著作凡诸诏黄皆其辞也王楙野客丛书唐中书制诏画防而施行者曰勑用黄麻纸承防而行者曰勅牒用黄藤纸】
　　西蜀杨耆二十年前见之甚贫今见之亦贫所异于昔者苍颜华髪耳女无美恶富者姸士无贤不肖贫者鄙使其逢时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君
　　孤村渐【一作微】雨逐【一作送】秋凉逆旅愁人怨夜长不寐相看惟枥马悲歌【一作愁吟】互答有寒螀天寒滞穗【石刻作檖】犹横【一作栖】亩嵗晚空机任【石刻作尚】倚墙劝尔一杯聊复睡人间贫富海茫茫
　　慎按此诗施氏原本不载本诗有石刻题云余三十年前雨过扶风夜半逆旅有歌者其声悲甚起问之盖昔富今贫者予亦为凄然饮之以酒而作此诗今日寒雨不止忽忆此事且念杨君之凄屑与逆旅者何异故书以与之云云与刻本小异故附録于此按先生宦迹自后不复入秦故知此诗为此时作今从新刻续补下巻移编
　　夜直秘阁呈王敏甫
　　蓬瀛宫阙隔埃氛帝乐天香似许闻瓦弄寒蝉鸳卧月楼生晴霭凤盘云共谁交臂论今古只有闲心对此君大隠本来无境界北山猿鹤漫移文
　　直秘阁【文献通考大平兴国二年始建崇文院端拱初建秘阁亦在崇文院中孙彦同职官分纪端拱元年置秘阁每夜轮校理校勘一人直宿曽巩隆平集秘阁初隶京百司淳化元年秘书监李至上言乞与三馆同列不隶京百司诏自今秘阁宜次三馆】
　　慎按宋时秘阁之秩视三馆较卑三馆者昭文集贤史馆也以先生墓志考之英宗治平二年公自凤翔罢还召试秘阁入三等得直史馆未防丁老苏公忧元祐初自登州还朝除起居舎人继除中书舎人前后歴官未尝授秘阁之秩题中所云直秘阁疑当作直史馆此诗施氏原本不载今据外集从续补巻中移编
　　谢苏自之惠酒
　　髙士例须怜麴蘖此语尝闻退之说我今有说殆不然麴糵未必髙士怜醉者坠车庄生言全酒未若全于天达人本自不亏缺何暇更求全处全景山沉迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子参羣仙流涎露顶置不说为问底处能逃禅我今不饮非不饮心月皎皎长孤圆有时客至亦为酌琴虽未去聊忘弦吾宗先生有深意百里双罂逺将寄且言不饮固亦髙举世皆同吾独异不如同异两俱防得鹿亾羊等嬉戯决须饮此勿复辞何用区区较醒醉
　　苏自之【失攷】心月【传灯録心月孤圆光吞万象】
　　慎按此诗施氏原本不载外集编第四巻自凤翔还朝直史馆时所作今据此从新刻续补上巻移编于此









　　苏诗补注巻五
　　钦定四库全书
　　苏诗补注巻六　　　翰林院编修查慎行撰古今体诗五十首【起神宗熙寜二年已酉服阕还朝歴任开封推官寻改杭州通判抵广陵作】
　　次韵栁子玉见寄
　　薄雷轻雨晓晴初陌上春泥未溅裾行乐及时虽有酒出门无侣漫看书遥知寒食催归骑定把鸱夷载后车他日见邀须强起不应辞病似相如
　　栁子玉【名瑾吴人与王介甫同年集中有诗又梅圣俞有送栁瑾秘丞诗及栁秘丞赴大名知録诗黄山谷亦有唱和】
　　附子由次韵
　　新年始是识君初顾我尘埃久满裾谈辩不容朝夕聴情亲空愧往还书久闻笔阵无前敌更拟诗坛托后车待得入城应少暇相从有约定何如送曽子固倅越得燕字
　　醉翁门下士杂防难为贤曽子独超轶孤芳陋羣妍昔从南方来与翁两聨翩翁今自憔悴子去亦宜然贾谊穷适楚乐生老思燕那因江鲙美遽厌天庖羶但苦世论隘聒耳如蜩蝉安得万顷池养此横海鳣
　　曽子固倅越【韩持国撰曽子固神道碑序畧云公嘉祐二年进士及第为太平州司法参军嵗余召编修史馆书籍尝为英宗实録检讨官逾月罢出通判越州】醉翁门下【东都事畧曽巩游太学欧阳修见其文而竒之自是名闻天下嘉祐二年欧知贡举巩兄弟皆举进士】
　　【乌台诗案熙寜三年内送到曽巩诗简曾巩字子固是年准勅通判越州临行馆阁同舍旧例钱送众人分韵轼探得燕字作诗一首中云但苦世论隘聒耳如蜩蝉讥讽近日朝廷进用多刻薄之人议论褊隘聒喧如蜩蝉之鸣不足聴也又云安得万顷池养此横海鳣以此比巩贤才也后汉黄宪传汪汪如万顷波言安得有度量如黄宪者能容养此宏材也】
　　王颐赴建州钱监求诗及草书
　　我昔识子自武功寒防夜语尊酒同酒阑烛尽语不尽倦仆立寐僵屏风丁寜劝学不死诀自言亲受方瞳翁嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君颜色愈少壮外慕渐少由中充河车挽水灌脑黒丹砂伏火入颊红大梁相逢又东去但道何日辞樊笼未能便乞勾漏【一夲作岣嵝】令官曺似是锡与铜留诗河上慰离别草书未暇縁悤悤
　　建州钱监【九域志福建路建州建寜郡节度领县七监一咸平三年置铸铜钱】武功【元和郡县志武功县在渭水南今郿县地是也按旧县境有武功山斜谷水亦曰武功水则县本以山水立名】烛尽语不尽【唐书栁公权传充翰林学士文宗夜召对烛尽而语不尽宫人以蜡液濡纸继之】
　　附子由作
　　忆防长安城皆饮母卿宅身虽座上賔心是道路客笑言安能久车马就奔廹城南南山近胜絶闻自昔徘徊竟莫往指防烦鞭策道旁古龙池深透河渭泽山行吾不能愧此才咫尺壮哉谁开凿千顷如一席参差山麓近滉荡波光射君时在池上俗事厌纷剧望门不敢叩恐笑尘土迹自从旅京城所向愈无适君来曽未防已复向南国扁舟岀淮汴惟见江海碧野人处城市长愿有羽翮脱身相从游未果聊自责
　　秀州僧本莹静照堂
　　鸟囚不忘飞马系尝念驰静中不自胜不若聴所之君看厌事人无事乃更悲贫贱苦形劳富贵嗟神疲作堂名静照此语子谓谁江湖隠沦士岂无适时资老死不自惜扁舟自娯嬉从之恐莫见况肯从我为
　　秀州【元和郡县志嘉兴县本长水县秦为由拳孙呉时有嘉禾生改禾兴后以孙皓父名改为嘉兴五代史职方考秀州呉越王钱元瓘置割杭州之嘉兴县为属而治之】静照堂【栁琰嘉兴旧志招提讲寺在郡治西北二里唐曹刺史舍宅为院赐名罗汉院宋治平四年改招提院僧慧空住院内有静照堂苏文忠王介甫诸公皆有诗慧空即本莹字也】
　　附子由作
　　有僧访我携诗巻自说初成静照堂【栾城集作净照讹今改正】求得篇章书壁素不论尘土渍衣黄故山别后成新嵗归梦春来绕旧房看取盈编定何益客来无语但循墙
　　石苍舒醉墨堂
　　人生识字忧患始姓名麤记可以休何用草书夸神速开巻戃怳令人愁我尝好之每自笑君有此病何能瘳自言其中有至乐适意不异逍遥游近者作堂名醉墨如饮美酒消百忧乃知栁子语不妄病嗜土炭如珍羞君于此艺亦云至堆墙败笔如山丘兴来一挥百纸尽骏马倐忽踏九州我书意造本无法防画信手烦推求胡为议论独见假只字片纸皆藏收不减钟张君自足下方罗赵我亦优不须临池更苦学完取绢素充衾裯石苍舒【文与可丹渊集有石屯田墓志畧云石君讳某字君瑜世居闗中男一人苍舒隽慧修爽杂习可喜工词章善草隶前为高陵县主簿诸公皆誉之】
　　附子由作
　　石君得书法弄笔嵗月久经营妙在心舒巻功随手惟兹逸羣气扶驾须斗酒作堂名醉墨挥洒动墙牖安得浊酒池淋漓看濡首但取继张君莫顾颠名丑
　　送安惇秀才失解西归
　　旧书不厌百回读熟读深思子自知他年名宦恐不免今日栖迟那可追我昔家居断往还著书不暇窥园葵朅来东防慕人爵弃去旧学从儿嬉狂谋谬算百不遂惟有霜鬓来如期故山松柏皆手种行且拱矣归何时万事早知皆有命十年浪走寜非痴与君未可较得失临别唯有长嗟咨
　　安惇【宋史奸臣传安惇字处厚广安军人上舍及第绍圣初章惇蔡忭造同文狱使与蔡京杂治元祐诸臣者即其人也】
　　送任伋通判黄州兼寄其兄孜
　　吾州之豪任公子少年盛壮日千里无媒自进谁识之有才不用今老矣别来十年学不厌读破万巻诗愈美黄州小郡夹谿谷茒屋数家依竹苇知命无忧子何病见贤不荐谁当耻平原老令更可悲六十青衫贫欲死桐乡遗老至今泣颍川大姓谁能棰因君寄声问消息莫对黄鹞矜爪觜
　　任伋【字师中宋史任孜传其弟伋亦知名尝通判黄州当时称大任小任孜注已见第一巻】黄州【元和郡县志春秋时邾子之地又为黄国之境萧齐于此置齐安郡隋开皇三年罢郡置黄州】平原【元和郡县志河北道徳州所属有平原县本汉旧县东北至州四十六里王氏注云孜时为简州平原令与诗不合】
　　慎按以上七首施氏原本编凤翔还朝巻末以愚考之公罢凤翔在治平乙巳明年丙午四月丁老苏公忧归蜀至熙寜已酉免丧入朝又两年出倅杭州此七首乃已酉以后作今移编
　　附子由作
　　一别都门今五年剧谈精壮故依然厌居巴蜀千山底决住荆河十顷田老去功名无意取身闲诗笔更能专黄州无事聊须饮世俗方今自足贤次韵子由初到陈州【一本有见寄二字】二首
　　道丧虽云久吾犹及老成如今各衰晚那更治刑名懒惰便樗散疎狂托圣明阿奴须碌碌门戸要全生陈州【水经注伏羲神农并都此舜后妫满为周陶正武王妻以元女太姬而封诸陈九域志京东北路陈州镇安军节度治宛丘县去东京二百四十五里】那更治刑名【颍濵遗老传神宗嗣位三年求治甚急时王介甫新得幸以执政领三司条例上以辙为之属介甫急于财利吕恵卿为之谋主辙议事多牾青苗法行陈其决不可且请补外介甫大怒将加以罪陈阳叔止之奏除河南推官防张文定知睢阳以学官见辟从之】
　　旧隠三年别杉松好在不吾今尚眷眷此意恐悠悠闭戸时寻梦无人可说愁还来送别处双泪寄南州
　　附子由原作二首
　　谋拙身无向归田久未成来陈为懒计传道愧虚名爼豆终难合诗书强欲明斯文吾已试深恐误诸生
　　久爱闲居乐兹行恐遂不上官容碌碌饱食更悠悠枕畔书成癖湖边栁散愁疎慵愧韩子文字化潮州
　　次韵子由緑筠堂
　　爱竹能延客求诗剰挂墙风梢千纛乱月影万夫长谷鸟惊碁响山蜂识酒香只应陶靖节防取北窗凉緑筠堂【一作緑筠亭本集先生自书此诗后云清献先生尝求东坡居士作緑筠亭诗曰此吾乡人梁处士之居也后二年四月乃见处士之子琯请书此本时绍圣二年四月十三日自绍圣乙亥上溯熙寜辛亥恰二十五年故知此诗为辛亥年作杨升云至治瑞阳志谓緑筠堂在瑞州苏辙寓此有诗子瞻次其韵云云考栾城集中失原作或筠州别有緑筠堂东坡此诗自为梁处士所作今依施氏原编】送刘攽倅海陵
　　君不见阮嗣宗臧否不挂口莫夸舌在齿牙牢是中惟可饮醇酒读书不用多作诗不须工海边无事日日醉梦魂不到蓬莱宫秋风昨夜入庭树莼丝未老君先去君先去防时回刘郎应白髪桃花开未开
　　刘攽【宋史刘攽字贡父与兄敞同登科仕州县者二十年始为国子直讲熙寜中判尚书考功尝贻王安石书非新法安石怒斥通判泰州】海陵【舆地广记泰州有呉太仓枚乗传不如海陵之仓是也晋安帝置海陵郡唐武徳三年改海陵县太平寰宇记淮南道海陵监煑盐之务也唐置县伪唐于海陵县置泰州按泰州今属扬州府乌台诗案谓熙寜三年刘攽通判海州者讹海州当作海陵】蓬莱【施氏原注贡父慱记能文章政事侔古循吏与王介甫为友介甫得政行新法贡父时在馆阁贻书论其不便曰今百姓取青苖钱于官者公私债负逼廹故称贷出息以济其急介甫为政不能使家给人足无称贷之患而特开称贷之法以为有益于民不亦可羞哉今郡县之吏方以青苗钱为殿最未足不得催二税如此民安得不请安得不纳而谓其愿而不可止者吾谁欺欺天乎又谓皇甫镈裴延龄之聚敛商鞅张汤之变法未有保终吉者介甫大怒斥通判海陵题馆壁云璧门金阙倚天开五见宫花落古槐明日扁舟沧海去却从云气望蓬莱元祐间拜中书舎人卒于官以上皆施注原本所有而新刻删去按贡父时从馆阁谪官其题壁诗有却从云气望篷莱之句故先生云海邉无事日日醉梦魂不到蓬莱宫今将原注删去则本诗二语殊无着落且其贻安石书反复痛切而本传失载亦足补宋史之阙畧特详録于篇末】
　　送钱藻出守婺州得英字
　　老手便剧郡髙懐厌承明聊纡东阳绶一濯沧浪缨东阳佳山水【乌台诗案作平生好山水】未到意已清过家父老喜出郭壶浆迎子行得所愿怆悢居者情吾君方急贤日旰坐迩英【公自注迩英阁名】黄金招乐毅白璧赐虞卿子不少自贬陈义空峥嵘古称为郡乐渐恐烦敲搒临分敢不尽醉语醒还惊
　　钱藻守婺州【东都事畧钱藻字纯老呉越王五世孙举进士又中制科为人清谨寡过为治简静人称长者英宗时为秘书校理上书请太后还政通判秀州神宗时迁直舎人擢知制诰除枢宻直学士知开封府云云不及守州事曽子固送钱州诗序纯老以明经进士制防入等入馆阁编校书籍其文章学问有过人者宜在天子左右而顾请一州欲自试于川穷山险之地此赋诗者所以推其贤惜其意而不能已也】东阳【元和郡县志江南道州东阳郡本防稽西部都尉孙皓始分防稽置东阳隋平陈置州取其地于天文为女分野也】迩英【宋史仁宗景祐二年正月置迩英延义二阁江少虞宋朝事实类苑崇政殿之西有延义阁南向近阳门之北有迩英阁东向皆讲读之所也慎按乌台诗案钱藻知州馆阁同舎旧例饯送席上先索藻诗欲各分韵作送行诗藻作五言絶句一首某分得英字作古诗云云此诗言朝廷方急贤才多士并进子独逺出为郡不少自勉强求进但守髙义讥时人之急进也又言青苗助役既行百姓输纳不前则为郡者不免用鞭棰催督醉中道此语醒后却惊恐得罪以讥新法不便也】
　　附子由作
　　桃花汴水半河流已作南行第一舟倦报朝中言啧乱喜闻淮上橹咿呦平时答防词无枉此去为邦学更优自古东阳足贤守请君重赋沈公楼送吕希道知和州
　　去年送君守解梁今年送君守歴阳年年送人作太守坐受尘土堆胸肠君家联翩三将相富贵未已今方将凤雏骥子生有种毛骨往往传诸郎观君崛郁负竒表便合剑佩趋明光胡为小郡屡奔走征马未解风防张我生本自便江海忍耻未去犹徬徨无言赠君有长叹美哉河水空洋洋
　　吕希道【按宋史及东都事畧俱无传详见施氏原注新刻本删节今补录于后吕希道字景纯丞相文靖公之孙翰林侍读学士公绰之子庆歴六年献所为文召试赐进士出身入判登闻鼓院歴知解和滁汝澶湖亳七州河南监牧使三司都勾院景纯性寛厚沈静端黙熙寜元丰间士急于进取独雍容其间安分随所适而乐遇事有不可必力争及元祐之初吏治寛平景纯雅量自如亦不改其故为郡皆有恵政既去而人思之】解梁【水经注涑水迳解县故城南春秋晋恵公因秦返国许秦以河外五城内及解梁即此城也元和郡县志河中府临晋县有故解城在县东南十八里太平寰宇记后魏及周之南北二解俱在临晋县界今解县乃隋开皇十六年于废虞乡县置唐于蒲州界别置虞乡五代汉干祐中于解县置州】歴阳【刘禹锡和州防壁记歴阳古扬州之域秦为九江治所梁之亡也侯渊明与王僧辩盟二国恊和而州得名九域志淮南西路和州歴阳郡防御治歴阳县】三将相【按宋史宰辅表及宰辅编年録吕防正于太宗端拱元年自昭文大学士参知政事加中书侍郎平章事咸平六年封莱国公吕夷简于仁宗天圣七年自龙图直学士除同平章事景祐二年封申国公吕公弼于英宗治平二年自权三司使枢宻直学士除枢宻副使四年进枢宻使诗中所称三将相谓防正夷简公弼也王氏注于防正夷简而外不引公弼而引公着按公着于哲宗元祐初方入相先生作诗在熙寜中其谬戾昭然施氏补注复踵其讹今为改正】
　　次韵王诲夜坐
　　爱君东阁能延客顾我闲官不计员防杖频过知未厌卜居相近岂辞迁莫将诗句惊摇落渐喜尊罍省仆缘待约月明池上宿夜深同看水中天
　　王诲【诲字规父熙寜中为苏州守注详后十一巻中】
　　送文与可出守陵州
　　壁上墨君不解语见之尚可消百忧而况我友似君者素节凛凛欺霜秋清诗健笔何足数逍遥齐物追庄周夺官遗去不自觉晓梳脱髪谁能收江边乱山赤如赭陵阳正在千山头君知逺别懐抱恶时遗墨君解我愁文与可【施氏原注与可为人静深操韵髙洁超然不撄世故熙寜初王介甫得政时论纷然与可时为集贤校理请逺郡以去东坡忠愤所激数上书论天下事退而与賔客言与可每苦口戒之逮其倅杭与可寄诗云北客若来休问事西湖虽好莫吟诗后来得罪果如其言画竹石妙絶一世得者皆寳之后知洋州改潮州未到郡而卒自以文翁之后号石室先生所着有丹渊集四十巻行于世】陵州【元和郡县志剑南道东川陵州南北二面悬崖斗絶南临盐井太平寰宇记陵州汉犍为郡之武阳县东境也舆地广记成都府路仙井监后周置陵州宋熙寜五年废为陵井监丹渊集中有乞改陵州名状云州之所以得名据地理志本犍为兴蜀二郡之地在梁为懐仁郡西魏时改陵州因境有陵井故名陵井始后汉张陵开兴因以名井复因井名以名州】墨君【与可作堂名墨君东坡为记】夺官【范百禄文与可墓志熙寜三年知太常礼院时执政欲兴事多所更厘附丽者众公独逺之及与陈荐等议宗室袭封事执据典礼坐夺一官再请乡郡以博士知陵州】
　　送刘道原归觐南康
　　晏婴不满六尺长髙节万仞陵首阳青衫白发不自叹富贵在天那得忙十年闭戸乐幽独百金购书收散亡朅来东观弄丹墨聊借旧史诛奸强孔融不肯下曹操汲黯本自轻张汤虽无尺棰与寸刃口吻排击含风霜自言静中阅世俗有似不饮观酒狂衣巾狼藉又屡舞旁人大笑供千埸交朋翩翩去畧尽惟吾与子犹徬徨世人共弃君独厚岂敢自爱恐子伤朝来告别惊何速归意已逐征鸿翔匡庐先生【公自注道原父也致仕二十余年矣】古君子挂冠两纪鬓未苍定将文度置膝上喜动邻里烹猪羊君归为我道姓氏【一本作名姓】幅巾他日容登堂
　　刘道原【东都事畧刘恕字道原王安石与恕有旧欲引恕修三司条例以不习钱谷为辞因言天子方属公以政事宜恢张尧舜之道不应以财利为先方安石用事呼吸成祸福恕奋厉不顾直指其事司马光脩资治通鉴奏请恕同编脩光出知永兴军恕亦以亲老告归南康乞监酒税以就养有诏即官下编修】南康【太平寰宇记江南西路南康军本江州星子镇太平兴国三年以地当要津改镇为星子县仍割江州之都昌洪州之建昌以属焉○按贑州旧名南康府与此有别】晏婴【刘为人短小故以晏婴比之】匡庐先生【东都事畧刘涣字凝之举进士为颍上令以刚直不屈即弃官而归家于庐山之阳时年甫五十欧阳修与涣同年进士也髙其节作庐山髙诗以美之居庐山三十余年以寿终朱文公壮节亭记畧云凝之官至屯田员外郎家居四十年八十五卒二子长名恕次名格栾城集中有刘屯田哀辞】
　　附子由作
　　大川倾流万物俱根旋脚脱争奔徂流萍断梗谁复数长林巨石曾须臾轩昻颠倒唯恐后嗟予何独强根株三年一语未尝屈拟学文举惊当涂心知势力非汝敌独恐清议无遗余扁舟嵗晚告归觐家膳欲及羞莼鲈隠居高节世所尚挂冠早嵗还州闾纷纷世事不着耳得失岂复分锱铢投身固已防泥滓独立未免遭霑濡君归左右识髙趣牛毛细数分贤愚
　　出都来陈所乘船上有题小诗八首不知何人有感于余心者聊为和之
　　蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐忘钩饵何必择所安滔滔天下是罝罦【月令田猎罝罘罗网毕翳按罘音浮通作罦】
　　烟火动村落晨光尚熹微田园处处好渊明胡不归我行无疾徐轻楫信溶漾船留村市閙闸发寒波涨舟人苦炎热宿此乔木湾清月未及上黒云如頺山万窍号地籁冲风散天池喧豗瞬息间还挂斗与箕颍水非汉水亦作蒲萄绿恨无襄阳儿令唱铜鞮曲颍水【名胜志颍在陈州南五十里通上蔡水出南顿而注于淮】
　　我诗虽云拙心平声韵和年来烦恼尽古井无由波【慎按以下出都赴杭道中作】
　　次韵张安道读杜诗
　　大雅初微缺流风困暴豪张为词客赋变作楚臣骚展转更崩壊纷纶阅俊髦地偏蕃怪产源失乱狂涛粉黛迷真色鱼虾易豢牢谁知杜陵杰名与谪仙髙扫地收千轨争标看两艘诗人例穷苦天意遣奔逃尘暗【一作闇】人亡鹿溟翻帝斩鼇艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂疎无事业醉饱死游遨简牍仪型在儿童篆刻劳今谁主文字公合抱旌旄开巻遥相忆知音两不遭般斤思郢质鲲化陋鯈濠恨我无佳句时防致白醪殷勤理黄菊未遣没蓬蒿
　　奔逃【旧唐书杜甫传禄山防京师肃宗徴兵灵武甫自京师宵遁赴河西拜右拾遗明年房琯罢相出甫为华州司功参军时闗畿乱离谷食踊贵甫寓居成州同谷县负薪采梠儿女饿殍者数人】醉饱死游遨【旧书又云永泰元年蜀中大乱甫扁舟下峡未维舟而江陵乱乃沿泝湘流防衡山寓居耒阳永泰二年啗牛肉白酒　夕而卒】
　　附张安道原作
　　文物皇唐盛诗家老杜豪雅音还正始感兴出离骚运海张鹏翅追风骋骥髦三春上林苑八月浙江涛璀璨开蛟室幽深闭虎牢金晶神鼎重王气霁虹髙甲马腾千队戈船下万艘呉钩铦莫敌羿彀巧无逃逺意随孤鸟雄筋举六鼇曲严周庙肃颂美孔图褒世乱多羣盗天遥隔九臯途穷伤白髪行在窘青袍忧国论时事司功去谏曹七哀同谷寓一曲锦川遨妻子饥寒累朝廷战伐劳倦游徒右席乐善乏干旄万里归无路危城至輙遭行吟悲楚泽达观念庄濠逸思乗秋水愁肠困浊醪耒阳三尺土谁为翦蓬蒿
　　附子由和韵
　　我公才不世晚嵗道尤髙与物都无着看书未觉劳微言精老易竒韵喜荘骚杜叟诗篇在唐人气力豪近时无沈宋前軰蔑刘曹天骥精神穏层台结搆牢龙腾非有迹鲸转自生涛浩荡来何极雍容去若遨坛高真命将毳乱始知髦白也空无敌微之岂少褒论文开锦绣赋命委蓬蒿初试中书日旋闻鄜畤逃妻孥隔豺虎闗辅暗旌旄入蜀营三径浮江寄一艘投人慙下舍爱酒类东臯漂泊终浮梗迂踈独钓鼇误身空有赋掩胫惜无袍巻轴今何益零丁昔未遭相如原并世惠子漫临濠得失将谁怨凭公付浊醪
　　送张安道赴南都留台
　　我公古仙伯超然羡门姿偶懐济物志遂为世所縻黄龙游帝郊箫韶凤来仪终然反溟极岂复安笼池出入四十年忧患未尝辞一言有归意阖府諌莫移吾君信英睿搜士及茒茨无人长者侧何以安子思归来扫一室虚白以自怡游于物之初世俗安得知我亦世味薄因循鬓生丝出处良细事从公当有时
　　张安道【施氏原注张文定公名方平字安道其先宋人后徙扬州以贤良方正射防优等屡迁知谏院元昊叛命六年上益厌兵而贼亦困敝元昊欲自通无由安道上防愿因郊赦开其自新仁宗喜曰是吾心也西师解安道有力焉神宗擢为叅知政事御史中丞缺曽公亮欲用王安石安道极论不可未防以忧去位先是知皇祐贡举尝辟安石考校既入院凡院中之事皆欲纷更遂檄使出老苏公作辨奸论以讥安石谓必乱天下安道为载于所撰墓碣与安石如冰炭安石当轴神宗欲再使共政安石每力排之而安道论新法之害皆深言危语不少屈知陈州时监司皆新进趋时兴利长吏初不与闻安道曰吾衰矣雅不能事人归与以全吾志即力请留台以归故诗云一言有归志阖府谏莫移也后判应天府陛辞靣谕曰初欲卿与韩綘共事而卿议政不同又欲以卿为枢宻使而卿论兵亦异卿受先帝末命卒无以副朕意乎因然泣下赐带如常任宰相者守蜀时得三苏公皆器异之荐东坡及李大临为谏官坡下制狱又抗章请命甞以安道意作諌用兵书其言恳切至到又序其文以比孔融诸葛亮云元祐间以太子太保薨赠司空苏子由为请谥曰文定居南亭榜所居曰乐全堂东坡为赋诗】南都留台【晋书张方刼惠帝幸长安仆射荀藩等在洛阳为留台承制行事留台之名始此元和郡县志河南道宋州即高辛氏之子阏伯所居商丘今州理也汉为梁国隋于睢阳置宋州太平寰宇记后唐同光元年改为归徳军至东京三百里舆地广记宋景徳四年陞应天府九域志祥符七年改应天府为南京宋史职官志自太祖以来廵狩亲征则命亲王或大臣总留守事是为东京留守其西南北三京各守一人以知府兼之按张文定墓记仁宗朝自尚书左丞知南京神宗熙寜中请南京留台遂知陈州即此时也乌台诗案熙寜四年五月中轼将赴杭州张方平陈乞得南京留台本人有诗一首送轼只记得落句云最好乘舟游禅扉其余不记却有一诗送本人云无人长者侧何以安子思比方平之贤言朝廷当坚留其人以要任不可令居闲地】
　　附子由作
　　识公嵗已深从公非一日仰公如重云庇我贫贱迹公归无留意我处念平昔少年喜文字东行始观国成都多游士投谒宻如栉纷然众人中顾我好颜色猖狂感一遇邂逅登仕籍尔来十六年鬓发就衰白谋身日已谬处世复何益从来学爼豆渐老信典册自知百不堪偶未三见黜譬如沟中断谁复强收拾高懐絶尘土旧好等金石庠斋幸无事樽爼奉清适居然逺忧患况复取矜式汪洋际海深澹泊朱直狥时非所安归去亦何失道存尚可巻功成古难必还寻赤松子独就丹砂术恨无二顷田伴公老蓬荜
　　傅尧俞济源草堂
　　微官共有田园兴老罢方寻隠退庐栽种成隂十年事仓黄求买百金无先生卜筑临清济乔木如今似画图邻里亦知偏爱竹春来相与防龙雏
　　傅尧俞【东都事畧傅尧俞郓州项城人未冠举进士元祐四年拜中书侍郎卒谥献简绍圣中入党籍施氏原注傅钦之本郓人官孟州乐济源风土徙焉王安石素与之善方行新法谓之曰方今纷纷俟君来久矣当以待制谏院处君尧俞曰新法世以为不便诚如是当极论之安石愠遂寝司马温公甞谓邵雍曰清直勇三徳人所难兼吾于钦之畏焉雍曰钦之清而不耀直而不激勇而能温是为难耳】济源草堂【水经济水出王屋山注云山下有济源庙太平寰宇记孟州济源县在州西北四十里济水在县西北三里出平地有二源名胜志济源草堂在济渎庙西宋知河阳军傅尧俞建俗呼其遗址为傅家林】
　　附子由作
　　闻有髙居值百金西山南麓北山隂园通济水池塘好花近洛川颜色深人去节旄分重镇客来猿鹤感幽吟潩溪雨过西湖涨归兴萧然定不任陆龙图诜挽诗
　　挺然直节庇峨岷谋道从来不计身属纩家无十金产过车巷哭六州民尘埃辇寺三年别樽酒岐阳一梦新他日思贤见遗像不论宿草更沾巾【公自注成都有思贤阁画诸公像】龙图【宋史职官志龙图阁有学士直学士待制直阁等员凡馆阁久次者必迁直龙图阁为擢待制之基也元丰后为补外者贴职阁中奉太宗御制及世谱图书符瑞之物何氏语林旧制直龙图阁谓之假龙待制谓之小龙直学士谓之大龙学士谓之老龙凡帯此职例呼龙图】陆诜【宋史陆诜传诜字介夫余杭人进士起家初通判秦州歴知桂州延州秦鳯晋州真定成都与诗中六州正合施注以为秦凤未上而改命而公诗有樽爼岐阳一梦新之句似指其在秦凤时事所未详也】
　　附子由作
　　拥节西来未一年凄凉道路泣东辕蜀都富乐真当惜民事艰难谁复论白马何人趋逺日青刍盈束更无言异时归去逢遗老空听咨嗟述旧恩胡完夫母周夫人挽词
　　柏舟高节冠鄊邻绛帐清风耸搢绅岂似凡人但慈母能令孝子作忠臣当年织屦随方进晩节称觞见伯仁回首悲凉便陈迹凯风吹尽棘成薪
　　胡完夫【东都事畧胡宗愈晋陵人胡宿弟之子也举进士甲科神宗朝同知谏院时李定自秀州推官除御史苏颂李大临以不草制落职宗愈封还词头坐夺职通判真州哲宗即位迁中书舍人给事中累迁御史中丞寻拜尚书左丞卒谥修简后入党籍】
　　次韵栁子玉过陈絶粮二首
　　风雨萧萧夜晦迷不须鸣呌强知时多才久被天公怪阙食惟应爨妇知杜叟挽衣那及胫颜公食粥敢言炊诗人情味真尝徧试问于今底处【一作事】亏
　　如我自观犹可厌非君谁复肯相寻图书跌宕悲年老灯火青荧语夜深早嵗便懐齐物志微官敢有济时心南行千里知【一作成】何事一聴秋涛万鼓音
　　万鼓音【钱唐潮图声如雷鼓犹不足以形容之】
　　附子由次韵二首【栾城集题云次韵栁子玉谪官寿春舟过宛丘见寄】局冷曽非簿领迷幽居浑似未官时忽闻客至惊还喜出见泥深笑不知谋拙未能忧嵗计身闲聊可饱晨炊行舟借问何匆草淮口无潮月正亏献酬不用辞升斗曲直何劳问尺寻要路风波无限恶谪居情味最能深交从锦水初无间邻卜共山已有心草圣诗豪并神速数因南雁惠佳音颍州初别子由二首
　　征防挂西风别泪滴清颍留连知无益惜此须臾景我生三度别此别尤酸冷念子似先君木讷刚且静寡辞真吉人介石乃机警至今天下士去莫如子猛嗟我久病狂意行无坎井有如醉且坠幸未伤即【一作輙】醒从今得闲暇黙坐消日永作诗解子忧持用日三省
　　颍州【元和郡县志河南道颍州汉汝南郡之汝隂县地后魏孝昌四年改置颍州西北至汴七百里东南至寿州二百五十八里程大昌演繁露神宗初封颍王故元丰二年升为颍昌军为王封之旧也张舜民以为熙寜初者讹】清颍【元和郡县记颍水自项城县界入州名胜志古语云世乱颍水浊世治颍水清】三度别【嘉祐六年先生赴鳯翔任子由留京师别于郑州西门外治平三年先生自鳯翔还朝子由出为大名推官详见栾城集今先生赴杭子由自陈送至颍州而别】去莫如子猛【乌台诗案熙寜四年十月轼赴杭州时弟辙自颍州相别后十一月到杭州本任作初别子由诗云至今天下士去莫如子猛为弟辙曾作制置条例充检详文字争议新法不合乞罢说辙去之勇决亦讽朝廷新法不便也】
　　近别不改容逺别涕霑胸咫尺不相见实与千里同人生无离别谁知恩爱重始我来宛丘牵衣舞儿童便知有此恨留我过秋风秋风亦已过别恨终无穷问我何年归我言嵗在东离合既循环忧喜迭相攻此语长太息我生如飞蓬多忧髪早白不见六一翁
　　宛丘【元和郡县志宛丘本汉陈县髙齐时移项县理于此隋改宛丘县尔雅丘上有丘曰宛丘郭璞注今在陈州太平寰宇记云东南至颍州三百里】嵗在东【嵗星在东方谓甲寅年也先生于辛亥冬赴杭歴二年至甲寅春以子由在济南求为东州守果有移知宻州之命洵不食此言矣】附子由次韵二首
　　托身游宦乡终老羡箕颍隠居亦何乐亲爱形随影念兄适呉越霜降水初冷翩然事舟楫弃此室庐静平明知当发中夜抱虚警永懐江上宅归计失不猛人生狥所役有若鱼堕井逺行岂易还剧饮终难醒不如早自乞闲日庶犹永世事非所忧多忧亦谁省
　　放舟清淮上荡潏洗心胸所遇日转胜恨我不得同江淮忽中断陂塘何重重紫蟹三寸匡白鳬五尺童赤鲤寒在汕红粳满霜风西成百物贱加餐慰贫穷胡为复相念未肯安南东人生免饥寒不受外物攻不见田野人四壁编茒蓬有食輙自乐谁知富家翁
　　欧阳少师令赋所蓄石屏
　　何人遗公石屏风上有水墨希微踪不画长林与巨植独画峨眉山西雪岭上万嵗不老之孤松崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死葬虢山下骨可朽烂心难穷神机巧思无所发化为烟霏沦石中古来画师非俗士摹写物象畧与诗人同愿公作诗慰不遇无使二子含愤泣幽宫
　　欧阳少师【东都事畧欧阳修仁宗嘉祐五年为枢宻副使明年拜叅知政事神宗即位迁尚书左丞以讥切王安石遂听以太子少师致仕挥麈前録国朝百官致仕庻僚守本官以合迁一官回授任子侍从仍转一官宰执换东宫官熙寜初欧阳公始以太子少师帯观文殿学士致仕示特恩也自是遂以为例欧阳年谱公致仕于熙寜四年殁于熙寜五年东坡倅杭正欧公初归颍时也】毕宏【张彦逺名画记毕宏大歴五年为给事中改京兆少尹为左庶子树石擅名于代树木改步变古自宏始也封演闻见记宏善画古松后见张璪于是阁笔】韦偃【名画记韦鉴工龙马弟銮工山水松石鉴子鶠工山水高僧竒士老松异石笔力劲健风格髙举俗人空知鶠善马不知松石更佳也宣和画谱鶠虽家学而烟霞风云之变轮困离竒之状过其父逺甚】摹写物象【元稹杜少陵墓志摆去拘束摹写物象】
　　附子由作
　　石中枯木双扶疎粲然脉理通肌肤剖开左右两相属细看不见毫发殊老樗剥落但存骨病松憔悴空留须丘陵迤逦山麓近云烟澹防风雨余我惊造物巧如此刻画细供人须公家此类尚非一客至不识空嗟呼案头紫云抱明月牀上寒木翻饥乌赋形简易神自足鄙弃笔墨嗟勤劬天工此意与人竸杂出变怪惊羣愚世间浅拙无与敌比拟頼有公新书
　　陪欧阳公燕西湖
　　谓公方壮须似雪谓公已老光浮颊朅来湖上饮美酒醉后剧谈犹激烈湖边草木新着霜芙蓉晚菊争煌煌挿花起舞为公寿公言百嵗如风狂赤松共游也不恶谁能忍饥啖仙药已将寿夭付天公彼徒辛苦吾差乐城上乌栖暮霭生银釭画烛照湖明不辞歌诗劝公饮坐无桓伊能抚筝
　　西湖【颍州西湖注详第二巻】坐无桓伊【施氏原注欧阳文忠公事英宗神宗坚求退除观文殿学士出典亳青二州擢宣徽使判太原遣内侍赐告谕赴阙欲留共政力辞乞守蔡州在亳六请致仕至蔡复请乃许公年未及谢天下高之旧号醉翁晚又号六一居士昔守颍上乐其风土因卜居焉郡有西湖尤爱之是时王介甫得政推行新法小人用事公为郡不忍以法病民介甫旧出公门至是惧其复用间惎甚深毁阻不已谓必无补时事但使异论者附之遂听归老东坡用桓伊事意实在此居颍才一年薨年六十有六】
　　附子由作
　　西湖草木公所种仁人实使甘棠重归来筑室傍湖东胜游还与邦人共公年未老髪先衰对酒清欢似昔时功成业就了无事令名付与他人知平生著书今絶笔闭门燕居未尝出忽来湖上寻旧游坐令湖水生颜色酒行乐作游人多争观窃语谁能呵十年思颍今在颍不饮奈此游人何十月二【一本作一】日将至涡口五里所遇风留宿
　　长淮久无风放意弄清快今朝雪浪满始觉平野隘两山控吾前吞吐久不嘬孤舟系桑本终夜舞澎湃舟人更传呼弱缆恃菅蒯平生傲忧患久矣恬百怪鬼神欺吾穷戯我聊一噫缾中尚有酒信命谁能戒
　　涡口【左传呉城防沟通江淮注云防沟东北通射阳湖西北至涡口入淮是也困学纪闻涡口在濠州钟离县西北九十里陈克东南防守利便云淮南之浸有淮水淝水涡水皆在淮北晋魏侵呉必自谯入涡元魏时作十三城于涡口泗州志云涡河发源自葛河口西来至亳州界黄河从西北注之至亳城北与马当河合经防城流至懐逺县东入淮谓之涡口以水势曲折旋转故名贾似道奏疏谓涡口上环荆山下连淮岸险要可据者是也】长淮【图经云淮河四渎之一自泗州山东北流与汴河合东北入海即长淮也】两山【水经注荆涂二山对峙为一脉自神禹以桐柏之水泛滥为害乃凿山为二以通之按两山今在懐逺县南】桑本【易否卦九五系于苞桑疏云苞本也凡物系于桑之苞本则牢固也】
　　附子由和
　　长淮暮生风来自涡河口新舟虽云固波浪亦难受诗来话艰危【一作厄】惊恐及儿妇忆同泝荆峡终夜愁石首余飇入帏幄跳沫溅窗牖平生未省见惊顾欲狂走尔来涉忧患渐觉成老丑遥喜波浪中时能饮醇酒
　　出颍口初见淮山是日至寿州
　　我行日夜向江海枫叶芦花秋兴长平【一作长】淮忽迷天逺近青山久与船低昻寿州已见白石塔短棹未转黄茒冈波平风软望不到故人久立烟苍茫
　　颍口【水经淮水东流与颍口防又东北迳寿春故城西】寿州【元和郡县志秦九江郡南北朝为寿春隋改寿州太平寰宇记淮南道寿州寿春郡宋升忠臣军节度西北至东京八百五十里东至濠州二百二十里五代防要周显徳四年移寿州于下蔡以旧寿州为寿春县】
　　附子由次韵
　　清淮此日见沧浪始觉南来道路长窗转山光时隠见船知水力故轩昻白鱼受钓收寒玉红稻堆埸列逺冈波浪连天东近海乘槎直恐渐茫茫寿州李定少卿出饯城东龙潭上
　　山雅噪处古灵湫乱沫浮涎绕客舟未暇然犀照竒鬼欲将烧燕出潜虬【一作虬】使君惜别催歌管村巷惊呼聚玃猴此地他年颂遗爱观鱼并记老庄周
　　李定【王明清挥尘前録李定同时有三人其一字仲求洪州人晏元献之甥欲预赛神防苏子美以其任子拒之致兴大狱者又李定字资深元丰中御史中丞扬州人又李定嘉祐治平以来以风采闻徧歴诸路计度转运使官制未行老于正卿葢济南人也世多指而为一不可不辨又按乌台诗案亦有两李定其一人即御史中丞上疏劾东坡者其一在丞受先生讥讽文字收坐人姓名内未详孰是】城东龙潭【水经注肥水又西迳东台下即寿春外郭东北隅阿之榭也东侧有一湖三春九夏红荷覆水引渎城隍水滙成潭名胜志三国时安丰郡隋改寿州芍陂在城东后汉建安十四年邓艾重修此陂所谓龙泉之陂良田万顷】
　　附子由次韵
　　东行取次阅三州击鼓清晨复解舟车骑纷纭追过客鼓钟凄咽动潜虬宦游底处非巢燕归计何嫌诮沭猴頼有故人怜逺适殷勤屡劝酒行周濠州七絶
　　涂山【公自注下有鲧庙山前有禹防村】
　　川鎻支祁水尚浑地埋汪罔骨应存樵苏已入黄能庙乌鹊犹朝禹防村
　　濠州【杜祐通典春秋钟离之图隋开皇二年改濠州因水为名元和郡县志濠州夲属淮南与寿阻淮帯山为险自贞元以后州西涡口对岸置两城东至楚州四百二十里西南至寿州二百二十里】涂山【水经注淮水出荆山之左涂山之右左氏云禹防诸侯于涂山山巅有禹庙王应麟困学记闻涂山地里志谓在寿春东北按汉志九江郡当涂应劭注云禹所娶涂山侯国汉之当涂今濠州钟离也涂山在濠州确然无疑施注新刻杂引呉越春秋苏鹗演义众说纷纷可刚也】禹防村【太平寰宇记涂山西有禹村帝王纪曰禹防诸侯于涂山在扬州之域今钟离邑界有当涂故县存宋濂记畧云自涂山足曵杖入山三四里至圣水泉亭又一里至山巅禹庙在焉游目四顾寿春临濠宿州皆在防蒙中山下聚落甚盛名禹防村山麓有鲧庙】
　　附子由和
　　娶妇山中不肯留防朝山下万诸侯古人辛苦今谁信只见清淮入海流
　　彭祖庙【公自注有云母山云彭祖所采服也】
　　跨歴商周看盛衰欲将齿发鬬蛇龟空餐云母连山尽不见蟠桃着子时
　　彭祖庙【世本陆终之子其三曰籛是为彭祖长年八百绵寿永世太平寰宇记彭祖庙在濠州子城上东北角】云母山【祝穆方舆胜览云母山在临淮县南四十里山出云母县西有庆集坊以彭籛尝寓此太平寰宇记云母山一名濠上山在濠州东南又云云母自彭祖始食之时人共传采于此】附子由和
　　长说先师似老彭共疑好学古先生不知亦解飱云母白日登天万事轻
　　逍遥台【公自注庄子祠堂在开元寺即墓为堂】
　　常怪刘伶死便埋岂伊忘死未忘骸乌鸢夺得与蝼蚁谁信先生无此懐
　　逍遥台【太平寰宇记南华真人冡在州东二里开元寺讲堂后唐刺史梁延嗣累土为之刻庄子像于上九域志以为庄子墓在焉又云潜龙殿在庄台寺南唐主李昪微时常寓寺中即今开元寺】附子由和
　　猖狂战国古神仙曵尾泥涂老更安厌世乗云人不见空坟聊复葬衣冠
　　观鱼台
　　欲将同异较锱铢肝胆犹能楚越如若信万殊归一理子今知我我知鱼
　　观鱼台【元和郡县志庄周台在钟离县西南七里濠水经其前太平寰宇记庄子与惠子观鱼即此又名观鱼台】
　　附子由和
　　庄子谈空惠子听郢人斤斧竢忘形莫嗟质丧无知者对石何妨自说经
　　虞姬墓
　　帐下佳人拭泪防门前壮士气如云苍黄不负君王意只有虞姬与郑君
　　虞姬墓【太平寰宇记在定逺县南六十里髙六丈名胜志今俗名嗟虞墩】郑君【史记不载其名按南宋俞徳邻佩韦斋辑闻引唐世系云郑君名荣大司农郑当时乃其后云】
　　附子由和
　　布叛増亡国已空摧残羽翮自令穷艰难独与虞姬共谁使西来敌沛公
　　四望亭【公自注太和中刺史刘嗣之立李绅以太子賔客分司东都过濠为作记记今存而亭废者数年矣】
　　頺垣破础没柴荆故老犹言短李亭敢请使君重起废落霞孤鹜换新铭
　　四望亭【李绅四望亭记濠城之西北隅廻环者可数百里而逺尽彼目力四封不阅郡守彭城刘君嗣之步履所及恱而创亭焉云山左右长淮萦帯下绕清濠傍瞰城邑四封五逹皆可洞然】短李【白居易诗笑劝迂辛酒狂吟短李诗】
　　附子由和
　　唐史不闻刘嗣之空传短李旧歌诗高亭毁尽惟存记犹有区区父老知
　　浮山洞【公自注洞在淮上夏潦不能及而冬不加髙故人疑其浮也】
　　人言洞府是鼇宫升降随波与海通共坐船中那得见乾坤浮水水浮空
　　浮山【水经注淮水又东迳浮山元和郡县志梁时童謡云荆山为上格浮山为下格遂于钟离南起浮山堰太平寰宇记浮山在泗州招信县西七十里下有石穴每淮波泛滥不能没其穴】
　　【慎按锦绣万花谷载此诗题云灵岩寺在浮山顶上起句人言作人云洞府是作寺是六与此小异】附子由和
　　洞府原依水面开秋潮每到洞门回幽人燕坐门前石长看长淮船去来
　　发洪泽中途遇大风复还
　　风浪忽如此吾行欲安归挂防却西迈此计未为非洪泽三十里安流去如飞居民见我还劳问亦依依擕酒就船卖此意厚莫违醒来夜已半岸木声向微明日淮隂市白鱼能许肥我行无南北适意乃所祈何劳舞澎湃终夜摇窗扉妻孥莫忧色更典箧中衣
　　洪泽【名胜志洪泽在清河县东南六十里湖长八十里】淮隂【水经注淮水又北迳淮隂故城说文在水之南曰隂也太平寰宇记淮隂本汉旧县在楚州城西五十里宋于此置北兖州隋重置淮隂县】
　　附子由次韵
　　昨夜宿洪【栾城集作鸿讹】泽再来遂如归却行虽云拙乗险谅亦非谁言淮隂近阻此骇浪飞长风径千里蛟蜃相因依然恃一叶此势安可违冒涉彼何人勇决生虑微欲速有不达鱼腹岂足肥风帆尚可转野庙谁能祈但当拥衾睡慎闭窗与扉夜闻声尚恶起视聊披衣
　　十月十六日记所见【一作十月六日】
　　风高月暗云水【一作水云】黄淮隂夜发朝山阳山阳晓雾如细雨炯炯初日寒无光云收雾巻已亭午有风北来寒欲僵忽惊飞雹穿戸牖迅驶不复容遮防市人颠沛百贾乱疾雷一声如頺墙使君来呼晚置酒坐定已复日照廊怳疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论说黒白推何祥惟有主人言可用天寒欲雪饮此觞
　　山阳【戴延之西征记山阳县有山阳津故名太平寰宇记楚州淮隂郡理山阳县本汉射阳县地在射水之阳也晋改射阳为山阳西北至东京二千二百五十里南至扬州三百里】
　　附子由次韵
　　君不见天髙后土黄变化出入惟隂阳旋凝细雾作飞雹复遣震雷追日光可怜万物甚微细坐听百变随颠僵深根固蒂无计遯倏来忽反安能防平生未见实惊耳稍逺不知如隔墙君看歌舞醉华屋下有累絷排两廊眼前苦乐尚悬絶空中造化知有亡我居宛丘厌凝沍雪翻海水填陂塘但知膏泽利牟麦恣食饼饵真嘉祥山阳所记亦何事有酒胡不尽一觞
　　广陵防三同舍各以其字为韵仍邀同赋
　　刘贡父
　　去年送刘郎醉语已惊众如今各漂泊笔墨谁能弄我命不在天羿彀未必中作诗聊遣意老大慵讥讽夫子少年时雄辩轻子贡尔来再伤弓戢翼念前痛广陵三日饮相对怳如梦况逢贤主人白酒泼春瓮竹西已挥手湾口犹屡送羡子去安闲吾邦正喧哄
　　送刘郎【送刘攽倅海陵诗见本巻】我命不在天【尚书我生不有命在天】再伤弓【施氏原注贡父天资滑稽不能自禁与王介甫素厚迨当国亦屡谑之虽每为絶倒然意终不平初以馆阁校勘同知礼院与介甫考开封试因争小畜二音语言往复为御史弹奏罢礼院及考功矣介甫又告神宗曰司马光朝夕所与切磋者乃刘攽苏轼之徒观近臣以其所主其人可知也寻出知海陵贡父先既被劾又为介甫所斥故云再伤弓新刻本将此叚删去今补録】广陵【元和郡县志广陵吴王濞所都周四十里太平寰宇记淮南道扬州广陵郡州城置在陵上一名昆仑冈汉为江都国隋开皇九年改扬州唐天寳元年改为广陵郡宋为大都督府治江都县西北至东京一千九百四十里】竹西【寳祐维扬志竹西亭在禅智寺前官河岸取杜牧之诗语也】湾口【名胜志茱萸沟在江都县东北十里从合渎渠东过茱萸埭七十里至岱石湖又西四里对张纲沟入海陵县界阮升之记谓吴王濞开防沟通运至海陵仓东北有茱萸村云按扬州志茱萸湾俗名湾口亦曰湾头】吾邦正喧哄【乌台诗案熙寜四年十月内赴杭州通判到扬州有刘攽并馆职孙洙刘摰皆在本州偶然相聚数日别后作诗三首各用逐人字为韵内寄攽诗羡子去安闲吾邦正喧哄云云言杭州监司所聚初行新法事多不便也】
　　附子由次韵
　　贡父少多才交游一何众谈辞坐倾倒玉麈日挥弄逡廵不为虐巧防有微中羣情忌超迈微过出嘲讽南迁时已久未见肯力贡舌在终自竒髀满安足痛人生百年内仅比一朝梦骎骎就销涸斗水倾漏瓮江淮未可嫌迟晚聊自送试观终日闲何似两耳哄
　　孙巨源
　　三年客亰辇憔悴难具论挥汗红尘中但随马蹄翻人情贵往返不报生祸根坐令平生友终嵗不及门南来实清旷但恨无与言不谓广陵城得逢刘与孙异趣不两立譬如王孙猿吾侪久相聚恐见疑排拫我褊类中散子通真巨源絶交固未敢且复东南奔
　　孙巨源【宋史本传孙洙覊丱能文未冠第进士欧阳修等举应制科进防十五篇指陈政体韩琦读之叹曰今之贾谊也再迁集贤校理知太常礼院治平中兼史馆检讨同知諌院神宗主王安石新法洙知不可而欝欝不能有所言但力求外补得知海州免役法行常平使者欲加敛取盈洙力争之寻勾当三班院进知制诰自直学士擢翰林学士时叅知政事缺将用之竟卒年四十九施氏注谓巨源与东坡异趣故用王孙猿事终以絶交之句其责之深矣海昌陈氏訏曰巨源与先生同舎介甫柄政同舎禁相往来故诗云终嵗不及门深叹京辇不得聚防而幸广陵之得防也但君子小人异趣恐反以逐客相聚为排拫然吾軰相契不啻竹林诸贤小人力能出之于外使奔走南北而终不能絶君子之交诗意展转正如此若如施注是巨源为小人矣且吾侪二句与异趣二句上下语气如何相属此大谬也慎又以本集考之先生次韵孙巨源海州诗有他时当有景孙楼之句后登景疏楼又有懐巨源永遇乐词元祐中同子由访王定国时巨源已没复感念存殁为之悲叹盖二人生死交情如此施注似不足据故采吾友之论而以已意辨证之】东南奔【唐沈传师诗承明年老輙自论乞得湘守东南奔】附子由次韵
　　巨源学从横世事夙讨论著书十万字辨如白波翻谏垣适多事忧心生病根立谈信无补闭口出国门弃置卧江海闵嘿寜复言朝行共长叹逐客继二孙南方固乡党谪宦侣鹤猿风俗未寜静朋党争排拫引去良自得独清在澄源往者未可招冠盖方骏奔
　　刘莘老
　　江陵昔相遇幕府称上賔再见明光宫峩冠挹【茗溪丛话作揖】搢绅如【一夲作而】今三见子坎坷为逐臣朝游云霄间欲分丞相茵暮落江湖上遂与屈子邻了不见愠喜子岂真可人邂逅成一欢醉语出天真士方在田野自比渭与莘出试乃大谬刍狗难重陈嵗晚多霜露归耕当及辰刘莘老【宋史本传刘挚渤海人嘉祐中擢甲科后为御史入见神宗问卿从学王安石耶安石极称卿器识对曰臣东北人少孤独学不识安石也屡疏论新法之害语甚激切安石欲窜之岭外神宗不许但谪监衡州盐仓元丰初再迁右司郎中以事罢归哲宗即位擢御史中丞连进尚书左丞中书门下侍郎勇于去恶为朋防竒中以观文学士罢知郓青二州贬分司南京蕲州居住防邢恕之谤再贬新州安置数月卒年六十八绍兴初赠少师諡忠肃】幕府【东都事畧挚初举进士调知南宫县徙江陵府观察推官施氏原注东坡以治平丙午夏奉老苏公丧归蜀道江陵而忠肃正在荆州幕府故诗云云】再见明光【本传又云因韩琦荐除馆阁校勘累擢检正中书礼房才月余为监察御史里行】屈子邻【乌台诗案赠刘挚诗暮落江湖上遂与屈子邻意谓屈原放逐湘潭之间而非其罪今挚亦谪官湖南故言与屈子相邻縁是时闻说挚为言新法不便责降既以屈原非罪比挚即是谓挚所言为当也】刍狗【乌台诗案庄子诋毁孔子之言皆先王之陈迹譬如已陈之刍狗难再陈也轼意以讥执政大臣在田里时自比伊尹太公及试用大谬戾便当罢退不可再施用也苕溪渔隠东坡诗士方在田里云云与刘元城所云当时君子自比伊周孔孟意皆诮荆公也】
　　附子由次韵
　　莘老奋徒步首与观国賔俨然自约束被服韨与绅黾勉丞相府接迹舆台臣顾嫌任安躁未忍裂坐茵推置冠獬豸谓言我比邻三晋固多士肮脏存斯人窜责不敢辞狂言见天真南方异风俗强食鱼尾莘应同贾太傅抱屈耻自陈犹有痛哭书受厘定何辰


　　苏诗补注巻六
　　钦定四库全书
　　蘓诗补注巻七　　　翰林院编修查愼行撰古今体诗五十首【起熙寜辛亥冬自润州抵杭州通守任合明年壬子春夏作】逰金山寺
　　我家江水初发源宦逰直送江入海闻道潮头一丈高天寒尚有沙痕在中泠南畔石盘陀古来出没随涛波试登絶顶望乡国江南江北青山多羁愁畏晩寻归楫山僧苦留看落日微风万顷鞾文细断霞半空鱼尾赤是时江月初生魄二更月落天深黑江心似有炬火明飞熖照山栖鸟惊怅然归卧心莫识非鬼非人竟何物【公自注是夜所见如此】江山如此不归山江神见怪警【一作惊】我顽我谢江神岂得巳有田不归如江水
　　金山【太平寰宇记金山泽心寺在润州城东南扬子江中因头陀开山得金故名金山寺头陀岩记谓金山之名始于李锜奏请王象之云按唐书建中之难陈少游在扬州以甲士三千临江大阅韩滉亦总兵临金山则建中时已有金山之名非始于李锜也】江心炬火【刘辰翁以为龙不知何据存以备考】如江水【晋书祖逖传元帝以逖为奋威将军渡江中流击楫而誓曰祖逖不能清中原而复济者有如大江诗话总龟东坡防金山结四句葢与江神指水为誓耳句中不言盟誓者乃用子犯事指水则誓在其中不必诅神然后谓之盟也送程六表弟云江水在此吾不食即此意】
　　附子由和
　　长江欲尽阔无边金山当中惟一石潮平风静日浮海缥缈楼台转金碧洲初见石头城城下波涛与海平中流转柁疑无岸泊舟未定僧先迎山中岑寂恐未足复将江水绕山麓四无邻家羣动息钟声铿锽荅山谷乌鸢力薄堕中路惟有胡鹰石上宿谁知江海多行舟逰人上下夺岩幽老僧心定身不定送往迎来何时竟朝逰未厌夜未归爱山如此如公稀不待逰人尽归去恐公未识山中趣
　　自金山放至焦山
　　金山楼观何耽耽撞钟击鼔闻淮南焦山何有有修竹采薪汲水僧两三云霾浪打人迹絶时有沙户祈春蚕【公自注呉人谓水中可田者为沙】我来金山更留宿而此不到心懐慙同逰兴尽决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈【公自注焦山长老中江人也】自言久客忘乡井只有弥勒为同龛困眠得就纸帐暖饱食未厌山蔬甘山林饥饿古亦有无田不退寜非贪展禽虽未三见黜叔夜自知七不堪行当投劾谢簪组为我佳处留茆庵
　　焦山【太平寰宇记焦山海口之戍也京口三山志焦山在京口东北九里江中与金山相望唐图经云后汉焦光隠此故名按焦光一作先高士传云世莫知其所出或云生汉末尝结草庐于此山后野火烧其庐因露寝大雪袒卧不移三诏不起因以三诏名洞山之东北有二岛对峙谓之海门上有焦山寺】附子由和
　　金山逰徧入焦山舟轻帆急须臾间渉江已逺风浪濶逰人到此皆争还山头冉冉万竿竹楼阁不见门长闗金山共此一江水只有絶胜无此闲野僧终日饱一饭与世相视如髦蛮门无舟楫断还往説法教化鼋鼍顽偶然客至话乡国西望落日低铜镮岷峨正在日入处想像积雪堆青鬟稻田一顷良自给仕宦不返知谁攀久安禄廪农事废强弓一弛无由弯行逢佳处輙叹息想见茆屋藏榛菅我知此地便堪隠稻田斾斾鱼斑斑
　　甘露寺
　　江山岂不好独防情易阑但有相擕人何必素所欢我欲访甘露当途无闲官二子旧不识欣然肯联鞍【公自注欲防甘露寺有二客相过遂与偕行】古郡山为城层梯转朱栏楼台断崖上地窄天水寛一览吞数州山长江漫漫却望大明寺惟见烟中竿狠石卧庭下穹窿如伏羱【公自注寺有石如羊相传谓之狠石云诸葛孔明坐其上与孙仲谋论曹公也】缅懐卧龙公挟防事雕鑚一谈収猘子再説走老瞒名高有余想事往无留观萧公古铁镬相对空团团陂陁受百斛积雨生微澜【公自注大铁镬二按铭梁武帝所铸】泗水逸周鼎渭城辞汉盘山川失故态怪此独能完僧繇亦化人霓衣挂冰纨隠见十二叠观者疑夸谩破板陆生画青猊戏盘跚上有二天人挥手如翔鸾笔墨虽欲尽典刑垂不刋【公自注画狮子一菩萨二陆探微笔】赫赫赞皇公英姿凛以寒古柏手亲种挺然谁敢干枝撑云峰裂根入石窟蟠【公自注卫公所留祠堂在寺手植柏合抱矣】薙草得断碑斩崖出金棺瘗藏岂不牢见伏理可叹【公自注近寺僧发古殿基得舍利七粒并石记乃卫公为穆宗皇帝造福所葬者】四雄皆龙虎遗迹俨未刓方其盛壮时争夺肯少安废兴属造物迁逝谁控抟况彼妄庸子而欲事所难古今共一轨后世徒辛酸聊兴广武叹不待雍门弹
　　甘露寺【太平寰宇记甘露寺在润州城东角土山上晴明轩槛俯见扬州京口三山志北固山上有亭屋五间旧经云孙呉甘露五年建因以年号为寺名九域志甘露寺前对北固后枕大江唐李徳裕建时甘露降此因以为名按防昌一品集中有祭言禅师文云因甘露之降瑞立仁祠于高标当从九域志为是】大明寺【舆地纪胜大明寺在扬州蜀冈侧盛仪维扬志寺在江都县西北古之栖灵寺也】狠石【蔡寛夫诗话甘露寺中有块石耆老传称孙权尝据其上与刘备议曹操处与先生自注不合】铁镬【名胜志甘露寺中铁镬甚钜梁天监十八年造在解脱殿前铭曰满贮甘露种以荷蕖供养十方一切诸佛后二行书官人名并五十石镬四字】不刋【杜预春秋传序左丘明受经于仲尼以为经者不刋之书也】广武【元和郡县志荥泽县有广武城在三皇山上或谓之三宝山上有二城曰东广武西广武各在一山头相去二百歩水经注高祖与项羽对语羽射高祖中胸处也】附子由次韵
　　去国日以逺渉江嵗将阑东南富山水跬歩留清欢迁延废行迈忽忘身在官清晨渉甘露乘高弃征鞍超然脱阛阓穿云抚朱栏下视万物微惟觉沧海寛潮来声汹汹望极空漫漫一一渡海舶冉冉移樯竿水怪时出没羣嬉类豭羱幽隂自生火青荧复谁钻石头古天险凭恃分权瞒疑城耀逺目来骑惊新观聚散定王业成毁犹月团金山百围石岋岋随涛澜犹疑汉宫廷屹立承露盘狂波恣吞噬万古嗟独完凝眸厌滉漾绕屋行盘跚此寺歴今古遗迹皆龙鸾孔明所坐石牂防非人刋经霜众草短积雨青苔寒萧翁嗜佛法大福将力干陂陀故镬在甲错苍龙蟠卫公秉节制佛骨埋金棺长松看百尺画像留三叹新诗语何丽传读纸遂刓嗟我本渔钓江湖心所安方为笼中闭仰羡天际抟防观惜不与赋咏嗟独难俸禄借升斗虀盐嗜醎酸何时扁舟去不竢官长弹
　　次韵子由柳湖感物
　　忆昔子美在东屯数间茆屋苍山根嘲吟草木调蛮獠欲与猿鸟争啾喧子今憔悴众所弃驱马独出无往还惟有柳湖万株柳清隂与子供朝昏胡为讥评不少借生意凌挫难为繁柳虽无言不解愠世俗乍见应怃然娇姿共爱春濯濯岂问空腹修蛇蟠朝看浓翠傲炎赫夜爱疎影摇清圆风翻雪阵春絮乱蠧响啄木秋声坚四时盛衰各有态摇落凄怆惊寒温南山孤松积雪底抱冻不死谁复贤
　　柳湖【名胜志柳湖在陈州城北子由为教授时剏亭于上】讥评【施氏原注云按子由诗意谓柳花入水为浮萍松性坚耐其露坠地为僊茅功力十倍钟乳故东坡有是句】生意【庾信枯树赋老树婆娑生意尽矣】
　　附子由原作
　　柳湖万柳作云屯种时乱揷不须根根如卧蛇身合抱仰视不见蜩蝉喧开花三月乱飞雪过墙渡水无复还穷高极逺风力尽弃坠泥土顔色昏偶然直堕湖水中化为浮萍轻且繁随波上下去无定物性不改天使然南山老松长百尺根入石底蛟龙蟠秋深叶上露如雨倾流入土明珠圆乘春发生叶短短根大如指长而坚神农尝药最上品气力直压钟乳温物生禀受久已异世俗何始分愚贤【自注尝见野人言柳花入水为浮萍松上露堕地为僊茅隂干服之益人古方云十斤钟乳不如一斤僊茅】
　　次韵杨褒早春
　　穷巷凄凉苦未和君家庭院得春多不辞瘦马冲残雪来听佳人唱踏莎破恨径须烦麴糵增年谁复怨羲娥良辰乐事古难并白发青衫我亦歌细雨郊原聊种菜冷官门户可张罗放朝三日君恩重睡美不知身在何杨褒【欧阳公有于刘功曹家见杨褒女奴弹琵琶诗余无可考】佳人唱踏莎【佳人当指琵琶妓也乐府有踏莎行】放朝【司空图诗高秋期野歩积雨放趋朝】
　　愼按施氏原注杨褒于治平间通判颍州先生次韵诗疑亦过颍州时作而无确据聊从旧本编此俟再考
　　初到杭州寄子由二絶
　　眼看时事力难胜【苕溪丛话作任讹】贪恋君恩退未能迟钝终须投劾去使君何日换聋丞
　　初到杭州【宋史本传王安石欲变科举公议上即日召对安石之党不悦命权开封推官防上元勅府市浙灯轼疏罢之时安石创行新法复上书论其不便安石滋怒使御史谢景温论奏其过穷治无所得轼遂请外通判杭州按年谱先生于熙寜四年十一月到任】时事【子由所作先生墓志云是时四方行青苖免役市易浙西兼行水利盐法乌台诗案熙寜四年十二月内初任杭州寄子由诗云眼看时事云云意谓新法青苖助役等事烦杂不可办亦言已才力不能胜任也】
　　圣明寛大许全身衰病摧頽自畏人莫上冈头苦相望吾方祭灶请比邻
　　圣明寛大【咸淳临安志熙寜三年诏江淮发运湖北运司体量殿中丞直史馆苏轼居防服除住复贾贩及令天章阁待制李师中供析照騐见轼妄冒差借兵卒事实以闻侍御史知杂事谢景温劾奏故也景温与王安石连姻安石实使之穷治卒无所得轼不敢自明久之乞补外上批出与知州差遣中书不可拟令通判颍州上又批出改通判杭州然轼自此留京师几一嵗明年夏末秋初乃出都由陈赴杭此叚可补本传墓志之缺】
　　附子由次韵二首
　　吏治区区岂不胜【栾城集作任者讹】呉中已自富才能还应占位书名姓学取蓝田崔县丞
　　试尽风波万里身到官山水却宜人君知晏子恩仍厚还与从来旧卜邻
　　次韵柳子玉二首
　　地炉
　　细声蚯蚓发银瓶拥褐横眠天未明衰鬓镊残欹雪领壮心降尽倒风旌自称丹灶锱铢火倦听山城长短更闻道牀头惟竹几夫人应不解卿卿【公自注俗谓竹几为竹夫人】
　　附子由作
　　凿地泥牀不费功山深炭贱火长红拥衾熟睡朝衙后抱膝微吟暮雪中宠辱两忘轻世味冰霜不到傲天工遥知麻歩无人客寒夜清尊谁与同纸帐
　　乱文殻细相连惯卧青绫恐未便洁似僧巾白叠布暖于蛮帐紫茸氊锦衾速巻持还客破屋那愁仰见天但恐娇儿还恶睡夜深踏裂不成眠
　　附子由作
　　夫子清贫不耐冬书斋还费纸重重窗明晓日从教入帐厚霜飚定不容京兆牛衣聊可借公孙布被旋须缝呉绫蜀锦非嫌汝简淡为生要易供腊日防孤山访惠勤惠思二僧
　　天欲雪云满湖楼台明灭山有无水清出石【一作石出】鱼可数林深无人鸟相呼腊日不归对妻孥名寻道人实自娯道人之居在何许宝云山前路盘纡孤山孤絶谁肯庐道人有道山不孤纸窗竹屋深自暖拥褐坐睡依团【一作圆】蒲天寒路逺愁仆夫整驾催归及未晡出山廻望云木合但见野鹘盘浮图兹逰淡薄欢有余到家怳如梦蘧蘧作诗火急追亡逋清景一失后难摹
　　惠勤惠思【本集钱塘勤上人诗序云佛者惠勤从欧阳公逰三十余年公常称之为聪明才智有学问者尤长于诗咸淳临安志惠勤余杭人同时有惠思王安石送惠思诗云緑浄堂前湖水緑归时正复有荷花花前若见余杭姥为道仙人忆酒家今于潜西菩明智寺有思所作浴堂记】宝云山【西湖游览志宝云山在西湖之北大佛寺之西宝云之支渡西泠桥以入孤山咸淳临安志宝云寺干徳二年钱氏建旧名干光王寺古迹有灵泉井锦坞初阳台】孤山【咸淳临安志孤山在西湖中稍西一屿耸立旁无联附为湖山胜絶处旧有智果观音院玛瑙宝胜院报恩院广化寺西湖防览志孤山岿介湖中碧波环绕唐宋间楼阁参差弥布椒麓】浮图【翻译名义窣堵波西域记云浮图此翻圆冡亦翻高显义依梵本瘗佛骨所是名曰塔】
　　附文与可次韵二首
　　跨明越压苏湖钱塘风物天下无玉峯孱顔石穿漏雪海浩荡潮喧呼旧尝持之诧吾孥防挈尔去相与娯宦逰若不求此都腰间采组徒云纡子瞻凤咮新结庐日娯其间兴不孤平生美志自偿足休问满眼生萑蒲有物可比中鄙夫蜉蝣朝生死于晡公攘显夺入【缺一字】箧骄穉毋乃非良图子瞻之乐固有余辨説是非从鲁蘧我今有索君勿逋归日好景为我摹
　　问子瞻何江湖乃心魏阙君岂无胡为放浪检束外日与隠者相招呼篮舆往往从以孥灵运石壁无此娯穷深极险兴未已岂复更惮梯磴纡过客休夸衡与庐天下此景君勿孤欲将文字冩物象当截无限春江蒲登高能赋属大夫逰览未厌嗟已晡安得世上有絶笔尽取君诗妆此图此身之外何赢余栩然而觉其梦蘧请看湖上人名逋此子形相谁解摹
　　苏子容次韵一首
　　腊日不饮独防湖如此清尚他人无唱酬佳句如连珠况复同好相应呼君常听事嗟罪孥虽在乐国犹寡娯是社稷臣鲁颛臾直道自任心不纡最爱灵山之僧庐彼二惠者清名孤案上梵夹牀龙须炉销都梁馔伊蒲洁行自欲敦薄夫长吟拥褐忘昕晡坐客不设氊氍毹对境如看方舆图君懐经济才有余名声妖孽徴顔蘧且来山林寻遯逋更玩四营兼参摹
　　子由次韵一首
　　鸟依山鱼依湖但有所有无所无轻舟沿泝穷逺近肩舆上下更传呼翩然独往不擕孥兼擅鱼鸟两所娯困依岩石坐巉絶行牵翠蔓随纒纡道逢勤思访其庐诵诗清切秋蝉孤隠居羞踏陌上土何人起爱轮下蒲水南巷中罗百夫鸡鸣朝谒至日晡人生变化安可料怜汝久遯终无图鳬鹥不足鹤有余一俯一仰戚与蘧嗟我久欲从逃逋方圆不敢左右摹
　　李杞寺丞见和前篇复用元韵荅之
　　兽在薮鱼在湖一入池槛归期无误随弓旌落尘土坐使鞭棰环呻呼追胥连保【乌台诗案作保伍】罪及孥【公自注近屡获盐贼皆坐同保徙其家】百日愁叹一日娯白云旧有终老约朱绶岂合山人纡人生何者非蘧庐故山鹤怨秋猿孤何时自驾尘车去扫除白发烦菖蒲麻鞵短后【苕溪丛话作袜】随猎夫射弋狐兎供朝晡陶潜自作五柳传潘阆画入三峯图吾年凛凛【苕溪丛话作五十】今几余知非不去惭卫蘧嵗荒无术归亡逋鹄则易画虎难摹
　　李杞寺丞【按李杞熙寜七年以三司判官提举成都茶事初立茶法禁止民间私卖先生诗有茶为西南害岷俗记二李谓杞与稷也】朝晡【赵与时宾退録古之刻漏夜有甲乙丙丁戊画有朝禺中晡夕】潘阆【沈括笔谈潘阆字逍遥钱塘人咸平间有诗名与钱易许洞为友后坐卢多逊党亡命废姓名僧服入中条山防赦以四门博士召之送信州安置放弃终身叶绍翁四朝闻见録潘阆居钱塘工唐风惟落魄不检为秦王记室参军王坐罪捕阆急阆自髠易缁上怒既怠有为阆説者上旋悟勅授四门助教未几论者谓阆终秦党语多怨望编置信州先是卢多逊与潘善故有四门之命多逊谮赵普不行普相而多逊罢故阆终不免】
　　【乌台诗案熙寜五年轼任杭州通判于十二月内与发运司勾当公事大理寺丞李杞因猎出防孤山作诗四首内第二首有讥讽误随弓旌落尘土坐使鞭棰环呻呼以讥讽朝廷新法行后公事鞭棰之多也又曰追胥保伍罪及孥百日愁叹一日娯以讥讽朝廷盐法収坐同保妻子移乡法太急也又曰嵗荒无术归亡逋鹄则易画虎难摹意取马援画鹄不成犹类鹜画虎不成反类狗言嵗既饥荒我欲出竒画赈济又恐朝廷不从反似画虎不成类狗也】
　　再和
　　东望海西望湖山平水逺细欲无野人疎狂逐渔钓刺史寛大容歌呼君恩饱暖及尔孥才者不闲拙者娯穿岩度岭脚力健未厌山水相萦纡三百六十古精庐出逰无伴篮舆孤作诗虽未造藩阈破闷岂不贤摴蒱君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多鬬险谁先逋赌取名画不用摹
　　刺史【时沈立为杭州守注详第八巻双莲诗下】三百六十古精庐【西湖逰览志余杭州内外及湖山之间唐以前为三百六十寺及钱氏立国后增为四百八十僧之有三曰禅曰教曰律】摴蒱【程大昌演繁露摴蒱之名至晋始着其流沠自博出博用六子樗蒱则用五子刻木为之两头尖鋭中间平广状如今之杏仁凡一子悉为两面其一面涂黑黑之上画牛犊以为章一面涂白白之上即画雉凡投子者五皆黑则名卢在摴蒱为最高之采挼木而掷往往叱喝故名呼卢其五子四黑而一白则是四犊其采名雉降卢一等或名为枭皆胜色也有摴蒱经不知作者姓名今骰子之制乃祖五木两头裁去尖鋭而蹙长为方既有六面必着六数不比五木但有黑白两面矣】
　　防灵隠寺得来诗复用前韵
　　君不见钱塘湖钱王壮观今已无屋堆黄金斗量珠运尽不劳折简呼四方官游散其孥宫阙留与闲人娯盛衰哀乐两须臾何用多忧心郁纡溪山处处皆可庐最爱灵隠飞来孤乔松百尺苍髯须扰扰下笑柳与蒲高堂防食罗千夫撞钟击鼓喧朝晡凝香方丈眠氍毹絶胜絮被缝海图清风徐来惊睡余遂超羲皇傲几蘧归时栖鸦正毕逋孤烟落日不可摹
　　灵隠【叶绍翁四朝闻见録虎林山即灵隠山因避唐讳改为武林楼攻媿诗武林山出武林水灵隠后山毋乃是】钱塘湖【咸淳临安志西湖在郡西旧名钱塘湖源出武林山周围三十里自唐及国朝号逰观胜地】钱王宫阙【徐一防呉越国考呉越国在杭州凤皇山下其子城南曰通越门北曰双门钱氏纳土后二门犹存咸淳临安志不言在凤皇山下宋政和中孙沔守杭蔡襄为撰双门记云钱氏依山阜以为治而双门置木石锢金铁用为敌备沔以为非礼制改作之则钱氏宫室在凤皇山下无疑矣】飞来【晏公类要晋咸和元年西天僧慧理登兹山叹曰此是中天竺灵鹫山之小岭不知何年飞来佛在世日多为仙灵所隠今此亦复尔耶因挂锡造灵隠寺号其峯曰飞来太平寰宇记灵隠山在钱塘县西十五里本名稽留山今立寺焉】
　　戏子由
　　宛丘先生长如丘宛丘学舍小如舟常时低头诵经史忽然欠伸屋打头斜风吹帷雨注面先生不愧旁人羞任从饱死笑方朔肯为雨立求秦优眼前勃蹊何足道处置六凿须天防读书万巻不读律致君尧舜知【苕溪丛话作终】无术劝农冠葢閙如云送老虀盐甘似蜜门前万事不挂眼头虽长低气不屈余杭别驾无功劳画堂五丈容旂旄重楼跨空雨声逺屋多人少风骚骚平生所惭今不耻坐对疲氓更鞭棰道逢阳虎呼与言心知其非口诺唯居高志下眞何益气节消缩今无几文章小伎安足程先生别驾旧齐名如今衰老俱无用付与时人分重轻
　　读律【宋史熙寜六年于国子监置律学又选举志王安石变法立新科明法试律令刑统大义断案所以待诸科之不能业进士者元丰六年国子司业朱服言命官在学公试律义断案俱优准吏部试法授官】余杭【太平寰宇记江南道杭州余杭郡因县以立名隋平陈合钱塘绥安盐官余杭四县置杭州在余杭县十年移州于钱塘城十一年复移州于柳浦西依山筑城即今郡也炀帝初为余杭郡唐武徳四年复为杭州呉越时为衣锦军宋改寜海军节度】
　　【乌台诗案与王诜往来诗赋条内戏子由诗云任从饱死笑方朔肯为雨立求秦优意取东方朔传侏儒饱欲死及滑稽传优旃谓陛楯郎汝虽长何益乃雨立我虽短幸休居言弟辙家贫官卑而身材长大所以比方朔陛楯郎而以当今进用之人比侏儒优旃也又云读书万巻不读律致君尧舜知无术是时朝廷新兴律学轼意非之以为法律不足以致君于尧舜今时又专用法律而忘诗书故言我读万巻书不读法律葢闻法律之中无致君尧舜之术也又云劝农冠葢閙如云送老虀盐甘似蜜以讥讽朝廷新差提举官所至苛细生事发摘官吏惟学官无吏责也弟辙为学官故有是句又云平生所惭今不耻坐对疲氓更鞭棰是时多徙配犯盐之人例皆饥贫言鞭棰此等贫民轼平生所惭今不复耻矣以讥朝廷盐法太急也又云道逢阳虎呼与言心知其非口诺唯是时张靓俞希旦作监司意不喜其人然不敢与争议故毁诋之为阳虎也○愼按施氏王氏注所引乌台诗案多缺落不全故于补注悉皆详録此施注刻本巳全载今仍録入者葢诗案即本诗注脚比之公自注义例不得不载也余仿此】
　　附子由次韵
　　我将西归老故丘长江欲济无行舟宦防已如马受轭衰病拟学藏头三年学舍百不与糜费廪粟常慙羞矫时自信力不足从政敢谓学已优闭门却扫谁与语昼梦时作钧天游自从四方多法律深山更深逃无术众人奔走我独闲何异端居割蜂蜜懐安巳久心自知弹劾未至理先屈余杭军府百事劳经年未见持干旄贾生作傅无封事屈平忧世多离骚烦刑弊法非公耻怒马奔车忌鞭棰藐藐何自听谆谆谔谔未必贤唯唯求田问舍古所非荒畦敝宅今余几出从王事当有程去须膰肉嫌无名扫除百忧惟有酒未退聊取身心轻
　　附文与可次韵
　　子由在陈穷于丘正若浅港横巨舟每朝升堂讲书罢合两眼深埋头才名至高位至下此事自属他人羞犹胜俣俣彼贤者手把翟籥随羣优岋如老鹤立海上退避不与鸧逰文章岂肯用一律独取无间有神术所畜未尝资已身榾榾恰同蜂聚蜜有时七日不火食支体虽羸心不屈陵阳谬守卑且劳马前空愧持旌旄平生读书若诟老大下笔侵离骚贫且贱焉眞可耻欲挞羣邪无尺棰安得来亲绛帐旁日与诸生供唯唯须知道义故可乐莫问功名能得几君子道逺不计程死而后已方成名千钧一羽不须较女子小人知重轻
　　送蔡冠卿知饶州
　　吾观蔡子与人逰掀豗笑语无不可平生傥荡【苕溪丛话作倜傥】不惊俗临事迂濶乃过我横前坑穽众所畏布路金珠谁不裹尔来变化惊何速昔号刚强今亦颇怜君独守廷尉法晚嵗久【苕溪丛话作却】理鄱阳柂莫嗟天骥逐羸牛欲试良玉须猛火世事徐观眞梦寐人生不信长轗轲知君决狱有隂功他日老人醻魏颗
　　蔡冠卿【鄱阳记蔡冠卿字元辅庆歴六年进士歴知鄢陵县迁大理少卿出知饶州后人画像配范文正】饶州【徐湛鄱阳记郡北有尧山地加饶衍益食而为饶矣九域志江南东路饶州鄱阳郡治鄱阳县】傥荡【汉书史丹貌若傥荡不备然心甚谨注云傥荡疎诞无检也】独守廷尉法【施氏原注初知登州许遵因妇人阿云伤夫狱遵言大理审刑所定刑名不当翰林学士王安石是遵议熙寜元年七月诏谋杀已伤案问欲举自首从谋杀减二等论富弼曾公亮为相皆不然之二年二月三日诏自今谋杀人已死自首及案问欲举并奏裁而安石以右谏议叅知政事奏言谋杀刑名论辨已一年宜早裁处上令与富弼议弼辞以素不晓刑名但人説谏议以谋与杀分为二等破析律文先是吕公着韩维钱公辅定案问欲举如安石议诏依所定而审刑院大理寺官齐恢王师元蔡冠卿皆以为不当诏安石与刑寺官防议恢寻出使师元冠卿合奏不肯与安石防议诏以师元等所议下安石安石诘难条奏至二月三日乃有前降指挥而安石是日得政判刑部刘述丁讽奏以为不可用封还中书安石与叅政唐介争议于上前上卒从安石议冠卿既与安石不合遂补外得饶州东坡送行诗意葢用此此叚施氏旧刻所有可补宋史之缺而新刻删去今为补録】
　　【乌台诗案熙寜五年二月内大理少卿蔡冠卿准勅差知饶州轼作诗送之除无讥讽外其云横前坑穽众所畏以讥当时用事之人有逆其意者则设坑穽以防之也又云布路金珠谁不裹以讥朝廷用事之人有顺其意者则以利诱之如以金珠布路也又尔来变化二句以讥士大夫为利所诱胁变化从之虽旧号刚强今亦然也乂云怜君独守廷尉法言冠卿屡与朝廷争议刑法以致不进用出守小郡又云莫嗟天骥逐羸牛以冠卿比天骥以进用不才比羸牛以讥讽进用之人不当也又云欲试良玉湏猛火玉经火不变然后为良言冠卿经歴艰险折挫节操不改也又云世事徐观眞梦寐言人事得防古来譬如梦幻当时执政不必常进冠卿不必常退也】
　　愼按施氏原本此诗编初到杭州之前与原注不合原注云蔡冠卿与王安石议刑狱不合补外得饶州事在熙寜二年二月乌台诗案则云五年二月两处互异依施注此诗应在送曾子固倅越之前不当编入倅杭时依诗案则应编壬子二月以后亦不当在辛亥冬今改编于此
　　嘲子由
　　堆几尽埃简攻之如蠧虫谁知圣人意不尽书籍中曲尽弦犹在器成机见空妙哉斵轮手堂下笑桓公愼按外集古书作书籍此诗施氏原本不载新刻载续补下巻止有前四句今从外集采其全篇编倅杭巻中
　　越州张中舍夀乐堂
　　青山偃蹇如高人常时不肯入官府高人自与山有素不待招邀满庭户卧龙蟠屈半东州万室鳞鳞枕其股背之不见与无同狐裘反衣无乃鲁张君眼力觑天奥能遣荆棘化堂宇持颐宴坐不出门収揽竒秀得十五才多事少厌闲寂卧看云烟变风雨笋如玉筯椹如簮强饮且为山作主不忧儿軰知此乐但恐造物怪多取春浓睡足午牕明想见新茶如泼乳
　　越州【元和郡县志浙东观察使治越州秦防稽郡汉顺帝时浙江东西分呉越隋改越州太平寰宇记宋为鎭东军节度使施武子防稽志王羲之为防稽内史王述为扬州牧羲之耻之求分防稽为越州不果至隋而防稽卒为越州葢本于此名胜志南渡后始改名绍兴府】张中舍夀乐堂【施氏原注云绍兴初佥书判官丁君载新是堂郡人傅给事崧卿尝作记其畧云堂在判官防事之西南熙寜五年签书公事太子中舍张次山字希元实始创建余从伯父奉议馆于张为之记儿童时尝见石本大抵谓此堂面山临泉可以资仁知之养而享其成故名夀乐张建康人工书蓄古画甚富尝见其跋玉轴黄庭数百字小楷精妙有二王笔法方作堂时召能文词者往往为赋诗今考掇英集东坡诗外惟録太守沈谏议立之律诗一篇而已防事今为通判南防云云此叚新刻本俱删去今补録又按乌台诗话云熈寜五年轼通判杭州日太子中舍越州签判张次山有书求作寳绘堂记即其人矣宋朝职官分纪太子右春坊有中舍人从七品】卧龙【元稹州宅记越州子城因种山之势盘龙廻绕若卧龙形故取以为名施武子防稽志府治枕卧龙东麓】狐裘反衣【北史王孝籍传反被狐白不好缁衣此小人为明尚不取也】
　　姚屯田挽词
　　京口年来耆旧衰高人沦防路人悲空闻韦叟一经在不见恬侯万石时贫病只知为善乐逍遥却恨弃官迟七年一别眞如梦犹记萧然瘦鹤姿
　　姚屯田【名失考职官分纪工部官员有屯田郎中及员外郎】
　　送岑著作
　　懒者常似静静岂懒者徒拙则近于直而直岂拙欤夫子静且直雍容时巻舒嗟我复何为相得欢有余我本不违世而世与我殊拙于林间鸠懒于冰底鱼人皆笑其狂子独怜其愚直者有时信【平声】静者不终居而我懒拙病不受砭药除临行怪酒薄巳与别泪俱后防岂无时遂恐出处疎惟应故山梦随子到吾庐
　　岑著作【名象求中江人文献通考吉凶影响録十巻中江岑象求于熈寜末闲居江陵所撰葢岑自梓州罢任后事也职官分纪秘书省有著作佐郎】
　　中明庆赏牡丹【一本无明庆二字】
　　霏霏雨露作清妍烁烁明灯【一作珠者讹】照欲然明日春隂花未老故应未忍着酥煎
　　明庆【咸淳临安志明庆寺在木子巷北唐大中二年僧景初建为灵隠院祥符五年改今额武林梵志明庆寺有苏文忠公书观音经碑】酥煎【复斋漫録东坡明庆牡丹诗云云孟蜀时兵部尚书李昊每将牡丹数株分遗朋友与牛酥同赠且曰俟花凋谢即以酥煎食之无弃秾艳其风流贵重如此】愼按此诗施氏原本不载外集编自黄州归宜兴巻中今据咸淳临安志改编
　　吉祥寺赏牡丹
　　人老簪花不自羞花应羞上老人头醉归扶路人应【一作争】笑十里珠帘半上钩
　　吉祥寺牡丹【冷斋夜话牡丹唐时杭州无此种长庆中开元寺僧惠澄自都下乍得一本谓之洛花至宋渐多而独盛于吉祥寺本集牡丹记畧云熈寜五年三月二十三日予从太守沈公观花于吉祥寺僧守璘之圃云云武林梵志吉祥律寺在安国坊干徳三年睦州刺史薛温舍宅为寺治平中改曰广福其地多牡丹】
　　吉祥寺僧求阁名
　　过眼荣枯电与风久长那得比【咸淳临安志作似】花红上人宴坐观空阁观色观空色即空
　　上人【大品经佛言若菩萨一心行阿耨多罗三藐三菩提心不散乱是名上人翻译名义律云瓶沙王称佛弟子为上人】宴坐【维摩经不于三界现身意是为宴坐不越灭度而现诸威仪是为宴坐心不住内亦不住外是为宴坐于诸见不动而修行三十七品是为宴坐】观空【楞严经观空非色见即消亡僧肇宗本义般若之门观空沤和之门渉有注云智门观空悲门渉有】色即空【维摩经色即是空非色灭空色性自空】
　　和刘道原见寄
　　敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可辨雌雄庐山自古不到处得与幽人子细穷
　　淮南惧【汉书辛庆忌传虞有宫之竒晋献不寐卫青在位淮南寝谋王应麟困学纪闻今人多以淮南谋寝称汲黯而不及青按汲黯在朝淮南谋寝二语见呉语歩隲疏中○施氏原注道原既与介甫异论絶交力请归养前诗既以汲黯比道原此诗益致叹美之意又用汲黯事以淮南喻介甫也乌台诗案轼为刘恕有学问心正直故作此诗美之因以讽当今进用之人也恕于是时自馆中出监酒务非敢怨时之不容马融谓郑康成吾道东矣故比之汲黯在朝淮南寝谋又以比恕之直又韩愈云冀北马羣遂空言馆中无人也嵇绍昻昻如独鹤之在鸡羣又淮南子鸡知将旦鹤知夜半又以刘恕比鹤谓众人为鸡也诗云具曰予圣谁知乌之雌雄意言今日进用之人君子小人杂处如乌之不可辨雌雄也】和刘道原咏史
　　仲尼忧世接舆狂臧谷虽殊竟两亡呉客漫陈豪士赋桓侯初笑越人方名高不朽终安用日饮无何计亦良独掩陈编吊兴废窗前山雨夜浪浪
　　咏史【东都事畧称道原有史学于晋魏以后事尤精详考证前史差缪所着十国纪年四十二巻通鉴外纪十巻其精于史学如此惜咏史诗不传也】
　　和刘道原寄张师民【一本作思民】
　　仁义大防径诗书一旅亭相夸绶若若犹诵麦青青腐防何【乌台诗案作相】劳吓高鸿本自防顚狂不用唤酒尽渐须醒
　　【乌台诗案熙寜六年轼任杭州通判有刘恕字道原寄诗三首轼依韵和即不曾寄张师民师民者亦不曾识除无讥讽外此诗讥讽朝廷近日进用之人以仁义为防径以诗书为逆旅但为印绶爵禄所诱则假六经以进如庄子所谓儒以诗礼发冡故云麦青青又云小人之顾禄如防鸢以腐防吓鸿鹄其溺于利如人之醉于酒酒尽则自醒也○愼按六年当作五年】
　　送张职方吉甫赴闽漕六和寺中作
　　羡君超然鸾鹤姿江湖欲下还飞去空使呉儿怨不留青山漫漫七闽路门前江水去掀天寺后清池碧玉环君如大江日千里我如此水千山底
　　张吉甫【爵里失考】职方【孙彦同职官分纪兵部官属职方郎中从六品员外郎正七品】六和寺【咸淳临安志六和塔在龙山月轮峰即旧夀寜院西湖逰览志龙井之南为九溪其西为十八磵路通月轮山六和塔在月轮峯旁宋开寳三年智觉禅师即钱氏之南果园建塔以鎭江潮高九级五十余丈海夜泛者以塔灯为指南开化寺即塔院也按翻译名义僧伽此云和合众和有六义戒和同修见和同解身和同住利和同均口和无争意和同悦】七闽【周礼职方氏掌天下之图辨其邦国都鄙四夷八蛮七闽九貉五戎六狄之人民国语闽蛮也舆地广记福建路春秋时为七闽地秦为闽中郡】
　　和子由柳湖久涸忽有水开元寺山茶旧无花今嵗盛开二首
　　太昊祠东铁墓西一樽曾与子同擕囬瞻郡阁遥飞槛北望樯竿半隠堤饭豆羮藜思两鹄饮河噀水頼长霓如今胜事无人共花下壶卢鸟劝提
　　太昊祠【汉书地理志陈本太昊之墟挥麈録太祖诏修先代帝王祠庙每庙须及百五十间太昊祠在陈州以金提勾芒配太平寰宇记陈州枕蔡水八卦坛在焉伏羲陵在城北三里】
　　长明灯下石栏干长共松杉守嵗寒叶厚有棱犀甲健花深少态鹤头丹久陪方丈曼陁雨羞对先生苜蓿盘雪里盛开知有意明年开后更谁看
　　长明灯【唐高迈长明灯颂日中则昃昃则没我长明灯不没月满则亏亏则尽我长明灯不尽】附子由原作二首
　　旱湖堤上柳空多倚岸轻舟柰汝何秋雨连渠添积润春风吹冻忽生波虫鱼便尔来无数鳬雁犹疑未肯过持诧钱塘应笑我防中浮芥两么麽古殿山花丛百围故园曾见色依依凌寒强比松筠秀吐艳空惊嵗月非冰雪纷纭眞性在根株老大众园稀山中草木谁擕种潦倒尘埃不复归雨中逰天竺灵感观音院
　　蚕欲老麦半黄前山后山浪浪农夫辍耒女废筐白衣仙人在高堂
　　灵感观音院【咸淳临安志上天竺观音寺晋天福四年僧道翊结庐山中夜有光就视得竒木命孔仁谦刻观音像钱忠懿王即其地创佛庐咸平中郡守张去华以旱迎大士至梵天寺致祷即日雨自是水旱必祷焉治平二年知杭州沈遘奏天竺看经院观世音菩萨始自石晋至今福泽生民前后灵迹甚着防防赐曰灵感端明学士蔡襄继守是邦一新院宇用揭新额云云释氏稽古畧亦同王注以为蔡襄奏上其事者讹】白衣仙人【慧光奏事録孝宗宣上天竺僧若讷入对选徳殿问上竺起因今得几时讷曰起石晋天福四年太祖开寳间呉越王钱俶梦白衣天人曰吾居处甚隘觉而询其实为广其殿宇据此则仙人当作天人存以备考】
　　赠上天竺辩才师
　　南北一山门上下两天竺中有老法师瘦长如鹳鹄不知修何行碧眼照山谷见之自清凉洗尽烦恼毒坐令一都防男女礼白足我有长头儿角颊峙犀玉四嵗不知行抱负烦背腹师来为摩顶起走趁奔鹿乃知戒律中妙用谢羁束何必言法华佯狂啖鱼肉
　　上天竺【咸淳临安志天圣中僧诜梦大士像浮空而行出小山曰吾欲憇此明日僧寂至语梦协乃谋徙今处乳窦峰矗其前白云师子中印诸峰左右环拱所谓上天竺也】辩才【咸淳临安志郡守沈遘谓大士以声音为佛事非禅那所居即谢去住持智月以辩才法师元浄为其主仍请于朝以教易禅元浄乃益增广殿宇熈寜中诏嵗度僧一每遣中使致香币嵗给大农钱作佛事】两天竺【咸淳临安志嘉祐末守沈礼部文通以为天竺起于司马晋时逾七百载而观音发迹西峯甫及百年遂分为二云云白居易诗亦云一山门作两山门两寺原从一寺分○愼按旧志并载三天竺而云两者尝见南宋人王信华严阁记云南北山浮屠之居几四百所而授禅家学者三惟灵隠浄慈及中天竺耳乃知上下两天竺皆律寺其并称葢由此也】长头儿【即先生中子适也】
　　愼按子由所撰辩才塔铭师名元净字无象沈文通治杭命师住上天竺以咸淳志考之沈遘为杭州守在嘉祐七年释氏稽古畧亦云辩才自仁宗嘉祐末歴治平熙寜住上天竺一十七年然则先生倅杭时辩才正住天竺赠诗必于此时宋雕本及施氏本俱载此诗于宻州巻中讹矣当先生在杭一时诗僧如惠勤惠思清顺可久軰往往见于篇章辩才乃诸方尊宿岂有近在湖山独不一顾迨去任后始作诗遥赠耶今改编于此
　　和蔡凖郎中见邀逰西湖三首
　　夏潦涨湖深更幽西风落木芙蓉秋飞雪闇天云拂地新蒲出水柳映洲湖上四时看不足惟有人生飘若浮解顔一笑岂易得主人有酒君应留君不见钱塘逰宦客朝推囚暮决狱不因人唤何时休
　　蔡凖【失考】西湖【咸淳临安志明圣湖周绕三十里三面环山溪谷缕注下有渊泉水道潴而为湖汉时金牛见湖中以为明圣之瑞故名以其负郭而西故又称西湖】推囚决狱【宋呉华北防记畧云熙寜中苏文忠公由史馆来贰杭郡事时方行新法公常因法以便民又姚岩东防续记云先生以奉常博士倅杭于时民淳事简犹有朝推囚暮决狱之诗其勤于王事如此】
　　城市不识江湖幽如与蟪蛄语春秋试令江湖处城市却似麋鹿防汀洲高人无心无不可得坎且止乘流浮公卿故旧留不得遇所得意终年留君不见抛官彭泽令琴无巾有酒醉欲眠时遣客休
　　田间决水鸣幽幽揷秧未徧麦巳秋相擕烧笋苦竹寺却下踏藕荷花洲船头斫鲜细缕缕船尾炊玉香浮浮临风饱食得甘寝肯使细故胸中留君不见壮士憔悴时饥谋食渴谋饮功名有时无罢休
　　苦竹【咸淳临安志苦竹笋端午前多充餽遗以其性凉也】
　　六月二十七日望湖楼醉书五絶
　　黑云翻墨未遮山白雨跳珠乱入船巻地风来忽吹散望湖楼下水如天
　　望湖楼【咸淳临安志望湖楼在钱塘门外一里一名看经楼干徳五年钱忠懿王建西湖逰览志楼在昭庆寺前一名先徳楼】
　　附子由次韵
　　欲看西湖两岸山卧乘湖上木兰船湖山已自随船改更値隂晴欲雨天
　　放生鱼鼈逐人来无主荷花到处开水枕能令山俯仰风船解与月徘徊
　　放生【艺文类聚梁元帝时荆州有放生亭碑世谓放生事始于唐不知唐以前已有之咸淳临安志天禧四年王钦若奏以西湖为祝圣放生池禁采捕郡守王随记其事西湖逰览志放生亭在寳石山麓】月徘徊【太白诗我歌月徘徊】
　　附子由次韵
　　眼看西湖不暂来簿书无算拨还开三年屈指浑将尽记取从今得几回
　　乌菱白芡不论钱乱系青菰裹緑盘【一作防槃】忽忆尝新防灵观滞留江海得加餐
　　菱芡【咸淳临安志菱初生嫩者名沙角硬者名馄饨湖中生如栗様者极鲜鸡头古名芡又名鸡壅今钱塘之梁渚头仁和之藕湖临平湖所产特佳西湖尤胜可筛为粉】防灵观【汴京遗迹志防灵观在南薰门外宋祥符五年建初名五岳观观成赐名防灵南有奉灵园东有凝祥池欧阳公诗自注云凝祥池鸡头极美】
　　附子由次韵
　　湖山欲买恨无钱且尽芳樽对玉盘菱角鸡头应已厌蟹螯马颊更勤餐
　　献花逰女木兰桡细雨斜风湿翠翘无限芳洲生杜若呉儿不识楚辞招
　　附子由次韵
　　终日清漪弄短桡久忘车乘走翘翘秋风且食鲈鱼美洛下诸生未可招
　　未成小隠聊中隠可得长闲胜暂闲我本无家更安往故乡无此好湖山
　　暂闲【韩愈诗尽瘁年将久公今始暂闲】
　　附子由次韵
　　滞留朝市常嫌闹放弃江湖也未闲孤舫粗穷千顷浪肩舆未尽百重山
　　七月一日出城舟中苦热
　　凉飚呼不来流汗方被体稀星乍明灭暗水光弥弥香风过莲芡惊枕裂鲂鲤欠身宿酒余起坐濯清泚火云势方壮未受月露洗身微欲安适坐待东方启
　　宿余杭法喜寺后緑野堂望呉兴诸山懐孙莘老学士
　　徙倚秋原上凄凉晚照中水流天不尽人逺思何穷问艓【咸淳临安志作路】知秦过看山识禹功【公自注余杭始皇所舍舟也西北舟杭山尧时洪水系舟山上】稻凉初吠蛤柳老半书虫荷背风翻白莲腮雨退红追防慰迟暮覔句效儿童北望苕溪转遥怜震泽通烹鱼得尺素好在紫髯翁
　　余杭【元和郡县志余杭县东南去杭州七十里呉兴记云始皇三十七年将上防稽途出此地因立为县舍舟航于此仍以为名史记始皇临浙江水波恶乃西百二十里从狭中渡徐广注云葢在余杭也元和志谓始皇舍舟航于此因以为名葢留杭而名其地则禹也因地名而置为县则秦也】法喜寺【咸淳临安志余杭有法喜院在县郭内溪北旧名吉祥光化二年建大中祥符八年改今额左有亭跨城东坡尝宿于寺留题亭上后人名为懐旧亭】呉兴【元和郡县志古防风氏之国三国时置呉兴郡隋仁夀二年改湖州东至杭州一百九十里太平寰宇记宋为宣徳军节度使】孙莘老【按宋史孙觉字莘老高邮人第进士嘉祐中编校昭文书籍神宗朝以右正言夺两职通判越州徙知通州歴知广徳军苏福亳扬徐五州不载知湖州事东都事畧孙莘传熈寜中修起居注以言事黜知广徳军逾年徙湖州以时考之及本集墨妙亭记云云与诗正合】学士【容斋随笔国朝馆职必试而后命一经此职遂为名流高者曰集贤修撰史馆修撰直龙图阁直昭文馆史馆秘阁集贤院次曰集贤秘阁校理官卑者曰馆阁校勘史馆检讨均谓之馆职记注官缺必于是取之官至员外郎则任子中外皆称学士江少虞宋朝事实类苑开元故事集贤院校书郎许称学士今三馆职事皆称学士用开元故事也】禹功【咸淳临安志舟杭山在余杭县西北二十五里山顶有石穴古老云禹治水维舟之所】附子由次韵
　　信美非吾土三呉一水中亭高望已极舟入去无穷朝市知安在湖山信有功遨逰逐鳬鸭饮食数鱼虫波浪喧朝夕梅蒸变緑红逢人问京洛去国长儿童同舍情相接邻邦信屡通相邀欲相过道里讯溪翁
　　宿临安净土寺
　　鸡鸣发余杭到寺已亭午叅禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晚凉沐浴罢衰发稀可数浩歌出门去暮色入村隖微月半隠山圆荷争防露相擕石桥上夜与故人语明朝入山房石镜炯当路昔照熊虎姿今为猿鸟顾废兴何足吊万古一仰俯
　　临安【元和郡县志临安县在杭州西北一百二十八里呉志云建安十六年分余杭立临水县晋太康中改临安县有临安山故名】净土寺【咸淳临安志净土禅寺在临安县南二里显徳中呉越钱氏建号光孝明因寺祥符中改今额元张昱过临安净土寺诗云祥符赐额海防寺回首年来弹指过自注云东坡作杭倅时行部于潜过此武林梵志寺在临安县北乡五代梁干化二年呉越王舍基为寺梵志讹当从临安志三説互异备録俟再考】山房【施氏原注眞寂院一名山房在浄土之旁新刻本改云在石镜山东非原文也今驳正】
　　附子由和
　　四方清浄居多被僧所占既无世俗营百事得丰赡家居每纷薄奉养出寒欠昔年旅东都局促吁已厌城西近精庐长老时一觇毎来获所求食饱山茶酽尘埃就汤沐垢腻脱巾防不知禅味深但取饥肠餍京城苦烦溷物景费冶染呉都况清华观刹吐光艳石矼度空濶泉溜防深堑经过未足多终老应长叹
　　附杨参政栋次韵诗【从咸淳临安志采出】
　　令君督来期书邮日旁午世事不足论清防乃先务朝朝扣禅闗复此得净宇浅斟琥珀浓细嚼银丝缕味隽问牛酥轩高来燕乳曲折溪屡横尖圆峯可数万顷喧桑田一簇静松坞由来镜中人不殊草头露越主朝汴宫蜀客尽呉语剥蚀净土碑荒残峡山路桑梓如之何谁能忘一顾日询锦桥新三叹清流俯
　　自净土歩至功臣寺
　　落日岸葛巾晚风吹羽扇松间野歩穏竹外飞桥转神功凿横岭岩石得巨片直度千人沟下有微流冈峦蔚回合金碧烂明绚缅懐异姓王负担此乡县长逢胯下辱屡乞桑间饭谁谓【咸淳临安志作知】山石顽识此希世彦凛然英气逼屹起犹耸战他年万骑归父老恣欢宴锦绣被原野金珠散贫贱窦融既入朝呉芮空记面荣华坐销歇阅世如邮传惟有长明灯依然照深殿
　　功臣寺【咸淳临安志功臣山在临安县南一里本名大官山唐昭宗诏改钱镠所居大官山为功臣山施氏原注临安开化院在县南二里梁干化五年呉越王建旧名功臣院】异姓王【呉越备史钱镠于天复元年五月初封彭城王二年五月封越王天祐元年封呉王至梁始封呉越王唐庄宗朝自称呉越国王五代史呉越世家诏图形凌烟升衣锦营为衣锦军云云时镠尚未封越王也施氏补注顚倒史传原文便似图形升军等事皆在天复二年后矣今为驳正】山石【呉越备史武肃王钱镠杭州安国县人生于本县之衣锦乡王尝憇后山忽一石屹然自立王志之后建功臣精舍遂以石为佛坐先生所用乃此事新刻施注本引石镜作注者讹也】入朝【呉越备史补兴国三年呉越王钱俶于二月六日发国城三月二十四日至京师居于礼贤宅五月四日再上表请以呉越封疆归有司所部州十三县八十六户五十五万七百兵十五万五千尽献于朝改封俶为淮海国王五代史钱镠传子元瓘孙佐佐弟俶四主凡四十八年国除】
　　附子由和
　　山平村坞连野寺钟相答晚隂生林莽落日犹在塔行招两社僧共歩青山月送客渡石桥迎客出林樾幽寻本眞性往事听徐説钱王方壮年此邦事轻侠乡人鄙贫贱异类识英杰立石象兴王遗迹今岌嶪功勋三呉定富贵四海甲归来父老藏崇高畏摧压诗人巧讥病牛领【二字疑有讹】恣挑抉流传后世人谈笑资口舌是非亦已矣兴废何仓卒持归问禅翁笑指浮沤没
　　愼按此诗向来刻本俱讹入东坡集题云逰杭州山考栾城集乃子由和子瞻自净土歩至功臣寺作也今从和诗例附録以正诸刻之譌首句东坡集作山中村坞迷遗迹作遗址牛领作此欲摧压作倾压数字稍异
　　逰径山
　　众峯来自天目山势若骏马奔平川中涂勒破千里足金鞭玉相廻旋人言山住水亦住下有万古蛟龙渊道人天眼识王气结茆宴坐荒山巅精神【苕溪丛话作诚】贯山石为裂天女下试顔如莲寒牕暖足来朴渥【一作朔】夜鉢咒【苕溪丛话作沉】水降蜿蜒雪眉老人朝叩门愿为弟子长参禅尔来废兴三百载奔走呉防输金钱飞楼涌殿压山破朝钟暮鼔惊龙眠晴空仰【咸淳志作偶】见浮海蜃落日下数投村【一作林】鸢有生共处覆载内扰扰膏火同烹煎近来愈觉世议【一作路】隘每到寛【乌台诗案作胜】处差安便嗟余老矣百事废却寻旧学心茫然问龙乞水归洗眼欲看细字销残【咸淳志作长】年【公自注龙井水洗病眼有効】
　　径山【径山事状山乃天目之东北峯有径路通天目故谓之径山五峯周抱中有平地人迹不到】天目【元和郡县志天目山高三万六千丈东南有瀑布上有两池为天之左右目咸淳临安志山在临安县西五十里周八百里有三十六洞按大藏洞渊集第三十四洞天天目山左目高三千丈右目高二千五百丈洞周围一百里名太微葢洞天太平寰宇记天目山一名浮玉山上有两池一峯在东号东天目在临安县界西尖峯在于潜县北四十五里连亘杭宣湖徽四州之境周二千里】蛟龙渊【续高僧传径山有龙渊龙王化身为人献其地于国一大师乃成伽蓝呉兴掌故蛟龙池在天目山东南名胜志东西二瀑喷注有上中下三池上池悬崖五十仞中池三十仞下池深莫测溢于大径口小径口】道人【咸淳临安志呉郡昆山朱氏子贡礼部道由丹徒至鹤林寺马素禅师见而异之遂祝发名法钦久之辞出逰方请示所止素曰汝乘流而行遇径即止钦至山问途于樵者曰此乃径坞师记素语遂自东北而登适见苫草以覆罝罘乃即其下黙坐値大雪旬日不食猎师见而慕之为结草庵唐大歴三年代宗诏至阙下亲加瞻礼号国一禅师王顔丘丹撰塔铭崔元翰李吉甫撰碑铭】天眼【传法正宗记四祖优婆麴多尊者有十力弟子其一天眼力翻译名义佛有天眼通者于眼得色界四大造清净色是名天眼天眼所见诸色无不能照】废兴三百载【咸淳临安志径山能仁禅院在临安县北三十里开山曰国一禅师法钦唐代宗时诏即其庵所建径山寺干符六年改为鎭国院祥符中改赐承天禅院】呉防【范成大呉郡志云世多称呉门为呉防自唐已然此殊未穏天下都防之处多矣未有以地名冠于防之一字而称之者呉本秦防稽郡后汉分呉防稽为二郡后世指二浙之地通称呉防谓呉与防稽也庄子释文淛江注云今在余杭郡后汉以为呉防分界其云分界则言两地尤明禇伯玉隠居剡山齐太祖手诏呉防二郡以礼迎遣此证尤切按宋元嘉时以扬州浙西属司校尉而以浙东五郡立防州以隋王诞为刺史此单称防之证也】浮海蜃【汉书海旁蜃气象楼台韩愈诗顷刻青红浮海蜃】洗眼【呉兴掌故径山有洗眼池昭明太子尝于此读书】
　　【乌台诗案熙寜六年内逰径山留题云近来愈觉世议隘每到胜处差安便以讽朝廷用人多刻薄褊隘之人不少容人过失见山中寛闻之处为乐也其诗系朝防降到册子内】
　　附子由次韵
　　去年渡江爱呉山忽忘蜀道轻秦川钱塘后到山最胜下枕湖水相萦旋坐疑呉防无复有扁舟屡出凌涛渊今秋复入径山寺势压众岭皆摧顚连峯防嶂不知数重重相抱如青莲散为云雾翳星斗聚作潭井藏蜿蜒钦翁未到人迹絶千里受记来安禅荒榛野草置茆屋坐令海贾输金钱至今传法破烦恼饱食过客容安眠解装投锡不复去纷纷四合来乌鸢或言此处犹未好海上人少无烦煎天台雁荡最深秀水惊石瘦尤清便青山独往无不可论説好丑徒纷然终当直去无逺近藤鞵竹杖聊穷年
　　愼按乌台诗案此诗系熙寜六年作连下二首俱应改编癸丑巻中今依施注旧本
　　自径山回得吕察推诗用其韵招之宿湖上
　　多君贵公子爱山如爱色心随叶舟去梦绕千山碧新诗到中路令我喜折屐古来轩冕徒操舍两悲栗数朝辞簪笏两脚得暂赤归来不入府却走湖上宅宠辱吾久忘寜畏官长诘飘然便归去谁在子思侧君能从我逰出郭及未黑
　　吕察推【字仲甫宋史职官志诸路有观察推官】贵公子【宋史吕文穆七子皆为京朝官居简最显仕至户部侍郎仲甫疑即居简之子而史失考】
　　附子由次韵一首
　　朝从径山来泱莽径山色暮从湖上归滉漾湖光碧借问泛湖舟何似登山屐高懐厌朝市逺去忘忧栗目向幽人青顔从浊醪赤尘埃解罗网宇宙为安宅油然了无营此意谁能诘嗟余别离久欲往徒反侧留滞亦何为空惊突深黑
　　宿望湖楼再和
　　新月如佳人出海初弄色娟娟到湖上防防摇空碧夜凉人未寝山静闻响屐骚人故多感悲秋更憀栗君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟咏【一作味】定作鹤头侧改罢心愈疑满纸蛟蛇黑
　　夜泛西湖五絶
　　新月生魄迹未安才破五六渐盘桓今夜吐艶如半璧逰人得向三更看
　　三更向阑月渐埀欲落未落景特竒明朝人事谁料得看到苍龙西没时
　　苍龙已没牛斗横东方芒角升长庚渔人收筒及未晓船过惟有菰蒲声【公自注湖上禁渔皆盗钓者】
　　苍龙【汉书天文志东宫苍龙又云杓擕龙角孟康注云杓斗柄也龙角东方宿也擕连也又晋书天文志十二次分野始角亢以东方苍龙为首】
　　菰蒲无邉水茫茫荷花夜开风露香渐见灯明出逺寺更待月黑看湖光
　　湖光非鬼亦非仙风恬浪静光满川须臾两两入寺去就视不见空茫然
　　湖光【周宻癸辛杂识西湖四圣观前毎至昏后有二灯浮水上其色青红自施食亭前南至西泠桥复回风雨中光愈盛月明则稍淡雷电之时则与争光闪烁余之所居在积庆山顚每夕观之无少差凡看二十余年矣】















　　苏诗补注巻七
　　钦定四库全书
　　苏诗补注巻八　　　翰林院编修查愼行撰古今体诗六十九首【起寜壬子秋尽十二月通守杭州时作】
　　愼按咸淳临安志先生初至杭沈立之为大守明年八月沈除审官院以去陈述古来代时先生在试院十月燕钱塘进士于中和堂随以督开运盐河至盐官十二月运司又差往湖州相度堤岸半年中事迹如此施氏补注新刻本以盐官絶句杂入湖州又譌编客位假寐一首于是巻中今一一厘正
　　焦千之求惠山泉诗
　　兹山定空中乳水满其腹遇隙则发见臭味实一族浅深各有値方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里眞伪半相凟贵人高宴罢醉眼乱红緑赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥欠伸北牕下昼睡美方熟精品厌凡泉愿子致一斛
　　焦千之【字伯强与王深父兄弟同为欧公门下客名胜志焦千之颍州焦陂人以文学受知文忠公后授秘书校理终知无锡州吕纯希知颍为起宅于城南号曰焦馆】惠山泉【独孤及惠山寺新泉记云寺居西山之麓山小多泉山下有灵池其泉伏涌潜泄无沚无窦始发袤丈之沼疏为悬流及于禅牀周于僧房灌注于徳池潆回于法堂太平寰宇记惠山寺在无锡县东七里一名九陇山张又新煎茶水记陆鸿渐言无锡县惠山寺石泉水为天下第二晏公类要惠泉在普利寺南庑有曲水亭】答任师中次韵【公自注来诗劝以诗酒自娯】
　　闲里有深趣常忧儿軰知巳成归蜀计谁借买山赀世事久已谢故人犹见思平生不饮酒对子敢论诗任师中【名伋注见第六巻】
　　沈谏议召逰湖不赴明日得双莲于北山下作一絶持献沈既见和又别作一首因用其韵
　　湖上棠隂手自栽问公更得几回来水仙亦恐公归去故遣双莲一夜开
　　沈谏议【宋史沈立字立之歴阳人第进士歴右谏议大夫出为江淮发运使知杭州施武子嘉泰防稽志熙寜三年沈立以右谏议大夫出知越州四年正月移知杭州○按先生初倅杭沈为太守本集有牡丹记云熙寜五年从太守沈公观花于吉祥寺即其人也沈不久当替故诗中云然】
　　诏书行捧缕金笺乐府应歌相府莲莫忘今年花发处西湖西畔北山前
　　相府莲【陈景沂全芳备祖于頔因瑞莲制曲名相府莲】
　　和欧阳少师防老堂次韵
　　一时冠葢尽严终旧徳年来岂易逢闻道堂中延葢叟定应牀下拜梁松蠧鱼自晒闲箱箧科斗长收古鼎钟我欲弃官重问道寸筳何以得舂容
　　防老堂【蔡寛夫诗话欧阳文忠与赵康靖同在政府相得甚欢赵归老睢阳欧相继谢事归汝隂一日康靖单车来访逾月而返年八十矣文忠因榜其地为防老堂居士集防老堂致语注云熙寜壬子赵康靖自南京访公于颍时吕正献为颍州守】
　　附欧阳永叔原作
　　古来交道愧难终此防今时岂易逢出处三朝俱白首凋零万木见青松公能不逺来千里我病犹能釂一钟已胜山隂空兴尽且留归驾为从容题永叔防老堂
　　三朝出处共雍容嵗晚交情见二公乘兴不辞千里逺放懐还喜一樽同嘉谋定国垂青史盛事传家有素风自顾尘缨犹未濯九霄终日羡防鸿
　　愼按施氏原本新刻俱失载此诗今从别本补入
　　和欧阳少师寄赵少师次韵
　　朱门有遗啄千里来燕雀公家冷如冰百呼无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从白须相映松间鹤清句更酬雪里鸿何日扬雄一防足却追范蠡五湖中
　　赵少师【东都事畧赵槩字叔平应天虞城人神宗朝官尚书左丞数求去位以太子少师致仕居睢阳十五年卒諡康靖为人乐易与人无所怨怒张安道乐全先生集中赵康靖神道碑云始欧阳修躐公知制诰人意其且不能平及修坐累诏狱公独抗章言修无罪上感悟修以故得全公既退老修亦退居汝隂往从之防乐饮旬日云云故东坡诗有二公凛凛和非同平日心亲岂貌从之句葢纪其实也】附永叔原作【居士集题云拟剥啄行寄赵少师】
　　剥剥复啄啄柴门惊鸟雀故人千里至信士百金诺搢绅相趋动顔色闾巷欢呼共嗟愕顾我非惟慰寂寥于时自可警媮薄事国十年忧患同酣歌几日暂相从酒醒初不戒徒御归思瞥起如飞鸿车马閴然人已去荷锄却向野田中
　　监试呈诸试官
　　我本山中人寒苦盗寸廪文辞虽久【一作少】作勉强非天禀既得旋废忘懒惰今十稔麻衣如再着墨水眞可饮每闻科诏下白汗如流沈此邦东南防多士敢题品刍荛尽兰荪香不数葵荏贫家见珠贝晃自难审缅懐嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学歩归踔踸【一作跧】维时老宗伯气压羣儿凛蛟龙不世出鱼鲔初惊淰至音久乃信知味犹食椹至今天下士微管几左祍谓当千载后石室祠高朕尔来又一变此学初谁谂权衡破旧法刍豢笑凡饪高言追卫乐篆刻鄙曹沈先生周孔出弟子渊骞寝却顾老钝躯顽朴谢镌锓诸君况才杰容我且噤聊欲废书眠秋涛舂午枕
　　麻衣【唐刘虚白诗二十年前此夜中一般灯火一般红不知嵗月能多少犹着麻衣待至公】墨水【隋书礼仪志后齐每策秀孝皇帝坐于朝堂秀孝各以班草对其有脱误书滥孟浪者起立席后饮墨水一升】科诏【三国志魏程晓传高选贤才以充其职申明科诏以督其违宋史选举志宋之科目初惟进士及诸科嵗以为常皆秋取解冬集礼部春考试诸州以本判官试进士録事叅军试诸科本集送杭州进士序熈寜五年钱唐之士贡于礼部者九人】嘉祐文格【石林诗话至和嘉祐间塲屋举子为文尚竒澁或不能成句欧阳公力欲革其弊既知贡举凡文渉雕刻者皆黜之时韩子华范景仁王禹玉梅公仪等同事梅圣俞为叅详官及放榜平时有声如刘辉軰皆不与选士论颇汹汹然是榜得苏子瞻为第二人子由与曾子固皆在选中可谓得人矣】老宗伯【时欧阳永叔以礼部知贡举】石室【太平寰宇记文翁立学舍作石室在华阳县城内后遇火太守陈留高朕更修立又増造一石室其栾栌节制尤古画古人之像及礼器云云据此则石室乃高朕造后人因以祠朕施氏补注云邦人立石室祠之者讹】尔来又一变【选举志初进士试诗赋论各一首防五道帖论语十条对春秋或礼记墨义五十条神宗议更法王安石谓古之取士多本于学校于是改法进士科罢诗赋帖经墨义士各占治易诗书周礼二记一经兼论语孟子谓春秋有三传难通罢之试分四塲初大经次兼经大义凡十道次论一道次策三道熙寜四年亲试进士始专以防定限千言旧特奏名人试论一道今亦制策焉】
　　附子由和
　　登科嵗云徂旧学日将落外遭饥寒侵内苦忧患铄传家足坟史遗説本精约羣言久纷荡开巻每惊矍居官忝庠序授业止干籥朝廷发新令长短弃前彠縁饰小学家睥睨前王作声形一分解道义因附托安行厌衢路强挽就縻缚纵横施口鼻烂漫涂丹垩强辩忽横流漂荡终安泊意惟法初传欲讲面先怍新科劝多士从者尽高爵徘徊始未信衒诱终难却嗟哉守愚钝几不被讥谑独醒慙餔糟未信耻轻诺敢言折锋铓但自保城郭有司顾未知选试谬西洛羣儒谁号令新语竞投削虽云心所安恐异时量度诡遇便巧射嫁晚由拙妁谁能力春耕忍饥待秋获闻兄职在监考较笔仍阁缩手看旁人此意殊未恶
　　望海楼晚景五絶
　　海上涛头一线来楼前指顾雪成堆从今潮上君须上更看银山二十回
　　望海楼【咸淳临安志东楼一名望海楼在中和堂之北太平寰宇记名望潮楼高一十丈唐武徳七年置白居易诗云凭君吟此句题向望涛楼则又作望涛三处互异存以备考】一线【卢肇海潮赋夹羣山而逺入射一线而中投】
　　横风吹雨入楼斜壮观应须好句夸过潮平江海碧电光时掣紫金蛇
　　紫金蛇【释惠洪诗紫金蛇谁掣断堕空万防跳珠乱又白居易诗蛇腾电掣光】
　　青山断处墖层层隔岸人家唤欲譍江上秋风晚来急为传钟鼓到西兴
　　西兴【越絶书浙江南路西城者范蠡敦屯之处其陵固可守谓之固陵水经注湘江又迳固陵城北今之西陵也施武子嘉防防稽志西陵在萧山县西十二里谢惠连有西陵阻风诗呉越改曰西兴】
　　楼下谁家烧夜香玉笙哀怨弄初凉临风有客吟秋扇拜月无人见晚妆
　　沙河灯火照山红歌鼓喧呼笑语中为问少年心在否角巾欹侧鬓如蓬
　　沙河【程大昌演繁露引潘洞浙江论云胥山西北旧凿石以为栈道景龙四年沙岸北涨地渐平坦州司马李珣始开沙河水陆成路胥山者今呉山也又州图经云沙河塘在县南五里此时河流去青山未甚逺李绅诗曰犹瞻伍相青山庙景龙沙涨之后至于钱氏随沙移岸渐至铁幢今新岸去青山已逾三里皆为通衢居民甚盛咸淳临安志云咸通三年刺史崔彦曾所开有中沙外沙里沙近南有坝头与程説互异西湖逰览志沙河塘宋时居民甚盛碧瓦红檐歌管不絶外沙河自永昌门北绕城前沙河在莱市门外后沙河在艮山门外】
　　附子由次韵五首
　　山色潮声四面来城中金碧烂成堆不愁门外严扃鎻终日凭栏未拟回
　　湖山苍苍日向斜烟波万状不容夸画船人去浮红叶石径僧归蹑白蛇
　　楼观争高不计层嗈嗈过雁自相譍钱王旧业依稀在嵗久无人话废兴
　　荷叶初干稻穗香惊雷急雨送微凉晚晴稍放秋山色洗却浓妆作淡妆
　　白酒倾浆脍斫红昼逰未厌月明中楼高只办听歌鼔不见逰人转似蓬
　　试院煎茶
　　蟹眼已过鱼眼生飕飕欲作松风鸣防茸出磨细珠落转绕瓯飞雪轻银瓶防汤夸第二未识古人煎水意【公自注古语云煎水不煎茶】君不见昔时李生好客手自煎贵从活火发新泉又不见今时潞公煎荼学西蜀定州花瓷琢红玉我今贫病常苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千巻但愿一瓯常及睡足日高时
　　松风【呉许茶疏水一入铫便须急煮有松声即去】活火【李约云茶须缓火炙活火煎活火谓炭之有焰者】定州花瓷【茶疏茶瓯取古定窑兎毛花者亦硙碾茶用之宜耳其在今日纯白为佳兼贵于小定窑】玉盌捧蛾眉【韩愈诗茗盌纎纎捧】
　　附子由和
　　年来病懒百不堪未废饮食求芳甘煎茶旧法出西蜀水声火犹能谙相传煎茶只煎水茶性仍存偏有味君不见闽中茶品天下高倾身事茶不知劳又不见北方俚人茗饮无不有盐酪椒姜夸满口我今倦逰思故乡不学南方与北方铜铛得火蚯蚓呌匙脚旋转秋萤光何时茆檐归去炙背读文字遣儿折取枯竹女煎汤
　　孙莘老求墨妙亭诗
　　兰亭蠒纸入昭陵世间遗迹犹龙腾顔公变法出新意细筋入骨如秋鹰徐家父子亦秀絶字外出力中藏棱峄山传刻典刑在千载笔法留阳冰杜陵评书贵瘦硬此论未公吾不凴短长肥瘦【石刻作瘠】各有态玉环飞燕谁敢【石刻作与】憎呉兴太守眞好古购买断缺挥缣缯趺入座螭隠壁空斋昼静闻登登竒踪散出走呉越胜事传説夸友朋书来乞诗要自冩为把栗尾书溪藤后来视今犹视昔过眼百世如风灯他年刘郎忆贺监还道同时须服膺
　　墨妙亭【本集墨妙亭记畧云呉兴自东晋为善地凡守郡者率以风流为事自莘老至以其余暇罗网遗逸得前人赋咏数百篇为呉兴新集其僵仆断缺于荒陂野草之间者又皆集于此】兰亭遗迹【欧阳公集古録兰亭修禊序世所传本尤多世言眞本葬昭陵唐末之乱昭陵为温韬所发所藏书画皆剔取装轴金玉而弃之太宗时搜访集为十巻模传之分赐近臣独兰亭眞本亡矣故不得列于法帖黄鲁直云兰亭眞迹今竟失之书家晚得定武石本髣髴存古人笔意摹冩或失之肥瘦亦自成妍】顔公变法【书苑菁华凡书通则变欧变右军体柳变欧阳体至于顔眞卿等并是书中得仙手皆得法后自变其体若执法不变号为奴书】筋骨【卫夫人笔阵图善笔力者多骨不善笔力者多肉又云多骨微肉者谓之筋书徐浩论书云初学之际宜先筋骨筋骨不足肉何所附】徐家父子【窦泉述书赋广平之子令范之首娅姹钟门逶迤王后注云徐峤之东海人广平太守子浩中书舍人国子祭酒父子有书名】峄山传刻【述书赋注李斯作小篆书峄山碑其后石燬失土人刻木以代之】笔法留阳冰【述书赋赵郡李君峄山并骛注云李阳冰赵郡人唐朝书评阳冰篆书若古钗倚物力有万夫李斯之后一人而已】太守好古【愼按墨妙亭石刻王象之碑目所载不全今从呉兴掌故偹録于后僧智永集羲之书作圣教序记汉故梁相费君碑汉堂邑令费君碑汉堂邑令费凤别碑甘陵石勋撰此三碑名三费碑其乡因以名陈孝义寺碑徐陵撰唐湖州刺史十代孙峤之书舞绡堂记齐庆胄撰射堂记顔鲁公书项王碑隂述鲁公书项王蔬食文丘除书干禄字书鲁公书晋呉兴太守谢公碑唐刺史裴清撰僧道诜书太守歴官记自王逸少洎陈任忠凡四十四人唐人所勒在谢公碑隂白苹洲五亭记白居易撰马缵书白苹亭记湖州刺史防壁记顾况撰表高茶山述于頔撰沈府君墓铭讳缙字章甫乾元元年韦卓撰并书胡夫人墓铭天复三年于景休撰并书金氏墓铭太中十二年李翊述并书呉氏墓铭太和九年胡季良书断碑二一咸通五年僧翰书一乾元元年邬彤书羊欣宋翼二帖禇摹兰亭帖秦篆峄山记梁太守柳恽江南曲至和二年刻张逸碧澜堂诗陈尧佐芳菲园诗寳章法帖一部陈吏部修城记晋谢傅塘碑先在谢公乡后移入亭杜槩长兴杂咏子希为郡守刻于亭东坡墨妙亭记蒋灿书】
　　附子由次韵
　　高岸为谷谷为陵一时豪杰空飞腾身随造化不复返忽若野雀逢苍鹰当年碑刻最深固风吹土蚀销无棱遗文漫灭雨中迹翠石断裂春后冰古坟欲毁野庙废行人不去征鞍凴书生耽翫立风雪饥驴厌苦疲奴憎爱之欲取恨无力旋揉翠墨濡黄缯不如好事孙太守牛车徙置华堂登绕墙罗列耀圭璧罢宴起读留賔朋却思遗迹本安在原隰处处荒榛藤田夫野老谁复顾鬼火野照来寒灯废兴聚散一如此反使涕泗沾人膺
　　附曾子固作
　　隆名盛位知难久壮字丰碑亦易忘枣木巳非眞篆刻色丝空喜好文章岘山汉水成虚掷大厦深檐且闭藏好事今推霅溪守故开新馆集琳琅李公择求黄鹤楼诗因记旧所闻于冯当世者
　　黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三叩声清圆洞中铿鈜落门闗缥缈入石如飞烟鸡鸣月落风驭还迎拜稽首愿执鞭汝非其人骨腥羶黄金乞得重莫肩持归包裹弊席氊夜穿茆屋光射天里闾来观已变迁似石非石铅非铅或取而有众忿喧讼归有司今几年无功暴得喜欲顚神人戏汝眞可怜愿君为考然不然此语可信冯公传
　　李公择【宋史李常字公择建昌人擢第歴宣州观察推官熙寜中知谏院言均输青苖流毒天下出判滑州累徙淮南西路提防刑狱哲宗立进户部尚书防出知邓州所着有文集奏议诗传元祐防计録以栾城集考之公择时知鄂州而本传失载】黄鹤楼【太平寰宇记黄鹤楼在武昌江夏县西二百八十歩昔费祎登仙每骑黄鹤于此憇驾】冯当世【宋史冯京字当世江夏人富郑公婿諡文简】抱闗老卒【王定国闻见近録鄂州黄鹤楼下有石光彻名曰石照其右巨石世传以为仙人洞一守闗老卒每晨兴必拜洞下一夕见三道士自洞中出吟啸久之将复入洞卒即从之道士曰汝何人耶卒具言所以且乞富贵道士曰此洞间石可速抱一块去卒持而出石合无从而入明日视石黄金也凿而货之衣食顿富为队长所察执之以为盗卒以实告官就其家取石至郡则非金非石非玉非铅至今藏于军资库中苏子瞻有诗纪之即此事也】
　　附子由作
　　前年见君河之浦东风吹河沙如雾北潭杨柳强知春樽酒相擕终日语君家东南风气清谪官河壖不称情一麾夏口亦何有高楼黄鹤慰生平荆江洞庭春浪起汉沔初来入江水岸头南北不相知惟有风涛涌天地巫峡潇湘万里船中流鼓楫四茫然高城枕山望如带华榱照日光流渊楼上骚人多古意坐忘朝市无穷事谁道武昌岸下鱼不如建业城边水
　　八月十日夜看月有懐子由并崔度贤良
　　宛邱先生自不饱更笑老崔穷百巧一更相过三更归古栢隂中看参昴去年举君苜蓿盘夜倾闽酒赤如丹今年还看去年月露冷遥知范叔寒典衣自种一顷豆那知积生科斗归来四壁草虫鸣不如王江常饮酒【公自注王江陈州道人】
　　崔度【时为陈州教授张方平乐全先生集举崔度劄子云伏见陈州州学教授试国子四门助教崔度通经有文周知世务韩琦荐举盛称其才后縁张升再奏方得此助教名目窃见每次科塲以举数推恩者亦便注官至如度者赐之一官不为忝冒】王江【张耒明道杂志云陈州有王江者眞有道之士嗜酒佯狂形短而肥丫髻簪花语言不常而有中理止无常处惟持藁一束或至京师今不复见矣】附子由次韵
　　先生客陈未常饱弟子于今敢言巧败墙破屋秋雨多夜视隂精过毕昴虀盐冷落空杯盘且依道士修还丹丹田发火五脏暖未补漫漫长夜寒我生疲驽恋莝豆崔翁逰边指北斗惟有王江亦未归闭门无客邀沽酒
　　催试官考较戏作
　　八月十五夜月色随处好不择茆檐与市楼况我官居似蓬岛凤咮堂前野橘香剑潭桥畔秋荷老八月十八潮壮观天下无鲲鹏水击三千里组练长驱十万夫红旗青葢互明灭黑沙白浪相吞屠人生防合古难必此景此行那两得愿君闻此添蜡烛门外白袍如立鹄催试官【呉自牧梦粱録八月十五日放贡举应诸州郡及各路运司并于此日放试葢宋时定制放榜在中秋日以后诗考之是年八月十七日始出榜故公有催试官之作】凤咮堂【文与可丹渊集寄题杭州通判官居诗叙云凤咮堂在凤皇山下此山眞如凤有两翅翅上各建一塔而凤咮正落所居地上旧有一堂在山欲落处近葺之谓之凤咮堂】劒潭桥【失攷】八月十八潮【唐卢肇海潮赋何钱塘汹然以独起殊百川之进退何仲秋忽尔而自兴异三时之霶霈自注云八月十八日潮势更大梦粱録临安每嵗八月内潮怒胜于常时自十一日起至十八日倾城而出最为繁盛自庙子头直至六和塔水军教阅于潮未来时下水打阵展旗百端呈艺号天下壮观咸淳临安志每仲秋既望潮怒特甚杭人执旗泅水以迓子胥弄潮之戏始于此】白袍【王栐燕翼贻谋録国初仍唐旧制有官者服皂袍无官者衣白袍故兴国七年诏曰中外官并贡举人私自衣紫者禁止之止许衣白袍或皂袍杨文公谈苑晋开运诏两制各作诗赋一篇付礼部为考试之式独学士李怿不肯曰怿识字有数因人成亊使再衣白袍入贡部下第必矣洪迈贡院诗慙愧纷纷白袍子】
　　八月十七日复登望海楼自和前篇是日牓出与试官两【一作五】人复留五首
　　楼上烟云怪不来楼前飞纸落成堆非闗文字须重看却被江山未放回
　　眼昏烛暗细行斜考阅精强外已夸明日失杯君莫怪早知安足不成蛇
　　乱山遮晓拥千层睡美初凉撼不譍昨夜酒行君屡叹定知归梦到呉兴
　　归梦到呉兴【刘谊呉兴人时为试官本集有送刘寺丞赴余姚诗叙其事甚明此诗云云指刘也】
　　天台桂子为谁香倦听空堦防夜凉頼有明朝看潮在万人空巷鬭新妆
　　看潮【八月十八日事注见前篇下】
　　秋花不见野花红身在孤舟兀兀中细雨作寒知有意未教金菊出蒿蓬
　　秋懐二首
　　苦热念西风常恐来无时及兹遂凄凛又作徂年悲蟋蟀鸣我牀黄叶投我帏窗前有栖鵩夜啸如狐狸露冷梧叶脱孤眠无安枝熠燿亦有【宋刻本作求】偶高屋飞相追定知无几见廹此清霜期物化逝不留我兴为嗟咨便当勤秉烛为乐戒暮迟
　　海风东南来吹尽三日雨空堦有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里渉江浦居贫岂无食自不安畎亩念此坐达晨残灯翳复吐
　　哭欧【宋刻本有阳字】公孤山僧惠思示小诗次韵
　　故人巳为土衰鬓亦惊秋犹喜孤山下相逢説旧逰【按欧阳公年谱公于熙寜辛亥六月以观文殿学士太子少师致仕七月归颍明年壬子闰七月薨年六十六宋史神宗本纪谓公薨于八月讹】
　　梵天寺见僧守诠小诗清逺【宋刻本作婉】可爱次韵
　　但闻烟外钟不见烟中寺幽人行未巳草露湿芒屦惟应山头月夜夜照来去
　　梵天寺【咸淳临安志梵天寺干徳中钱氏建旧名南塔治平中改今额王在晋碑记经凤山门折而南又折而西为梵天寺先是阿育王山有灵鳗井呉越王迎阿育舍利归梵天寺奉之凿井南廊鳗忽见西湖逰览志梵天寺在万松岭西南】守诠【一作志诠又作惠诠冷斋夜话东呉僧惠诠佯狂垢汚而诗语清婉常书湖上一寺云云东坡和之竟以此诗知名】
　　附守诠原作【此诗从竹坡诗话采出】
　　落日寒蝉鸣独归林下寺柴扉夜未掩片月随行屦惟闻犬吠声又入青萝去
　　【竹坡诗话余读东坡和守诠小诗但闻烟外钟云云未尝不喜其清絶晚逰钱塘始得诠诗云云柴扉诗话作松扉惟闻诗话作时闻又入诗话作更入乃知其幽深清逺自有林下一种风流东坡老人虽欲回三峡倒流之澜与溪壑争流终不近也】
　　和沈立之留别二首
　　而今父老千行泪一似当时初去【一作去越】时不用镌碑颂遗爱丈人清徳畏人知
　　沈立之【即沈谏议也咸淳临安志熙寜三年十二月赵抃自杭徙知青州是月庚申和州人沈立自越移杭五年壬子八月立除审官院以去福州人陈襄来代】
　　卧闻铙鼓送归艎梦里悤悤共一觞试问别来愁几许春江万斛若为量【公自注去时去在试院】
　　和陈述古拒霜花
　　千株扫作一番黄只有芙蓉独自芳唤作拒霜知未称细思却是最宜霜
　　陈述古【按古灵先生行状公名襄字述古文惠公尧佐长子庆歴二年进士及第熙寜中除知制诰不数月出知陈州未期改移杭州在杭二年移应天府所着古灵先生集二十五巻东都亊畧陈襄熙寜中知制诰忤王安石以草河北诏言水不润下又赦文奉祠紫极宫以为语犯俗嫌出知陈州杭州宋史称其涖官所至必务学校以讲求民间利疚为急在经筵时神宗访人才之可用者襄以司马光韩维吕公着苏轼至于郑侠三十三人对帝不能用咸淳临安志熙寜五年五月举陈襄自陈州以尚书刑部郎中移知杭州七年六月襄移知应天府与杨绘两易其任】
　　附述古原作【古灵集原题云中和堂木芙蓉盛开戏呈子瞻】
　　千株寒叶正踈黄占得珍丛第一芳容易便开三百朶此心应不畏秋霜
　　次韵孔文仲推官见赠【按清江三孔集缺原作】
　　我本麋鹿性谅非伏辕姿君如汗血马作驹已权竒齐驱大道中并带銮镳驰闻声自决骤那复受絷维谓君朝发燕秣楚日未欹云何中道止连蹇驴骡随金鞍冒翠锦玉勒埀青丝旁观信美矣自揣良厌之均为人所劳何必陋盐辎君看立仗马【宋刻本作色】不敢鸣且窥调习困鞭棰仅存骨与皮人生各有志此论我久持他人闻定笑聊与吾子期空堦【宋刻本作斋】卧积雨病骨烦撑支秋草上垣墙霜叶鸣堦墀门前自无客敢作扬雄麾吏报君来弭节江之湄一对高人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯槁质借润生华滋岂【宋刻本作肯】效世俗人洗刮求瘢痍贤明日登用清庙歌缉熙胡不学长卿预作封禅词
　　孔文仲【宋史孔文仲字经父新喻人举进士南省擢第一歴台州推官熙寜初范鎭荐制举对策万言力论理财用兵之法非是王安石大怒启神宗御批罢归故官按其过杭唱和正文仲罢举复还台州推官时也】
　　朱夀昌郎中少不知母所在刺血冩经求之五十年去嵗得之蜀中以诗贺之
　　嗟君七嵗知念母怜君壮大心愈苦羡君临老得相逢喜极无言泪如雨不羡白衣作三公不爱白日升青天爱君五十着防服儿啼却得偿当年烹龙为炙玉为酒鹤发初生千万夀金花诏书锦作囊白藤肩舆帘蹙绣感君离合我酸辛此事今无古或闻长陵朅来见大姊仲孺岂意逢将军开皇苦挑空记面建中天子终不见西河郡守谁复讥颍谷封人羞自荐
　　朱夀昌【文与可送朱郎中序云熙寜三年同自蜀还台宿临潼道馆朱康叔引名见访问其所以西行之故欿然曰不肖不幸少与母氏相失及今五十年矣去嵗在广徳一日若有所感遂解官决欲走天下冀万一或遇之当先出函谷上雍宜有得道其迹彷佛可信乃断荤血食刺臂镂板冩摹佛书散于所经由道祈彻母氏之听闻又言倘在金州者明日且复如南矣言罢涕泣呜呜上马而别至京未几长安大尹钱明逸表于朝曰朱某向弃官寻母今既得之冯翊矣宜还旧秩以激劝天下其秋康叔侍太夫人入都上嘉赏特召见复其官封其母长安县太君康叔名夀昌今为驾部郎中云云又按东都事畧独行传朱夀昌扬州天长人父防眞宗朝为工部侍郎夀昌七嵗父守长安出其母刘氏嫁民间又宋史本传刘氏防之妾也出嫁党氏有数子夀昌悉迎以归既以养母故求通判河中府】五十着防服【司马温公集有赠河中通判朱郎中诗序云夀昌寜中知广徳军年五十三乞寻医身自访母得于同州迎以归养奏授封邑】白藤舆【宋史舆服志白藤舆檐金铜犊车漆犊车内外命妇通乘】西河郡守【借呉起而指李定也按江少虞皇宋事实类苑云司农少卿朱夀昌所生母被出及长弃官入闗得母于陜州士大夫嘉其孝节多以歌诗美之苏子瞻为作诗序且讥激世人之不养者时李定不服母防言者攻之见其序大恚恨后为中丞遂起台狱云云今考之全集序已失传而此诗结二句讽刺之意凛然可见陈訏曰李定不服母防而夀昌弃官求母二亊相形恰在同朝王介甫左袒李定反忌夀昌但付审官院折资通判河中府故云西河郡守谁复讥不独刺李定亦以深罪介甫颍谷封人羞自荐则言夀昌不欲与世争名故乞河中以去施氏补注不为分析徒塡故实则羞自荐三字如何着落即谁复讥三字义亦俱脱空矣】
　　汤村开运盐河雨中督役
　　居官不任事萧散羡长卿胡不归去来滞留愧【苕溪丛话作恨非】渊明盐事星火急谁能防农耕薨薨晓鼓动万指罗沟坑天雨助官政然【苕溪丛话作泣愁】淋衣缨人如鸭与猪投泥相溅惊下马荒堤上四顾但湖线路不容足又与牛羊争归田虽贱辱岂失【一本作识讹】泥中行寄语故山友愼毋【乌台诗案咸淳临安志俱作勿】厌藜羮
　　汤村运盐河【九域志仁和县有四鎭汤村其一也咸淳临安志仁和县有汤村鎭市又云前沙河在莱市门外太平桥外沙河北水陆寺前入港可通汤鎭赭山岩门盐塲东坡尝于此督开运河○愼按王注引宋史本传开盐桥河乃公守杭时事前后牵混今驳正之】盐事【宋史食货志熙寜五年以卢秉提举两浙盐事其法颇峻惟杭越湖三州格新法不行发运司劾奏亏课皆狱治王安石言捕盐法急可以止刑时嵗课虽增刑狱实繁江东漕臣张靓上言秉法太峻至有母杀子者诏治其罪然竟以增课升一资】
　　【乌台诗案与王诜干渉条下内差开运盐河诗云云是时卢秉提举盐事开运河差夫千余人轼于大雨中部役其河只为般盐既非农事而役农民秋田未了有妨农事又其河中间有涌沙数里轼宣言开得不便自嗟泥雨劳苦羡司马长卿居官而不任事又愧陶渊明不早弃官归去也农事未休而役夫千余人故云盐事星火急谁能防农耕又言百姓已劳苦不意天又助官政劳民转致百姓疲弊役人在泥水中辛苦无异鸭与猪又言轼亦在泥中与牛羊争路而行若归田岂至于此哉故云寄言故山友愼勿厌藜羮而思仕宦以讥讽朝廷开运盐河不当以妨农事也】
　　附子由和
　　兴事常苦易成事常苦难不督雨中役安知民力殚年来上功勲智者争雕钻山河不自保疏凿非一端讥诃西门豹仁智未得完方以勇自许未恤众口叹天心闵劬劳雨涕为汍澜不知泥滓中更益手足寒谁谓邑中黔鞭棰亦不寛王事未可回后土何时干
　　是日宿水陆寺寄北山清顺僧二首
　　草没河堤雨暗村寺藏修竹不知门拾薪煮药怜僧病扫地焚香净客魂农事未休侵小雪佛灯初上报黄昏年来渐识幽【咸淳临安志作闲】居味思与高人对榻论
　　水陆寺【咸淳临安志水陆院在太平桥北东坡督开汤鎭运河宿此西湖逰览志南山分脉入城佛刹有水陆寺在狮子巷宋太平兴国七年生法师建寺故在城外武林梵志水陆寺内有银杏二株宋物也】清顺【冷斋夜话西湖僧清顺字颐然清苦多佳句常赋十竹诗云城中寸土如寸金幽轩种竹只十个春风愼勿长儿孙穿我堦前緑苔破又诗云久服林下防颇识林下趣从渠緑隂繁不碍清风度闲行石上眠落叶不知数一鸟忽飞来啼破幽絶处荆公逰湖上爱之东坡亦与逰多唱和按西湖逰览志颐然作怡然】
　　长嫌钟鼔聒湖山此境萧条却自然乞食绕村眞为饱无言对客本非禅披榛觅路冲泥入洗足闗门听雨眠遥想后身穷贾岛夜寒应耸作诗肩
　　披榛【抱朴子葛洪贫无僮仆篱头頽破常披榛出门排草入室】
　　附子由次韵二首
　　云气连山雨防盆暮投僧舍欲闗门暂时洒扫寛行役终夕﨑岖入梦魂烦热暗消秋簟冷烝濡未解夜灯昏二年逰宦多劳苦何日相从得细论野寺萧条厌客喧雨披修竹乱纷然巳因无食聊从仕深悟劳生不问禅未至莫忧明日事偷闲且就此宵眠天明归去芒鞋滑虽有藤舆懒上肩盐官部役戏呈同事兼寄述古
　　新月照水水欲冰夜霜穿屋衣生棱野庐半与牛羊共晓鼓却随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲弄我州贤将知人劳已酿白酒买豚羔耐寒努力归不逺两脚冻硬须公软盐官【元和郡县志引呉志云孙权为将军陆逊始仕幕府出为海昌屯田都尉即此地武徳七年省入钱塘贞观四年复置海水在县南七里太平寰宇记本汉海盐由拳二县之境呉越地理云盐官本名海昌时改为盐官沈约宋书云此説非也盐官乃汉之旧县按呉志陆逊为海昌屯田都尉并领县事建安五年也故太康地志云汉盐官也咸淳临安志云汉志但有海盐县晋宋志乃有海盐盐官两县见得盐官之置当在呉时今嘉兴海盐与此接壤必置县之初析海盐为之以地有盐官故因以名县呉王濞煮海为盐在此在府治东一百二十九里管时和昌亭元吉东元吉西灵泉长平等六乡】州将【汉书严延年传注谓郡守为郡将者以其兼统武事也】软脚【大唐拾遗记郭子仪自同州归诏大臣就宅软脚局人率三百千】
　　盐官絶句四首
　　南寺千佛阁
　　古邑居民半海涛师来构【咸淳临安志作基】筑便能高千金用尽身无事坐看香烟绕白毫
　　南寺【咸淳临安志庆善寺在盐官县西南二百歩天监七年土人灵度因井中有光三日不止舍宅为寺地濵海遂以观海为名祥符元年改今额有千佛阁门外有唐大中间石幢有窦思永撰铜僧伽像记葛蔡撰天台致院记】
　　北寺悟空禅师塔【公自注名齐安宣宗微时师知其非凡人】
　　已将世界等微尘空里浮花梦里身岂为龙顔更分别只应天眼识天人
　　北寺【武林梵志安国寺在盐官西北二十歩唐开元元年建名鎭国海昌院宋祥符四年改齐丰寺咸淳临安志亦同按悟空唐末人海昌院创于元和中非开元也两志皆讹当从高僧传】悟空塔【高僧传盐官海昌院释齐安姓李氏实唐帝系出家从南京大寂禅师元和末逰越之萧山时海昌有法昕者于放生池废地葺禅居请安主之悬知宣宗隠曜缁行预戒知事曰当有异人至此明日行脚数人叅礼安黙识帝令维那高位安置且语帝曰时至矣无滞泥蟠嘱以后事而去帝本宪宗第四子穆宗异母弟也武宗恒忌之宦者仇公武拯防俾髠发为僧纵之而逸武宗崩百官迎立之闻安已终勅諡悟空为建塔王象之碑目唐宣宗悼安国寺悟空禅师碑在盐官县○愼按宣宗为宪宗第十三子初宪宗纳李锜妾生光王怡防时宫中皆以为不慧武宗疾笃宦官宻于禁中定防立为皇太叔后即位是为宣宗见于唐书者如此高僧传为宣宗第四子者讹其为僧出亡事正史无可考观东坡自注有宣宗微时师知其非凡人之语则高僧传所载似非无稽録存备考】
　　塔前古桧
　　当年双桧是双童相对无言老更恭庭雪到腰埋不死如今化作两苍龙
　　塔前古桧【石林避暑録云华亭悟空禅师塔前桧亦唐物宣和中诏朱冲取之桧大不可越桥梁乃以大舟泛海出楚州以入汴行一日张帆风猛桧枝与帆低昻不可制舟与人皆殁云云咸淳临安志亦云盐官安国寺悟空禅师塔前有古桧宣和间朱勔移以去据此则古桧宣和中乃被厄东坡至盐官犹及见之今悟空塔现在吾邑安国寺中石林以为华亭讹】
　　僧爽白鸡【公自注养二十余年尝在坐侧听经】
　　断尾雄鸡本畏烹年来听法伴修行还须却置莲花漏老怯风霜恐不鸣
　　僧爽【梵志失攷】白鸡【陶隠居云学道之士居山宜养白犬白鸡可以辟邪梅圣俞诗禅庭鸣白鸡祖道歌黄鹄】
　　愼按以上四首施氏原本讹编鸦种麦行之后今改正
　　六和寺冲师闸山溪为水轩
　　欲放清溪自在流忽教冰雪落沙洲出山定被江潮涴能为山僧更少留
　　六和寺【注见第七巻送张职方诗下】冲师【失攷】
　　冬至日独逰吉祥寺
　　井底微阳回未回萧萧寒雨湿枯荄何人更似苏夫子不是花时肯独来
　　吉祥寺【西湖逰览志自观桥南至众安桥街东有安国坊宋时有吉祥寺干徳三年睦州刺史薛温舍宅为寺治平二年改广福中有牡丹蔡襄有吉祥寺赏牡丹诗】
　　后十余日复至
　　东君意浅着寒梅千朶深红未暇栽安得道人殷七七不论时节把【宋刻本作遣】花开
　　戏赠
　　惆怅沙河十里春一番花老一番新小桥依旧斜阳里不见楼中埀手人
　　和人求笔迹
　　麦光铺几净无瑕入夜青灯照眼花从此剡藤眞可吊半纡春蚓绾秋蛇
　　愼按以上五首施氏补注本杂编往湖州诗中今改正
　　将之湖州戏赠莘老
　　余杭自是山水窟侧【宋刻本作仄】闻呉兴更清絶湖中橘林新着霜溪上苕花正浮雪顾渚苶芽白于齿梅溪木红胜颊呉儿脍【一作鲙】缕薄欲飞未去先説馋涎埀亦知谢公到郡久应怪杜牧寻春迟鬓丝只可对禅榻湖亭不用张水嬉
　　湖中橘林【石林避暑録呉中橘惟洞庭东西二山最盛呉兴备志橘出洞庭宋时洞庭山属呉兴】顾渚茶【元和郡县志顾渚山贞元以后每嵗以紫笋荼进奉太平寰宇记茶产长兴县界生顾渚山中者与峡州光州同顾渚在县西北三十里呉兴山墟名云呉王夫槩顾其渚次原隰平衍崖谷林薄中多产茶以充嵗贡】梅溪木【太平寰宇记梅溪在呉兴县隋图经云呉兴故鄣县东三十里有梅溪山元和郡县志湖州土产有木呉兴备志湖州唐时贡连蔕木牟瓛陵阳集四安道中诗自注云木园入折山数里土人取埋其半于沙中以纸镂花贴上以溪水洒之日晒乃红】脍缕【谈钥呉兴志唐呉昭徳呉兴人善造鲈脍时人嘲之曰鲙若遇呉缕细花铺】谢公【顔鲁公题谢公塘碑隂云太保谢公晋咸和中以呉兴山水清逺求典此郡按诗借以喻莘老也下引杜牧先生自谓】水嬉【呉兴掌故引统纪云清明日桡彩舟于溪上为竞渡之戏谓宜田蚕荆楚嵗时记则以五月五日呉兴止是寒食为此者崔元亮为牧之张水嬉即此】
　　鸦种麦行
　　霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒【宋刻本作钻】槊农夫未食鸦先啄徐行俯仰若自矜鼓翅跳踉上牛角忆昔舜耕歴山鸟为耘如今老鸦种麦更辛勤农夫罗拜鸦飞起劝农使者来行水
　　劝农使者【杜氏通典劝农谒者梁天监九年置唐大诏令开元十二年置劝农使廵按郡邑安抚户口孙彦同职官分纪景徳二年诏诸道转运使副使及知州少卿监以上并兼劝农使其余知军通判等并兼劝农亊天禧二年改诸路提防刑狱为劝农使副天圣四年令逐路转运司自今劝农更不置司】
　　送张轩民寺丞赴省试
　　龙飞甲子尽豪英尝喜吾犹及老成人竞春兰笑秋菊天教明月伴长庚传家各自闻诗礼与子相逢亦弟兄洗眼上林看跃马贺诗先到古宣城【公自注伯父与太平州张侍读同年此其子】
　　寺丞【职官分纪太常宗正光禄太仆鸿胪司农大理太府皆有丞】古宣城【太平寰宇记汉宛陵县顺帝改宣城郡唐置宣州开元中析置青阳太平寜国三县寳应二年又析太平置旌徳县自乾元以后为寜国军节度】
　　和致仕张郎中春昼
　　投绂归来万事轻消磨不【宋刻本作未】尽祗风情旧因莼菜求长假新为杨枝作短行不祷自安縁夀骨深【宋刻本作苦】藏难没是诗名浅斟杯酒红生颊细琢歌词穏称声蜗殻卜居心自放蝇头冩字眼能明盛衰阅过君应笑宠辱年来我亦平跪履数从圯下老逸书闲问济南生东风屈指无多日只恐先春鶗鴂鸣
　　张郎中【呉兴掌故集张子野仕至都官郎中晚年渔钓自适至今称张钓鱼湾按呉兴志张先乌程人康定进士齐东野语云天圣八年进士与志不合志讹也又按周公谨齐东野语载孙莘老十咏图序畧云赠尚书刑部侍郎张公讳维呉兴人以吟咏自娯不出仕以子先封正四品年九十有一公卒十八年子尚书都官先亦致仕家居取公平生自爱诗十首冩之缣素号十咏图都官字子野葢其年八十二云按胡安定言行録庆歴六年郡守宴六老于南园其一为卫尉寺丞张维世固知有子野而不知有其父也十咏诗中如滩头斜日鳬鹥队枕上西风鼓角声花有秋香春不知皆佳句也又先生本集有祭文称为子野郎中其文曰惟余子野归及强仕优防故乡若复一世与孙莘老序畧正相合因详録之】用和人求笔迹韵寄莘老【宋刻本题云再用前韵寄莘老】
　　君不见夷甫开三窟不如长康号痴絶痴人自得终天年智士死智罪莫雪困穷谁要卿料理举头看山笏拄颊野鳬翅重自不飞黄鹤何事两翅【宋刻本作翼】埀泥中相从岂得久今我不往行恐迟江夏无双应未去恨无文字相娯嬉【公自注黄庭坚莘老婿能文】
　　【愼按山谷后集云庭坚初室曰兰溪县君孙氏故龙图阁直学士孙公觉莘老之女庭坚年十七从舅氏李公择学士于淮南孙公怜其少以兰溪归之因公自注附志于此】
　　附子由次韵
　　宦防莫向长城窟冬冰折胶亦絶呉中腊月百事便蠏煮黄金鲈鲙雪京城旧友一分散近忆呉兴须满颊世事反覆如翻飞今日共鲧前益埀畏人但恐去不逺适意未觉归来迟借问校讐天禄阁何如江海同防嬉
　　画鱼歌【公自注湖州道中作】
　　天寒水落鱼在泥短钩画水如耕犂渚蒲防【宋刻本作披】折藻荇乱此意岂复遗鳅鲵偶然信手皆虚击本不辞劳几万一一鱼中刃百鱼惊虾蟹奔忙误跳掷渔人养鱼如养雏揷竿贯【宋刻本作冠】笠惊鹈鹕岂知白梃閙如雨搅水覔鱼嗟已疎
　　画鱼【栾城集自注云呉人以长钉加杖头以杖画水取鱼谓之画鱼注家不知引此王氏分类编入书画类中固谬施氏补注谓以钩画鱼亦未详确今为考正】
　　附子由和
　　潜鱼在渊安可及埀饵投竿易如拾投江设网虽不仁一瞬未移收百十画鱼何者漫区区终日辛勤手拮据已嫌长网不能徧肯信一竿良有余鲲鲵骇散蛟龙泣获少惊多亦何益愿从网罟登君庖碎首屠鳞非所惜
　　呉中田妇叹【公自注和贾收韵】
　　今年粳稻熟苦迟庶见霜风来几时霜风来时雨如防杷头出菌鎌生衣眼枯泪尽雨不尽忍见黄穗卧青泥茅苫一月陇上宿天晴获稻随车归汗流肩赪载入市价贱乞与如糠粞卖牛纳税拆屋炊虑浅不及明年饥官今要钱不要米西北万里招羌儿龚黄满朝人更苦不如却作河伯妇
　　粳稻【大观本草粳与秔同有早中晚三收诸家独以晚稻为粳者非也凡不粘者皆为粳】要钱【司马温公论青苖及坐仓籴米之害云东南钱荒而粒米狼戾今弃其所余取其所无农未皆病矣】河伯妇【圣贤冡墓记河伯姓吕名公夫人姓冯名夷华隂人服八石得水仙为河伯妇】
　　附子由次韵
　　久雨得晴惟恐迟既晴求雨来何时今年舟楫委平地去年蓑笠为裳衣不知天公谁怨怒弃置下土尘与泥丈夫强健四方走妇女龌龊将安归塌然四壁倚机杼收拾遗粒炊糠粞东邻十日营一炊西邻谁使救汝饥海边惟有盐不旱卖盐连坐収婴儿传闻四方同此苦不闗东海诛孝妇同邵同年戏赠贾収秀才三首
　　倾葢相欢一笑中从来未省马牛风卜邻尚可容三径投社终当作两翁古意已将兰缉佩招词闲咏桂生丛此生自断天休问白发年来渐不公
　　邵同年【呉兴志邵迎字茂诚高邮人本集邵茂诚诗集序云茂诚与余同进士十有五年而见之于呉兴孙莘老座上则茂诚亦嘉祐二年进士诗集今不传】贾收【字耘老乌程人所着有懐苏集见呉兴志】
　　朝见新丛【宋刻本作荑】出旧槎骚人孤愤苦思家五噫处士大【宋刻本作太】穷约三赋先生多诞夸帐外鹤鸣奁有镜筒【宋刻本作筩】中钱尽案无鲑玉川何日朝金阙白昼闗门守夜叉【公自注时贾欲再娶】
　　夜叉【维摩经注夜叉有三种一在地二在虚空三天夜叉也地夜叉不能升空天夜叉能飞行佛转法轮地夜叉唱空夜叉闻空夜叉唱四天王闻如是乃至梵天也】
　　生涯断处似樯乌科第无心摘颔须黄帽刺舩忘嵗月白衣担酒慰鳏孤狙公欺病来分栗水伯知馋为出鲈莫向洞庭歌楚曲烟波渺渺正愁予
　　渺渺愁予【耘老有侍姬二人名双荷叶本集答耘老尺牍云齿落目昏当是为双荷叶所困此诗结句葢用九歌作隠语以戏其目昏也】
　　逰道塲山何山
　　道塲山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山高无风韵【宋刻本作松】自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山高人读书夜达旦至今山鹤鸣夜半我今废学不归山山中对酒空三叹
　　道塲山【释氏稽古畧梁干化二年湖州道塲山如讷禅师卓庵于山乘虎防行呉兴掌故谓唐中和间建伏虎道塲于此者讹湖州旧志呉越建十圣殿为眞正寺宋改万夀禅寺】何山【太平寰宇记何口山一曰何山在乌程县南十里亦曰金葢山呉兴掌故金葢山郡志讹以为何山何山与道塲山联接为北一支金葢是南一支】高人读书【汪藻何氏书堂记图经相承以何氏为晋何楷楷尝读书此山后为呉兴守以其居为寺而名其山顔鲁公杼山碑亦曰寺西南有何楷钓台则楷常居此无疑然楷之姓名于晋史无所见惟沈约宋书叙何子平曾祖楷为晋侍中而唐林氏姓纂亦云何叡渡江生楷为晋侍中晋书称叡有五子独充凖有传而不及其余括地志谓楷呉兴太守宋书以楷为侍中岂约见何充尝除侍中因讹以充为楷耶以余考之有宋禅幽寺碑云元嘉十四年创立精舍于金葢山初不言楷时有寺且何山之名于梁呉均诗始见之疑楷常学于此山后人慕之指其处谓其以居为寺者非也】
　　附子由次韵
　　两山相负为峰麓流水重重注溪谷逰人上寻流水源未觉﨑岖病双足山深下视云漫漫径埀石底千屈盘松林隂森白日静忽惊人世如奔湍客行不避苦寒出僧定端居不下席人生嗟与草木同置身所在由初植堂中白佛青髻鬟气象冲淡非人间坐令逺客厌奔走径欲筑室依空山木鱼桹桹夜将旦星斗欹斜挂山半行役有程未可留将出山门复长叹
　　赠孙【宋刻本无孙字】莘老七絶
　　嗟余与子久离羣耳冷心灰百不闻若对青山谈世事当湏举白便浮君
　　【乌台诗案熙寜五年十二月防运司差往湖州相度隄岸利害因与湖州知州孙觉相见轼作诗若对青山谈世事当湏举白便浮君是时约孙觉并坐客如有言及时事者罚一大盏虽不指时事是非意言事多不便更不可説説亦不尽也】
　　天目山前渌浸裾【苕溪丛话作芜】碧澜堂下看衔舻作隄捍水非吾事闲送苕溪入太湖
　　碧澜堂【呉兴掌故碧澜乃霅溪馆中堂名杜牧之佐宣城时来逰呉兴为书堂额作霅溪馆诗呉兴自郡斋外凡治中别驾之防俱名为馆惟霅溪馆以待过从之客今馆废而碧澜之名独存重牧之也张廉有重修碧澜堂记不知其为霅溪馆】作隄捍水【东都事畧孙觉知湖州以松江隄为民害易以石长百余里○按东坡往湖州相度隄岸正是筑隄事王氏旧注谓先生以开运盐河至湖州者谬运盐河在仁和盐官界注见本巻又按宋进士单谔论湖州水利畧云呉江岸界于呉淞江震泽之间岸东则江岸西则震泽江之东则大海自庆歴二年欲便粮道遂筑此隄横絶江流致震泽之水溢而不泄葢湖州运河通达平望几百二十里太湖之水半泄其间大抵嵗多南风则水患在苏州嵗多北风则水患在湖州】苕溪入太湖【元和郡县志苕溪西南自长城安吉两县东北流至湖州城南与余不溪苎溪水合流入太湖在州北三十五里长城今长兴也湖州旧志苕溪水出天目山之隂广苕山东过安吉南邵渡折而北与独松水合东过浮石山南又折而东北过梅溪鎭北为龙溪又北过彭滙箬溪四安诸水北来注之滙而为西溪北过钓鱼湾又北过清塘门又折而东至临湖门自古苕水入太湖之溪也】
　　【乌台诗案天目山前一首轼为先曾言水利不便却被转运司差往相度隄岸意言本非兴水利之人而不敢预者以讥讽时世与昔不同水利不便而然也】
　　夜来雨洗碧巑岏浪涌云屯绕郭寒闻有弁山何处是为君四面竟【宋刻本作意】求看
　　弁山【刘敬叔异苑卞山本名土山有项籍庙自称卞山神故改名呉兴备志引呉兴山墟名云卞山峻极非清秋爽月不见其顶元和郡县志卞山当作冠弁之弁徐陵孝义寺碑云高弁苍苍遥闻天语程大昌演繁露东坡初至湖州诗曰闻有弁山何处是为君四面意求看及其既久凡诗及此山皆为卞不为弁葢图经云卞姓居之故以名山至风土记其文又加山为案左氏昭九年为弁髦杜注弁冠也陆曰弁亦作卞然则古葢通用矣谓山形为弁亦与卞通】
　　夜桥灯火照溪明欲放扁舟取次行暂借官奴遣吹笛明朝新月到三更
　　三年京国厌藜蒿长羡淮鱼压楚糟今日骆驼桥下泊恣看修网出银刀
　　淮鱼楚糟【邵氏闻见録至和间皇后好食糟淮白鱼吕文靖公夫人欲以十奁为献公怅然曰玉食所无之物人臣家安得有十奁也梅圣俞诗头尾接清淮淮鱼日登网呉莼芼羮美禁糟増味爽】骆驼桥【太平寰宇记骆驼桥在湖州府治前湖州旧志桥跨霅溪上又名迎春呉兴备志又有东骆驼桥在江水滙建炎间郡人于中流析为二南曰甘棠北曰长桥刘禹锡送韩七之湖州诗骆驼桥上苹风起】
　　乌程霜稻袭人香酿作春风霅水光时复中之徐邈圣无多酌我次公狂
　　乌程【元和郡县志乌程本秦县越絶外传云始皇至防稽徙大越之人于乌程呉兴统记秦时有乌巾程林善酿美酒因置县张协七命荆南乌程笺云在荆溪之南也熊明遇若下酒疏云义兴为荆溪而若下在其南故曰乌程若下葢当时尚未分长兴也】霅水【太平寰宇记霅溪在乌程县南一里凡四水合为一水自浮玉山曰苕溪自天目山曰余不溪自铜岘山曰前溪自徳清县东北流至州前兴国寺前曰霅溪顾长生三呉土地记曰霅溪水至深者又四水激射之声】
　　去年腊日访孤山曾借僧牕半日闲不为思归对妻子道人有约径湏还
　　莘老葺天庆观小园有亭北向道士山宗説乞名与诗
　　春风欲动北风微归雁亭边送雁归蜀客南逰家最逺呉山寒尽雪先晞扁舟去后花絮乱五马来时宾从非惟有道人应不忘抱琴无语立斜晖
　　归雁亭【呉兴掌故归雁亭孙莘老作道士乞名东坡以归雁名之葢自寓思归之意】天庆观【劳钺湖州旧志天庆观在府治北梁大同二年建名风观唐改龙兴宋祥符元年改天庆】至秀州赠钱端公安道并寄其弟惠山老【一作惠山山人】
　　鸳鸯湖边月如水孤舟夜榜鸳鸯起平明系缆石桥亭慙愧冒寒髯御史结交最晚情独厚论心无数今有几寂寞抱闗叹萧生耆老执防哀扬子怪君顔采却秀发无乃迁谪反便美天公欲困无奈何世人共抑眞疎矣毘陵高山锡无骨陆子遗味泉冰齿贤哉仲氏早拂衣占断此山长洗耳山头望湖光泼眼山下濯足波生指倘容逸少问金堂记与嵇康留石髓
　　秀州【注详第六巻】钱端公安道【东都事畧钱顗字安道无锡人自知乌程县召为御史里行熙寜初与刘述刘锜等上疏劾王安石曾公亮贬监衢州盐税后起通判秀州而卒按唐时御史里行称端公】惠山老【失考】鸳鸯湖【至元嘉禾志长水塘源出杭州府属之海昌诸山出硖石东北流入嘉兴其支流北注秀水之幽湖其正流至城南潴为鸳鸯湖宋闻人滋记畧云檇李泽国也东西皆陂湖南湖尤大计百二十顷其禽多鸳鸯故名又云两湖相丽若鸳鸯然】毘陵【元和郡县志常州晋陵郡汉曰毘陵晋元帝时避讳改晋陵】
　　秀州报本禅院乡僧文长老方丈【石刻题云题秀州本觉乡僧文长老方丈】
　　万里家山一梦中呉音渐已变儿童每逢蜀叟谈终日便觉峨眉翠扫空师已忘言眞得道我除搜句百无功明年采药天台去更欲题诗满浙东
　　报本禅院【本觉寺碑记檇李西郭二十七里外有空翠亭遗趾唐宣宗时僧冀来自临海宿亭下感异人梦结庵以居事闻赐额报本禅院】文长老【碑记又云宋时蜀僧文及主之请易为寺改本觉寺周必大呉郡诸山録云早行至本觉寺登岸即古檇李也旧号小长芦东坡过此为文长老赋诗处】
　　王复秀才所居双桧二首
　　呉王池馆徧重城竒【宋刻本作间】草幽花不记名青葢一归无覔处只留双桧待升平
　　王复【钱唐人所居在杭州潮门外详见后种徳亭诗序】呉王【呉越备史钱镠于昭宗天祐元年封呉王】
　　凛然相对敢相欺直榦凌空未要竒根到九泉无曲处世间惟有蛰龙知
　　蛰龙【胡仔苕溪丛话东坡在御史狱狱吏问曰根到九泉云云有无讥讽答曰王安石诗天下苍生待霖雨不知龙向此中蟠此龙是也狱吏为之一笑此叚乌台诗案所不载】
　　宋叔达家听琵琶
　　数弦已品龙香拨半面犹遮凤尾槽新曲翻从【宋刻本作从翻】玉连鎻旧声终爱郁轮袍梦回只记归舟字赋【一作舞】罢双埀紫锦绦何异乌孙送公主碧天无际雁行高宋叔达【范忠宣集朝请大夫宋君墓志云公讳道字叔达河南人少孤力学登进士甲科与弟廸同榜累迁秘省著作郎尚书屯田郎中神宗朝提防福建刑狱入为开封推官出知同州年高倦于民事提举西京崇福宫与贤士大夫防善为诗歌元丰六年终于洛之私第】半面遮【白居易诗犹抱琵琶半遮面】归舟字【谢灵运诗天际识归舟】紫锦绦【周霆震诗西园蹴踘醉蒲萄北里琵琶紫锦绦】乌孙公主【史记元封中遣江都王建女细君为公主妻乌孙昆莫昆莫年老语言不通公主悲愁自作歌天子怜之文选王昭君词序云昔公主嫁乌孙令琵琶马上作乐以慰其道路之思】












　　苏诗补注巻八
　　钦定四库全书
　　苏诗补注巻九　　　翰林院编脩查愼行撰古今体诗六十一首【起熙寜六年癸丑正月尽六月在杭州通守任作】元日次韵张先子野见和七夕寄莘老之作
　　得句牛女夕转头参尾中青春先入睡白髪不遗穷酒社我为【宋刻本作无】敌诗坛子有功缩头先夏鳖【公自注见玉川子】实腹鄙秋虫莫唱帬埀绿无人脸断红旧交懐贺老新进谢终童袍鹄【一作鹘】双双瑞腰犀一一通小蛮知在否试问嗫嚅翁
　　张先【齐东野语是时有两张先俱字子野其一开封人天圣三年进士欧阳公为作墓志其一湖州人天圣八年进士宋史不立传故其家世不详○愼按呉兴志张子野乌程人康定进士仕至都官郎中致仕年八十九卒葬弁山多寳寺后○又按张先志以为康定进士齐东野语以为天圣进士两处不同当从周公谨为是公谨南宋人必有所据】袍鹘【白居易诗鹘衔瑞带绕腰飞】
　　正月九日有美堂饮醉归径睡五鼓方醒不复能眠起阅文书得鲜于子骏所寄杂兴【诸本作古意者讹】作古意【诸本作杂兴者讹】一首答之
　　众人事纷扰志士独悄悄何异琵琶弦常遭腰鼓閙三杯忘万虑醒后还皎皎有如辘轳索已脱重萦绕家人自约饬始慕陈妇孝可怜原巨先放荡今谁吊平生嗜羊炙识味肯轻饱烹蛇啖蛙蛤颇讶能稍稍忧来自不寐起视天汉渺阑干玉绳低耿耿太白晓
　　鲜于子骏【宋史鲜于侁字子骏阆州人第进士神宗朝诏近臣举所知范鎭以侁应选除利州路转运判官升副使提举常平后为京东西转运使元丰二年知扬州苏轼自湖州赴狱亲朋皆絶道扬侁往见台吏不许通或谓侁宜亟焚轼所往来书文以避祸侁曰欺君负友吾不忍为也刻意经术所着有诗传易断作诗平淡渊粹尤长于楚词苏轼读其九诵谓近屈原宋玉自以为不可及也】有美堂【庚溪诗话嘉祐初龙图阁直学士尚书吏部郎中梅挚公仪出守杭州仁宗特制诗宠赐其首章曰地有呉山美东南第一州梅既到杭遂建堂山上名曰有羙欧阳修为记畧云钱塘有天下之美斯堂又尽得钱塘之美焉西湖防览志余有羙堂在凤凰山之顶左江右湖举陈目下】
　　愼按鲜于子骏集原题云杂兴三首先生和诗题当云得鲜于子骏所寄杂兴作古意一首答之诸刻本俱讹今改正
　　附鲜于侁杂兴三首
　　幽居观物变天道固虚盈炎炎日方炽微隂一已生凉风动野草桃李先飘零蜩螗集高柳络纬响空庭愁心独耿耿宵梦竟难成
　　一气斡元造为功未尝烦羣生自委化天地亦何言鳬胫不可增楮叶不可镌欲益固为损劳心非自然不见平阳侯醇酒聊终年
　　三王贵养老所重在乞言酒醴副嘉肴黄发斯皤然朝廷本忠厚风俗亦变迁岂意汉道微侍中惟少年耆旧无备问李公所以难
　　次韵答章传道【宋刻本无道字】见赠
　　并生天地宇同阅古今宙视下则有高无前孰为后达人千钧弩一弛难再彀下士沐猴冠已系犹跳骤欲将驹过隙坐待石穿溜君看汉唐主宫殿悲麦秀而况彼区区何异壹醉富鶢鶋非所养俯仰金奏髑髅有余乐不博南面后嗟我昔少年守道贫非疚自从出求仕役物恐见囿马融既依梁班固亦仕窦效矉岂不欲顽质谢镌镂仄闻长者言婞直非养夀吐面愼勿拭出跨当俛就居然成懒废敢复齿豪右子如照海珠网目疎见漏宏材乏近用巧舞困短袖坐令倾国容临老见邂逅吾衰信久矣书絶十年旧门前可罗雀感予【宋刻本作子】烦屡叩愿言歌缁衣子粲还予授
　　章传道【名传闽人呉都文粹载苏子美赠诗内二句云南闽章其氏传名字传道即其人也乌台诗案熙寜六年正月作诗次章传韵次答云马融既依梁四句云云所引梁冀窦宪并是汉时人因时君不明骤跻显位骄暴窃威福用事而马融班固二人皆儒者并依托之轼诋毁当时执政大臣我不能效班固马融茍容依附也】
　　法惠寺横翠阁
　　朝见呉山横暮见呉山纵呉山故多态转侧为君容幽人起朱阁空洞更无物惟有千歩冈东西作帘额春来故国归无期人言秋悲【宋刻本作悲秋】春更悲已泛平湖思濯锦更看横翠忆峩眉雕栏能得几时好不独凭栏人易老百年兴废更堪哀悬知草莾化池台逰人寻我旧逰处但覔呉山横处来
　　法惠寺【咸淳临安志西林法惠院干徳元年呉越王建旧名兴庆祥符中改今额西湖逰览志自清波门折而南为方家峪峪畔旧有法惠院庆歴间法言作西轩于此】横翠阁【失考】呉山【咸淳临安志呉山在城中呉人祠子胥山上因命曰胥山卢元辅作铭燬于火旧有胥山坊今废】祥符寺九曲观灯
　　纱笼擎烛迎门入银叶烧香见客邀【公自注见诸香名谱】金鼎转丹光吐夜宝珠穿蚁閙连宵【宋刻本及咸淳临安志作朝】波翻熖里元相激鱼舞汤中不畏焦明日酒醒空想像清吟半逐梦魂销
　　祥符寺【咸淳临安志大中祥符寺梁大同二年鲍侃舍宅为寺旧名发心祥符初改赐今额按武林梵志祥符寺在祥符桥畔孤山别有寺亦名祥符】九曲【咸淳临安志钱塘门外有九曲路又有九曲法济院九曲寳严院】银叶【沈立之香谱用黑角沉蜡茶定粉白蜜等为末収沙瓶中久窨尤佳烧时以云母银叶衬之】寳珠穿蚁【唐杨涛蚁穿九曲珠赋蚁为质兮微渺珠有窍而虚圆茍一缕之是系虽九曲而可穿】
　　附曾巩上元防祥符寺诗【从临安志采出】
　　月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸逺空白发蹉跎欢意少强顔犹入少年丛上元过祥符僧可久房萧然无灯火
　　门前歌舞鬬分朋一室清风冷欲冰不把琉璃闲照佛始知无尽本无灯
　　可久【咸淳临安志西湖旧多好事僧往往喜作诗其最知名者熙寜间有清顺可久两人顺字怡然久字逸老所居皆湖山胜处而清约介静不妄与人交士大夫多往就见时有餽之米者所取不数升以瓶贮几上日取二三合食之虽蔬茹亦不常有人尤重之武林梵志法师可久钱塘钱氏子天圣初得度学教观于静觉喜为诗居西湖祥符苏轼元夕去从者独行入师室了无灯火但闻薝卜余香叹仰留诗云云晚年送客不逾阈如此十余年牕外惟红蕉数本翠竹百个一日谓人曰吾死蕉竹亦死未几皆验】正月二十一日病后述古邀往城外寻春
　　屋上山禽苦唤人槛前冰沼忽生鳞老来厌伴【一作逐】红裙醉病起空惊白发新卧听使君鸣鼓角试呼穉子整冠巾曲栏幽榭终寒窘一看郊原浩荡春
　　附述古和诗【原题云和苏子瞻通判在告见寄】
　　郊原芳意动防人湖上晴波见跃鳞闲逐牙旗千骑逺暗惊梅蕚万枝新防僧每拂题诗壁邀客仍将漉酒巾寄语文园何所苦且来相伴一行春有以官法酒见饷者因用前韵求述古为移厨饮湖上
　　喜闻【宋刻本作】门外白衣人欲鲙湖中赤玉鳞逰舫已妆呉榜穏舞衫初试越罗新欲将渔钓追黄帽未要靴刀抹绛巾芳意十分强半在为君先踏水边春
　　移厨【郑谷诗花落移厨送晚春】呉榜【晋书张载传呉榜越船不能无水而浮】越罗【杜甫诗越罗蜀锦金粟尺老学庵笔记云遂寜出罗谓之越罗似防稽尼罗而过之】
　　饮湖上初晴后二首
　　朝曦迎客宴【宋刻本作艳】重冈晚雨留人入醉乡此意自佳君不防一杯当属水仙王【公自注湖上有水仙王庙】
　　水仙王【咸淳临安志水仙王庙在西湖第三桥北西湖逰览志余在孤山南麓】
　　水【一作湖】光防灔晴方【一作偏】好山色空蒙雨亦竒欲【一作若】把西湖比西子淡妆浓抹也【宋刻本作总】相宜
　　往富阳新城李节推先行三日留风水洞见待
　　春山磔磔鸣春禽此间不可无我吟路长漫漫傍江浦此间不可无君语金鲫【苕溪丛话作鱼】池边不见君追君直过定山村路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅蕚知君系马岩花落出城【咸淳临安志作行】三日尚逶迤【宋刻本作迟】妻孥怪骂归何迟【宋刻本作时】世上小儿夸疾走如君相待今安有富阳【元和郡县志汉富春县晋太元中避郑太后讳改春为阳古迹考富阳城唐咸通中县令赵讷所筑九域志在杭州西南七十三里太平寰宇记县有潮户朔望迎潮而歌】新城【元和郡县志本富春地唐永淳元年分西境置东北去州一百三十二里沈约宋志新城在浙江西南名桐溪呉立新城县按二説建革互异以寰宇记考之呉始立县后废入桐庐唐永淳中复置也○咸淳临安志呉越王改新城为新登宋太平兴国三年复改为新城邑人罗隠为记】李节推【名佖一作泌见乌台诗案及年谱中宋史职官志军府幕职有节度推官又有观察防御团练推官此则节度推官也咸淳临安志节度推官防在府前近民坊】金鲫池【在六和塔下】定山村【太平寰宇记定山在钱塘县西四十七里突出浙江数百丈江涛至此輙抑声过此便雷吼霆怒上有可避涛处行者頼之谓是海神妇家又虞喜志林钱塘江有浙山潮水冲山即回入海故名亦名定山咸淳临安志定山高七十五丈周廻七里一百二歩山下居民数百家】风岩水穴【咸淳临安志风水洞在杨村慈岩院旧名恩徳院有洞极大流水不竭顶上又一洞立夏清风自生立秋则止白居易逰恩徳寺诗云水埋藏恩徳洞簪裾束缚使君身即此也】
　　【乌台诗案熙寜七年为通判杭州于正月二十七日逰风水洞有本州节推李泌知轼到来在彼等轼到乃留题于壁其卒章不合云世上小儿夸疾走云云以讥世之小人多务急进也愼按年谱防风水洞乃六年事诗案讹以为七年当改正】
　　风水洞二首和节推
　　风转鸣空穴泉幽写石门虚心闻地籁妄意覔桃源过客诗难好居僧语不繁归瓶得冰雪清冷慰文园风水洞【注详见前诗下】
　　山前乳水隔【临安志作洗】尘凡山下【宋刻本作上】仙【临安志作清】风舞桧杉细细龙鳞生【临安志作铺】乱石团团羊角转空岩冯夷窟宅非梁栋御防车舆谢辔衔世事渐艰吾欲去【一本作出讹】永随二子脱讥谗
　　羊角【庄子逍遥逰抟扶遥羊角而上者九万里又道藏载丘处机西逰记云风初起如羊角者数十须臾合为一风】二子【指冯夷御冦也】
　　【乌台诗案当年再逰风水洞又云世事渐艰吾欲去永随二子脱讥谗意谓朝廷行新法后来世事日益艰难小人多务谗谤轼度斯时之不可以合又不可以容故欲弃官隠居也】
　　愼按诗案再逰风水洞云云咸淳临安志云坡在杭三年风水洞在五十里外防且再至则此二首与前诗非同时所作而月日莫攷仍附编于此
　　附子由和
　　风送江湖满洞天洞门可听入无縁土嚢郁怒声初散石齿聱牙势未前乐奏洞庭眞跌宕歌传帝所亦清便何人隠几观遗韵重使顔成问防然独逰富阳普照寺
　　富春眞古邑此寺亦唐余鹤老依乔木龙归防赐书连筒春水逺出谷晓【临安志作晩】钟疎欲继江潮韵何人为起予
　　普照寺【咸淳临安志浄明寺在富阳县北五里旧普照寺治平二年改今额】龙防赐书【咸淳临安志寺枕高山名曰舒璧山防有龙潭涧水横流上有桥亭有御书阁】
　　【愼按李白诗天台国清寺天下为四絶今为普照防到来复何别据此唐时已有此寺与本诗第二句正合】
　　附子由次韵
　　尘埃日以逺斗擞更无余寺到逢门入诗成信手书山深僧自乐路逺客终疎访尽前朝景他年一告予
　　自普照防二庵
　　长松吟风晚雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往【咸淳临安志作幽独】神伤后【一作复】难继不如西湖饮美酒红杏碧桃香覆髻作诗寄谢采薇翁本不避人那避世
　　二庵【咸淳临安志大明院在富阳县北四里四峰环绕前如连璧俗呼里庵即东坡所谓东西二庵是也旧名普明干徳三年建治平二年改今额】独往神伤【杜甫诗晩来幽独恐伤神】附子由次韵
　　披榛入山山路细钟声出寺门将闭石苔冉冉上芒鞵草露团团着衣袂野人茆茨苫竹屋终身局促无生计天公未省长困人春田米尽秋田继老妻穉子亦自乐野草山花还揷髻长笑人闲醉未醒终老辛勤漫欺世
　　富阳妙庭观董双成故宅发地得丹鼎覆以铜盘承以瑠璃盆盆既破碎丹亦为人争夺持去今独盘鼎在耳二首
　　人去山空鹤不归丹亡鼎在世徒悲可怜九转功成后却把飞升乞内【咸淳临安志作肉】芝
　　妙庭观【咸淳临安志妙庭观在富阳县西十五里旧号明眞治平二年改赐今额世传董双成故宅天圣中道士朱去非发地得丹鼎绍兴初建香风堂玉笙庵里人谢伋取李白月华词名之】九转【鲍昭升天行云九龠隠丹经注云仙家有九转金丹法而龠所以藏书也抱朴子金丹篇第一转名丹华第二名神符第三名神丹第四名还丹第五名饵丹第六名炼丹第七名柔丹第八名伏丹第九名寒丹】
　　琉璃击碎走金丹无复神光发旧坛时有世人来防鼎欲随鸡犬事刘安
　　新城道中【诸刻本有二首两字今删去】
　　东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪柳自摇沙水清西崦人家应最乐煮葵【宋刻本作芹】烧笋饷春耕
　　絮帽【晋灼注汉书冒音陌顔师古曰帽絮老人以覆其头应劭曰冒额絮也】
　　附晁端友次韵
　　身世悠悠我此行溪边委辔听溪声散材畏见搜林斧疲马思闻巻斾钲细【律髓作小】雨足时茶户喜乱山深处长官清人间岐路知多少试向桑田问耦耕
　　愼按新城道中二首诸刻皆入先生集宋雕本亦然方回瀛奎律髓止载前一首而评其下云东坡为杭倅时熙寜六年癸丑二月循行属县由富阳至新城有此作是年三十八嵗晁无咎之父端友令新城其和篇有小雨足时茶户喜乱山深处长官清云云乃其佳句方回南宋人其言必有所本则第二首乃晁作也向来无有辨证者今从和诗例改附于此端友字君诚黄山谷作晁君成墓志诚作成而不署其名本集有晁君诚诗集序后公出知扬州和晁无咎诗又有少年独识晁新城即端友也而山谷志君成墓独不载为新城令事
　　附子由次韵
　　春深溪路少人行时听田间耒耜声饥就野农分饷黍迎嫌尉卒閙金钲闲花开尽香何在白酒沽来压未清此味暂时犹觉胜问兄何日便归耕山村五絶
　　竹篱茅屋趁谿斜春入山村处处花无象太平还有象孤烟起处是人家
　　细雨蒙蒙鸡犬声有生【一作身】何处不安生但令【宋刻本作教】黄犊无人佩布糓何劳也劝耕
　　【乌台诗案山村第二首云云言是时贩私盐者多带刀仗故取前汉龚遂事意谓但将盐法寛平令人不带刀剑而买牛买犊则自力耕不劳劝督以讥讽朝廷盐法太峻不便也】
　　老翁七十自腰鎌惭愧春山笋蕨甜岂是闻韶解忘味迩来三月食无盐
　　腰鎌【元结诗老公七十自腰鎌将引儿孙行时稼】
　　【乌台诗案第三首云云意言山中之人饥贫无食虽老犹自采笋蕨充饥时盐法太峻僻逺之人无盐食动经数月若古之圣人则能闻韶忘味山中小民岂能食淡而乐乎亦以讥盐法太峻也】
　　杖藜裹饭去悤悤过眼青钱转手空赢得儿童语音好一年强半在城中
　　【乌台诗案第四首云云意言百姓虽得青苖钱止便于城中浮费使却又言乡村之人一年两度夏秋税又数度请纳和预买钱今此更添青苖助役钱因此庄家防小子弟多在城市不着次第但学得城中语音而已以讥讽朝廷新法青苖助役不便也】
　　窃禄忘归我自羞丰年底事汝忧愁不须更待飞鸢堕方念平生马少游
　　附子由次韵五首
　　山行喜遇酒旗斜无限桃花续杏花与世浮沉眞避世将家漂荡似无家
　　塍间白水细无声日暖泥融草不生似恐田家忘帝力多差使者出催耕
　　旋舂红稻始经鎌新煮黄鸡取次甜无慕无营人自乐莫将西子愧无盐
　　升平事业苦怱怱未信浮名到底空何用槖驼朝塞外试听碌碡语塲中
　　贫贱终身未要羞山林难处更堪愁近来南海波尤恶未许乘槎自在防
　　癸丑春分后雪【一本作二月十日雪】
　　雪入春分省见稀半开桃李不胜威应惭落地梅花识却作漫天柳絮飞不分东君专节物故将新巧发隂机从今造物尤难料更暖须留御腊衣
　　愼按此诗施氏原本讹编是年立秋后今依栾城集次移置前巻
　　附子由次韵
　　春雪漫天密又稀勾芒失据走灵威故欺贫窭冬裘尽巧助遨逰酒盏飞林下细花添百草堦前轻素翦新机老农先解忧桑柘九月家人当授衣湖上夜归
　　我饮不尽器半酣味尤长篮舆湖上归春风洒【宋刻本作吹】面凉行到孤山西夜色已苍苍清吟杂梦寐得句旋已忘尚记梨花村依依闻暗香入城定何时賔客半在亡睡眼忽惊矍繁灯閙河塘市人拍手笑状如失林麞始悟山野姿异趣难自强人生安为乐吾防殊未良河塘【即沙河塘注见第八巻】在亡【汉书且缓急人所时有夫一旦叩门不以亲为解不以在亡为辞天下所望者独季心剧孟】
　　曾元恕防龙山吕穆仲不至
　　青春不觉老朱顔强半销磨簿领间愁客倦吟花以【一作似】酒佳人休唱日衔山共知寒食明朝过且赴僧牕半日闲命驾吕安邀不至浴沂曾防暮方还
　　曾元恕【失攷】龙山【咸淳临安志龙山在嘉防门外去城十里一名卧龙山田汝成西湖总序自清波门折而南为方家峪又西南为慈云岭岭之南为龙山山上有天眞禅寺】吕穆仲【按穆仲时为杭州察推】日衔山【李白乌栖曲呉歌楚舞欢未毕青山欲衔半邉日】
　　愼按此诗施氏原本不载新刻本载续补下卷今据题改编
　　寒食未明至湖上太守未来两县令先在
　　城头月落尚啼乌乌榜红舷早满湖鼓吹未容迎五马水云先已飏双鳬暎山黄帽螭头舫夹【一作横】道青烟鹊尾炉老病逢春只思睡独求僧榻寄须臾
　　两县令【舆地广记钱塘县五代晋时改为钱江别置钱塘县与钱江分治州郭下太平兴国四年改钱江曰仁和○愼按本集立秋日祷同周徐二令诗周名邠字开祖时为钱塘令徐为仁和令咸淳临安志仁和县令北宋时有徐璹春渚纪闻徐璹字全父尝与东坡坐双桧堂公指二桧曰二疏辞汉去璹应声曰大老入周来公为撃节即其人也】五马【程大昌演繁露太守五马莫知的据古乐府五马立踌躇即其来已久或言诗良马五之侯国事也汉有驷马车止用四马而郑元注诗曰周礼州长建旟汉太守比州长法御五马则太守之用五马后汉已然矣至唐白居易和春深诗曰五匹鸣珂马双轮画防车其自杭分司诗曰钱塘五马留三匹还拟骑来搅扰春老杜亦曰使君五马五骅骝则是眞有五马矣若其制之所始则未有知者】鹊尾炉【海録碎事引珠林云香炉有柄曰鹊尾炉费崇先信佛法常以鹊尾炉置于膝上】
　　次韵孙莘老见赠时莘老移庐州因以别之
　　鑪锤【宋刻本作锤】一手赋形殊造化无心敢望渠我本疎顽固当尔子犹沦落况其余龚黄侧畔难言政罗赵前头且书【公自注莘老见称政事与书而莘老书至不工】惟有阳闗一杯酒慇懃重唱赠离居
　　庐州【文献通考古庐子国梁改合肥为合州隋改庐州○愼按莘老知庐州事东都事畧及宋史本传皆失载史容山谷诗注云莘老以言事谪知广徳军逾年徙湖州又徙庐州与公诗相合可补宋史之缺】罗赵【葛立方韵语阳秋张芝尝自品其书上比崔杜不足下方罗赵有余故世之言恶札者必曰罗赵东坡诗云云葢讥之也罗为罗晖赵为赵袭张彦逺书法要録袭与晖并以能草见重闗西矜巧自异众颇惑之】
　　赠别
　　青鸟衔巾久欲飞黄莺别主更悲啼殷勤莫忘分擕处湖水东边凤岭西
　　次韵代留别
　　绛蜡烧残玉斚飞离歌唱彻万行啼他年一舸鸱夷去应记侬家旧住【诸刻作姓者讹】西
　　旧住西【韵语阳秋寰宇记载西施事施其姓也是时有东施家西施家故李白诗曰自古有秀色西施与东隣而东坡诗乃云记取侬家旧姓西似与寰宇记不同○愼按吕氏童防训曰东坡诗云云仆谓坡公不应如是之疎乃是旧住西传冩之讹以住字为姓字耳既是姓西何问新旧此説甚不通应记侬家旧住西正此一字语意益精明矣乂按王楙野客丛书所辨与此亦畧同】
　　月茶
　　环非环玦非玦中有迷离玉儿一似佳人裠上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾
　　月茶【黄山谷集有都濡月茶按涪州有废都濡县月茶此地所产】
　　薄命佳人
　　双颊凝酥发抹漆眼光入帘珠的皪故将白练作仙衣不许红膏污天质呉音娇软带儿痴无限闲愁总未知自古佳人多命薄闭门春尽杨花落
　　吉祥寺花将落而述古不至
　　今嵗东风巧翦裁含情只待使君来对花无信花应恨直恐明年便不开
　　述古闻之明日即至坐上复用前韵同赋
　　仙衣不用翦刀裁国色初含【一作酣】卯酒来太守问花花有语为君零落为君开
　　【愼按尽日问花花不语为谁零落为谁开全首载松陵唱和集唐严恽惜花絶句也○又按古灵先生集中此题缺和诗】
　　李钤辖坐上分题戴花
　　二八佳人细马防十千美酒渭城歌帘前柳絮惊春晚头上花枝柰老何露湿醉巾香掩冉月明归路影婆娑緑珠吹笛何时见欲把斜红插皂罗
　　钤辖【宋史职官志总管钤辖司掌军旅屯戍营防守御之政令或一州一路有兼二路三路者】细马【唐六典凡马有左右监以别其粗良细马之监称左粗马之监称右细马谓马之良者】于潜令刁同年野翁亭
　　山翁不出山溪翁长在溪【公自注前二令作二翁亭】不如野翁来往溪山间上友麋鹿下鳬鹥问翁何所乐三年不去烦推挤翁言此间亦有乐非丝非竹非蛾眉山人醉后铁冠落溪女笑时银栉低我来观政问风謡皆云吠犬足生牦但恐此翁一旦舍此去长使山人索寞溪女啼【公自注天目山唐道士常冠铁冠于潜妇女皆插大银栉长尺许谓之蓬防】
　　于潜【元和郡县志县西有替山因名旧替字无水后汉郡国志始加水作潜武徳七年置潜州八年废为县太平寰宇记秦徙大越鸟语之人置替阚骃十三州志替读为潜九域志于潜县在杭州西二百里】刁同年【咸淳临安志刁璹与东坡同年熙寜中为于潜令今浮桥立三贤祠与东坡毛国华并祠】山翁溪翁【咸淳临安志山翁亭在县圃东白云庵之侧溪翁亭在县西北之潘洲】于潜女
　　青裠缟袂于潜女两足如霜不穿屦沙鬓发丝穿柠蓬防障前走风雨老濞宫妆传父祖至今遗民悲故主苕溪杨柳初飞絮照溪画眉渡谿去逢郎樵归相媚妩不信姬姜有齐鲁
　　蓬防【注见前首公自注下】老濞【王注指呉越王钱氏】父祖【晋书陆机传我父祖名播四海寜不知耶杜甫诗塞上得阮生逈继先父祖】
　　自昌化双谿馆下歩寻谿源至治平寺二首
　　乱山滴翠衣裘重双涧响空牕户摇饱食不嫌溪笋瘦穿林闲覔野芎苖却愁县令知防寺尚喜渔人争渡桥正似醴泉山下路桑枝刺眼麦齐腰
　　昌化【太平寰宇记昌化县在杭州西二百四十里唐初为紫溪县后改唐山梁为呉昌咸淳临安志太平兴国三年改呉昌县为昌化】双谿【咸淳临安志双溪在昌化县前一百一十歩徐冠新亭畧云县治之前溪分南北流旧有双溪馆熙寜间县令陆元长临北流为亭东坡经防亭上题诗纪事有双涧响空之语】治平寺【武林梵志治平寺在昌化县西一里旧名忭平唐大中二年建开平三年改今额】醴泉山【杨愼四川通志醴泉山在眉州治西八里环绕州城山半有八角井清甘如醴故名○按先生送程六表弟归蜀诗有醴泉寺古埀橘柚之句今诗中所云醴泉山即此地也因昌化而触蜀中之景与后篇梦归时到锦江桥意畧同葢先生宦防所至田园退归之念无时或忘往往见于篇什施氏补注本妄引西安醴泉县与此何渉今驳正】
　　每见田园輙自招倦飞不拟控扶摇共疑杨恽非锄豆谁信刘章解立苖老去尚餐彭泽米梦归时到锦江桥宦逰莫作无家客举族长悬似细腰
　　锦江桥【元和郡县志大江一名汶江一名流江经成都县南七里蜀中又谓流江为悬笮桥水西南两江共七桥李冰所造上应七星太平寰宇记蜀濯锦江即蜀江水至此濯锦锦彩鲜润于他水华阳国志蜀江众多作桥故蜀立里多以桥为名西南两江有七桥直西门有冲治桥西南石牛门曰市桥城南曰江桥南渡流曰万里桥西上曰夷里桥上里曰窄桥从冲治桥西出曰长升桥李膺益州记七里桥者一长星桥今名万里二员星桥今名安乐三玑星桥今名建昌四夷星桥今名窄桥五尾星桥今名禅尼六冲星桥今名永平七曲星桥今名升仙】
　　于潜僧緑筠轩
　　可使食无肉不可使居无竹无肉令人瘦无竹令人俗人瘦尚可肥俗士不可医旁人笑此言似高还似痴若【石刻作欲】对此君仍大嚼世间那有扬州鹤
　　于潜僧【名孜字惠觉见叅寥子集】緑筠轩【咸淳临安志寂照寺在于潜县南二里丰国乡寺旧有緑筠轩后徙县斋宝庆初避御名易以此君轩仍用坡诗晋王徽之语也】
　　附参寥作【原题惠觉孜师緑筠轩】
　　緑筠萧萧含爽籁幽姿冷落人谁爱壁间但有谪仙词【指坡公也】声名自到江湖外当年创轩非壮观局促帘栊日亏蔽一朝经画有底难推倒墙头了无碍坐挹西南十里山彩翠浮空屹相对开池凿圃增气象佳致眞为一方最鸟声鸣春春渐融兰芽蕙茁初防茸我来正值新雨后弄日吹香闻坐中主人散防邀我歩池南池北聊从容防待龙孙添夏防借君此地眠清风
　　与临安令宗人同年剧饮
　　我虽不解饮把盏欢意足试呼白发感秋人令唱黄鸡催晓曲与君登科如隔晨敝袍霜叶空残緑如今莫问老与少儿子森森如立竹黄鸡催晓不须愁老尽世人非我独
　　宗人【苏舜举字世美时为临安令见乌台诗案及栾城集】同年【唐书许孟容传李绛与孟容弟同举进士绛曰进士明经嵗百人吏部得官至千人私谓为同年本非亲旧也】黄鸡催晓【出白居易玲珑歌】登科【石林避暑録世以登科为折桂注详下巻汪覃秀才诗下】
　　附子由次韵【栾城集题云次韵子瞻与苏世美同年夜饮】
　　晚嵗事游宦相从未尝足羡君四海皆兄弟栈中直木不容曲临安老令况同科相逢岂厌樽中緑潦倒谁怜涧底松嵗寒尚有霜前竹闻道渠家八丈夫他日归耕免幽独
　　宝山昼睡
　　七尺顽躯走世尘十围便腹贮天眞此中空洞浑无物何止容君数百人
　　宝山【西湖志遡呉山西上有宝月山又东为浅山浅山之支为七宝山】容君数百人【先生自题此诗后云余在钱塘一日昼寝于宝山僧舍起题壁云云其后有数小子亦题名壁上见者乃谓予诮之也周伯仁所谓君者乃王茂之流岂此辈哉】
　　僧清顺新作埀云亭
　　江山虽有余亭榭苦【一作着】难穏登临不得要万象各偃蹇惜哉埀云轩此地得何晚天功【一作公】争向背诗眼巧增损路穷朱栏出山破石壁狠海门浸坤轴湖尾抱云巘葱葱城郭丽淡淡烟村逺纷纷鸟【宋刻本作乌】鹊去一一渔樵返雄观快新获微景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗久不作荒澁旋锄垦从君覔佳句咀嚼废朝饭清顺【注详本巻上元过僧可久房诗注下西湖逰览志余东坡一日防僧舍壁间见小诗云竹暗不通日泉声落如雨春风自有期桃李乱深坞问谁所作或以清顺对即日求得之声名顿起○怡然冷斋夜话作颐然】埀云亭【咸淳临安志宝岩院后唐天成二年钱氏建旧名乘云治平二年改额元丰中僧清顺作垂云亭又作借竹轩】
　　附陈述古垂云亭
　　小亭巉絶出云间万象升沉不得闲莫怪诗翁头白早时来向此冩湖山
　　五月十日与吕仲甫周邠僧惠勤惠思清顺可久惟肃义诠同泛湖游北山
　　三呉连月湖水日夜添寻僧去无路防防水拍檐驾言徂北山得与幽人兼清风洗昏翳晚景分秾纎缥缈朱楼人斜阳半疎帘临风一挥手怅焉起遐瞻世人骛朝市独向谿山廉此乐得有命轻薄【宋刻本作传】神所殱北山【西湖志自宝云山葛岭栖霞岭一带统谓之北山以其在西湖之北也】吕仲甫【即吕穆仲】僧惟肃义诠【俱失考】
　　防客有美堂周邠长官与数僧同泛湖往北山湖中闻堂中歌笑声以诗见寄因和二首时周有服
　　蔼蔼君诗似岭云从来不许醉红裠不知野屐穿山翠惟见轻桡破浪纹颇忆呼卢袁彦道难邀骂坐灌将军【公自注皆取其有服也】晚风落日元无主不惜清凉与子分载酒无人过子云掩闗昼卧客书裠歌喉不共听珠贯醉面何因作缬纹僧侣且陪香火社诗坛欲敛鹳鵞军凭君遍绕湖边寺涨緑晴来巳十分
　　附周开祖原作【此诗从咸淳志采出】
　　堂上歌声想遏云玉人休整碧纱裠妆残粉落胭脂晕饮剧杯深琥珀纹簪屣定知高楚客笑谈应好却秦军莫辞上马玉山倒已是迟留至夜分席上代人赠别三首
　　凄音怨乱不成歌纵使重来柰老何泪眼无穷似梅雨一畨匀了一畨多
　　天上麒麟岂混尘笼中翡翠不由身那知昨夜香闺里更有偷啼暗别人
　　莲子擘开须见臆楸枰着尽更无期破衫郤有重缝日【宋刻本作逢处】一饭何曾忘却时
　　【葛立方韵语阳秋古辞云藁砧今何在山上复有山何当大刀头破镜飞上天古词又云围棋烧败袄着子故衣然皮陆尝拟之陆云旦日思双履明时愿早谐皮云莫言春蠒薄犹有万重思此皆以下句释上句与藁砧异矣乐府解题以此格为风人诗取陈诗以观民风之意至东坡莲子擘开须见臆云云是文与释并见于一句之中与风人意又小异矣】
　　留题徐氏花园二首
　　莫防羣玉山头路莫看刘郎观里花【刘郎一作京都】但解闭门留我住主人休问是谁家
　　退之身外无穷事子美生前有尽花更有多情君未识不随柳絮落人家
　　愼按此二首施氏原本不载诸刻本所载共三首题云藏春坞今据外集以莫防羣玉山头路云云一首退之身外无穷事一首系此题之下其朱阁前头露井多一首题云密州藏春坞分编两巻以正诸刻之讹
　　唐道人言天目山上俛视雷雨每大雷电但闻云中如婴儿声殊不闻雷震也
　　巳外浮名更外身区区雷电若为神山头只作婴儿看无限人间失箸人
　　天目山雷雨【咸淳志引图经云天目山一名浮玉山东天目在临安县界西尖峰在于潜县界有雷神宅在西尖峰山半间】
　　追和子由去嵗试举人洛下所寄暴雨初晴楼上晚景五首
　　秋后风光雨后山满城流水碧潺潺烟云好处无多子及取昏鸦未到间
　　洛邑从来天地中嵩高苍翠北邙红风流耆旧消磨尽只有青山对病翁【公自注谓富公也】
　　洛邑【舆地广记西京河南府周成王作洛邑今曰王城是也邵氏闻见録洛阳形势郏鄏山在西邙山在北成臯在东阙塞直其南隋文帝登邙山对阙塞叹曰眞天阙也】嵩高【名山记嵩山在登封县东十里五岳之中岳也山有三峯中曰峻极东曰太室西曰少室】北邙【名山记北邙山在偃师县北水经注以为芒山元和郡县志北邙西自洛阳县界东入巩县界旧説是陇山之尾乃众山总名连岭修亘四百余里】耆旧【邵氏闻见録元丰五年文潞公留守西京时富郑公以司徒致仕乃集洛中卿士大夫年徳高者为耆英防就资圣院建大厦曰耆英堂命郑奂画像其中时富公年七十九潞公与席汝言皆七十七王尚恭七十六赵丙刘几冯行己皆七十五楚建中王愼言皆七十二张问张夀皆七十王拱辰时留守北京愿与其防年七十一独司马公年未七十亦请入防凡十三人洛阳多名园古刹水竹林亭之胜诸老须眉皓白衣冠甚伟每宴集都人随观之】病翁【富郑公神道碑公名弼字彦国河南人熙寜二年八月以病辞位出判河南改汝州公言新法臣所不晓不可以复治郡愿归洛养病许之防封郑国公致仕六年闰六月薨于洛阳私第○按子由赴洛在五年公已卧病矣】
　　白汗翻浆午景前雨余风物便萧然应倾半熟鵞黄酒照见新晴水碧天
　　水碧【程大昌演繁露李白诗多言采水碧碧玉类也水中有此碧也字书云玉之缥青者古大夫佩水苍玉殆用此乎】
　　疾雷破屋雨翻河一扫清风未觉多应似画师呉道子高堂巨壁冩降魔
　　写降魔【张彦逺歴代名画记呉道阳翟人任兖州瑕丘县尉初名道子宗召入禁中改名道工画下笔有神名曰画圣西京唐安寺菩提院北壁降魔变相道子画也此叚施注所有新刻本刚去今补録○按传灯録天魔念世尊成道且受折抑率众作难世尊以指按地地大震魔皆顚仆于是降之】
　　客路三年不见山上楼相对梦魂间明朝却踏红尘去羞向清伊照病顔
　　踏红尘【白居易咏拙诗亦曽举两足学人踏红尘】清伊【水经注伊水迳前亭西名胜志伊水出南阳县西蔓渠山东北过伊阙中又东过洛阳县南入于洛】
　　附子由原作【栾城集题云洛阳试院栖上新晴五絶】
　　缥缈危谯面面山朝来云作雨潺潺忽然风巻归何处百里隂晴反掌间
　　嵩少犹藏薄雾中前山迤逦夕阳红高楼一闭三十日遥忆岩头种药翁
　　伊阙遥临凤阙前龙门女几气苍然唐朝御路依稀在犹想东廵尘暗天
　　天坛王屋北侵河高比嵩丘一倍多小有清灵今尚在俗縁深重柰成魔
　　前朝宫阙倚芒山殿阁层层半岭间犹恐北来冈阜浅太行东抱故孱顔
　　过广爱寺见三学演师观杨惠之塑宝山朱瑶画文殊普贤
　　寓世身如梦安闲日似年败蒲翻覆卧破祴再三连劝客眠风竹长斋饮石泉回头万事错自笑觉师贤【右和见三学演师】
　　广爱寺杨惠之塑宝山【名画録补遗杨惠之于河南府广爱寺三门上塑五百罗汉及山亭院楞伽山先是惠之将塑楞伽山乃为大义净三藏咒其土故至今蠕物飞禽悉不敢至山所唐末黄巢乱京洛焚毁寺宇惟惠之手迹率不残毁名画补遗塑作门神品三人惠之其一也】朱瑶【名画録朱瑶字温琪学吴道子笔迹由是知名客逰雍洛时河南府全真观请瑶画经相及周庑中门列壁世称神笔】
　　附子由原作【栾城集题云将出洛城过广爱寺见三学演师】
　　寺古依乔木僧闲正暮年为生何寂寞爱客尚流连虚牖罗修竹空厨响细泉坐听谈旧事徧识洛中贤
　　妙迹苦难防兹山见几层乱峰螺髻出絶涧阵云崩措意元同画观空欲问僧莫教林下意终老叹何曾【右和观杨惠之塑宝山】
　　附子由原作
　　虚室无防丈青山有百层廻峰看不足危石恐将崩听法来天女依岩老梵僧须弥传纳芥观此信还曾
　　朱瑶唐晚辈得法尚雄深满寺空遗迹何人识苦心长廊欹雨脚破壁撼钟音成坏【一作败】无穷事他年复吊今【右和朱瑶画文殊普贤】
　　附子由原作
　　壁毁丹青在移来殿庑深赋形惊变态观佛觉无心旌斾翻空色笙竽含妙音风流出呉様遗法到如今
　　韩子华石淙庄
　　绛侯百万兵尚畏书牍背功名意不已数与危机防我公抱絶识凛凛鎭横溃欲收伊吕迹逺与巢由对誓言虽未从久已断诸内区区为懐祖颇觉羲之隘此身随造物一叶舞澎湃田园不早定归宿终安在彼美石淙庄每到百事废泉流知人意屈折作涛瀬寒光洗肝膈清响跨竽籁我旧门前客放言不自外园中亦何有荟蔚可胜计请公试回首嵗晚余苍桧
　　韩子华【宋史韩绛字子华举进士甲科歴事仁宗英宗及神宗立以韩琦荐拜枢密副使代陈升之同制置三司条例熙寜三年叅知政事出为陜西宣抚使即军中拜中书门下平章事昭文馆大学士庆卒作乱罢知邓州明年以观文殿学士徙许州按子由赴洛正知许州时也】石淙庄【栾城集自注云水中有石曰淙唐天后朝尝宴羣臣于此石刻尚存名胜志石淙山在登封县东南三十里则天与羣臣防饮于此赋诗薛曜序云石淙者俗谓之平乐涧近接嵩岭俯届箕峰瞻少室兮若连睇颍水兮如带】
　　【愼按此诗施氏原注称子华遵忠宪公之命服阕誓墓年五十请谢事上疏引王羲之去郡不仕云云章屡上不允先生此诗誓言虽未从四句乃用子华表语其推重子华如此愚谓不然按子华前后两入相皆在熙寜中初创役法之议安石倚以为助后与吕惠卿不合请帝再用安石计其歴仕三朝出入中外埀四十年至元祐初年七十六始请老致仕生平汲汲仕宦不甘闲退概可知矣以史传考之熙寜三年自副枢密出为陜西宣抚以素不习兵致庆卒作乱罢知邓州此诗起四句用绛侯事正指此既而移许州进观文殿大学士再相之机骎骎已兆而谓迹同伊吕心慕巢由天下其谁信之故一则曰誓言虽未从再则曰田园不早定此身碌碌方以官为家彼石淙庄者洵美而非吾土其可谓归宿之地乎故终之以劝勉之词曰请公试回首嵗晚余苍桧虽自托于放言实縁賔旧之故而不敢自外一篇之中三致意焉所谓君子爱人以徳也览者不攷生平猥举誓墓一节谓子华为恬退一流失作者本防矣】附子由原作
　　飞泉来无穷发自嵩岭背奔驰两山间偶与乱石防倾流势摧毁泥土久崩溃坚姿未消释嶻嶭俨相对居然受喷泼雷转诸壑内初喧堕深谷稍放脱重隘跳沫溅霏微余澜汹澎湃宸游昔事逺絶壁遗刻在人迹久寂寥物理系兴废相君厌纷华筑室俛湍瀬濯缨离尘垢洗耳听天籁将追赤松逰自置青云外道人亦何者预此事归计犹恐山未深更种万株桧
　　愼按子由于熙寜壬子八月赴洛阳于妙觉寺考试举人及还道出嵩少之间至许昌往返诗共二十六首东坡所和暴初晴楼上晚景五首过广爱寺三首韩子华石淙庄一首共九首诸刻本但以暴初晴五首为和子由作今移五首二字于首题之下而广爱寺三首石淙庄一首类附于后



　　苏诗补注巻九
　　钦定四库全书
　　苏诗补注巻十　　　翰林院编修查慎行撰古今体诗五十八首【起癸丑立秋尽九月在杭州通守任作】
　　立秋日祷宿灵隐寺同周徐二令
　　百重堆案掣身闲一叶秋声对榻眠牀下雪霜侵戸月枕中琴筑落阶泉﨑岖世路【宋刻本作味】尝应徧寂寞山栖老渐便惟有悯【一作问者讹】农心尚在起占【一作瞻】云汉更茫然
　　二令【注见前】堆案【少陵有早秋苦热堆案相仍诗】
　　附子由次韵
　　世故纷纷谁复闲蛟龙不独安眠人间巳厌三秋旱涧底犹悭一掬泉庙令酒肴时醉饱田家糠粃久安便忧心未巳谁知防更把炉香试一然游灵隐寺戏赠开轩李居士
　　推倒垣墙也不【外集作有底】难一轩复作两轩看若教从此成千里巧歴如今也被谩
　　开轩李居士【咸淳临安志开轩在合涧桥西北元祐中有李居士者居此与东坡往还名失考】
　　慎按此诗施氏原本不载外集编第四巻倅杭旹作本题下自注有李佖节推四字则李居士即李佖也咸淳志失于详考今补注
　　病中独游净慈谒本长老周长官以诗见寄仍邀游灵隐因次韵答之
　　卧闻禅老入南山净扫清风五百间我与世疎宜独往君缘诗好不容攀自知乐事年年减难得髙人日日闲欲问云公觅心地要知何处是无还【公自注楞严经云我今示汝无所还地】净慈【名胜志南屏山在僊姥墩西南中峙者为慧日钱王俶建永明院于前南渡时永明院燬复兴绍兴九年赐额净慈寺今按北宋时有净慈之名不始于南渡也】禅老【释氏稽古畧元丰初蘓州瑞光寺禅师宗本移住杭州净慈寺奔走天下禅子道塲甚盛○慎按是时有两本长老一圆照禅师宗本姓管氏熈寜中住浄慈见传灯録其一大通禅师善本姓董氏元祐初亦住浄慈见续灯録世谓之大小本先生守杭时有送小本禅师赴法云诗此作在倅杭时其为大本无疑也】五百间【释氏稽古畧杭州永明寺禅师道潜谒法眼益禅师益曰子向后有五百毳徒为王侯所重至广顺元年吴越忠懿王建慧曰永明寺请师居之师请塔下罗汉过新寺符王之先梦也咸淳临安志净慈寺中有五百罗汉堂曹勋作五百罗汉记】
　　附周开祖原作
　　放归驺骑独防山直入青萝翠霭间谢客杖藜方自适阮公蜡屐许谁攀何愁白髪能添老须信黄金不买闲应向林泉真得趣徜徉终日未经还【慎按本集先生倅杭时与开祖唱酬甚多惜开祖诗传流絶少今从王氏旧注中采出此诗附録于后其诗序冗长不具载】
　　病中游祖塔院
　　紫李黄邨路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜阶前水借与匏樽自在尝
　　祖塔院【咸淳临安志祖塔法云院唐开成二年钦山法师建旧名资庆大中八年改大慈开运二年改仁寿太平典国六年改赐今额武陵梵志定慧禅寺俗称虎跑寺唐元和中僧寰中建赐额广福院其剏建年月互异未详孰是】白葛【杜甫诗韶州白葛轻】
　　【慎按名胜志载先生虎跑泉七律一首即次游祖塔院韵必系同时作子由和二章先生原唱亦应有二首今采入逸诗巻中】
　　附子由次韵二首【原题云次韵子瞻病中防虎跑泉僧舍】
　　扫地开门松桧香僧家长夏亦清凉公庭多事久来厌静处安眠计甚长修竹填窗藤簟緑白莲当戸石盆方香厨晚饭红粳熟忽忆烹鸡田舍尝涧谷新晴草木香野情萧散自生凉雨添山色翠将溜日转松隂晚更长病客独来惟有睡游僧相见亦他方还家烦热都消尽不信医王与药甞虎跑泉
　　亭亭石塔东峰上此老初来百神仰虎移泉眼趁行脚龙作浪花供抚掌至今游人盥濯罢卧听空堦环玦响故知此老如此泉莫作人间去来想
　　虎跑泉【咸淳临安志大慈山有虎跑泉宋濓虎跑泉寺碑记云虎跑泉在杭之南山大慈定慧禅院唐元和十四年性空大师来游慈山栖禅其中○慎按宋释赞宁所撰髙僧传杭州大慈山寰中姓卢氏蒲坂人年二十五随计中甲科遭母忧服阕往北京童子寺出家初隐南岳常乐寺其地乏水俄而深宵有虎嘷啸庐侧诘旦视之泉坼地而涌足其汲用后之杭浙江之北有山曰大慈旋成巨院后终窆于塔所又云常乐寺山虎跑泉当中公灭日忽焉干涸云云据本传所载虎跑泉在南岳常乐山不云在大慈也大慈之有虎跑泉后人托名所未可知但相传既久先生诗尚云尔郡志梵志固无足辨也】抚掌【成化杭州志玉泉寺在钱塘门西青芝坞南齐建元中灵悟禅师昙超卓庵讲经龙于庵前抚掌泉自涌出号抚掌泉】
　　佛日山荣长老方丈五絶【咸淳临安志东坡熙宁六年七月五日自长安堰还来游留赠长老荣公诗五首】
　　陶令思归久未成逺公不出但闻名山中只有苍髯叟数里萧萧管送迎
　　佛日【太平寰宇记臯亭山西为黄鹤山旧有黄鹤楼在山巅呉越钱氏建佛日院于此咸淳临安志佛日山在母山之东北中有佛日净慈寺施氏原注佛日山在城东北四十里天福七年建佛日院祥符元年改为净慈武陵梵志明教嵩禅师道塲也○慎按北史客问三教优劣李士谦曰佛日也道月也佛日之义取此】苍髯叟【武陵梵志佛日山径下有大松皆唐宋物】
　　千株玉槊搀云立一穗珠旒落镜寒何处霜眉碧眼客结为三友冷相看
　　东云根露角牙细泉幽咽走金沙不堪土肉埋【咸淳临安志作藏】山骨未放苍龙浴渥洼
　　金沙【咸淳临安志金沙泉在仁和县永和乡引先生诗为据】渥洼【咸淳临安志引祥符志云黄鹤山在佛日之北髙百余丈巅有龙池一名渥洼出云必周必大吴郡诸山录净慧院靣对黄鹄峯堂后有渥洼泉出石罅中】
　　食罢茶瓯未要深清风一榻抵【咸淳临安志作直】千金腹摇鼻息庭花落还尽平生未足心
　　愼按施氏补注新刻本续补遗下巻重载此诗改题云睡起刻书草率致有此病今存此而删彼附志于此
　　日射西【施氏原本作回】廊午枕明水沉烧【临安志作销】尽碧烟横山人睡觉无人见只【咸淳志作惟】有飞蚊绕鬓鸣
　　吊天竺海月辨师三首
　　欲寻遗迹强沾裳本自无生可得亡今夜生公讲堂月满庭依旧冷如霜
　　海月【释氏稽古畧杭州天竺灵山寺慈云灵照尊者名遵式示寂后嗣法者明智大师祖韶韶有二弟子曰慧辨即海月禅师曰元净即辨才法师也海月华亭人本集海月真赞序云钱塘佛者之盛甲于天下于僧职正副之外别补都僧正一员号为僧官余通守钱塘时海月大师慧辨实在此位一日师卧疾使人请余入山适未暇旬余乃往视则师之化四日矣余至乃阖棺趺坐如生】
　　生死犹如臂屈伸情钟我辈一酸辛乐天不是蓬莱客凭仗西方作主人
　　臂屈伸【十六观行经云譬如壮士屈伸臂顷即生西方】乐天【白居易诗海山不是吾归处归即须归兠率天后二句用此意】
　　欲访浮云起灭因无缘却见梦中身安心好住王文度此理何须更问人
　　愼按天竺事迹熙宁六年七月十七日海月大师慧辨晨起盥潄谢众趺坐而寂杭州通守苏公吊以三诗序而赞之云云据此先生诗当是七月所作施氏原本讹编下巻今改正
　　孤山二咏【并引】
　　孤山有陈时柏二株其一为人所薪山下老人自为儿时巳见其枯矣然坚悍如金石愈于未枯者僧志诠作堂于其侧名之曰柏堂堂与白公居易竹阁相连属余作二诗以纪之
　　柏堂
　　道人手种几生前鹤骨龙筋【咸淳志作姿】尚宛然双榦一先神物化九朝三见太平年忽惊华构依岩出乞与佳名到处传此柏未枯君记取灰心聊伴小乘禅
　　柏堂【咸淳临安志陈文帝天嘉二年建广化寺寺有当时所植两柏旧本云蘓轼尝作诗以记今有小亭孝宗御书此诗刻石亭上东坡作孤山二咏序云云堂久废】三见太平年【谓隋唐宋也汉书食货志凡三登曰太平】
　　附杨蟠柏堂诗【从临安志采出】
　　零落雪霜后犹含千载春一株化为石谁是种时人
　　附郭祥正柏堂诗【从临安志采出】
　　岁老枝叶简春深香气新可怜湖上桧曾识井中人
　　竹阁
　　海山兠率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空懐渭上村欲把新诗问遗像病维摩诘更无言
　　竹阁【传灯録鸟窠禅师名道林富阳潘氏子出家后见西湖之北秦望山有长松盘屈如葢遂栖止其上元和间白居易刺杭数从问道乃起竹阁于湖上近师之居以便叅益○按高僧传鸟窠禅师名圆修与传灯异白居易诗晚坐松檐下宵眠竹阁间咸淳临安志白公竹阁旧在广化寺柏堂之后王象之碑目唐白舎人鸟窠禅师问答颂在定业院】兠率【楞严经欲界六天一四天王天二忉利天三夜摩天四兠率天五化乐天六曰他化自在天】萧郎【名恱善画竹唐人详见白乐天集】与述古自有美堂乗月夜归
　　娟娟云月稍侵轩防防星河半隐山鱼钥未收清夜永凤箫犹在翠微间凄风瑟缩经弦柱香雾凄【宋刻本作萋疑当作低】迷着髻鬟共喜使君能鼓乐万人争看火城还有美堂【注见第九巻】弦柱【施氏原注引玉台新咏朝时篇纎弦促柱】
　　附子由次韵
　　饮防钟虡欲移轩香雾犹残金博山明月飞来松岭外游人散落马蹄间城严画鼔初传角路暗山花自落鬟清境暂时都不见夜深人静始来还有美堂暴雨
　　游人脚底一声雷满座顽云拨不开天外黒风吹海立淛东飞雨过江来十分防灎金樽凸千杖敲铿羯鼓催唤起谪僊泉洒面倒倾鲛室泻琼瑰
　　黒风【法华经普门品若有众生入于大海假使黒风吹其船舫漂堕罗刹鬼国】海立【容斋随笔东坡有美堂防客诗颔聫云天外黒风吹海立浙东飞雨过江来读者疑海不能立黄鲁直曰葢是为杜老所误因举三大礼赋朝献太清宫云九天之云下垂四海之水皆立以告之二者皆句语雄俊前无古人坡和陶停云诗有云云屯九河雪立三江之句亦用此也】浙东【石林避暑录水经两浙独畧浙江谓之渐江余意渐江即浙字钦讹分为二郦道元注引地理志浙江出丹阳黟南率中者是矣然浙江不见于禹贡以钱塘江为浙江始于秦纪陆广防吴地记汉顺帝永建四年山隂殷重献防分江置两浙诏司空王袭封从钱塘江中分向东为防稽郡向西为呉郡】杖【南卓羯鼓录杖用黄栌花楸等木○慎按南卓唐肃代时人有和张志和渔父辞施氏补注讹作南京可发一笑】
　　附贾耘老有美堂诗
　　自刋宸画入云端神物应知防翠峦吴越不藏千里色斗牛尝占一天寒四檐望尽回头懒万象搜来下笔难谁信静中疎拙意畧无踪迹到波澜【慎按耘老所着有懐苏集世不传偶阅庚溪诗话云有美堂士大夫留题甚众东坡倅杭令吏尽録之而未着其姓名嘿定诗之高下遂以贾收诗为冠其诗云云皖上陈焯宋元诗防中亦选此诗今因题附録】
　　八月十五日看【一作观】潮五絶
　　定知玉兎十分圆巳作霜风九月寒寄语重门休上钥夜潮留向月中看
　　万人鼓噪慑吴侬犹是【宋刻本作似】浮江老阿童欲识潮头髙几许越山浑在浪花中
　　潮头【越絶书子胥死其神依潮往来有见其素车白马于潮头者】
　　江边身世两悠悠久与沧波共白头造物亦知人易老故教江水向【宋刻本作更】西流
　　江水西流【枚乗七发江水逆流海水上潮葢江水本自东流潮自海门逆入江势不能敌往往随潮西流】
　　吴儿生长狎涛渊冒利轻【乌台诗案作忘】生不自怜东海若知明主意应敎斥卤变桑田【公自注是时有防禁弄潮】
　　狎涛【成淳临安志每中秋既望潮怒特甚杭人执旗泅水上以迓子胥弄潮之戏盖始于此往往有沉没者治平中郡守蔡襄作戒弄潮文熙宁中两浙察访使李承之奏请禁止然终不能遏也乌台诗案熙宁六年任杭州通判因八月十五日观潮作诗五首写在安济亭上前三首并无讥讽至第四首云云言弄潮之人贪官中利物致其间有溺而死者故朝防禁断轼谓主上好兴水利不知利少而害多言东海若知明主意应教斥卤之地尽变桑田此言事之必不可成者讥讽朝廷水利之难成也其诗系册子内】
　　江神河伯两醯鸡海若东来气吐霓安得夫差水犀手三千强弩射潮低【公自注呉越王尝以弓弩射潮头与海神战自尔水不近城】海若东来【咸淳临安志海门在仁和县东北六十五里有山曰赭山与越州龛山对峙潮水出入其间郭璞所谓海门一防防山小指此】射潮【吴越备史梁开平四年八月始筑捍海塘王因江涛冲激命强弩五百以射潮头既而潮遂趋西陵】
　　东阳水乐亭【宋本公自注为东阳令王都官概作】
　　君不学白公引泾东注渭五斗黄泥一钟水又不学哥舒横行西海头归来羯鼔打凉州【一作梁州】但向空山石壁下爱此有声无用之清流流泉无弦石无窍强名水乐人人笑惯见山僧巳厌听多情海月空留照洞庭不复来轩辕至今鱼龙舞钧天闻道磬襄东入海遗声恐在海山间锵然涧谷含宫徴节奏未成君独喜不须写入薫风弦纵有此声无此耳
　　水乐亭【元和郡县志东阳县西去婺州一百五十里名胜志县南有山三峯相对曰东岘西岘飞瀑数丈自巅而下注于涧淙淙如潄玉宋熙宁中县令王概作亭涧上号水乐亭与公自注正合施氏注则云钱塘东阳皆有水乐洞未甞以水乐洞专属钱塘惟潜说友咸淳临安志则谓烟霞岭下旧为钱氏西闗净化院有洞虚渟涵如渊洞中有水声如金石熙宁二年守郑公獬名之曰水乐洞后二年东坡来为倅遂赋诗近岁有施宿父子注苏诗引志林云此诗为东阳令王都官作今考志林初无此语按坡倅杭凡三年足迹徧湖山如杨村风水洞逺在五十里外游且至再安有近在城南隅乃不一到再详诗中语有多情海月空留照遗声恐在海山间若婺之东阳介在万山乌睹所谓海其指钱塘岩洞甚明太傅平章贾公甞得此诗真迹题云右赋东阳水乐亭亦无为王令作之语盖此地东阳村亦犹风水洞之在杨村也】
　　【慎按咸淳临安志南宋潜説友所撰成于咸淳四年正贾似道柄国时水乐洞适为贾所得志中极为铺张岩壑亭台之胜特欲借坡公为重以逢合当局意其所辨证似难取信余于杭州名胜引用此书不一而足独此条未敢轻狥一证之宋刻居世英家大字本题下有为东阳令王都官槩作九字再证之元人黄晋卿集记水乐亭诗一则今摘数语东阳婺大县宋王君槩为令在熙宁时尝登西岘山作亭泉上名水乐二苏公咸为赋诗亭既废好事者或以其诗刻寘杭之南山水乐洞犹存其旧题曰东阳云云据此可证咸淳志之谬窃幸余之驳辨乃非臆説也】
　　附子由和
　　君不见武安前堂立曲旃官高利厚多忧患又不见夏侯好伎贫无力帘箔为衣人莫识两人操行虽不同辛苦经营实如一不如君家激水石中流听之有声百无忧笙竽窅渺度溪谷琴筑凄咽穿林丘高人处世心淡泊众声过耳皆为乐退食委蛇石上眠幽音断续牀头作政如古人乐易多欢娱积土为鼓块为桴但能复作太古意君家水乐真有余
　　与周长官李秀才游径山二君先以诗见寄次其韵二首
　　少年饮红裙酒尽推不去呼来径山下试与洗尘雾痴马惜障泥临流不肯渡独有汝南君从我无朝暮肯将红尘脚暂着白云屦嗟我与世人何异笑百歩功名一破甑弃置何用顾更凭陶靖节问征夫路【右答周长官】周李【按乌台诗案熙宁六年因往诸县提防到临安县隔得一两日周邠李行中二人亦来与轼同游径山周邠作诗一首轼和答即后胜字韵诗也】
　　龙亦恋故居百年尚来去至今雹在殿闇风纒雾而我弃乡国大江忘北渡便欲此山前筑室安迟暮又恐太幽独歳晚霜入屦同游得李生仄足随蹇歩孔明不自爱临老起三顾吾归便却扫谁踏门前路【右答李秀才】龙恋故居【蔡襄径山记其间小井故龙湫也歳率一来雷雨暝曀】
　　附子由次韵一首
　　我兄东南游我亦梦中去径山闻巳熟意穿云雾梦经山前溪足冷忽先渡举头云峰合到寺霜日暮香厨馔岩防野径踏藤屦平生共游处蹇足蹑髙歩﨑岖每生胝晃屡回顾何年弃防官携手众山路
　　临安三絶
　　将军树
　　阿坚泽畔菰蒲节元德墙头羽葆桑不防世间闲草木与人何事管兴亡
　　锦谿
　　楚人休笑沐猴冠越俗徒夸翁子贤五百年间异人出尽将锦绣裹山川
　　锦溪【晏公类要石镜溪在临安县东南一里咸淳临安志石镜溪一名锦溪】锦绣裹山川【湘山野録开平元年梁太祖封钱镠为吴越王改临安县为衣锦军是年省茔墓延故老旌钺鼙吹振耀山谷自昔游钓之所尽防以锦绣为牛酒大陈乡饮别张蜀锦为广幄以饮乡妇凡男女八十以上金樽百歳以上玉樽镠起执爵于席自唱还乡歌以娱賔曰三节还乡兮挂锦衣吴越一王驷马归临安道上列旌旗碧天明明兮爱日辉父老逺近来相随家山乡眷兮会时稀斗牛光起兮天无欺】
　　石镜【一本作照讹】
　　山鸡舞破半岩云菱叶开残野水春应笑武都山下土枉敎明月殉佳人
　　石镜【太平寰宇记山之东峯有石镜径二尺七寸其光照人如镜不爽毫髪咸淳临安志衣锦山旧名石镜山在县南一里高二十六丈周二百六十歩】
　　登玲珑山
　　何年僵立两苍龙瘦脊盘盘尚倚空翠浪舞翻红罢亚白云穿破碧玲珑三休亭上工延月九折岩前巧贮风脚力尽时山更好莫将有限趁无穷
　　玲珑山【咸淳临安志玲珑山在县西二十里两山屹起盘屈凡九折上通絶顶名曰九折岩南行百许歩有亭下瞰百里山名曰三休亭】红罢亚【慎按王注引杜牧诗云罢亚百顷田西风吹半红考牧之诗叶阳韵乃半黄非半红也注家傅防迁就往往窜改古人句以为注脚今驳正】三休亭【注见上】九折岩【注详本巻洞霄宫诗九鎻注中】
　　宿九僊山【公自注九僊谓左元放许迈王谢之流】
　　风流王谢古僊真一去空山五百春玉室金堂余汉士桃花流水失秦人困眠一榻香凝帐梦绕千岩冷逼身夜半老僧呼客起云峰缺处涌氷轮
　　九僊山【咸淳临安志九僊山在临安县西十二里葛洪许迈炼丹之地】玉室金堂【晋书许迈传迈字叔遐甞谓余杭垂霤山是洞庭西门于是立精舎而往来茒岭之洞室永和二年移入临安西山乃改名元字逺游与王羲之书曰自山隂至临安多金堂玉室僊人芝草汉末诸得道者在焉】陌上花【并引】
　　游九僊山闻里中儿歌陌上花父老云吴越王妃每歳春必归临安王以书遗妃曰陌上花开可缓缓归矣吴人用其语为歌含思宛转听之凄然而其词鄙野为易之云
　　陌上花开蝴蝶飞江山犹是昔人非遗民几度垂垂【咸淳临安志作年年】老游女长歌缓缓归
　　陌上山花无数开路人争看翠軿来若为留得堂堂去且更从教缓缓回
　　生前富贵草头露身后风流陌上花巳作迟迟君去鲁犹教缓缓妾还家
　　陌上花【谢臯羽晞髪集归朝曲勾吴月令牵牛中翟茀乗风来閟宫又云先王蒸尝泽有差上恩许歌陌上花自注吴越王妃以开宝九年三月随王入朝五代史吴越钱俶宋太祖时常来朝遣还国太平兴国三年诏俶来朝始举族归京师】
　　游东西岩【公自注即谢安东山也】
　　谢公含雅量世运属艰难况复情所钟感概萃中年正赖丝与竹陶写有余欢甞恐儿辈觉坐令髙趣阑独擕缥缈人来上东西山放懐事物外徙倚弄云泉一旦功业成管蔡复流言慷慨桓野王哀歌和清弹挽须起流涕始知使君贤意长日月促卧病巳辛酸恸哭西州门往驾那复还空余行乐处古木昏苍烟
　　东西岩【韵语阳秋防稽临安金陵皆有东山俱传以为谢安携妓之所按谢安本传初寓居会稽与王羲之许询支遁游处被召不至遂栖迟东山此防稽之东山也本传又云安甞往临安山中坐石室临濬谷悠然叹曰此与伯夷何逺今余杭县有东山东坡逰东西岩诗注云即谢安东山此临安之东山也本传又谓及登台辅于土山营墅楼馆林竹甚盛每携中外子侄游集今土山在建康上元县崇礼乡建康事迹云安石于此拟防稽之东山此金陵之东山也○愼按葛常之所考正校施氏原注尤为明晰但止言东山而不及西山考咸淳临安志县北有东西二永安岩西山乃许逺逰所居也见晋书本传东山则安石所常游者后人但知有谢故洪平斋有诗云西山许迈无人问只説东山有谢安今先生诗亦专为谢而作特并着之】西州门【元和郡县志孙防定江东置扬州于建业其州廨王敦王所创后防稽王道子于东府领扬州牧因号此为西州太平寰宇记谢安薨防稽王道子代领州牧第在州东故时号扬州廨为西州有东南西三门】
　　宿海防寺
　　篮舆三日山中行山中信美少旷平下投黄泉上青冥线路每与猱猿争重楼束防遭涧坑两股酸哀饥肠鸣北渡飞桥踏彭铿缭垣百歩如古城大钟横【咸淳临安志作一】撞千指迎髙堂延客夜不扃杉槽漆斛江河【咸淳临安志作湖】倾本来无垢洗更轻倒牀鼻息四隣惊紞如五鼓天未明木鱼呼粥亮且清不闻人声闻履声
　　海防寺【咸淳临安志海防寺在县西二里蔡襄碑记云临安海防寺梁大同中始作号竹林及五代正明之际呉越王又新之益广前制是时吴中浮屠居虽千百数无是伦者宋祥符间例易天下寺名遂赐今额天禧五年冬火僧有明积费钱三千万役十一年而后成武陵梵志海会寺在临安县西二里地名南北乡】
　　海防寺清心堂
　　南郭子綦初防我西来达摩尚求心此堂不説有清浊游客自观随浅深两岁频为山水役一溪长照雪霜侵纷纷无补竟何事惭愧髙人闭户吟
　　清心堂【失考】髙人【指僧有明也见前注蔡襄记中先生防蔡记后云熈宁六年轼自杭来临安君谟殁巳六十矣明师之齿七十有四耳益聪目益明寺益完壮竹林桥上暮山依然有足感叹者】径山道中次韵答周长官兼赠苏寺丞
　　年来战纷华颇【宋刻本作渐】觉夫子胜欲求五亩宅洒扫乐清浄学道恨日浅问禅慙听莹聊为山水行遂此麋鹿性独游吾未果觅伴谁复听吾宗古遗直穷达付前定餔糟醉方熟洒面呼不醒奈何效燕蝠屡欲争晨暝不如从我游髙论发犀柄溪南渡横木山寺称小径【公自注太平寺俗号小径山】幽寻自兹始归路防月暎南望功臣山云外盘飞磴三更渡锦水再宿留石镜缅懐周与李能作洛生咏明朝三子至诗律严号令篮舆置纸笔得句轻千乗珑苦竒秀名实巧相称九僊更幽絶笑语千山应空岩侧破罋飞溜洒浮磬山前见虎迹候吏铙鼓竞我生本艰竒尘土满釡甑山禽与野兽知我久蹭蹬笑谓候吏还御虎我有命径山虽云逺行李稍可并颇讶王子猷忽起山隂兴但报菊花开吾当理归榜
　　燕蝠【乌台诗案熙宁六年因往诸县提防到临安县有知县大理寺丞苏舜举来本县界外太平寺相接轼与本人为同年自来相知见轼复言舜举数日前入州却被训狐押出轼问其故舜举言我擘画得人户供通家业役钞规例一本甚简前日将去呈本州诸官皆以为然呈转运副使王廷老等不喜差急足押出城来轼取其规例详看委是简便因问训狐事舜举言自来闻人説一小话云燕以日出为旦日入为夕蝙蝠以日入为旦日出为夕争之不决诉之凤凰至路次逢一禽谓燕曰不须往诉凤凰在假或云鳯凰渴睡都是训狐权摄舜举意以此讥笑王廷老等不知是非也○慎按诗案乃先生在御史台述舜举云云非舜举自供也施氏补注改删全文乃以为舜举所供何卤莾若此】功臣山【按五代备史及咸淳临安志改大官山为功臣山唐昭宗朝事施氏原注谓晋天福五年改名者讹】小径【咸淳临安志天目之东北峰下有大径口小径口世传为龙所往来之地】
　　汪覃秀才久留山中以诗见寄次其韵
　　季子应嗔不下机弃家来伴碧云师中秋冷坐无因醉半月长斋未肯辞掷简摇毫无忤色【公自注汪善书托写诸人诗】投名入社有新诗飞腾桂籍他年事莫忘山中采药时汪覃【失考】桂籍【石林避暑録世以登科为折桂此因郗诜对防自云桂林一枝也唐以来皆用之温庭筠诗犹喜故人新折桂】
　　再游径山
　　老人登山汗如濯倒牀【一本作到山】困卧【一作睡】呼不觉觉来五鼓日三竿始信孤云天一握【公自注古语云孤云两角去天一握】平生未省出【一作陟】艰险两足惯曽行荦确晖亭上望东暝凌霄峯头挹南岳共爱丝杉翠丝乱谁见玉芝红玉琢白云何事自来往明月长圆无晦朔【公自注山有白云峯明月庵】塜上鸡鸣犹忆钦山前凤舞逺征璞雪窗驯兎原不死烟岭孤猿苦难捉从来白足傲生死不怕黄巾把刀槊榻上防防凛然在剑头一吷何须角【公自注以上皆山中故事】嗟我昏顽晚闻道与世龃龉空多学灵水先除眼界花【一本公自注龙井水洗眼有效】清诗为洗心源浊骚人未要逃竞病禅老但喜闻剥啄此生更得几回来从今有暇无辞数
　　孤云【广异记兴元之南有路通巴州三日而达山顶其絶髙处谓之孤云两角】含晖亭【失考】凌霄峰【蔡襄游径山记四面五峰如手防指一峰南絶卓为巨擘径山志五峰罗列凌霄一峰最髙而秀】丝杉【蔡襄游径山记环山多杰木丝杉翠桱千千万万若神官苍士聨幢植葆】玉芝【僊书名白防为玉芝饵之长生】白云【晁无咎径山诗明月庵前醉松醪白云峯顶瞰吴郊】明月【见上】鸡鸣【咸淳临安志国一禅师初来径山有二白兎拜跪于杖履间有灵鸡甞随法会不食生类及师之长安鸡长鸣三日而死今灵鸡塜存焉】
　　洞霄宫
　　上帝髙居愍世顽故留琼馆在凡间青山九鎻不易到作者七人相对闲【公自注论语云作者七人矣今监宫凡七人】庭下流泉翠蛟舞洞中飞防白鸦翻【按翻字出韵疑当作飜】长松怪石宜霜鬓不用金丹苦驻顔
　　洞霄宫【茅君传第三十四洞天名大涤葢之天咸淳临安志洞霄宫在余杭县西南十八里汉元封三年创宫坛于大涤洞前为投龙祈福之所唐髙宗时迁于前谷为天柱观道元年建中宗朝赐观庄一所钱氏改天柱宫祥符五年陈尧佐奏改洞霄宫其剏改年月详悉可据施氏原注谓天柱宫唐大厯五年建者讹也此叚新刻本巳删去余家藏原本有之附辨于此】上帝髙居【杜甫诗上帝髙居綘节朝】九鎻【咸淳临安志九鎻山在大涤洞其势九折曰天闗曰藏云曰飞鸾曰凌虚曰通真曰龙吟曰洞微曰云璈曰朝元其下有石门夹道】七人【咸淳临安志大涤东南丛竹间有磐石可坐东坡倅杭时同蔡凖吴天常乐富国闻人安道俞康直张日华凡七人来为林泉之逰遂名其岩曰来贤】庭下流泉【咸淳临安志抚掌泉在洞霄宫殿阶之西深三尺许熙宁初有物状如蛟鳗绕栏楯间人以杖扑之即坠入泉须臾云雾周布一山大水自天柱源来汹涌可畏云龙之怒也洞天记翠蛟亭在洞霄宫门外三十余歩】飞防【咸淳临安志大涤洞中有白防长可二尺僊书名为玉芝】附蔡凖诗【此诗载咸淳临安志中】
　　大涤洞沉沉天柱峰嶫嶫人世悲落花观松无易叶朝夕樵风生云鹤闲情惬何当采玉芝真踪从此蹑
　　初自径山归述古召饮介亭以病先起
　　西风初作十分凉喜见新橙透甲黄迟暮赏心惊节物登临病眼怯秋光惯眠处士【一作居士】云庵里倦醉佳人锦瑟傍犹有梦回清兴在卧闻归路乐声长
　　介亭【咸淳临安志治平四年祖无择以右谏议大夫龙图学士出知杭州作介亭于凤凰山】附述古次韵
　　山头髙会喜初凉翠石排衙夹径香原宪杖藜空有病陶生漉酒且和光江湖带月来云外天籁和琴厯耳傍小妓不知君倦起歌眉犹作逺山长【慎按右一首古灵先生集失载今从蒲积中嵗时杂咏采録】
　　明日重九亦以病不赴述古防再用前韵
　　月入秋帏病枕凉霜飞夜簟故衾香可怜吹帽狂司马空对亲舂老孟光不作雍容倾坐上飜成肮脏倚门傍人间此防论今古细看茱萸感叹长
　　肮脏【文选注肮脏髙亢婞直之貎】
　　附述古次韵
　　防莲高卧正凄凉应检芸编阅旧香桃叶樽前生怅望菊花篱下减清光云山入眼屏千叠翠木分庭幄两傍得酒且欢君强起云霄归去路岐长【慎按此诗亦载岁时杂咏今集讹为东坡作今改正附録】
　　九日寻臻阇黎遂泛小舟至勤师院二首
　　白发长嫌歳月侵病眸兼怕酒杯深南屏老宿闲相过东阁郎君懒重寻试碾露芽烹白雪休拈霜蕋嚼黄金扁舟又截平湖去欲访孤山支道林
　　勤师院【咸淳临安志载二诗于报恩院下按报恩院开寳七年钱氏建旧名报先在孤山有六一泉东坡庵时惠勤住此故云勤师院】南屏老宿【上天竺纪胜仁宗皇祐五年吕溱知杭州请法智下第一世实相法师梵臻以天台教主天竺看经院教苑遗事熙宁五年实相法师梵臻移南屏兴教寺】
　　湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回【公自注皎然有九日与陆羽煎茶诗羽自号桑苎翁余来年九日去此久矣】
　　白足赤髭【魏书佛老志太武时有白足沙门惠始髙僧传白足跣行泥泞不染故名又天竺佛防耶尊者善毗婆沙论而髭赤时号赤髭毗娑沙游匡山为逺公所重】
　　九日舟中望见有美堂鲁少卿饮【宋刻本有处字】以诗戏之二首
　　指防云间数防红笙歌正拥紫髯翁谁知爱酒龙山客却在渔舟一叶中
　　鲁少卿【宋史循吏传鲁有开字元翰以从父宗道廕入官知霍山县富弼荐之以为有古循吏风知南康军代还熙宁初行新法王安石问江南何如以所对乖异出通判杭州秦少防官制防云旧制少卿之官一刋而有四名太常光禄卫尉司农是也今寄禄格则不然自中散大夫以下至承务郎秩为一名而巳按职官分纪宗正太仆大理鸿胪太府俱有少卿不止于四也】
　　西阁珠帘巻落晖水沉烟断佩声微遥知通德凄凉甚拥髻无言怨未归
　　【慎按长公外纪云时鲁元翰使事巳完不还朝家有美妾故子瞻戏之】
　　元翰少卿宠惠谷帘水一器龙团二枚仍以新诗为贶叹味不巳次韵奉和
　　岩垂匹练千丝落雷起防龙万物春此水此茶俱第一共成三絶景中人
　　谷帘泉【庐山纪事面阳山南有康王谷谷帘泉在康王谷中汉阳陂顶之水下注数十百缕班布如琼帘下有水帘洞王禹偁序云水之来计程一月矣而其味不败○按山志康王谷九江府所属施氏补注谓在南康城西者讹】
　　慎按此诗施氏原本不载今从续补下巻因人附编
　　游诸佛舍一日饮酽茶七盏戏书勤师壁
　　示病维摩元不病在家灵运巳忘家何须魏帝一丸药且尽卢仝七碗茶
　　酽茶【传灯録仰山偈云酽茶三两椀意在镢头边】
　　九日湖上寻周李二君不见君亦见寻于湖上以诗见寄明日乃次其韵
　　湖上野芙蓉含思愁胍胍娟然如静女不肯傍阡陌诗人杳未来霜艳冷难宅君行【宋刻本作子】逐鸥鹭出处浩莫测苇间闻拏音云表巳飞屐使我终日寻逢花不忍摘人生如朝露要作百年客喟彼终歳劳幸兹一日泽愿言竟不遂人事多乖隔悟此知有命沈忧伤魂魄
　　送杭州杜戚陈三掾罢官还乡
　　秋风摵摵鸣枯蓼船阁荒村夜悄悄正当逐客断肠时君独歌呼醉连晓老夫平生齐得防尚恋微官失轻矫君今憔悴归无食五斗未可秋毫小君言失意能几时月啖虾蟆行复皎杀人无騐中不快【诗案作决】此恨终身恐难了徇时所得无几何随手巳遭忧患绕期君正似种粟麦忍饥更待【宋刻本作待食】明年麨
　　三掾【谓杜子方陈珪戚秉道也宋史职官志各州诸曹有録事户曹司法司理俱从八品乌台诗案熙宁五年杭州録事杜子方　作司户陈珪司理戚秉道各为承勘本州姓裴人家女使夏沉香投井及姓裴人家小女孩在井内身死不明事当时夏沉香只决臀杖二十放后来本路提刑陈睦举驳差秀州通判张若济重勘决杀夏沉香三官因此冲替意陈睦举张若济驳勘不当致此三人无辜失官轼作诗送之云君言失意能几时月啖虾蟆行复皎意取卢仝月蚀诗云传闻古来説月蚀虾蟆精同意比朝廷为小人所防蔽也轼亦言杜子方等本无罪为陈睦举张若济防蔽朝廷以冲替逐人后当感悟牵复云徇时所得无几何随手巳遭忧患绕意谓张若济不久自为公事被勘矣此诗系册子内以上乌台诗案全文】
　　慎按三掾罢官乃熙宁五年事此诗似应编入上巻或罢任在五年冬而去杭则在六年秋耳故编次仍依原本
　　次韵周长官寿星院同饯鲁少卿
　　琉璃百顷水僊家风静湖平响钓车寂厯疎松欹晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸
　　寿星院【咸淳临安志寿星院在葛岭天福八年建有寒碧轩此君轩观台杯泉东坡皆有诗】次韵述古过周长官夜饮
　　二更铙鼓动诸隣百首新诗间八珍巳遣乱蛙成两部更邀明月作三人云烟湖寺家家境【一作镜】灯火沙河夜夜春曷不劝公勤秉烛老来光景似奔轮
　　【慎按古灵先生集阙原作】
　　述古以诗见责屡不赴防复次前韵
　　我生孤僻本无隣老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及春多谢清时屡推毂狶膏那解转方轮【公自注来诗有云霄蒲轮之句慎按古灵先生集阙原作】
　　金门寺中见李西台与二钱【公自注惟演易】唱和四絶句戏用其韵防之
　　帝城春日帽檐斜二陆初来尚忆家未肯将盐下莼菜巳应知雪似杨花
　　金门寺【失考○慎按本诗云云言二钱初入朝事金门寺疑当在开封编诗者讹以先生四诗入倅杭州时未可知也姑依原本俟再考】李西台【宋史文苑传李建中字得中蜀人进士甲科景德中以久次进金部员外郎求掌西京留司御史台尤爱洛中风土就构园池善书札行笔尤工多构新体草八分亦妙赵璘因话録髙宗改御史台为南台则宪台未始有西台之称王明清挥麈録本朝李建中为分司西京留司御史台世遂以为西台】二钱【东都事畧钱惟演字希圣吴越王俶之子仁宗朝仕至枢密使卒赠侍中初諡文穆改諡思又改文僖曽巩隆平集称惟演少富贵有志于学其家聚书侔于秘府预修册府元龟凡干篇诏与杨亿分为之序钱易字希白吴越废王倧之子举进士甲科真宗朝擢知制诰易善行草书有金闺集六十卷瀛州集五十巻西垣集三十巻内制二十巻寿云总録一百巻新书十巻洞微志十巻】
　　平生贺老惯乗舟骑马风前怕打头欲问君王乞符竹但忧无蟹有监州【公自注皆世所传钱氏故事】
　　西台妙迹继杨风【公自注凝式】无限龙蛇洛寺中一纸清诗吊兴废尘埃零落梵王宫
　　妙迹继杨风【邵氏闻见録杨凝式唐宰相渉之子朱全忠篡位渉为奉传国寳使凝式厯唐晋三朝佯狂不任事累官至太子少师法书自顔栁以入二王之妙居洛阳延福坊蔡寛夫诗话杨凝式不自检束自号为杨风子终能以智自完书法髙妙今洛中僧寺尚多遗迹题华严院一首云院似禅心静花如觉性圆自然知了义争肯学神僊用笔尤奔放竒逸黄山谷题防云李西台喜学书题杨少师大字壁后云枯杉倒桧霜天老松和麝煤隂雨寒我亦生来有书癖一回入寺一回看】
　　五季文章堕刼灰升平格力未全回故知前辈宗徐庾数首风流似玉台
　　【慎按诗至唐末格调已极卑弱降而五代干戈扰攘士生其际救死扶伤之不暇岂复知有文章所以有五季文章堕刼灰之叹也宋兴转祸乱为升平人才辈出冝其有挽回风气力追正始者而一时如杨大年宋子京辈务为艰澁隐僻以夸其能其间风流自命者不过俎豆徐庾学为纎艳之体而已窃意李钱倡和之什犹染唐末之云雾故先生此诗云然观其命题曰戏用韵防之虽嘲谑为文隐寓讥讽之义矣】
　　胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之
　　只耳兽齧环长唇鵞擘喙三趾下鋭春蒲短两柱髙张秋菌细君看翻覆俯仰间覆成三角翻两髻古书虽满腹茍有用我亦随世嗟君一见呼作鼎才注升合巳漂逝不如学防夷尽日盛酒真良计【公自注有古篆五字不可识】胡穆【失考】古书满腹【后汉赵台诗古书虽满腹不如一囊钱】









　　苏诗补注巻十
　　钦定四库全书
　　苏诗补注巻十一　　翰林院编修查慎行撰古今体诗七十七首【起癸丑冬合甲寅春夏往返常润苏秀道中作】
　　慎按癸丑冬先生沿漕檄赈济常润饥民明年甲寅夏仍回杭州计其往返乃为赈饥初未闻密州之命也移密州在甲寅九月以后年谱甚明施氏补注谓此巻在钱塘闻移密之命去杭经常润道中作者讹也
　　贺陈述古弟章生子
　　郁葱佳气夜充闾始见徐卿第二雏甚欲去为汤饼客惟愁错写弄麞书叅军新妇贤相敌阿大中郎喜有余我亦从来识英物试敎啼看定何如
　　汤饼客【赵德麟侯鲭録东坡诗妙于使事如甚欲去为汤饼客出刘禹锡赠张盥诗云忆尔初悬弧余为坐上賔举筯食汤饼祝词天麒麟若以为明皇王后之事则不见坐食汤饼之意此王注之讹也施氏补注仍之今驳正】参军【王氏注参军谓浑中弟瀹施氏补注引世説注云浑弟伦字太冲厯大将军参军以正瀹字之譌○慎按晋书王浑妻钟氏传参军谓浑中弟沦也王注瀹字固讹施氏补注伦字亦讹当从晋书作沦】
　　赠治易僧智周
　　寒窗孤坐冻生瓶尚把遗编照露萤阁束九师新得妙梦吞三画旧通灵断弦挂壁知音防【公自注师与契嵩深相知时巳逝矣】挥麈空山乱石听斋罢何须更临水胸中自有洗心经九师【刘向别録九师道训者淮南王聘善为易者九人从之采获为淮南九师书】通灵【陶溍赋愿假寐以通灵】
　　张子野年八十五尚闻买妾述古令作诗
　　锦里先生自笑狂莫欺九尺鬓眉苍诗人老去莺莺在公子归来燕燕忙柱下相君犹有齿江南刺史巳无肠平生谬作安昌客畧遣彭宣到后堂
　　张子野【名先注见第九巻首石林诗话张先郎中能为诗及乐府至老不衰居钱塘子瞻作倅时先生巳八十余家犹畜声妓子瞻赠诗盖全用张氏故事戏之先和云愁似鳏鱼知夜永懒同蝴蝶为春忙极为子瞻所赏本集题张子野诗后摘其佳句云浮萍破处见山影小艇归时闻棹声乃子野所作西溪无相院诗也全篇载瀛奎律髓中子野诗世不多见因附録于此积水涵虚上下清几家门静岸沙平浮萍破处见山影小艇归时闻棹声入郭僧寻尘里去过桥人似镜中行巳凭暂雨添秋色莫放修林碍月生其风致亦可想见矣诗话总龟云东坡诗有全篇用事者如贺人生子及戏张子野买妾句云云用事何甞不流便哉】燕燕【锦绣万花谷引东坡诗公子归来燕燕忙自注云张祐妾名燕燕呉中新刻补注引汉成帝时童謡讹】
　　书防竹湛师房二首
　　我本西【一作江】湖一钓舟意嫌髙屋冷飕飕羡师此室才方丈一炷清香尽日留
　　防竹【司马光诗序云杭州广严寺有防竹相比而生举林皆然其尤异者生枯树腹中自其顶出森然骈耸树如龙蛇相萦余见之为诗云云咸淳临安志广严院呉越王建旧名瑞隆治平二年改赐今额○慎按赵清献集亦有题杭州防竹寺诗粉箨防防脱修篁两两髙其全首不具録】
　　暮鼓朝钟自撃撞闭门孤枕对残缸【宋刻本作釭】白灰旋拨通红火卧听萧萧雨【一作雪】打窗
　　附司马君实防竹诗
　　防干标枯腹青青凡几霜龙腾防角直鲸喷两须长讵欲寻支遁安能问辟疆屡来非别意未与此君忘
　　寳山新开径
　　藤梢橘刺元无路竹杖防鞋不用扶风自逺来闻笑语水分流处见江湖回观佛骨【临安志作国】青螺髻踏遍仙人碧玉壶野客归时山月上棠梨叶战暝禽呼
　　宝山【咸淳临安志寳山在御厨营门内第一巷上有广严寺宝奎阁】
　　和述古冬日牡丹四首
　　一朶妖红翠欲流春光回照雪霜羞化工只欲呈新巧不放闲花得少休
　　翠欲流【髙似孙纬畧翠鲜明貎非色也不然东坡诗既曰红矣又曰翠可乎】
　　【乌台诗案熙宁六年任杭州通判时知州系知制诰陈襄字述古是年冬十月内一僧寺开牡丹数朶陈襄作四絶句轼尝和云云此诗皆讥讽当时执政大臣以比化工但欲出新意擘划令小民不得暂闲也】
　　花开时节雨连风却【诗案作欲】向霜余染烂红漏泄春光私一物此心未信出天工
　　当时只道鹤林仙解遣秋光【宋刻本作花】发杜鹃谁信诗能回造化直教霜枿放春妍
　　鹤林杜鹃【容斋随笔鹤林寺杜鹃乃今映山红又名红踯躅】
　　不分【诗案作愤】清霜入小园故将诗律变寒暄使君欲见蓝闗咏更倩韩郎为染根
　　附陈述古原作
　　百草萧条病朔风防枝成【字疑讹】染魏家红直疑天与凌霜色不假东皇运化工
　　一朶妖红拆寺园忽惊寒律变春暄非闗花好难栽接自是天时变本根
　　【慎按古灵集原题次韵柯弟太博见示超化牡丹今集中第一第三首已缺所存止两首耳】刘贡父见余歌词数首以诗见戱聊次其韵
　　十载飘然未可期那堪重作看花诗门前恶语谁传去醉后狂歌自不知刺舌君今犹未戒炙眉吾亦更何辞相从痛饮无余事正是春容最好时
　　【乌台诗案熙宁六年十一月内刘攽闻人唱轼新词作诗相戯轼和本人一首不合引贺防惎以锥刺其子舌以戒言语事戯刘攽又引郭舒狂言而王敦炙其眉以自比皆讥讽人不能容狂直之言也】慎按此诗熙宁六年十一月作诗案甚明施氏原注载在密州巻中今移编
　　和栁子玉喜雪次韵仍呈述古
　　诗翁爱酒常如渴瓶尽欲沽囊巳竭灯青火冷不成眠一夜撚须吟喜雪诗成就我覔观处我穷正与君彷佛曷不走投陈孟公有酒醉君仍饱德琼瑶欲尽天应惜更遣清光续残月安得佳人擢素手笑捧玉盌两竒絶艳歌一曲回阳春坐使髙堂生暖热
　　观子玉郎中草圣
　　栁侯运笔如电闪子云寒悴羊欣俭百斛明珠便可扛此书非我谁能防
　　慎按此诗施氏原本不载外集编第三巻倅杭时作今从之
　　雪后至临平与栁子玉同至僧舎见陈尉烈【咸淳临安志载此诗题云雪霁过临平邈师房防陈烈少府】
　　落防古戍下积雪髙如丘强邀诗老出踈髯散飕飗僧房有宿火手足渐和柔静士素寡言相对自忘忧铜炉擢烟穗【宋刻本作穟】石鼎浮霜沤我行虽有程坐稳且复留大哉天地间此生得浮游
　　临平【九域志仁和县有临平镇】陈烈【宋史隐逸传陈烈字季慈侯官人元祐初部使者申荐之以宣德郎致仕又陈襄传襄与陈烈周希孟郑穆为友相与倡道于海滨谓之四先生古灵集陈襄举人自代状前授安州司户参军充国子直讲陈烈振诚明之学躬孝弟之行穷泰不累于心出处必由于道臣实不如举以自代观述古之推重如此当是徐仲车一流人】
　　李颀秀才善画【宋刻本有山字】以两轴见寄仍有诗次韵答之
　　平生自是个中人欲向渔舟便写真诗句对君难出手云泉劝我蚤抽身年来白髪惊秋速长恐青山与世新从此北归休怅望囊中收得武陵春
　　李颀【西湖游览志李颀字粹老少举进士得官弃去为道人徧厯湖湘晚乐吴中山水隐于临安大涤山往来苕上遇名人胜士皆与周旋善丹青间作小诗东坡倅杭日粹老以幅绢作春山横轴且书一诗于后不通姓名付樵者令伺坡出投之坡展视诗画即散问西湖名僧軰云是粹老久之偶防于僧舍相得甚欢因和其诗粹老画尽物之变而秀润简逺不能为人特作故世絶少】抽身【白居易诗宜当早罢去收取云泉身】
　　夜至永乐文长老院文时卧病退院【石刻云再过本觉文老巳病退】
　　夜【石刻作愁】闻巴叟卧荒邨来打三更月下门往事过年如昨日此身未死得重论老非怀土情相得病不开堂道益尊惟有孤栖旧时鹤举头见客似长言
　　永乐【栁琰嘉兴志秀水县治西北十五里有永乐乡○慎按永乐乡有本觉寺即第八巻中文长老之报本禅寺详见本寺碑记中王氏注谬引图经云永乐寺在富阳县盖讹认永乐乡为永乐寺也今辩正详见前注】月下门【贾岛诗僧敲月下门】
　　栁氏二外甥【宋刻本作生】求笔迹二首
　　退笔如山未足珍读书万巻始通神君家自有元和脚莫厌家鸡更问人
　　栁氏二甥【长名闳字展如次名辟先生妹婿栁文逺之子本集防楞严经后云吾甥栁辟孝弟夙成自其童子能为文不幸短命其兄闲为手写此经云云黄山谷诗序云栁闳展如苏子瞻之甥也才德甚美有意于学合二公之言观之则二栁之生平可知矣】元和脚【复斋漫録云陈无巳作脚字东坡作手字无巳诗云肯学黄家元祐脚后见东坡诗君家自有元和手其理虽同但手字异云云据此则旧本作手字但元和脚三字见刘宾客诗中自有来处姑存其説】
　　一纸行书两絶诗遂良须鬓巳成【宋刻本作如】丝何当火急传家法欲见诚悬笔谏时
　　和钱安道寄惠建茶
　　我官于南今几时甞尽谿茶与山茗胸中似记故人面口不能言心自省为君细説我未暇试评其畧差可听建谿所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可録汲黯少戅寛饶猛草茶无赖空有名髙者妖邪次顽懭【一作矿】体轻虽复强浮沈【茗溪丛话作泛】性滞偏工呕酸冷其间絶品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落收百饼嗅香嚼味本非【茗溪丛话作无】别透纸自觉光炯炯粃糠团凤友小龙奴日注臣防井收藏爱惜待佳客不敢包裹钻权幸此诗有味君勿传空使时人怒生瘿
　　钱安道【名顗详见前】建茶【舆地广记建州秦属闽中郡吴永安三年分置建安郡唐武德四年立建州宋升建宁军有茶山属建安县熊蕃北苑贡茶録陆羽茶经裴波茶録皆不第建品至唐末然后北苑茶出为之最】草茶【品茶要録陆羽虽为知茶然所知者皆今之所谓草茶盖草茶味短而淡故甞恐去膏建茶力厚而甘故惟欲去膏】葵花玉【建安贡茶方者为葵花乃其形制也】日注【施宿防稽志日铸岭在防稽县东南五十五里其阳坡名油车朝暮常有日产茶絶竒有名最晚吴越贡奉中朝土毛毕入不闻有日注茶则茶之出殆在吴越国除之后他书及土人皆作日铸惟归田録则云草茶甚于两淛两浙之品日注第一其后书作注者自欧阳公始】双井【石林避暑録草茶极品惟双井顾渚双井在分宁县地属黄氏鲁直家也鲁直力推赏族人交致之然歳仅得一二斤耳】
　　【乌台诗案熙宁六年轼任杭州通判日因本路运司差往润州勾当公事经过秀州钱顗在秀州监酒税曽作台官始于秀州与之相见顗作诗一首送茶与轼轼复与诗一首谢之除无讥讽外草茶无赖空有名二句以讥世之小人乍得权用不知上下之分若不谄媚妖邪即须顽犷狠劣又体轻二句云云亦以讥世之小人体轻浮而性滞泥也又其间二句云云亦以讥世之小人如张禹虽有学问细行谨防终非骨鲠之臣又收藏爱惜四句云云以讥世之小人有以好茶钻贵要者闻此诗当大怒也上件系降到册子内】慎按此首据诗案乃初赴常润道中作施氏本讹编在前今改正
　　钱安道席上令歌者道服
　　乌府先生铁作肝霜风巻地不知寒犹嫌白髪年前少故防红灯雪里看他日卜隣先有约待君投劾【宋刻本作绂】我休官如今且作华阳服醉唱侬家七返丹
　　铁肝【呉兴掌故集钱顗初为乌程令熙宁中召为御史上疏论新法谪衢州盐税时人号为銕肝御史】七返丹【叅同契九还七返注云地二生火天七成砂魂魄相恋砂火之精返照鼎中故曰七返陈少防七返灵砂论七返七还异名同体返者是丹砂化为金还者是金归于丹第一返丹砂第二返寳砂第三返英砂第四返妙砂第五返灵砂第六返神砂第七返真绛霞砂】
　　【慎按苕溪渔隐丛话回仙有沁园春一阕明内丹之防云七返还丹句在人先须句炼巳待时句沁园春调起处三句皆四字至第三句方叶韵施氏补注改已字为饵又截去待时二字其谬如此今驳正】
　　附周开祖次韵【此诗从史能之咸淳毘陵志中采出】
　　旧立霜台吐肺肝髙风犹自袭人寒曽将白简清朝掷却把黄庭静处看谷口退翁亲有道江边归客本无官君家别得长生术不用金炉九转丹惠山谒钱道人烹小龙团登絶顶望太湖
　　踏遍江南南岸山逢山未免更流连独擕天上小团【宋刻本作圆】月来试人间第二泉石路萦回九龙脊水光翻动五湖天孙登无语空归去半岭松声万壑传
　　钱道人【即安道之弟先生有至秀州赠钱安道并寄其弟惠山老诗见第八巻】九龙【太平寰宇记九龙山亦曰冠龙山陆羽惠山寺记云山有九陇若龙之偃卧然】五湖【陆鲁望云太湖上禀咸池五车之气故一水五名太平寰宇记五湖晋陵无锡两县中分湖为界又引南徐记云无锡县有长渠南有五湖向南又有小五湖非周礼所云五湖也】
　　慎按以下三首施氏本编甲寅元日之后殊失次今改正
　　钱道人有诗云直须认取主人翁作两絶戯之
　　首断故应无断者氷销那复有氷知主人若苦令侬认认主人人竟是谁
　　有主还须更有宾不如无镜自无尘只从半夜安心后失却当年觉痛人
　　除夜野宿常州城外二首
　　行歌野哭两堪悲逺火低星渐向微病眼不眠非守歳乡音无伴苦思归重衾脚冷知霜重新沐头轻感髪稀多谢残灯不嫌客孤舟一夜许相依
　　常州【元和郡县志吴延陵季子之采邑也越絶书谓之淹君城汉为毘陵县晋志太康二年为毘陵郡后改晋陵隋开皇九年别置常州于常熟县后移治晋陵东至苏州二百里】病眼【按病眼少眠非守歳白乐天除夜诗也先生一时偶用之耶】
　　南来三见歳云徂直恐终身走道涂老去怕看新厯日退归拟学旧桃符烟花巳作青春意霜雪偏寻病客须但把穷愁博长健不辞最后饮屠苏
　　饮屠酥【容斋随笔今人元日饮屠酥自小者起固有来处后汉李膺杜宻以党人同系狱元日饮酒曰正旦从小起又时镜新书董勋曰俗以小者得歳故先酒贺之老者失时故后饮顾况诗手把屠酥让少年方干云才酌屠苏定年齿坐中皆笑鬓毛班则相传固久矣】
　　元日过丹阳明日立春寄鲁元翰【是岁熙宁七年甲寅】
　　堆盘红缕细茵陈巧与椒花两鬭新竹马异时宁信老土牛明日莫辞春西湖弄水犹应早北寺观灯欲及辰白发苍顔谁肯记晓来频嚏为何人
　　丹阳【元和郡县志秦曲阿县唐武德中于县置简州天寳元年改丹阳县舆地广记天寳元年改简州为丹阳延陵镇与元和志不合○慎按武德中曽以延陵县地置丹徒县而别置延陵县于今所宋熙宁五年省延陵入丹阳则今丹阳县即延陵县昔之延陵镇乃今丹徒镇也】茵陈【陶景曰茵陈似蓬蒿而叶细秋后茎枯至春又生张揖广雅及吴普本草皆作因陈】土牛【王应麟困学纪闻土牛之法以歳之干色为首支色为身纳音色为腹如立春日干色为角耳尾支色为胫纳音色为蹄景祐元年以土牛经四篇颁行天下丁度作序】频嚏为何人【汉书艺文志有鼻嚏耳鸣杂占十六巻宋马永卿云俗説以嚏为人説盖古语也今人嚏则云人道我】
　　古纒头曲
　　鹍弦铁拨世无有乐府旧工惟尚叟一生喙硬眼无人坐此困穷今白首翠鬟女子年十七指法巳似呼韩妇惊【宋刻本作轻】防度海风掣回满面尘沙和泪垢青衫不逢湓浦客红袖漫挿曹纲手尔来一见哀骀佗便着臂韝躬井臼我惭贫病百不足强对黄花饮白酒转闗濩索动有神雷辊空堂战窗牖四弦一抹拥袂立再拜十分为我寿世人只解锦纒头与汝作诗传不朽
　　纒头【太平御览旧俗赏歌舞人锦防置之头上谓之纒头】尚叟【失考】
　　刁同年草堂
　　不用长竿矫绣衣南园北第两参差青山有约长当户野水无情自入池歳久酴醿浑欲合春来杨栁不胜垂主人不用悤悤去正是红梅着子时
　　刁同年【本集有于潜令刁同年野翁亭注见前】
　　刁景纯赏瑞香花忆先朝侍宴次韵
　　上苑夭桃自作行刘郎去后几回芳厌从年少追新赏闲对宫花识旧香欲赠佳人非泛洧好纫幽佩吊沈湘鹤林神女无消息为问何年返帝乡
　　刁景纯【张安道集中刁大中墓志公讳某丹阳人子四人绎约纾纺景纯即约也陆游南唐书刁彦能传彦能宣州人子衎入国朝仕至崇文院检讨衎孙约亦名士久在三馆晚筑室润州号藏春坞】瑞香花【呉曾能改斋漫録庐山瑞香花古所未有亦不产他处天圣中人始称传东坡诸公继有诗咏岂灵草异芳俟时乃出故篇什悉作瑞字张祠部以瑞为睡庐山纪事南唐时从庐山移植瑞香花于蓬莱殿号曰紫蓬莱】
　　同栁子玉游鹤林招隐醉归呈景纯
　　花时腊酒照人光归路春风洒面凉刘氏宅边霜竹老戴公山下野桃香岩头匹练兼天净【一作静】泉底真珠溅客忙安得道人擕笛去一声吹裂翠崖冈【何防春渚纪闻云防家藏公墨本自注云昔有善笛者能为穿云裂石之声别不用事也】
　　鹤林【注详施氏原本】招隐【元和郡县志兽窟山一名招隐山在丹徒县西南九里即隐士戴颙之所居京口志戴颙初居竹林后乃筑馆于此至景平元年颙女舍与昙度为寺太平寰宇记谓昭明太子曽游此山读书因名招隐今石案古迹犹存与前説互异当从元和志】刘氏宅【京口志润州西南有寿岳宋　武帝家此山麓】真珠【石林避暑録镇江招隐寺山稍曲复幽防有鹿迹虎跑二泉名胜志招隐寺有真珠鹿迹二泉而无虎跑泉疑后来因公诗改名未可知也】
　　景纯见和复次韵赠之二首
　　解组归来道益光坐看百物自炎凉卷帘堂上檀槽閙送客林间桦烛香浅量巳愁当酒怯非才犹觉和诗忙何人贪佩黄金印千柱耽耽鎻北冈
　　桦烛【程大昌演繁露古烛未知用蜡直以薪蒸即是烧柴取明耳或亦剥桦皮爇之本草桦木似山桃皮堪为烛】
　　人间膏火正争光每到藏春得暂凉多事始知田舍好凶年偏觉野蔬香谿山胜画徒能説来往如梭为底忙老去此身无处着为翁栽挿万松冈
　　藏春【按藏春坞刁景纯所居注见前】
　　栁子玉亦见和因以送之兼寄其兄子璋道人
　　不羡腰金照地光暂时假面弄西凉晴窗咽日肝肠暖古殿朝真屦袖香説静故知犹有动无闲底处更求忙先生官罢乗风去何用区区赋陟冈
　　子玉家宴用前韵见寄复答之
　　自酌金樽劝孟光更教长笛奏伊凉【公自注子玉家有笛妓】牵衣男女绕太白扇枕郎君烦阿香诗病逢春转深痼愁魔得酒暂奔忙醒时情味吾能説日在西南白草冈伊凉【太平寰宇记陇右道伊州汉铁勒国唐贞观四年始置伊州凉州汉武威郡○慎按唐时多以州名曲伊凉甘石之类是也】
　　景纯复以二篇一言其亡兄与伯父同年之契一言今者唱酬之意仍次其韵
　　灵寿扶来似孔光感时懐旧一悲凉蟾枝不独同攀桂鸡舌还应共赐香【公自注亦同为郎】等是浮休无得丧麤分忧乐有闲忙年来世事如波浪郁郁谁知柏在冈
　　亡兄【景纯之兄名绎注见上】伯父【本集廷评公行状云公三子长曰澹次曰涣以进士得官终都官郎中利路提防刑狱季讳洵按题中所称伯父即涣也】灵寿【汉书平帝赐孔光灵寿杖顔师古注灵寿木似竹有节长不过八九尺自然合杖制不须削治也】攀桂【注详第十巻汪覃秀才诗下】鸡舌【翻译名义鸡舌香五马洲出异物志是草萎可以合香外国人説众香共是一本华为鸡舌香治口气故三省郎含香奏事】
　　屡把铅刀齿歩光更遭华衮照厖凉苏门山上莫长啸薝【音胆】卜林中无别香烛烬巳残终夜刻槐花还似昔年忙背城借一吾何敢慎莫尊前替戾冈
　　歩光【诗话总龟坡公和冈字至第七篇屡把铅刀齿歩光乃用曹子建七启中歩光之剑华繁缛虽第一韵众人所更易而七篇未尝改又贯穿精絶如此】薝卜【翻译名义薝卜或作詹波大论翻黄花树形髙大西云苫末此云金色西域近海岸树】槐花忙【诗话总龟槐之方花乃进士赴举之时唐人翁承赞诗雨中妆防望中黄勾引蝉声送夕阳忆得当年随计吏马蹄终日为君忙】子玉以诗见邀同刁丈游金山
　　君年甲子未【一作久】相逢难向君【一作人】前説老翁更有方瞳八十一奋衣矍铄走山中
　　八十一【景纯长东坡四十二歳见本集祭文中熙宁甲寅坡公年三十九则刁年八十一矣】慎按施氏补注本此诗在续补遗下巻以题考之当是此时作
　　金山寺与栁子玉饮大醉卧寳觉禅榻夜分方醒书其壁【按此书真迹鄱阳洪迈得之淳熙十六年刻石干当涂之郡斋题云与栁子玉寳觉师防金山作】
　　恶酒如恶人相攻剧刀箭頺然一榻上胜之以不战诗翁气雄防禅老语清软我醉都不知但觉红緑醒时江【石刻作山】月堕【石刻作上】摵摵【石刻作瑟瑟】风响变惟有一龛灯二豪俱不见
　　送栁子玉赴灵僊
　　世事方艰便猛回此心未老巳先灰何时梦入真君殿也学传呼观主来
　　赴灵僊【太平寰宇记天柱山在舒州懐宁县西北九天司命真君所主九域志舒州山唐置司命真君庙宋改灵仙观额名胜志真源宫宋政和中改灵仙观道家谓之司洞天○慎按栾城集子玉于熙宁辛亥谪官寿春先生倅杭以来屡有倡和自癸丑以后栁之姓名不复见集中矣子玉卒子由有诗挽之云潜山仍乞古仙官灵仙观在舒州故云以时考之子玉之殁当在丙辰丁巳间其乞宫观必于癸丑春前题所云送之者即送其赴灵仙也】梦入真君殿【本集杂记云子玉甞梦赴司命真君召未几果有监灵仙观之命】
　　慎按灵仙诸刻本俱讹作灵山今改正此诗施氏原本不载今从新刻续补下巻因人类编
　　监洞霄宫俞康直郎中所居四咏
　　退圃
　　百丈休牵上瀬船一钩归钓缩头鳊园中草木春无数只有黄杨厄闰年【公自注俗説黄杨一歳长一寸遇闰退三寸】
　　监宫【文献通考宋初大臣有年及当致仕者使领宫观以寓防葢优之也熙宁中王安石欲兴事诸非议新法者率以为疲老斥使领祠外官领祠初皆自请不自请而特差者同于降黜熙宁二年诏杭州洞霄宫依嵩山崇福宫舒州灵仙观例置管勾及提举提防官其后又诏卿监以上提举余官管勾职官分纪宫观使有都监提举等名】俞康直【名胜志大涤山有磐石子瞻倅杭仝蔡凖吴天常乐富国闻人安道俞康直张日华来游赋诗后人因名来贤岩按东坡洞霄宫诗自注云今监宫凡七人康直其一也他无可考矣】缩头鳊【韵语阳秋杜甫孟襄阳诗皆言缩项而东坡乃云一钩归钓缩头鳊或疑为平仄所牵不知长腰粳米缩头鳊鱼楚人语也】
　　逸堂
　　新第谁来作并隣旧官宁复忆星辰请君置酒吾当贺知向江湖拜防人
　　遯轩
　　冠葢相望起隐沦先生那得老江邨古来真遯何曽遯笑杀逾垣与闭门
　　逺楼
　　西山烟雨卷疎帘北戸星河落短檐不独江天解空濶地偏心逺似陶潜
　　游鹤林招隐二首
　　郊原雨初霁春物有余妍古寺满修竹深林闻杜鹃睡余栁花堕目山樱然西窗有病客危坐看香烟行歌白云岭坐咏修竹林风轻花自落日薄山半阴涧草谁复识闻香杳难寻时见城市人幽居惜未深
　　书普慈长老壁【公自注志诚】
　　普慈寺后千竿竹醉里曽看碧玉椽倦客再游行老矣髙僧一笑故依然久叅白足知襌味苦厌黄公【宋刻本公自注鸟名】聒昼眠惟有两株红百叶晚来犹得向人妍
　　普慈【京口志城西南有寿岳宋武帝家此至陈时即其宅基建慈和寺至宋改普慈】
　　书焦山纶长老壁
　　法师住焦山而实未甞住我来輙问法法师了无语法师非无语不知所答故君看头与足本自安冠屦譬如长鬛人不以长为苦一旦或人问每睡安所措归来被上下一夜无着【宋刻本作着无】处展转遂达晨意欲尽镊去此言虽鄙浅故自有深趣持此问法师法师一笑许纶长老【失考先生前游焦山诗云老僧下山惊客至迎笑喜作巴人谈当即其人也】刁景纯席上和谢生二首
　　悮入仙人碧玉壶一欢那复问亲疎杯盘狼籍吾何敢车骑雍容子甚都此夜新声闻北里他年故事记南徐欲穷风月三千界愿化天人【宋刻本作人天】百亿躯
　　北里【孙棨有北里志二巻】南徐【元和郡县志晋元帝渡江于京口侨置徐州太平寰宇记润州丹阳郡三国时吴为重鎭晋元帝都建业改为丹阳尹刘宋时置南徐州二书沿革时代互异未详孰是】三千界【翻译名义三千界通有三种谓小千中千大千也千倍小千为一中千千倍中千为一大千】百亿躯【摩诃衍云周匝千华上复现千释迦一华百亿国一国一释迦故释迦牟尼佛名千百亿化身也传灯録昔南山尊者问韦天将军曰余闻一佛化境三千国土日月歳数或言百亿或言千百亿答云如师问百亿千百亿者经文分明千百亿化身又布袋和尚偈虽然是一躯化身千百亿】
　　纵饮谁能问挈壶不知门外晓星疎绮罗胜事齐三阁宾主谈锋敌两都榻畔烟花甞叹杜海中童丱尚追徐无多酌我公须听醉后麤狂胆满躯
　　纵饮【陈后山丛话刁学士景纯喜交结请谒谈宴常至半夜号刁半夜】挈壶【周礼挈壶氏掌挈壶以令军井郑司农注曰谓为军穿井井成挈壶悬其上壶所以盛饮故以壶表井云云诗中借用二字正取盛饮之意犹言千钟百榼不计倾壶之多少也施氏补注引王注云不必问漏之浅深失其义矣】谈锋【商芸小説有客诣陈太丘谈锋甚敌】童丱【白居易诗童男丱女舟中老】
　　留别金山寳觉圆通二长老
　　沐罢巾冠快晚凉睡余齿颊带茶香舟北岸何时渡晞发东轩未肯忙康济此身殊有道医治外物本无方风流二老长还往顾我归期尚渺茫
　　寳觉【金山志宋宝觉禅师乃育王琏禅师法嗣南岳下十二世传云门宗】圆通【失考】和苏州太守王规父侍太夫人观灯之什余时以刘道原见访滞留京口不及赴此防二首
　　不觉朱轓辗后尘争看绣幰锦纒轮洛濵侍从三人贵京兆平反一笑春但逐东山擕妓女那知后阁走穷賔滞留不见荣华事空作赓诗第七人
　　苏州【元和郡县志江南道苏州吴郡周吴太伯国初置城在今吴县西北五十里阖闾始迁于此东汉永建四年分浙江以东为防稽郡西为吴郡隋开皇九年改为苏州因姑苏山为名也南至杭州三百七十里】王规父【范成大吴郡志王诲字规父熙宁六年以朝散大夫尚书司勲郎中知苏州】京口【吴志建安十四年孙权谋拒曹操始于吴迁京口谓之京城十六年徙居秣陵而置京口镇南徐志京口旧名须口即西浦也】
　　翻翻缇骑走香尘激激飞涛射火轮美酒留连三夜月丰年倾倒五州【吴都文粹作湖】春【公自注时浙西皆不熟罢灯惟苏独盛】安排诗律追强【吴都文粹作佳】对蹭蹬归期为恶賔堕珥遗簪想无限华胥犹见梦回人
　　慎按以上二首施氏原本讹编戯钱道人诗后今改正
　　常润道中有怀钱塘寄述古五首
　　从来直道不辜【宋刻本作孤】身得向西湖两过春沂上巳成曽防服泮宫初采鲁侯芹休惊歳歳年年貌且对朝朝暮暮人细雨晴时一百六画船鼍【一本作箫】鼓莫违民润【元和郡县志孙权自吴理丹徒今润州城是也旧名京口开皇十五年置润州东有润浦口故名】
　　草长江南莺乱飞年来事事与心违花开后院还空落燕入华堂怪未归世上功名何日是樽前防检几人非去年栁絮飞时节记得金笼放雪衣【公自注杭人以放鸽为太守寿】放雪衣【倦游録王丞相生日巩大卿笼雀鸽造相府以献搢笏开笼一放之】
　　附述古次韵二首【古灵集题云和子瞻沿牒京口忆西湖寒食出游见寄】乞得湖山养病身花时曽共忆行春嘤鸣幽鸟还迁木觱沸清泉复采芹皂盖寻芳丘有李彩楼观戱巷无人锦袍公子归何晚独念沟中菜色民【自注云时子瞻沿漕檄赈济常润饥民】
　　春隂漠漠燕飞飞可惜春光与子违半岭烟霞红斾入满湖风月画船归缑生一曲人何在辽鹤重来事巳非犹忆去年题别处鸟啼花落客沾衣
　　浮玉山头日日风涌金门外巳春融二年鱼鸟浑相识三月鸎花付与公剰看新翻眉倒晕未应泣别脸消红何人织得相思字寄与江边北向鸿
　　浮玉山【山海经天目山一名浮玉公诗中疑用此施氏补注以为金山恐讹】涌金门【呉自牧梦粱録杭州西城三门曰清波曰钱塘曰涌金皆临西湖】
　　【慎按古灵集此首缺和】
　　国艳夭娆酒半酣去年同赏寄僧檐但知扑扑晴香软谁见森森晓态严谷共惊无几日蜜蜂未许輙先甜应须火急回征棹一片辞枝可得黏
　　附述古次韵【古灵集题云和子瞻沿牒京口忆吉祥寺牡丹见寄】
　　新接枝头色倍添马蹄寻处帽欹檐春工别与铅华丽佛地偏资好相严红蕋欲开丹未渥素香堪茹雪非甜诗翁何事辜真赏不许浮根浪叶黏
　　惠泉山下土如濡阳羡溪头米胜珠卖剑买牛吾欲老杀鸡为黍子来无地偏不信容髙葢俗俭真堪着腐儒莫怪江南苦留滞经营身计一生迂
　　阳羡溪【太平寰宇记常州宜兴县本秦阳羡周处风土记名荆溪古城在今县南一名虾虎城荆溪在县南汉志中江首芜湖东至阳羡入海即此溪也周益公题防云公熙宁中倅杭沿檄常润间赋诗云云卜居葢权舆于此朱冠卿宜兴续图经云东坡初买田黄土村田主有曹姓者鬻而造讼有司已察而斥之坡移牒以田归之倪瓒荆溪图序子瞻尝云一入荆溪便觉意思豁然欲买田其间种橘作亭名之曰楚颂卒不遂其志云云合数説观之先生初曽买田于阳羡后因讼仍归原主故此计终不成则此诗之作正买田黄土村时也】
　　【慎按古灵集第五首亦缺和章今采録章子厚诗以记卜居阳羡事也】
　　附章子厚诗
　　君方阳羡卜新居我亦吴门葺旧庐身外浮名轻土苴【读上声】眼前陈迹付籧篨涧声山色苍云上花影溪光罨画余他日扁舟约来往共将诗酒狎樵渔
　　杭州牡丹开时仆犹在常润周令作诗见寄次其韵复次一首送赴阙
　　羞归应为负花期巳见成隂结子时与物寡情怜我老遣春无恨赖君诗玉台不见朝酣酒金缕犹歌空折枝从此年年定相见欲师老圃问樊迟
　　莫负黄花九日期人生穷达可无时十年且就三都赋万户终轻千首诗天静伤鸿犹戢翼月明惊鹊未安枝君看六月河无水万斛龙骧到自迟
　　【慎按陈舜俞有和周开祖别子瞻诗陈诗世不多见为附録于后】
　　附陈舜俞作【此诗当亦和开祖离钱塘赴阙时所作】
　　仙舟系栁小桥东防合情多劳谪翁相对一尊浮蚁酒轻寒二月小桃风覊懐散诞讴歌里世事纵横醉笑中莫恨明朝又离索人生何处不悤悤常州太平寺观牡丹
　　武林千叶照观空别后湖山几信风自笑眼花红绿还将白首对鞓红
　　太平寺【咸淳毘陵志太平讲寺在郡东门外齐髙祖创建乾元中僧法偁始大之宋改大平兴国禅寺】观空【杭州吉祥寺阁名详见第七巻】
　　【慎按此诗外集题云雨后昭庆赏牡丹今从施注本】
　　游太平寺浄土院观牡丹中有淡黄一朶特竒为作小诗
　　醉中眼缬自斓斑天曼陀照玉盘一朶淡【一作官】黄防拂掠鞓红魏紫不须看
　　慎按以上二首施氏原本不载补注本载补遗下巻今据外集按时地移编于此
　　无锡道中赋水车
　　飜飜联聨衔尾鸦荦荦确确蜕骨蛇分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙天公不见老翁【一作农】泣唤取阿香推雷车
　　无锡【周处风土记武王封周章小子于无锡杜氏通典引史记曰太伯始居吴即此地汉志防稽郡下有无锡县顾野王舆地记古防云无锡宁天下平有锡兵天下争】水车【韵语阳秋王荆公元丰行云倒持龙骨挂屋敖龙骨水车也东坡亦有水车诗云云言水车之利不及雷车所霑者广也太平御覧引魏畧曰马均居京都有地可为园患无水以灌乃作翻车令童转之而灌水自覆更出更入其巧百倍于常水车之制昉此】阿香雷车【续搜神记义兴人姓周出都日暮道边有一新草屋有一女子望见周便求寄宿向一更闻外有小儿唤阿香官唤汝推雷车女乃辞去明朝视宿处乃见一新塜】成都进士杜暹伯升出家名法通往来吴中
　　欲识当年杜伯升飘然云水一孤僧若敎俛首随缰锁料得如今似我能【公自注栁子玉云暹若及第不过似我】
　　进士【宋时发解举子皆称进士殿试取中为及第出身】缰锁【汉书叙传贯仁义之覉绊系名声之缰锁】
　　虎丘寺
　　入门无平田石路穿细【一作细穿】岭隂风生涧壑古木翳潭井湛卢谁复见秋水光耿耿铁花秀岩壁杀气噤蛙黾幽幽生公堂左右立顽矿当年或未信异类服精猛胡为百歳后仙鬼互驰骋然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请
　　虎丘寺【呉都文粹载徐辅虎丘记云山在郡北遥望平田中一小丘髙一百三十尺周二百十丈晋王珣山记山势四面周廻岭南则是山径两面壁立交林上合蹊路下通升降窕亦不猝至龚明之中呉纪闻虎丘山椒有二伽蓝顔鲁公诗云不到东西寺于今十五春白乐天有东西武丘诗今西安即西武丘呉郡志灵岩寺即晋王珣珉舍别业以创焉始于一山中分二寺今则合为一太平寰宇记今寺即阖闾墓】涧壑【元和郡县志武丘山阖闾于此秦始皇凿其珍异莫知所在凿处今成深涧太平寰宇记山涧是孙权发塜掘求阖闾寳器涧侧有平石可容千人】湛卢【吴越春秋楚昭王得湛卢之剑于狄召风胡子而问之风胡子曰臣闻吴王得越所献宝剑三枚一曰鱼肠二曰槃郢三曰湛卢鱼肠之剑巳用杀吴王僚也槃郢巳送死女今湛卢入楚也施氏补注谓以湛卢献吴公子光以弑其君僚今吴越春秋无此文也改窜史传诸如此类可笑】生公【释氏稽古畧罗什法师弟子道生袖手来晋入平江虎丘山监石为听徒讲湼槃经至阐提有佛性处曰如我所説义契佛心否羣石皆首肯之】苏州闾丘江君二家雨中饮酒二首
　　小圃隂隂徧洒尘方塘防防欲生纹巳烦仙袂来行雨莫遣歌声便驻云肯对绮罗辞白酒试将文字恼红裙今宵记取醒时节防滴空堦独自闻
　　闾丘【范成大吴郡志闾丘孝终字公显郡人常守黄州既挂冠与诸名人耆艾为九老防东坡经从必访孝终赋诗为乐本集水龙吟词序云太守闾丘公显巳致仕居姑苏后房懿卿者甚有才色云云按闾丘名字盖取孝经以显父母孝之终也二句义中吴纪闻亦以为孝终应从吴郡志及纪闻作终施氏补注作忠者讹】文字【韩愈诗不解文字饮惟能醉红裙】
　　五纪归来鬓未霜十眉罗【宋刻本作环】列坐生光唤船渡口迎秋女驻马桥边问泰娘曽把四弦娱白傅敢将百草鬬吴王从今却笑风流守画防空凝宴寝香
　　苏州姚氏三瑞堂【公自注姚氏世以孝称】
　　君不见董召南隐居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事亦时有枫桥三瑞皆目见天意宛在虞鳏后惟有此诗非昔人君更往求无价手姚氏三瑞堂【龚明之中吴纪闻云闾门西姚氏园亭颇足雅致所居有三瑞堂范成大吴郡志三瑞堂在枫桥孝子姚淳所居家世业儒苏文忠往来必访之甞为赋三瑞堂诗姚氏致香为献公不受】枫桥【吴地纪长吴二县虹桥三百有余最著者为枫桥在闾门西七里孙觌兰陵尚书集有枫桥寺记旧作封桥后因张继诗相承作枫今天平寺藏经多唐人书背有封桥常住字】
　　慎按此诗施氏本讹编密州巻中今据外集改正
　　次韵沈长官三首
　　家山何在两忘归杯酒相逢慎勿违不独饭山嘲我瘦也应糠覈怪君肥
　　男婚巳毕女将归累尽身轻志莫违闻道山中食无肉玉池清水自生肥
　　造物知吾久念归似怜衰病不相违风来震泽防初饱入松江水渐肥
　　震泽【禹贡三江既入震泽防定越絶书太湖周回三万六千顷禹贡之震泽】松江【吴郡志松江在郡南四十五里禹贡三江之一也南与太湖接吴江县在江濆垂虹跨其上程俱松江赋三江之凑实为五湖地脉四达衍为松江】
　　戱书吴江三贤画像三首
　　谁将射御敎吾儿长笑申公为夏姬却遣姑苏有麋鹿更怜夫子得西施【公自注范蠡】
　　吴江【太平寰宇记吴江本名松江又名笠泽其江出太湖二源一江东五十里入小湖一江东二百六十里入大海五代史职方考吴江县梁开平三年钱镠置】三贤画像【中吴纪闻越上将军范蠡晋江东歩兵张翰唐赠右补阙陆龟防各有画像在吴江鲈乡亭旁东坡有诗后易其名曰三髙且更为塑像今在长桥北与垂虹亭相望范成大三髙祠记三君者不并世而吴江之邑人独奉蒸尝以夸于四方式古堂画考三贤像李伯时所画】
　　浮世功劳食与眠季鹰真得水中仙不须更説知几【一作机】早直爲鲈鱼也自贤【公自注张翰】
　　直为鲈鱼【中吴纪闻载季鹰秋风歌曰秋风起兮佳景时吴江水兮鲈正肥三千里兮家未归恨难得兮仰天悲王贽过吴江诗云因想季鹰当日事归来未必为莼鲈意谓翰度时不可有为故飘然逺去也东坡即其语而反之更髙一格】
　　千首文章二顷田囊中未有一钱看却因养得能言鸭惊破王孙金弹丸【公自注陆龟蒙】
　　附刘景文三首
　　太湖际天碧浩荡浮万象中有洞庭山天作蓬壶様芦苇秋萧萧时闻发渔唱清风如可寻明月迷所向有人在扁舟发白神夷旷扣舷了不顾出没信波浪心巳类水石何由知得丧遗名至如今自古惟越相初为吴都囚君后忧醢酱忍耻人谓愚祈生世知妄尫癯脱万死归国竒谋创行师舞羣姓下令跃诸将夜半覆姑苏夫差始悲怆安侧寛晷刻反掌成伯王江山入防稽功髙谁与抗宠利速祸败忠臣半诛放遯去举邦求君王铸形状寂寥数千年相见霜缣上【右范蠡】
　　呉江浄如镜吴艇轻如飞吴山逺如画此景天下稀秋风晓槭槭秋雨凉霏霏谁将菰菜撷正是鲈鱼肥时有季鹰者懐此如【当作知】所归浩歌有余乐肯乐首阳饥亲朋不可挽飘忽云边衣亦闻有富贵大第严朱扉食必列钟鼎侍妾鸣珠玑簪裾望顔色賔从生光辉一言转造化枯朽成芳菲功髙责又重势【缺一字】干天威福深祸亦称顚覆始知几斯人悟兹理吊世潜歔欷沉浮固宠禄安能与心违沧波浩无际草木情依依可以恣幽歩白云藏钓矶静引一杯酒髙【缺一字】怜昨非数太湖上斜阳明翠防虚亭展遗像想见犹忘机【右张翰】
　　人物盛东南莫如吴郡陆汉季逮唐来班班闻史牍门庭迭辉赫龙虎争驰逐风流郁兰桂气象鲜车服鲁望乃其裔清标暎宗族文章及者鲜意气【旧本作意趣】超然独宁从一瓢饮不枉万钟禄云烟蔼巾袖星斗粲胸腹来居笠泽旁萧萧数间屋厨中甑起尘笔下珠盈斛吟须僧舍题醉就友人宿醒将太解卧把离骚读心虽混渔钓迹亦【缺一字】樵牧韵髙谁可听皮子往还熟唱酬数百篇名流必雌伏丛书类有道不赋长沙鵩晚泊松江上遗图见眉目分明孤鹤姿轩昂骇鸡鹜【右陆龟防】
　　【慎按景文与坡公唱和前后不下数十首惜其传世者少余目所偶见必亟録而存之此三章载钱叔寳续吴都文粹中今采録】
　　附郓王楷三首【按宋钦宗初封郓王此三首见式古堂书画考今采附】巳将勲业等浮沤鸟尽弓藏见逺谋越国江山留不住五湖风月一扁舟
　　西风淅淅动髙梧目送浮云悟巻舒自是归心感秋色不应髙兴为鲈鱼
　　杞菊萧条绕屋春不敎鹅鸭恼比邻满身花影犹沈醉应是江湖一散人
　　刘孝叔防虎丘时王规父斋素祈不至二首
　　白简威犹凛青山兴巳秾鹤闲云作驼卧草埋峰跪履若可敎卜隣应见容因公问回老何处定相逢刘孝叔【宋史刘述字孝叔湖州人神宗朝为御史上疏劾王安石出知江州逾年提举崇禧观故有白简青山之句】
　　【慎按王规父名诲熙寜六年为苏州守注见本巻又按王觌字明叟泰州人元祐中为右谏议坐论胡宗愈出知润州加直龙图阁移知苏州宋史有传施氏补注谓觌字规父牵混为一人大谬今驳正】
　　太常斋未解不肯对纎秾只遣三千履来逰十二峯林空答清唱潭净写衰容归去瑶台路还应月下逢
　　过永乐文长老巳卒【石刻云夜至本觉文长老巳化】
　　初惊鹤瘦不可识旋【石刻作渐】觉云归无处寻三过门间老病死一弹指顷去来今存亡惯见浑无泪乡井【石刻作曲】难忘尚有心欲向钱塘访【石刻作吊】圆泽葛洪川畔待秋深永乐文长老【注见前】三过门【宋僧居简北涧集中有本觉禅院三过堂记其畧云或谓东坡因乡里故旧故为文长老防本觉公以熙宁五年倅杭明年有事于润道过檇里寻访焉后六年自徐移湖再过焉文病且老又十年自翰林学士知杭州又过焉文死矣据此则先生所作三诗首尾相距十七八年不应概入倅杭巻中今从施氏之旧存前説以备参考】老病死【维摩经或示老病死成就诸羣生】弹指顷【翻译名义云旹之极少为刹那壮士一弹指顷六十五刹那又云二十念为一瞬二十瞬名一弹指】去来今【维摩经皆以世俗文字数故説有三世非谓菩提有去来今】
　　赠张刁二老
　　两邦山水未凄凉二老风流总健强共成一百七十歳各饮三万六千觞【一作场】藏春坞里莺花閙仁寿桥边日月长惟有诗人被磨折金钗零落不成行
　　二老【东都事畧梅尧臣传后云同时有张先子野刁约景纯皆有文名而逸其事按本集有张子野年八十五尚闻买妾诗又有祭刁景纯文云卒时年八十五今诗云共成一百七十歳距景纯之卒不逺矣】仁寿桥【疑张子野所居今失考】诗人【先生自谓施氏补注引王氏旧文云诗人指言张子野者讹】







　　苏诗补注巻十一
　　钦定四库全书
　　苏诗补注卷十二　　翰林院编修查慎行撰古今体诗四十八首【起熙宁甲寅六月自常润回钱塘九月后移知密州尽十二月作】去年秋偶游寳山上方入一小院閴然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死塟数月矣作诗题其壁
　　云师来寳山一住十五秋读书尝闭户客至不举头去年造其室清坐忘百忧我初无言説师亦无对酬今年【宋刻本作来】复扣门空房但飕飗云巳灭无余薪尽火不留却疑此室中常有斯人不所遇孰非梦事过吾何求云阇黎【西湖游览志七寳山在白马庙巷之西旧有寳严院钱氏建云阇黎者寓院中谢絶人事日理观音经忽一日留偈而逝偈云诵经一字礼一拜头白眼眵坐尘界天鸡临梦啼一声明月一轮观自在】
　　听僧昭素琴
　　至【一作温】和无攫醳至平无按抑不知微妙声究竟从何出散我不平气洗我不和心此心知有在尚复此防吟昭素【失考】
　　僧惠勤初罢僧职
　　轩轩青田鹤郁郁在樊笼既为物所縻遂与吾辈同今来始谢去万事一笑空新诗如洗出不受外垢防清风入齿牙出语如风松【一作松风】霜髭茁病骨饥坐听午钟非诗能穷人穷者诗乃工此语信不妄吾闻诸醉翁惠勤【注见前】僧职【宋时两街僧职有正有副】青田鹤【太平寰宇记处州青田县因青山为名相鹤经云青田之鹤即此邑之地】
　　游灵隐髙峰塔
　　言游髙峰塔蓐食治野装火云秋未衰及此初旦凉雾霏岩谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不答但指穴藜牀心知不复来欲归更徬徨赠别留疋布今歳天早霜
　　髙峰塔【咸淳临安志南髙峰塔天福中建髙可十丈又北髙峯塔天寳中建髙七层西湖游览志髙峰在南北诸山之界羊肠屈曲松篁葱蒨塔居峯顶东瞰平芜尽湖山之景南頫大江西接岩窦怪石翔舞洞穴防宻】
　　附杨蟠北髙峯塔诗【从临安志采出】
　　杳杳孤峯上寒隂带逺城不知山下奎斗自分明
　　八月十七日天竺山送桂花分赠元素
　　月缺霜浓细蕋干此花原属玉堂仙鹫峰子落惊前夜蟾窟枝空记昔年破裓山【一作髙】僧怜耿介练帬溪女鬬清妍愿公防撷纫幽佩莫遣孤芳老磵边
　　天竺桂【张子韶横浦集忆天竺月桂诗湖上北山天竺寺满山桂子月中秋黄英六出非凢种肯许天香过别州自注云天竺桂花六出他州所无冷斋夜话天竺桂花中秋特盛非必种出月中地气使然也】元素【宋史杨绘字元素绵竹人神宗朝为御史中丞免役法行绘陈十害罢为侍读学士出知亳州厯应天杭州咸淳临安志陈襄罢杭州守杨绘来代之范淳甫集中有杨元素墓志称其能治经尤长于易春秋仕终天章阁待制】子落【宋之问诗桂子月中落白居易诗宿因月桂落自注云天竺有桂月中子落又东城桂诗子堕本从天竺寺根盘今在阖闾城咸淳临安志灵隐有月桂峰相传月中桂子甞坠于此生成大树其花白其实丹天圣中天降灵实于此山状如珠玑识者曰此月中桂子也】捕蝗至浮云岭山行疲苦【宋刻本作苶】有懐子由弟二首
　　西来烟障塞空虚洒徧秋田雨不如新法清平那有此老身穷苦自招渠无人可诉乌衔肉忆弟难凭犬附【临安志作寄】书自笑迂疎皆此类区区犹欲理蝗余
　　浮云岭【咸淳临安志浮云岭在于潜县南二十五里】
　　霜风渐欲作重阳熠熠溪边野菊黄久废山行疲荦确尚能村醉舞淋浪独眠林下【一作牀上】梦魂好回首人间忧患长杀马毁车从此逝子来何处问行藏
　　慎按乌台诗案云熙宁四年十二月内轼初任杭州寄子由诗云独眠林下梦魂好回首人间忧患长杀马毁车从此逝子来何处问行藏又云眼看时事力难胜贪恋君恩退未能意谓新法青苗助役等事烦杂不可办亦言巳才力不能胜任也据此则此诗当是熙宁辛亥冬作但起句云霜风渐欲作重阳明系九月初所作以年谱考之先生到杭州任在十一月不应九月中先有此诗傅纪年録系此诗于熙宁七年与施氏原本合恐诗案年月有讹编次仍依施本
　　青牛岭髙絶处有小寺人迹罕到
　　暮归走马沙河塘炉【咸淳临安志作青】烟袅袅十里香朝【临安志作秋】行曳杖青牛岭崖【临安志作寒】泉咽咽千山静君勿【临安志作莫】笑老【临安志作山】僧耳聋唤不闻百年俱是可怜人明朝且复城中去【咸淳志作还冲细雨山前去】白云郤【咸淳志作正】在题诗处青牛岭【咸淳临安志青牛岭在新城县西七十里南新乡旧名寳福山方丈有东坡题诗于壁末云熙宁七年八月二十五日名胜志渔洲在新城县西六十里又五里为寳福山山有青牛岭及多福寺白云常覆其顶】
　　新城陈氏园次晁补之韵
　　荒凉废圃秋寂歴幽花晚山城巳穷僻况与城相逺我来亦何事徙倚望云巘不见苦吟人清樽为谁满陈氏园【咸淳临安志新城县七贤乡有陈氏园】晁补之【宋史晁无咎字补之钜野人父端友工于诗补之十七随父官杭州乐钱塘山川风物之丽着七述以谒通判苏轼由是知名咸淳临安志晁端友熙宁中为新城令其子补之随侍官所东坡行县以文来谒遂知之】
　　附晁无咎二首【鸡肋集题云次韵苏公和南新道中作】
　　山园芙蓉开寂寞歳云晚公来无与同念我百里逺寒飚吟【一作吹】空林白日下重巘兴尽还独归挑灯古囊满
　　读公栖鸦诗歳月伤晼晚公何不念世蜡屐行避逺覊鸟翔别林归云抱孤巘我才不及古叹息襟泪满
　　梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戯之
　　诗翁憔悴老一官厌见苜蓿堆青盘归来羞澁对妻子自比鮎鱼缘竹竿今君滞留生二毛饱听衙鼓眠黄防更将嘲笑调朋友人道猕猴骑土牛愿君恰似髙常侍暂为小邑仍刺史不愿君为孟浩然郤遭明主放还山宦游逢此歳年恶飞蝗来时半天黒羡君封境稲如云蝗自识人人不识
　　梅圣俞【东都事畧梅尧臣字圣俞宣城人世以诗名尧臣遂以诗闻天下嘉祐元年赵槩等荐于朝得国子监直讲官至都官员外郎有诗集四十巻○按欧阳集中梅圣俞墓志嘉祐五年四月癸未圣俞卒于京师自庚子至甲寅盖十五年矣】毛国华【名寳○慎按圣俞有送毛秘校自宣城主簿被荐入补令诗晁无咎集有和于潜令毛国华苕霅行一篇先生本集又有于潜令刁同年野翁亭诗见第九巻刁毛二人为于潜令皆在先生倅杭时咸淳志于潜县令条下并载两人姓名亦无交代歳月可考】鮎鱼竹竿【本草鲵鱼即防鱼之能上树者俗云鮎鱼上竿乃此也异物志有鱼之形以足行如虾】
　　附梅圣俞作
　　良骥不必大腾身巳超迈良弓不待寒调自劲快宣城古大邑听讼易聋瞆君能抉其塞宰与民共頼自当割鸡用刃必无钝败甞闻开元时令长多赐戒戒石今尚存世异事不背以此赠行行无酒勿我怪
　　与毛令方尉游西菩【一本有提字】寺二首
　　推挤不去巳三年鱼鸟依然笑我顽人未放归江北路天敎看尽淛西山尚书清节衣冠后处士风流水石间一笑相逢那易得数诗狂语不须删
　　毛令方尉【毛名寳字国华方名武咸淳临安志熙宁七年八月苏文忠公同毛君寳方君武访参寥辨才遂宿西菩山留题云云】西菩寺【秦湛重修明智寺记畧云于潜之西菩有光烛天见菩萨像其时僧道志茅庐其下遂聚邑人之钱而庙佛焉号西菩寺实唐天祐中也本朝改曰明智今谓其山犹曰西菩云湛少游之子也咸淳临安志西菩山在于潜西波亭乡初山之西有光亘天甞现菩萨像故名九琐交陈防峯对峙明智寺在焉寺前半里许有亭曰转山取东坡路转山腰之句武林梵志明智寺在于潜县西十八里后归并寂照寺】
　　路转山腰足未移水清石瘦便能竒白云自占东西岭明月谁分上下池黑黍黄粱初熟候朱柑緑橘半甜时人生此乐须天付莫遣儿郎取次知
　　东西岭【咸淳临安志明智寺有防峯堂秦湛西菩寺记两峯屹然如立长人泉涌西岩之趾盛暑常寒】上下池【咸淳临安志明智寺中有清凉池明月池】
　　听贤师琴
　　大弦春温和且平小弦亷折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且覔千斛水净洗从前筝笛耳
　　【慎按胡仔苕溪渔隐丛话引复斋漫録云元微之诗宫弦春以君君若春日临商弦廉以臣臣作旱天霖盖用史记邹忌子聴齐威王鼓琴语也西清诗话乃谓胡僧义海琴妙天下而东坡聴惟贤琴诗云云以为凡声皆尔不独琴为然至谓东坡不知琴趣殊不知亦取邹忌子事耳可谓不学】
　　赠写真何充秀才
　　君不见潞州别驾眼如电左手挂弓横撚箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山岩中勲名将相今何限往写褒公与鄂公何充【邓公寿画继何充不知何许人也郭若虚纪艺宋自建隆以至熙宁独工传写者七人何充与焉亦不详其里居○慎按本集与王定国尺牍云苏州何充画真虽不全似而笔墨之精已可竒也则充乃苏州人】潞州别驾【唐书宗本纪初为潞州别驾】
　　回先生过湖州东林沈氏饮醉以石榴皮书其家东老庵之壁云西隣巳富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者
　　世俗何知穷【宋刻本作贫】是病神仙可学道之余但知白酒留佳客不问黄公觅素书
　　东林【吴兴备志归安县有东林山一名贝锦峯上有回仙观沈东老舍宅】东老庵【侯鲭録熙宁中有道士过沈东老饮酒用石榴皮写诗于壁上云云自称回山人东老送出门至石桥上先渡数十歩不知所在或曰即吕先生也吴兴掌故沈东老名思隐居东林山郡守秘阁陈诚伯以东老名其所居之庵详见郡人刘一止回仙祠记中】
　　符离道士晨兴际华岳先生尸解余忽见黄庭丹篆句犹传青纸小朱书
　　凄凉雨露三年后髣髴尘埃数字余至用榴皮缘底事中书君岂不中书
　　三年后【侯鲭録熙宁七年东坡过晋陵遇东老之子道其事时东老已没三年矣故起句云然慎按东老之子偕字君与见本集杂记中】
　　附陈履常次韵二首【此二诗从吴兴备志中采出】
　　一杯领意不须沽六字持身巳有余痴子未知天上乐先生合解世间书
　　随世功名非所望称家丰俭不求余青衫出指论竒字白髪挑灯写细书
　　李行中【宋刻本有秀才二字】醉眠亭三首
　　巳向闲中作地仙更于酒里得天全从敎世路风波恶贺监偏工水底眠
　　李行中【龚明之中吴纪闻李无悔名行中本霅川人徙居淞江髙尚不仕范成大吴郡志醉眼亭在淞江李无悔所居至元嘉禾志李行中筑亭于青龙江上诸公皆有诗】
　　君且归休我欲眠人言此语出天然醉中对客眠何害须信陶潜未若贤
　　孝先风味也堪怜肯为周公昼日眠枕麯先生犹笑汝枉将空腹贮遗编
　　枕麯先生【白居易诗居士忘筌兀兀坐先生枕麯昏昏睡】
　　附李无悔自题醉眠亭原作
　　檐低槛曲无嫌隘地僻草深宜昼眠代枕暮凭谿上石当帘时看屋头烟倦游拂壁画山径贪醉解衣还酒钱一水近通西浦路客来犹可棹渔船附子由作
　　是非一醉了无余惟有胸中万巻书巳把人生比蘧传更将江浦作阶除欲眠宾客从敎去倒卧毺岂暇舒京洛旧游真梦里秋风无复忆鲈鱼附李公择作
　　陶公醉眠野中石君醉輙眠舍后亭人知醉眠尽以酒不知身醉心长醒众人清晨未甞饮巳若醉梦心防防淫名嗜利到穷老有耳亦不闻雷霆醉石虽顽慰山侧苔昏藓剥谁与扄牧童樵叟亦能指卒以陶令垂千龄危檐弱栋倚荒渚海雾江雨穿疎櫺勿谓幽亭易摧折勉事伟节同明星附张子野作
　　醉翁家有醉眠亭为爱江隄乱草青不听耳边啼鸟唤任敎风外杂花零饮酣何必过比舍乐甚应宜造大庭五栁北窗知此趣三闾南楚漫孤醒附陈令举作
　　酒担【至元嘉禾志作胆】甞轻六印腰醉中一枕敌千朝兴亡藐比荣枯栁聚散看同旦暮潮醉法本应尘外有醒魂徒向水边招巳闻佳士过从约不比东风逐去桡
　　附韩宗文次韵三首
　　万虑中来搅不眠醉时一觉自陶然防防固巳忘天地岂向杯中觅圣贤
　　得酒休论饮得仙醉中遗物为神全世间反覆无穷事吏部难忘抱瓮眠
　　昔有遗贤世所怜沧浪亭下醉时眠松江变酒终难待却对残灯理短编
　　【慎按徐硕至元嘉禾志及劳钺湖州志所载醉眠亭题咏甚多如王观张景修苏棿晁端佐端彦闗景山杨蟠秦观僧道潜名作如林録之不胜録偶采数公诗附志姓名于左方】
　　润州甘露寺弹筝
　　多景楼上弹神曲欲断哀弦再三促江妃出听雾愁白浪翻空动浮玉【公自注金山名】唤取吾家防凤槽遣作三峡孤猿号与君合奏芳春调啄木飞来霜树杪
　　多景楼【京口志甘露寺有多景楼中刻东坡熙宁甲寅与孙巨源辈防此赋采桑子词碑石今尚存】
　　单同年求德兴俞氏聚逺楼诗三首
　　云【一作雪】山烟水苦难亲野草幽【一作闲】花各自春赖有髙楼能聚逺一时收拾与闲人
　　【慎按苕溪渔隐云作诗不可太熟亦须令生东坡作聚逺楼本合用青山緑水对野草闲花以此太熟故易以雪山烟水此深知诗病者然后知寜拙毋巧寜朴毋华寜粗毋弱寜僻毋俗之语可信】
　　无限青山散不收云奔浪巻入帘钩直将眼力为疆界何啻人间万户侯
　　闻説楼居似地仙不知门外有尘寰幽人隐几寂无语心在飞鸿灭没间
　　平山堂次王居卿祠部韵
　　髙防日陪山简醉狂言屡发次公醒酒如人面天然白山向吾曹分外青江上飞云来北固槛前修竹忆南屏六朝兴废余丘垅空使奸雄笑宁馨
　　平山堂【方回瀛奎律髓注云庆厯八年二月欧阳公守扬州作是堂于蜀冈之大明寺江南诸山拱立檐下故曰平山沈括为前记洪迈为后记】王居卿【宋史王居卿字寿明登州人第进士厯天章阁待制以言利至从官称俗吏云】狂言【诗説总龟王居卿在扬州同孙巨源苏子瞻适相防居卿置酒举林和靖疎影横斜二句以为咏杏与桃李皆可东坡曰可则可矣第恐杏桃李花不敢承当耳一座大笑诗中所云狂言当指此事】北固【南史粱萧正义为南徐州刺史武帝幸朱方正义修廨宇以待舆驾初京城之西有别岭入江髙数十丈三面临水号曰北固蔡谟起楼其上顶有小亭上幸登望久之勅曰此岭不足固守然京口实乃壮观改曰北顾太平寰宇记北固山在丹徒县北一里】槛前修竹【石林避暑録平山堂左右老木参天后有修竹数千竿大如椽不见日色】宁馨【吴曾漫録张谓诗家无阿堵物门有宁馨儿以宁字为去声刘梦得诗为问中朝学道者几人雄猛得宁馨以宁字为平声按晋宋间以宁馨儿为不佳也虽宁字平去二声皆可通用然张刘二诗义则乖矣东坡亦作侧声】
　　次韵陈海州书懐
　　郁郁苍梧海上山【公自注东海郁州山云是苍梧浮来】蓬莱方丈有无间旧闻草木皆仙药欲弃妻孥守市阛雅志未成空自叹故人相对若为顔酒醒却忆儿童事长恨防鳬去莫攀【公自注陈曾令乡邑】
　　陈海州【名失考元和郡县志春秋鲁之东鄙秦分薛郡置郯郡汉改郯为东海郡武德四年改海州文献通考东魏改郯县为海州与志异太平寰宇记大海在城东九域志淮南东路海州治朐山县东南至涟水军三百四十里北至密州四百五十里】苍梧山【山海经郁洲在海中郁音郁注云在朐县东北昔有道者十人游于苍梧郁洲之上皆得道其山自苍梧徙至东海之上今犹有南方草木生焉故崔琰述征赋曰郁洲者故苍梧山也在东海城北有九岭】
　　次韵陈海州乘槎亭
　　人事无涯生有涯逝将归钓汉江槎乗桴我欲从安石遁世谁能识子嗟日上红波浮翠巘潮来白浪巻青沙清谈羙景防竒絶不觉归鞍带月华
　　乘槎亭【失考】
　　次韵孙职方苍梧山
　　苍梧竒事岂虚传荒怪还须问子年逺托鳌头转沧海来依鹏背负青天【诸刻本作山者讹】或云灵境归贤者又恐神功亦偶然闻道新春恣逺览羡君平地作飞仙
　　孙职方【名奕职方其官衔也】
　　次韵孙巨源寄涟水李盛二著作并以见寄五絶
　　南岳诸刘岂易逢相望无复马牛风山公虽见无多子社燕何由恋塞鸿【公自注昔与巨源刘贡父刘莘老相遇于山阳自尔契濶惟巨源近者复相见于京口○慎按本集有广陵防三同舍诗即二刘与孙也小注中山阳二字疑讹当作广陵】涟水【元和郡县志泗州涟水县晋置东海郡隋废郡以县属海州因县界有涟水故名九域志淮南东路楚州山阳郡开寳九年以泰州盐城县焉熙宁五年改涟水军文献通考太平寰宇记以为兴国三年建涟水军与志异淮安府志盐城县宋时立涟水军于此水有东涟中涟西涟按水经别有涟水出连道县西乃资水之别非此也】李著作【未详】盛著作【名侨见乌台诗案又栾城集有盛侨授国子司业告词】
　　髙才晚歳终难进勇退当年正急流不独二疏为可慕他时当有景孙楼【公自注巨源近离东海郡有景疏楼】
　　勇退【宋史孙洙熙宁初同知諌院神宗主王安石新法多逐諌官洙知不可而郁郁不能有所言但力求补外得知海州】景疏楼【名胜志景疏楼在海州治东北石刻云宋叶祖洽慕二疏之贤而建疏广疏受皆东海人也】
　　潄石先生难可意【公自注谓巨源】齧氊校尉久无朋【公自注自谓】应知客路愁无奈故遣吟诗调李陵【公自注谓李君也】
　　云雨休排神女车忠州老病畏人夸诗豪正值安仁在空看河阳满县花【公自注盛为邑宰】
　　忠州【唐诗纪事白居易于元和十三年自江州司马移刺忠州详见三游洞诗序中】河阳县【元和郡县志周司冦苏忿生之邑汉为河南县唐属河南府太平寰宇记宋属河北道以在河北为名即古孟津之地今孟州名胜志今懐庆府孟县潘岳为河阳令徧栽桃李呼为花县今县南河隄尚有遗迹有浇花井在故河阳城内】
　　胶西未到吾能説桑柘禾麻不见春不羡京城骑马客羡他淮月弄舟人
　　胶西【元和郡县志秦属琅邪郡汉髙祖分齐立胶西国都髙密后魏改胶州以胶水为名隋开皇五年改密州太平寰宇记胶山一名五弩山胶水之所出也五代史职方考胶西故曰辅唐梁改安丘晋曰胶西】未到能説【韩愈诗潮阳未到吾能説海气昏昏浪泊天】
　　王莽
　　汉家殊未识经纶入手功名事事新百尺穿成连夜井千金购得解飞人
　　董卓
　　公业平时劝用儒诸公何事起相图只言天下无健者岂信车中有布乎
　　【慎按周必大二老堂诗话陆务观云王性之谓东坡作王莽诗讥介甫云入手功名事事新又咏董卓云岂信车中有布乎葢指介甫争易市事自相叛也车中有布借吕布以指恵卿姓曾布名其亲切如此前辈已言之矣施氏补注抹却此段窃为巳説是何心哉】
　　虎儿
　　旧闻老蚌生明珠未省老兔生于莬老自谓月中物不骑快马骑蟾蜍蟾蜍爬沙不肯行坐令青衫垂白须于菟骏猛不类渠指挥黄熊驾黑防丹砂紫麝不用涂眼光百歩走妖狐妖狐莫夸智有余不劳摇牙咀尔徒虎儿【王氏分类以此题入咏史中大谬刘辰翁评云此篇疑为犹子逺作亦未能确指王氏之讹慎按子由第三子名逺以甲寅年生名虎儿本集将至筠寄三犹子诗有夜来梦见小于莬之句自注云逺小字虎儿此其明证子由已夘生故诗中借老为戯栾城集题云和子瞻　喜虎儿生即和此诗也】不类渠【史记汉髙祖谓如意类我正暗用此意】蟾蜍【五经通义月中有与蟾蜍月隂也蟾蜍阳也而与并明隂系于阳也春秋演孔图蟾蜍月精也】
　　附子由和
　　生男如狼犹恐尫寅年生虎慰爷娘汝家家世事文史门户岂有空刚强试看猛虎在山谷斧牙钩爪旗尾扬徐行当道择牛羊狐狸惊走熊猪忙我今老病思退藏生子安得尚激昻不见伯父擅文章逡廵议论前无当
　　除夜病中赠叚屯田【以下密州作】
　　龙钟三十九劳生巳强半歳暮日斜时还为昔人叹【公自注乐天诗云行年三十九歳暮日斜时】今年一线在那复堪把玩欲起强持酒故交云散惟有病相寻空斋为老伴萧条灯火冷寒夜何时旦倦仆触屏风饥鼯嗅空案数朝闭阁卧霜髪秋蓬乱传闻使者来防杖就梳盥书来苦安慰不怪造请缓大夫忠烈后高义金石贯要当击权豪未肯觑衰懦此生何所似暗尽灰中炭归田计巳决此邦聊假馆三径麤成资一枝有余暖愿君更信宿庶奉一笑粲段屯田【名绎字释之时为提刑见栾城集】三径资【陶潜集聊欲弦歌为三径之资】慎按甲寅冬先生在密州度歳此诗其确证也施注王注两本中又有仆年三十九在润州道上过除夕七絶二首据何防春渚纪闻以为钱塘闗子容作今移编他集互见巻中附志于此
　　附子由次韵
　　京东分东西中割齐鲁半兄来本相从路絶人长叹前朝使者还手把新诗玩怜我久别离巻帙为舒防谁言穷陋邦得此唱酬伴相逢倾盖间晤语何旦旦宦游少娱乐纒缚苦文案能于王事余时作楚词乱譬如近膏油未肯忘濯盥贤豪真勉强功业畏辽缓伊余独何为旧籍西南贯窃禄未遑归自笑嗟已懦方当四海寒恋此一寸炭主倦客欲留逡廵要夺馆奈何独见收软语强温暖此意定难酧还予授子粲
　　乔太博见和复次韵答之
　　百年三万日老病常居半其间互忧乐歌笑杂悲叹颠倒不自知直为神所玩须臾便堪笑万事风雨散自从识此理久谢少年伴逝将游无何岂暇读城旦非才更多病二事可并案愧烦贤使者弭节整纷乱乔侯瑚琏质清庙甞荐盥奋髯百吏走坐变齐俗缓未遭甘鹢退并进耻鱼贯毎闻议论余凛凛激贪懦莫邪当自跃岂复烦炉炭便应朝秣越未暮刷燕馆胡为守故丘眷恋桑榆暖为君叩牛角一咏南山粲
　　乔太博【名叙字禹功见本集太博其官也孙彦同职官分纪太常寺有博士又国子监有太学博士】百年居半【列子百年者人之大齐得百年者千无一焉设有一者孩抱以逮昏老居其半矣疾痛哀苦亡失忧惧又几居其半矣抱朴子勤求篇百年之寿三万余日耳防弱则未有所知衰迈则欢乐并废童防昏髦除数十年而险隘忧病相寻代有居世之年畧消其半计定得百千者喜笑平和不过五六十年六七千日耳顾盼已尽矣无以笑彼夏虫朝菌也葢为不知道者之所至悲夫】
　　二公再和亦再答之
　　寒鸡知将晨饥鹤知夜半亦如老病客遇节甞感叹光隂等敲石过眼不容玩亲友如抟沙放手还复散羇孤每自笑寂寞谁肯伴元达号神君【公自注晋循吏乔智明字元达】髙论森月旦纪明本贤将【公自注段释之本将家】汩没事堆案欣然肯相顾夜阁灯火乱盘空愧不饱酒薄仅堪盥雍容许着帽不怪安石缓虽无窈窕人清唱弄珠贯幸有纵横舌説剑起慵懦二豪沈下位暗火埋湿炭岂似草人黙黙老儒馆行看富贵逼炙手借余暖应念苦思归登楼赋王粲
　　儒馆【韩愈诗馆儒飬经史】
　　雪后书北台壁二首
　　黄昏犹作雨纎纎夜静无风势转严但觉衾裯如泼水不知庭院巳堆盐五更晓色来书幌半夜【梁溪漫志作半月】寒声落画檐试扫北堂看马耳未随埋没有防尖
　　五更晓色【梁溪漫志或疑五更自应有晓色亦何必雪不知此诗所云五更者甲夜至戊夜自昏达旦皆若晓色非雪而何】马耳【水经注马耳山髙百丈上有二石并举望齐马耳故世取名焉陈沂山东志马耳山在诸城县西南六十里○按王新城先生夫于亭杂记宋孙奕字季昭示儿编云东坡雪夜诗试扫北台看马耳未随埋没有防尖次公曰马耳山名殊不知王晋之与霍辨雪夜对谈曰看北台马耳菜何如左右曰有防尖在坡正用此事赵未见而妄为是説耳然孙亦不注出处此条宜増入】
　　城头初日始翻鸦陌上晴泥巳没车冻合玉楼寒起粟光摇银海生花遗蝗入地应千尺宿麦连云有几家老病自嗟诗力退空吟氷柱忆刘义
　　玉楼银海【石林诗话诗禁体物语欧阳公与客赋雪举此令往往皆搁笔然此亦无定法郑谷乱飘僧舍茶烟湿密洒歌楼酒力微非不去体物语而气格如此其卑若苏子瞻云云超然飞动何害其言玉楼银海】宿麦【罗愿尔雅翼麦比他谷独隔歳种故号宿麦】
　　附子由次韵二首
　　麦苗出土正纎纎春蚤寒官令尚严云覆南山初半岭风干东海尽成盐来时瞬息平吞野积久欹危欲败檐强付酒尊判醉熟更寻诗句鬬新尖防缀偏工乱鹄鸦淹留亦解恼船车乗春巳觉矜余力骋巧时能作细花僵雁堕鸱谁得罪败破屋若为家天公爱物遥怜汝应是门前守夜义附王介甫次韵六首
　　古木昏昏未有鸦冻雷深闭阿香车抟云忽散簁为屑剪水如分缀作花拥篲尚怜南北巷持杯能喜两三家戏挼弄掬输儿女羔袖龙钟手独义神女青腰寳髻鸦独藏云气委飞车夜光往往多联璧白小纷纷每散花珠网纚连拘翼座瑶池淼漫阿环家银为宫阙寻常见岂即诸天守夜叉惠施文字墨如鸦于此机缄漫五车皭若易缁终不染纷然能幻本无花观空白足宁知处疑有青腰岂作家慧可忍寒真觉晚为谁将手少林叉寄声三足阿环鸦问讯青腰小驻车一一照肌宁有种纷纷迷眼为谁花争妍恐落江妃手耐冷疑连月姊家长恨玉顔春不久画图时展为君义戏摇微缟女鬟鸦试且流酥巳颊车厯乱稍埋氷揉粟消沉时防水圆花岂能舴艋真寻我且与蜗牛独卧家欲兆青腰还不敢直须诗胆付刘叉靓妆严饰燿金鸦比兴难工漫百车水种所传清有骨天机能织皦非花婵娟一色明千里绰约无心熟万家长此赏怀甘独卧袁安交防岂须叉【慎按陆放翁云苏文忠雪诗用尖义二韵王文公有次韵诗议者谓非二公莫能为也吕成叔乃顿和至百篇字字工妙无牵强凑泊之病据此则夫义二韵介甫当时皆有和章今集中所载止义字韵六首耳至吕成叔百篇世无一传者古人名作其湮没不传者何可胜道可发一叹】
　　谢人见和前篇二首
　　巳分酒杯欺浅懦敢将诗力【宋刻本作律】鬬深严渔蓑句好真堪画栁絮才髙不道盐败履尚存东郭足【宋刻本作指】飞花又舞谪仙檐书生事业真堪笑忍冻孤唫退笔尖渔簔句【郑谷雪诗江上晚来堪画处渔人披得一簔归他日段赞善为画作图郑复有诗谢之云爱余风雪句幽絶冩渔簔○慎按真堪二字八句中凡再见诸本皆然后见宋刻本第三句乃是应须二字足证俗本之讹】
　　九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门髙卧定谁家台前日暖君须爱氷下寒鱼渐可义
　　坚牢【白居易诗世间好物不坚牢彩云易防琉璃脆】顷刻花【沈璸续仙传载殷七七诗解醖逡廵酒能开顷刻花】
　　赵成伯家有丽人仆沗乡人不肯开樽徒吟春雪美句次韵一笑
　　绣帘朱尸未曽开谁见梅花落镜台试问髙吟三十韵何如低唱两三杯【公自注世言检死秀才衣带上有雪诗三十韵又云陶谷学士买得党太尉家妓遇雪陶收雪水烹团茶谓伎曰党家应不识此伎曰彼粗人安得此但能于销金暖帐中浅斟低唱吃羊羔儿酒陶黙然惭其言】莫言衰鬓聊相映须得纎腰与共回知道文君隔青琐梁园赋客肯言才【公自注聊答来句义取妇人而巳罪过罪过】赵成伯【成伯时以尚书郎倅密州先为眉之丹棱令邑人称之通守临淮先生移守胶西又佐是邦为人简易疎达表里洞然勤于吏职亲官事如家事先生作密州通判防壁记称予之此叚见施氏原注第十一巻新刻本删去今补録之移注于此】
　　慎按此诗施氏原本编遗诗三十三首巻中今据外集移编于此
　　成伯家宴造坐无由輙欲效颦而酒巳尽入夜不欲烦扰戏作小诗求数酌而巳
　　道士令严难继和僧伽防小却空逥隔篱不唤隣翁饮抱瓮须防吏部来【公自注道士令悦神乐中所谓离而复合者杜诗云肯与隣翁相对饮隔篱呼取尽余杯】
　　成伯席上赠所出妓川人杨姐
　　坐来真个好相宜深注唇儿浅画眉须信杨家佳丽种洛川自有浴妃池【施氏补注本云洛川当作灌川】
　　浴妃池【太平寰宇记灌县有杨妃池太真外传杨琰为蜀州司户生贵妃于此儿时尝误堕此池○志云在县东二十里今为丘洪二姓之宅】
　　慎按以上二首以题考之亦密州作施氏原本不载今从新刻续补下巻因地移编
　　铁沟行赠乔太博
　　城东坡陇何所似风吹海涛低复起城中病守无所为走马来寻铁沟水铁沟水浅不容辀恰似当年韩与侯有鱼无鱼何足道驾言聊复冩我忧孤村野店亦何有欲发狂言须斗酒山头落日侧金盆倒着接防搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避明年定起故将军未肯先诛霸陵尉
　　铁沟水【陈沂山东志铁沟水原出烽火山流经诸城县东北一十五里入潍水】霸陵【按宋刻本霸作灂于义无取附志备考慎按诗彦周诗话云淮隂胜而不骄乃能师李左车李广诛霸陵尉则薄于徳矣东坡明年定起故将军未肯先诛霸陵尉用事当如此向背】
　　莫笑银杯小答乔太博
　　陶潜一县令独饮仍独醒犹将公田二顷五千亩种秫作酒不种秔我今号为二千石嵗酿百石何以醉宾客请君莫笑银杯小尔来嵗旱东海窄防当拂衣归故丘作书贷粟监河侯万斛船中着美酒与君一生长拍浮





　　苏诗补注巻十二
　　钦定四库全书
　　苏诗补注巻十三　　翰林院编修查慎行撰古今体诗四十三首【熈宁八年乙夘在密州任作】
　　送段屯田分得于字
　　劝农使者古大夫不惜春衫践泥涂王事靡盬君甚劬奉常客卿虬两须东武县令天马驹泮宫先生非俗儒相与野饮四子俱乐哉此乐城中无谿边防杖自擕壶腰笏不烦【一作须】何易于胶西病守老且迂空斋愁坐纷墨朱四十岂不知头颅畏人不出何其愚
　　劝农使者【即段屯田绎】奉常客卿【时赵成伯以尚书郎倅密故称奉常客卿】东武县令【舆地广记密州诸城县东汉东武县地时赵之晦为东武县令见本集】泮宫先生【时章传道赵明叔皆为密州敎授】四十【先生丙子生至乙夘年恰四十施氏原本以此诗编入甲寅巻中今改正】
　　和段屯田荆林馆
　　南山有佳色无人空自竒清诗为题品草木变芬菲谢女得秀句留待中郎归便当勤鞭防仆倦马亦饥【公自注段有侄女在密州】
　　荆林馆【失考】
　　出城送客不及歩至溪上二首
　　送客客巳去防花花未开未能城里去且复水边来父老借问我使君安在哉今年好风雪防见麦千堆春来六十日笑口几时【宋刻本作回】开防作堂堂去何妨得得来倦游行老矣旧隐赋归哉东望峩眉小卢山翠作堆【公自注郡东卢山絶类峩眉而小】
　　卢山【水经注潍水又北合卢水即久台水也地理志曰出琅邪横县故山王莽之合丘也在东武故城南世谓之卢山陈沂山东志卢山在诸城县东南四十五里】
　　游卢山次韵章传道【诸刻作庐山者讹今改正】
　　尘容巳似服辕驹野性犹同纵壑鱼出入岩峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书
　　章传道【注见第九巻】
　　卢山五咏【王氏本讹作庐山今改正】
　　卢敖洞【公自注图经云敖秦博士避难此山遂得道】
　　上界足官府飞升亦何益还在此山中相逢不相识
　　饮酒台
　　博士雅好饮空山谁与娱莫向骊山去君王不喜儒
　　圣灯岩
　　石室有金丹山神不知秘何必吐【宋刻本作露】光芒夜半惊童稚
　　三泉
　　皎皎岩下泉无人还自洁不用比三星清光同一月
　　障日峯
　　长安自不逺蜀客苦思归莫教名障日唤作小峩眉【公自注其状类峩眉但小耳】
　　障日峯【水经注密水有二源西源出奕亦曰障日山晏谟曰山状障日是有此名名胜志山在诸城县东三十里亦名障日岭】
　　次韵章传道喜雨【公自注祷常山而得】
　　去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如风那肯吐前时渡江入吴越布阵横空如项羽【公自注去嵗钱塘见飞蝗自西北来极可畏】农夫拱手但垂泣人力区区固难御扑缘毛【一作尾】困牛马啖齧衣服穿房户坐观不救亦何心秉畀炎火传自古荷锄散掘谁敢后得米济饥还小补常山山神信英烈防驾雷公诃电母应怜郡守老且愚欲把疮痍手摩抚山中归时风色变中路巳觉商羊舞夜窗骚骚閙松竹朝畦流膏乳从来蝗旱必相资此事吾闻老农语庶将积润扫遗孽收拾丰歳还明主县前巳窖八千【千字恐讹当作十】斛【公自注今春及今得蝗子已八千余斛】率以一升完一亩更看蚕妇过初眠【公自注蚕一眠则蝗不复生矣】未用贺客来旁午先生笔力吾所畏蹴踏鲍谢跨徐庾偶然谈笑得佳篇便恐流传成乐府陋邦一何足道吾君盛德九州普中和乐职几时作试向诸生选何武
　　常山神【水经注扶淇之水出西南常山本集记畧云山不甚髙大而下临城中如在山上歳旱祷雨兹山未尝不应葢有常德者故谓之常山熈宁八年春夏旱再祷焉皆应如响乃新其庙熈宁九年七月诏封常山神为润民侯本集有祝文】蝗旱相资【埤雅春遗鱼子如粟埋于泥中明年水及故岸则化而为鱼如遇旱干水缩不及故岸则其子久阁为日所暴乃生飞蝗】蹴踏【楞严经龙象蹴踏非驴所堪】
　　谢郡人田贺二生献花
　　城里田员外城西贺秀才不愁家四壁自有锦千堆珍重尤竒品艰难最后开芳心困落日薄艶战轻雷【公自注昨日雷雨】老守尤多病壮懐先巳灰殷勤此粲者【公自注贺献花三朶】攀折为谁哉玉腕揎红袖金樽防白醅何当镊霜鬓强挿满头回
　　惜花
　　吉祥寺中锦千堆【公自注钱塘花最盛处】前年赏花真盛哉道人劝我清明来腰鼓百面如春雷打彻凉州花自开沙河塘上挿花回醉倒不觉吴儿咍岂知如今防鬓摧城西古寺没蒿莱有僧闭门手自栽千枝万叶巧剪裁就中一丛何所似马脑盘盛金缕杯而我食菜方清斋对花不饮花应猜夜来雹如李梅红残緑暗吁可哀【公自注钱塘吉祥寺花为第一壬子清明赏防最盛金盘防篮以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛尤竒但衰病牢落自无以发兴耳昨日雨雹知此花之存者有几可为太息也】
　　吉祥寺沙河塘【注俱详倅杭巻中】雹如李梅【风俗通汉文帝后元年雨雹如桃李深三尺】
　　和顿敎授见寄用除夜韵
　　我笑陶渊明种秫二顷半妇言既不用还有责子叹无弦则无琴何必劳抚玩我笑刘伯伦醉髪蓬茒散二豪苦不纳独以锸自伴既死何用埋此身同夜旦孰云二子贤自结两重案笑人还自笑出口谈治乱一生溷尘垢晚以道自盥无成空得嬾坐此百年缓侧闻顿夫子讲道出新贯岂无一尺书恐不记庸懦陋邦贫且病数米铢称炭惭愧章先生十日坐空馆袖中出子诗贪读酒屡暖狂言各须慎勿使输薪粲
　　顿敎授【名起郓州人与子由同赴洛中见栾城集】两重案【传灯録僧问云峯丹霞烧佛院主为甚麽眉须堕落云曰一人传虚万人传实曰恁麽则又不落也云曰两重公案】章先生【即章传道注见上】
　　和子由四首【按栾城集子由时为齐州掌书记】
　　韩太祝送游太山
　　偶作郊原十日游未应回首厌笼囚但敎尘土驱驰足终把云山烂漫酬闻道逢春思濯锦更须到处覔菟裘恨君不上东封顶夜看金轮出九幽
　　韩太祝【名宗弼职官分纪太常寺官属有太祝】
　　附子由原作【栾城集题云次韵韩宗弼太祝送游太山】
　　羡君官局最优游笑我区区学问囚今日登临成独往终年勤苦粗相酬春深緑野初开绣云解青山半脱裘回首红尘读书处煮茶留客小亭幽送春
　　梦里青春可得追欲将诗句绊余晖酒防病客惟思睡蜜熟黄蜂亦懒飞芍药樱桃俱扫地【公自注病过此二物】鬓丝禅榻两忘机凭君借取法界观一洗人间万事非【公自注来书云近看此书余未甞见也】
　　法界观【指月録法顺和尚世传文殊化身大华严圆顿之防作法界观文简理尽天下宗之释氏稽古畧杜顺和尚名法顺唐贞观中集华严法界观弟子智俨传其敎唐宪宗问澄观曰华顔所诠何谓法界师曰法界者众生身心之本体也虚明广大惟一真境而巳世尊初成正觉称法界性説华严经全以真空简精事理融摄周徧凝寂】
　　附子由原作【栾城集题云次韵刘敏殿丞送春】
　　春去堂堂不复追空余草木弄晴晖交游归雁行将尽踪迹鸣鸠懒不飞老大未须惊节物醉狂兼得避危机东风虽有经旬在芳意从今日日非首夏官舍即事
　　安石榴花开最迟绛裙深树出幽菲吾庐想见无限好客子倦游胡不归坐上一樽虽得满古来四事巧相遗令人郤忆湖边寺垂栁隂隂昼掩扉
　　附子由原作【栾城集题云次韵赵至节推首夏】
　　首夏寻芳也未迟绕园红紫尚菲菲无心与物真皆可有酒逢人劝莫违梦逐杨花无限思身惭啼鸟不如归官居寂莫如僧舍海燕怜贫故入扉送李供备席上和李诗
　　家声赫奕盖并凉也解防吟锦瑟旁擘水取鱼湖起浪引杯看劒坐生光风流别后人人忆才器归来种种长不用更贪穷事业风骚分付与沉湘
　　李供备【名昭叙时以黎阳都监归洛省亲供备其官名也宋史职官志有供备库使职官分纪云自内客省使至皇城使以下谓之东班自宫苑使以下二十名谓之西班供备使在西班内】附子由原作【栾城集题云次韵李昭叙供备燕别湖亭】
　　池亭雨过一番凉云髻罗裙客两旁不觉行人离恨逺贪看积水照筵光满堂樽爼欢方剧极目江湖意自长归去伊川潇洒地不须遗念属清湘西斋
　　西斋深且明中有六尺牀病夫朝睡足危坐觉日长昏昏既非醉踽踽亦非狂褰衣竹风下穆然中防凉起行西园中草木含幽香榴花开一枝桑枣沃以光鸣鸠得美防困立忘飞翔黄鸟亦自喜新音变圆吭杖藜观物化亦以观我生【师庄切】万物各得时我生日皇皇
　　六尺牀【白居易诗小簟六尺牀】
　　小儿
　　小儿不识愁起坐牵我衣我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱
　　寄刘孝叔
　　君王有意诛骄卤椎破铜山铸铜虎聨翩三十七将军走马西来各开府南山伐木作车轴东海取鼍漫战鼓汗流奔走谁敢后恐乏军兴污资【当作质】斧保甲连村团未遍方田讼牒纷如雨尔来手实降新书抉剔根株穷胍缕诏书恻怛信深厚吏能浅薄空劳苦平生学问只流俗众里笙竽谁比数忽令独奏鳯将雏仓卒欲吹得谱况复连年苦饥馑剥齧草木啖泥【诗案作桑】土今年雨雪颇应时又报蝗虫生翅鼓忧来洗盏欲强醉寂莫虚斋卧空甒公厨十日不生烟更望红裙踏筵舞故人屡寄【诗案作近来屡得】山中信只有当归无别语方【诗案作犹】将雀防偷太仓未肯衣冠挂神武吴兴丈人真得道平日立朝非小补自从四方冠葢閙【诗案作四方冠葢閙如云】归作二淛湖山主高踪巳自杂渔钓大隐何曽弃簪组去年相从殊未足问道已许谈其麤【一作粗】逝将弃官往卒业俗縁未尽那得睹公家只在霅谿上上有白云如白羽应怜进退苦皇皇更把安心敎初祖
　　刘孝叔【名述湖州人注见十一巻】有意诛骄卤【施氏原注初神宗即位起安石于金陵付以大政是时帝巳有诛灭西夏意遂用种谔以开边衅安石逢迎帝意且谓鞭棰四夷必财用丰裕然后可行其志于是终帝之世以理财为急兵连祸结南征西伐几至于乱故诗首言征伐之意】三十七将军【宋史兵志熈宁七年诏总开封府畿东西河北路分置将副自河北始自第一将以下至十七将在河北四路自第十八将以下共七将在府畿自第二十五将以下共九将在京东自第三十四将以下共四将在京西凡三十有七○又按东都事畧熈宁九年九月从蔡挺请置三十七将与施氏原注相合新刻本补注改七年九月为三年十一月不知何所据今驳正】保甲【宋史兵志保甲者熈宁变募兵之新制也熈宁三年始连比其民以相保任诏畿内之民十家为一保五十家为一大保十大保为一都保有保长保正应主客户两男以上保一人为保丁遂推之五路四年诏保丁肄习武事五年上番于廵检司十日一更初司农八年兵部凡义男保甲民兵共七百一十八万二千余人○又施氏原注新刻本删去今补録于后上甞问如何可以渐省正兵安石曰当使民习兵则兵可省然其后保甲不能逐盗而为盗矣故曰保甲连邨团未徧也】方田【宋史食货志方田之法分五等以定税则凡田方之角立土为岸植木以表之有方帐有庄帐有户帐分析典卖官给契县置簿皆以今所方之田为正见于籍者二百四十八万四千三百四十九顷○又施氏原注新刻本删去今补録于后熈宁五年司农丞蔡天申请委提举司均税而领于司农始立方田均税之法以东西南北各千歩当四十一顷有竒为一方歳以九月委令佐分地计量均定税数至明年三月毕揭以示民仍再期一季以尽其词乃出户帖庄帐付之以为地符故云方田讼牒纷如也】手实降新书【困学纪闻管子地员篇云其立后以手实之名始见于此吕惠卿因以行手实之法宋史吕惠卿传惠卿用弟和卿计置五等丁产簿使民自供手实尺椽寸土检括无余而至鸡豚亦徧抄之隐匿者许告以赀三之一充赏又蒲宗孟传吕惠卿置手实法犹许灾伤五分以上不须宗孟请勿以凶丰张弛其法民益病矣本集墓志云公自杭徙知宻州时方行手实法司农守下诸路不时施行者以违制论公谓提举常平官曰违制之坐若出自朝廷谁敢不从今出于司农是擅造律也使者惊曰公姑徐之未几朝廷亦知手实之害罢之密之人私以为幸】诏书【东都事畧熈宁七年二月乙丑诏曰朕渉道日浅政失厥中以干隂阳之和乃冬迄春旱暵为虐省膳避殿冀以消变厯日滋久未防休应中外臣僚并许实封直言朝政缺失○又施氏原注云七年春上以大旱忧见容色欲罢保甲方田等事安石曰水旱常数尧汤所不免但当益修人事上曰此岂细事朕所以恐惧者正谓人事有所未修耳此段新刻本亦删去今补录于此】学问止流俗【施氏原注新刻本删去今补録云苏子由为条例司检详与安石议论不合求罢上问曰苏轼何如其弟安石恐见用曰轼兄弟好生异论以阻成事若朝廷不察用此两人则能合流俗之见不可故云学问止流俗】丈人得道【江少虞事实类苑刘孝叔吏部深味道腴东南清端之士也强仕之际即恬于进后将引年方得请】立朝【宋史刘述传王安石争谋杀刑名述兼判刑部驳之及勅下述封还中书执奏不巳安石白帝诏开封推官王尧臣劾述罪述率御史刘琦钱觊共上疏曰安石执政未数月中外人情嚣然胥动耑肆胸臆轻易宪度无忌惮之心首议财利务为容悦岂宜处之庙堂以乱国纪愿早罢逐以慰天下心疏上安石奏先贬琦觊开封狱具述三问不承安石欲置之狱司马光与范纯仁争之乃议贬为通判帝不许以知江州逾年乞提举崇禧观以归】去年相从【与刘孝叔防虎丘诗载十一巻】
　　【乌台诗案熈宁八年四月十一日轼作诗寄刘述君王有意四句是时朝廷遣使诸路检防军器及置三十七将官轼将谓今上有意征讨外域以讥讽朝廷诸路遣使及置将官张皇不便又南山伐木云云以讥朝廷法度屡变事目烦多吏不能晓又况复连年苦饥馑云云意谓近来饥馑飞蝗蔽天以讥讽朝廷政事缺失新法不便之所致又云酒食无备斋厨萧然以讥讽朝廷减削公使钱太甚公事既多旱蝗又甚贰政巨藩尚如此窘廹所以言山中故人寄信令归但轼贪禄未能便挂冠而去又四方冠葢閙如云二句以讥讽朝廷近日提举官所至生事苛碎故刘述乞宫观归湖州也其诗不系朝防降到册子内】孔长源挽诗二首
　　少年才气冠当时晚节孤风益自竒君胜宜为夫子后林宗不愧蔡邕碑南荒尚记诛元恶东越谁能事细儿耆旧如今几人在为君无憾为时悲
　　孔长源【按宋史孔文仲传不载其父名曾南丰集司封郎中孔君墓志云君讳延之字长源新淦县人孔子四十七世孙幼孤自感励学业大成举乡进士第一卒于熈宁七年二月施氏原注延之作延世又云曾知封州墓志不载】南荒诛元恶【墓志云杜杞之使南方也诛欧希范防赶君防居多又云为广南西路转运判官时雷州守方倪为不善官属共告之倪要夺其书悉取官属并孥系狱君驰至取倪属吏纵系逮者七百余人倪坐法当斩以瘐死人讙呌感泣声动海上】东越细儿【墓志又云迁开封推官以母老辞知越州改知宣州未至言者奏越州盐法不行故课负坐罪罢细儿当指越州奏盐法之人孔因是罢官故云谁能事细儿施氏引韩诗作注甚无谓】
　　小堰门头栁系船呉山堂上月侵筵潮声夜半千岩响诗句明朝万口传【公自注长源自越过杭夜饮有美堂上联句长源诗云天目逺随防鳯落海门遥蹙两潮趋一坐称善】岂意日斜庚子后忽惊歳在巳辰年佳城一闭无穷事南望题诗泪洒牋
　　小堰门【咸淳临安志城东保安门旧名小堰门本集请开西湖状钱氏有国时郡城之东有小堰门昔人以大小二堰隔絶江水不放入城】万口传【郑谷诗不知几首南行曲留与巴儿万口传】佳城【墓志云初君乐江州之山水买宅将居之故其子以八年九月君于江州德化县仁贵乡之龙泉原】
　　寄吕穆仲寺丞
　　孤山寺下水侵门每到先看醉墨防楚相未亡谈笑是中郎不见典刑存【公自注杭有伶人善学吕举措酷似别后常令作之以为笑】君先去踏尘埃陌我亦来寻桑枣村回首西湖真一梦灰心霜鬓更休论
　　吕穆仲【先生倅杭时吕为察推注见前】
　　余主簿母挽诗
　　闺庭兰玉照乡闾自昔虽贫乐有余岂独家人在中馈却因麟趾识闗雎云軿忽巳归僊府乔木依然拥旧庐忍把还乡千斛泪一时洒向老莱裾
　　送赵寺丞寄陈海州
　　景疏楼上唤蛾眉君到应先诵此诗若见孟公投辖饮莫忘冲雪送君时
　　景疏楼【叶祖洽建在海州注详十二巻】
　　答陈述古二首【古灵集失原作】
　　漫説山东第二州枣林桑泊负春游城西亦有红千叶人老簪花郤自羞
　　山东第二州【舆地广记京东东路望青州上密州九域志淳化五年改青州为镇海军开宝五年升密州为安化军】
　　小桃破蕚未胜春罗绮丛中第一人闻道使君归去后舞衫歌扇总成尘【公自注陈有小妓述古称之】
　　使君归去【咸淳临安志陈襄于熈宁七年六月自杭州移知应天府杨绘来代本集有送述古迓元素诉情词一首述古去杭在先生未赴密州之前】
　　张安道乐全堂
　　列子御风殊不恶犹被庄生讥数数歩兵饮酒中散琴于此得全非至乐乐全居士全于天维摩丈室空翛然平生痛饮今不饮无琴不独琴【一作今讹】无弦我公天与英雄表龙章凤姿照鱼鸟但令端委坐庙堂北狄西戎谈笑了如今老去苦思归小字亲书寄我诗试问乐全全防事无全何处更相【一本作求】亏
　　乐全居士【本集张文定墓志公讳方平字安道厯事真宗英宗神宗哲宗四朝请老拜太乙宫使以宣徽使致仕性与道合得佛老之妙晚自号乐全居士有乐全集四十巻】
　　附张安道原作【原题云自题乐全堂】
　　乐全得意在庄书静阅流光乐有余四句幻泡明般若一篇力命信冲虚心闲自觉浮云薄才拙诚知与世疎只此空名漫儿戏何王城阙不丘墟附子由作
　　天命无不全人事每自伤譬如摩尼珠宛转有余光藻色不能加尘埃岂有亡世人未甞识姑射手自将我公体自然率性非勉强驱驰四十年不入忧患塲晚歳事防养敛退就此堂小儒岂知道夙昔窥门墙申屠师无人无足亦自忘如逢郑执政一笑先生旁
　　张文挽词
　　髙才本出朝廷右能事方推德业余毎见便闻曹植句至今传寳魏华书济南名士新凋防劒外生祠巳洁除欲寄西风两行泪依然乔木郑公庐
　　张文【按宋史张掞传称其性笃孝幼时刲股疗父疾后与兄揆庐母墓故先生诗有能事方推德业余之句本传又云知益都县当督赋租置里正弗用民皆以时入石介献息民论以益都为天下法故有劒外生祠已洁除之句也】生祠【汉于定国传父于公为县吏决狱平郡为立生祠】附子由作
　　持节西南二十年华堂遗像巳苍然归来侍从三朝旧老去雍容平地僊落笔纵横题壁处诵诗清壮举杯前东逰邂逅迎归旐泪落城南下马阡懐西湖寄晁美叔同年
　　西湖天下景游者无愚贤浅深随所得谁能识其全嗟我本狂直早为世所捐独专山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从暂借僧榻眠读我壁间诗清凉洗烦煎防杖无道路直造意所便应逢古渔父苇间自延缘问道若有得买鱼勿论钱
　　晁美叔【施氏原注美叔名端彦时提防两浙刑狱置司杭州绍圣初为秘书少监以直秘阁知陜州提举崇福宫改知潭州子悦之字以道后亦从先生游新刻本删去后段今补録】三百六十寺【注见第七巻】
　　和梅户曹防猎铁沟
　　山西从古説三明谁信儒冠也捍城竿上鲸鲵犹未掩【公自注近枭数盗】草中狐兎不须惊东州赵叟【一作傁】饮无敌南国梅僊诗有声不向如臯闲射雉归来何以得卿卿【公自注是日惟梅赵不射】
　　梅户曹【名失考】铁沟【注见十二巻】捍城【诗公侯干城疏云干捍也】草中狐兎【杜甫诗草间狐兎尽何益天子不在咸阳宫】
　　祭常山回小猎
　　青葢前头防皂旂黄茅冈下出长围弄风骄马跑空立趁兎苍鹰掠地飞回望白云生翠巘归来红叶满征衣圣明【一作朝】若用西凉簿白羽犹能效一挥
　　常山【注见前】
　　【乌台诗案熈宁八年五月轼知密州于本州常山泉水处祈雨有应遂名为雩泉九年四月立石常山之上去年祭常山回与同官习射放鹰作诗一首题在本州小防上除无讥讽外云圣朝若用西凉簿白羽犹能效一挥意取西凉州主簿谢艾事艾本书生也善能用兵故以此自比若用轼为将亦不减谢艾也轼在台供説其诗即不系降到册子内】
　　和章七出守湖州二首
　　方丈僊人出淼【一作渺】茫髙情犹爱水云乡功名谁使连三防身世何缘得两忘早歳归休心共在他年相见话偏长只因未报君恩重清梦时时到玉堂
　　章七守湖州【丁未録章惇举进士甲科王安石用事李承之荐惇可用安石召见之惇素辨又善迎合安石大喜数年遂至侍从三司使上甞誉张方平之美以问惇惇以告吕惠卿故御史蔡承禧弹惇云朝登陛下之门暮入惠卿之室为此也上由是恶惇安石亦仇惠卿黜之陈州中丞邓绾言惇人物佻薄行迹丑秽与惠卿协济为奸宜早罢斥遂自权三司使出知湖州　按施氏原注子厚浦城人父俞徙苏州子厚好论出世间法故诗中多用学僊事东坡既买田阳羡子厚在湖州寄诗云君方阳羡卜新居我亦吴门葺旧卢云云时子厚二亲无恙故次章有两巵春酒之句此段新刻本删去今补録】僊人出淼茫【挥麈録云章俞者郇公之族子不自拘检与妻之母杨氏通生子杨氏以一盒贮水缄置其内使人持以还俞既长登第与东坡缔交后送其守湖州诗有方丈僊人出淼茫云云以为讥巳由是怨之其子入政府俞尚无恙甞犯法以年八十勿论事见神宗实录绍圣初东坡渡海葢修报也】
　　绛阙云台总有名应须极贵又长生鼎中龙虎黄金贱松下龟蛇绿骨轻【公自注君好炉火而饵茯苓】霅水未浑缨可濯弁峯初见眼应明两巵春酒真堪羡独占人间分外荣
　　次韵刘贡父李公择见寄二首
　　白髪相望两故人眼看时事几番新曲无和者应思郢论稍【苕溪丛话作少】卑之且借秦歳恶诗人无好语【公自注公择来诗皆道吴中饥苦之事】夜长鳏守向谁亲【公自注刘贡父近丧妻】少思多睡无如我鼻息雷鸣【一本作如雷】撼四邻
　　【乌台诗案熈宁六年九月内轼和刘攽寄秦字韵诗白髪相望两故人眼看时事几番新以讥讽朝廷近日更立新法事尤多也○慎按此诗公自注有公择来诗皆道吴中饥苦之语公择以熈宁七年自鄂州移知湖州在任两年改齐州作此诗时公择尚在湖贡父时知曹州二诗唱和既系同时作其为熈宁八年无疑诗案以为六年苕溪丛话以为九年当是传刻之讹今依施氏原本与后一首俱编密州巻中】
　　何人劝我此间【诗案作中】来弦管生衣甑有埃绿蚁沾【一作濡】唇无百斛蝗虫扑面巳三回磨刀入谷追穷宼洒涕循城拾弃孩【别本作骸者讹】为郡鲜欢君莫叹【诗案作笑】犹胜【诗案作何如】尘土走章台
　　【乌台诗案熈宁八年六月李常寄来字韵一首与轼即无讥讽轼依韵和答云云此诗讥讽朝廷新法减公使钱太甚及造酒不得过百石致弦管生衣甑有尘埃又有蝗虫盗贼灾伤饥馑之苦以讥朝廷政事缺失及新法不便之所致也九月十四日凖问目有无未尽轼供曽和李常等诗即不系册子内】附子由次韵一首
　　青蒲一下复东来拥扇西风满面埃撃柝自营何择地餔糟同醉未须回孤髙振鹭瞻初下淡泊婴儿及未孩我亦漂流家万里年来羞上望乡台和张子野见寄三絶句
　　过旧游
　　前生我巳到杭州到处长如到旧逰更欲洞霄为隐吏一庵闲地且相留
　　前生到杭州【何防春渚纪闻西湖寿星寺老僧则亷言东坡作郡倅日始与参寥同登方丈即顾谓参寥曰某平生未甞至此而眼界所视皆若素所经厯者自此上至懴堂当有九十二级遣人数之果如其言因曰某前身山中僧也今日寺僧皆吾法属耳后每至寺即解衣盘礴久而始去则亷时为僧雏侍侧毎暑月袒露竹隂间细视公背有黒子如星斗状即北山君谓顔鲁公曰志金骨记名僊籍是也】洞霄【余杭宫名注见前】
　　见题壁
　　狂吟跌宕无风雅醉墨淋漓不整齐应为诗人一回顾山僧未忍扫黄泥
　　竹阁见忆
　　柏堂南畔竹如云此阁何人是主人但遣先生披鹤氅不须更画乐天真
　　乐天真【释氏稽古畧竹阁今为广化寺白侍郎遗像在焉】
　　和蒋防寄茶
　　我生百事尝随缘四方水陆无不便扁舟渡江适吴越三年饮食穷芳鲜金虀玉脍饭炊雪海螯江柱初脱泉临风饱食甘寝罢一瓯花乳浮轻圆自从舍舟入东武沃野便到桑麻川翦毛胡羊大如马谁记鹿角腥槃筵厨中烝粟堆饭瓮大杓更取酸生涎【公自注山东喜食粟饭饮酸浆】柘【一作拓】罗铜碾弃不用脂麻白土须盆研故人犹作旧眼看谓我好尚如当年沙谿北苑强分别水脚一线争谁先清诗两幅寄千里紫金百饼费万钱吟哦烹噍两竒絶只恐偷乞烦封纒老妻稚子不知爱一半巳入姜盐煎人生所遇无不可南北嗜好知谁贤死生祸福久不择更论甘苦争蚩【一本作】妍知君穷旅不自释因诗寄谢聊相镌
　　蒋防【本集有送蒋防赴代州学官诗余无可考】柘罗铜碾【蔡君谟茶録茶罗以絶细为佳罗底用东川鵞溪绢之密者投汤中揉洗以羃之茶碾以银或铁为之黄金性柔铜及鍮石皆然生铁不入用】沙溪北苑【黄儒品茶要録壑源沙溪其地相背中隔一岭无数里之逺然茶产顿殊岂地脉独钟于壑源耶凡壑源之茶售以十则沙溪之茶售以五石林避暑録北苑茶正所产为曽坑谓之正焙非曾坑为沙溪谓之外焙○按壑源沙溪皆北苑地名】姜盐【本集题薛能茶诗后云唐人煎茶用姜故能诗云盐损添常戒姜宜着更夸据此则又有用盐者矣近世亦有用此二物者然茶之中等者入姜煎信佳也盐则不可】
　　光禄庵二首
　　文章恨不见文园礼乐方将访石泉何事庵中着光禄枉敎闲处笔如椽
　　城中太守的何人林下先生非我身若向庵中觅光禄雪中履迹镜中真
　　慎按此二诗施氏原本不载新刻本载续补下巻据外集编第五巻密州时作又本集先生与陈履常尺牍云逺承寄贶诗刻读之洒然輙和光禄庵二絶聊以寄钦羡之懐末又云髙密连年旱蝗应付朔方百须纷然疲苶仰企僊馆如在云汉矣云云考后山集中失原作








　　苏诗补注巻十三
　　钦定四库全书
　　苏诗补注巻十四　　翰林院编修查慎行撰古今体诗六十六首【熙宁九年丙辰在宻州作】
　　立春日病中邀安国仍请禹功同来仆虽不能饮当请成伯主防某当杖策倚几于其间观诸公醉笑以拨滞闷也二首
　　孤灯照影夜漫漫拈得花枝不忍看白髪欹簪羞彩胜黄耆煮粥荐春盘东方烹狗阳初【一本作和者讹】动南陌争牛卧作团老子从来兴不浅向隅谁有满堂欢
　　黄耆【大观本草黄耆俗作茋耆长也色黄而为补药之长】
　　斋居卧病禁烟前辜负名花已一年此日使君不强喜早春风物为谁妍青衫公子家千里白髪先生杖百钱曷不相将来问病已敎呼取散花天
　　慎按禹功即乔太愽成伯即赵郎中皆先生宻州僚属也次章有辜负名花巳一年之句先生于甲寅冬赴宻阅乙卯为一年故知此二诗为丙辰作施氏原本不载新刻载续补遗下巻今移编此巻首
　　答李邦直
　　美人如春风着物物未知覉愁似冰雪见子先流澌子从徐方来吏民举熙熙扶病出见之惊我一何衰知我乆慵倦起我以新诗诗词如醇酒盎然熏四支径饮不觉醉欲和先昏疲西斋有蛮帐风雨夜纷披放怀语不择抚掌笑脱颐别来今几何春物巳含姿柳色日夜暗子来竟何时徐方虽云乐东山禁游嬉又无狂太守何以解忧思闻子有贤妇华堂咏螽斯曷不倒囊槖卖剑买蛾眉不用敎丝竹唱我新歌词
　　李邦直【东都事畧李清臣魏人治平中举制科以欧阳修荐擢集贤校理韩绛宣抚陜西奏清臣为属绛贬清臣通判海州后同知太常礼院为京东路提刑施氏原注谓公守髙宻时邦直以京东提刑行部至宻即此时矣又按施氏原注云自元祐初革清庶政至五年人心已定惟熙寜旧党分布中外多起邪说以摇撼在位吕微仲丞相刘莘老中书尤畏之欲引用其党以平怨谓之调停苏子由为中丞极论其非后三省奏除邦直吏部尚书范祖禹姚腼皆言不当命未下又除蒲宗孟兵部尚书子由时为右丞言于宣仁曰前日除李清臣给谏纷然争之未定今又用宗孟葢此二人者昔与土珪蔡确軰并进与今日圣政不合若并用此四人使之进党类气势一合非独臣等奈何不得亦恐朝廷难奈何矣事遂巳洎宣仁服药中书省又以为户部尚书哲宗亲政于元祐之政不能无疑侍御史杨畏无耻嗜进逆探上意即防章惇安焘吕惠卿邓温伯李清臣等各加题品且宻奏万言具言神宗所以建立法度之意上皆嘉纳邦直未至除中书侍郎首以绍述逄上意且多激怒之词温伯和之防廷防进士邦直撰策题即为邪说以扇惑羣聼子由入奏论之不报李邓从而媒孽之遂得罪范忠宣去相位邦直独专中书亟复青苗免役法除诸路提举官章子厚入相邦直又与之异绍述朋党之说肇于此三人正人几无噍类北方兵起中原板荡皆基于此云云观其所纪与颍濵遗老传畧仝有关北宋朝局新刋本删而不载今偹录之】贤妇【邦直初娶韩魏公之女继娶孙巨源之女注详后卷感旧诗下】
　　慎按此诗施氏原本编上巻之末今因诗中有春物巳含姿之句当是首春作移编于此
　　和文与可洋川【一作州】园池三十首【石刻题云寄题与可学士洋州园池三十首从表弟苏轼上】
　　湖桥
　　朱栏畵柱照湖明白葛乌纱曵履行桥下龟鱼晩无数识君拄杖过桥声
　　文与可洋州【文湖州墓志熙寜中知陵州旣复旧秩歴度支司封员外郎徙知洋州家宜父所编石室先生年谱先生赴洋州在熙宁八年秋冬之交至丁巳秋任满还京水经注汉水又东防洋水导源巴山东北流迳平阳城汉中记曰本西乡县治也魏废帝于此立洋州元和郡县志后汉南乡县为蜀重镇晋改西乡西至兴元府一百二十里九域志洋州洋川郡属利州路寰宇记属山南道宋为武定军节度名胜志今汉中府洋县】
　　附文与可原作
　　飞桥架横湖偃若长虹卧自问一日中往来凡几过
　　附子由和
　　湖南堂宇深湖北林亭逺不作过湖桥两防那相见
　　横湖
　　贪看翠葢拥红妆不觉湖边一夜霜卷却天机云锦段从教匹练写秋光
　　横湖【名胜志横湖在洋县城西逺望若匹练之横故名】
　　附文与可原作
　　长湖直东西漾漾承守寝一望见荷花天机织云锦
　　附子由和
　　湖里种荷花湖边种杨柳何防渡桥人问是人间否
　　书轩
　　雨昏石砚寒云色风动牙籖落【石刻作乱】叶声庭下巳生书带草使君疑是郑康成
　　附与可原作
　　清泉绕庭除绿篠映轩槛坐此何所为惟宜弄铅椠
　　附子由和
　　緑竹覆清渠尘心日日踈使君余癖在苦要读文书
　　冰池
　　不嫌冰雪绕池看谁似诗人巧耐寒记取羲之洗砚防碧琉璃下黑蛟蟠
　　附与可原作
　　日暮池已氷翩翩下鳬鹜不怕池中寒便于冰上宿
　　附子由和
　　水深冰亦厚滉荡铺寒玉好在水中鱼何愁池上鹜
　　竹坞
　　晚节先生道转孤嵗寒惟有竹相娱麤才杜牧真堪笑唤作军中十万夫
　　附与可原作
　　文石间苍苔相引入深坞莫憾青琅玕无时露如
　　附子由和
　　空陂放脩竹肃肃复防莫除坞外笋从此入园生
　　荻浦
　　雨折霜干不耐秋白花黄叶使人愁月明小艇湖边宿便是江南鹦鹉洲
　　鹦鹉洲【太平寰宇记鹦鹉洲在大江中江夏县西南二里中流与汉阳分界后汉书云黄祖为汉阳太守时长子大防宾客有献鹦鹉于此洲者故以为名】
　　附与可原作
　　枯荻饶霜风暮影寒索索无限有微禽捉之宿如客
　　附子由和
　　离披寒露下萧索微风触摧折有余青纵横未须束
　　蓼屿
　　秋归南浦蟪蛄鸣霜落横湖沙水清卧雨幽花无限思抱丛寒蜨不胜情
　　附与可原作
　　孤屿红蓼深清波照寒影时有双鹭鹚飞来作佳景
　　附子由和
　　风髙莲欲衰霜重蓼初发防使此池中秋芳未尝歇
　　望云楼
　　阴晴朝暮几囘新已向虚空付【石刻作寄】此身出本无心归亦好白云还是望云人
　　附与可原作
　　巴山楼之东秦岭楼之北楼上巻帘时满楼云一色
　　附子由和
　　云生如涌泉云散如翻水百变一凴阑悠悠定谁使
　　天汉台
　　漾水东流旧见经银潢【石刻作河】左界上通灵此台试向天文觅阁道中间第几星
　　漾水【尚书嶓冡导漾东流为汉孔颖逹疏泉始出山为漾】银潢【鸡跖集许洞谓银河为银湾李贺谓为银浦一曰银潢】
　　附与可原作
　　北防亭馆众最先登此台台髙望羣峰万里云崔嵬
　　附子由和
　　台髙天汉近匹练挂林端秋深霜露重谁见落西山
　　待月台
　　月与髙人本有期挂檐低户映蛾眉只从昨夜十分满渐觉冰轮出海迟
　　附与可原作
　　城端筑层台木杪转深路常此明月上到天心去
　　附子由和
　　夜色何苍苍月明久未上不上倚城台无奈东西障
　　二乐榭
　　此间真趣岂容谈二乐并君巳是三仁智更烦诃妄见坐令鲁叟作瞿昙【公自注来诗云二见因妄生】
　　附与可原作
　　防山孰云静汉水亦非动二见因妄生仁智何常用
　　附子由和
　　动静惟所适仁智亦偶然谁见二物外犹有天地全
　　灙泉亭
　　闻道池亭胜两川应须烂醉答云烟劝君多防长腰米消破亭中万斛泉
　　灙泉【按寰宇记洋州有傥谷水亦名骆谷水傥与灙未详孰是】
　　附与可原作
　　迳源分灙水滚滚出亭下横湖能许深日夜见倾泻
　　附子由和
　　泉来草木滋泉去池塘满委曲到堦除清泠备晨盥
　　吏隠亭
　　纵横忧患满人间颇怪先生日日闲昨夜清风眠北牖朝来爽气在西山
　　附与可原作
　　竹篱如鸡栖茅屋类蜗殻静几黙如禅往来人不觉
　　附子由和
　　隐居亦非难欲少求易遂有意未成归聊就茅檐试
　　霜筠亭
　　解箨新篁不自持婵娟巳有嵗寒姿要看凛凛霜前意须待秋风【石刋作深】粉落时
　　婵娟【文选啸赋防修竹之婵娟】
　　附与可原作
　　危亭入水深正在脩篁里坐久寒偪人暂来须索起
　　附子由和
　　林髙日气薄竹色净如水寂歴断人声时有鸣禽起
　　无言亭
　　殷勤稽首【石刋作致问】维摩诘敢问如何是法门【石刻敢问作不二】弹指未终千偈了向人还道本无言
　　殷勤【维摩经问疾品世尊殷勤致问无量】法门【维摩经何菩萨入不二法门各随所乐说之】无言【维摩经文殊问维摩诘仁者当说何等是菩萨入不二法门时维摩诘黙然无言】附与可原作
　　谁此设孏牀颇称我衰惰公事凡少休须来嘿然坐
　　附子由和
　　防世欲无言事至或未可惟有此亭空宴坐聊从我
　　露香亭
　　亭下佳人锦绣衣满身璎珞缀明玑晚香消歇无寻防花巳飘零露巳晞
　　附与可原作
　　宿露蒙晓花妸娜清香发随风入怀袖累日不消歇
　　附子由和
　　重露覆千花繁香凝畦圃不忍日将晞散入微风去
　　涵虚亭
　　水轩花榭两争妍秋月春花【石刻作风】各自偏惟有此亭无一物坐观万景得天全
　　附与可原作
　　石磴抱城囘入竹见虚槛前望佳景多倚笻聊此暂
　　附子由和
　　虗亭面踈篁窈窈众景聚更与坐中人行寻望来防
　　谿光亭
　　决去湖波尚有情却随初日动檐楹溪光自古无人畵凴仗新诗与写成
　　附与可原作
　　横湖决余波防防写寒溜日景上髙林清光动窓牖
　　附子由和
　　溪亭新雨余秋色明滉漾鸟度夕阳中鱼行白石上
　　过溪亭
　　身轻步稳去忘归四柱亭前野彴微忽悟过溪还一笑水禽惊落翠毛衣
　　附与可原作
　　小彴过清溪有亭才四柱地僻少人行翩翩下鸥鹭
　　附子由和
　　溪浅复通桥过者犹恨嬾赖有沙上鸥常为独游伴
　　披锦亭
　　烟红露緑晓风香燕舞莺啼春日长谁道使君贫且老绣屏锦帐咽笙簧
　　附与可原作
　　紫红层若云宻叶叠如浪青帝下寻春满园开歩障
　　附子由和
　　春晩百花齐绵绵巧如织细雨洗还明轻风巻无迹
　　楔亭
　　曲池流水细鳞鳞髙防传觞似洛滨红粉翠蛾应不要畵船来往胜于【石刻作不须】人
　　附与可原作
　　悬流效曲水上已娱嘉宾饮罢巳陈迹那复山隂人
　　附子由和
　　觞流无定防客醉醒还酌毋令仲御歌空使人惊愕
　　菡蓞亭【丹渊集作轩】
　　日日移牀趁下风清香不断思何穷若为化作龟千嵗巢向田田乱叶中
　　附与可原作
　　朝阳媚秋漪菡蓞隔深竹谁开翠锦幛无限防银烛
　　附子由和
　　开花浊水中抱性一何洁朱槛月明时清香为谁发
　　荼防洞
　　长忆故山【一本作半雨半晴】寒食夜野荼防发暗香来分无素手簪罗髻且折霜蕤浸玉醅
　　附与可原作
　　长条缀繁英拥架若深洞是防欲清香凴风为特【一作持】送
　　附子由和
　　猗猗翠蔓长蔼蔼繁香足绮席堕残英芳樽渍余馥
　　筼筜谷
　　汉川脩竹贱如蓬斤斧何曾赦箨龙料得清贫馋太守渭川【石刻作滨】千亩在胸中
　　筼筜谷【名胜志在洋州城西北五里】
　　附与可原作
　　千舆翠羽葢万锜緑沉枪定有葛陂种不知何防藏
　　附子由和
　　谁言使君贫巳用谷量竹盈谷万万竿何曾一竿曲
　　寒芦港
　　溶溶晴港漾春晖芦笋生时柳絮飞还有江南风物否桃花流水鮆鱼肥
　　鮆鱼【梅尧臣过淮诗日暖鮆鱼繁】
　　附与可原作
　　落月照冰台晓气何太爽两防雪烟昏鳬鸥出深港
　　附子由和
　　芦深可藏人下有扁舟泊正似洞庭风日暮孤帆落
　　野人庐
　　少年辛苦事犂锄刚厌青山绕故居老觉华堂无意味却须时到野人庐
　　附与可原作
　　萧条野人庐篱巷杂蓬苇每一过衡门归心为之起
　　附子由和
　　野人三四家桑麻足生意试与叩柴荆言词应有味
　　此君庵【一本作亭】
　　寄语庵前抱节君与君到防合相亲写真虽是文夫子我亦真堂作记人
　　真堂作记【先生题与可墨竹诗有老可能为竹写真之句与可有墨君堂先生曾为作记故云】附与可原作
　　丛筠裹团橺净影碧如水谁识爱君心过桥先到此
　　附子由和
　　风梢绕檐匝露干当净遥知素壁上醉墨森相映
　　香【一作金】橙径
　　金橙纵复里人知不觉【石刻作得】鲈鱼价自低须是松江烟雨里小船烧薤捣香虀
　　附与可原作
　　金橙实佳果不为土人重上苑闻未多谁能为移种
　　附子由和
　　叶如石楠坚实比霜柑大穿径得新苞令公忆鲈脍
　　南园
　　不种夭桃与緑杨使君应欲候农桑春畦【一作桑畴】雨过罗纨腻夏垅【一本作麦垅】风来饼饵香
　　【冷斋夜话荆公诗缲成白雪桑重緑割尽黄云稻正青东坡诗春畦雨过罗纨腻夏垅风来饼饵香如华严经举果知因譬如莲花方其吐花而果具蕊中造语之工至此尽古今之变】
　　附与可原作
　　农桑乘晓日凌乱如碧油紫椹熟未熟但闻黄栗留
　　附子由和
　　官是劝农官种桑亦其所安得陌上人隔叶扳条语
　　北园
　　汉水巴山乐有余一麾从此首归涂北园草木凴君问许我他年作主无
　　汉水巴山【名胜志汉中府洋县东连襄汉南蔽巴蜀又云汉山在汉中府西南二十里北距汉水南接巴山】
　　附与可原作
　　春风有多少尽入使君家当与郡人乐满园桃李花
　　附子由和
　　使君美且仁徧地种桃李岂独放春花行看食秋子
　　寄题刁景纯藏春坞
　　白首归来种万松待看千尺舞霜风年抛造物陶甄外春在先生杖履中杨柳长齐低户暗樱桃烂熟滴堦红何时却与徐元直共访襄阳厐徳公
　　刁景纯藏春坞【注详十一巻】
　　玉盘盂二首【并引】
　　东武旧俗每嵗四月大防于南襌资福两寺以芍药供佛而今嵗最盛凡七千余朶皆重跗累蕚繁丽丰硕中有白花正圆如覆盂其下十余叶稍大承之如盘姿格絶异独出于七千朶之上云得之于城北苏氏园中周宰相莒公之别业也而其名甚俚乃为易之
　　杂花狼籍占春余芍药开时扫地无两寺妆成寳璎珞一枝争看玉盘盂佳名防作新翻曲絶品难寻旧畵图从此定知年糓熟姑山亲见雪肌肤
　　苏莒公【名禹珪】寳璎珞【法华经有七寳塔随地涌出无数幢旛以为严餙垂寳璎珞寳铃万亿而悬其上】
　　花不能言意可知令君痛饮更无疑但持白酒劝佳【一作嘉】客直待琼舟覆玉彜负郭相君初择地看羊属国首吟诗吾家岂与花相厚更问残芳有几枝
　　【姑溪题防云东坡守东武得异花于芍药品中既名之又赋诗二首以志其事崇宁四年冬至后七日阳翟人傅君仲训偶出花图相示东坡小楷二诗于其下葢当日本也因次其韵云今检姑溪集中次韵诗巳缺】
　　附子由次韵二首
　　千叶团团一尺余扬州絶品旧应无赏传莒国迁钟簴移忆胡僧置钵盂丛底流连倾凿落缾中捧拥照浮图【栾城集作屠讹】强将綘蜡封红蕚憔悴无言损玉肤
　　故相林亭父老知出羣草木尚何疑无多产业残花药几许功名旧鼎彜丰艳不知人世别佳名新换使君诗明年防看花尤好剥尽浮苞养一枝次和潞公超然台
　　我公厌富贵常苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我本何人麋鹿强冠襟身微空志大交浅屡言深嘱公如得谢呼我幸寄音但恐酒钱尽烦公挥槖金
　　潞公【东都事畧文彦博字寛夫汾州介休人嘉祐中以河阳三城节度使同平章事封潞国公宋史本传位将相五十余年徧歴公孤两以太师致仕元丰中居洛阳与富弼等十一人为耆英防】超然台【子由超然台赋序畧云子瞻守髙宻因其城上之废台而增葺之以告辙曰将何以名之辙曰天下之士奔走于是非之塲浮沉于荣辱之海嚣然尽力而忘返亦莫自知也而逹者哀之非以其超然不累于物耶老子曰虽有荣观燕防超然试以超然名之可乎乃为之赋云云】
　　附文寛夫原韵
　　莒侯之燕防层台逾十寻俛镇千乘国前瞻九仙岑勿作西州意姑为东武吟名教有静乐纷华无动心凴髙肆逺目怀古散冲襟琴觞兴不浅风月情更深民被襦袴惠境絶枹鼓音欲识超然意鸰原赋掷金
　　闻乔太博换左藏知钦州以诗招飮
　　今年果起故将军幽梦清诗信有神马革裹尸真细事虎头食肉更何人阵云冷压黄茅瘴羽扇斜挥白葛巾痛飮从今有几日西轩月色夜来新
　　换左藏【左藏武职也宋史职官志有西京左藏库使葢乔禹功以文阶而改武职也】钦州【元和郡县志汉平南越置合浦郡钦州即合浦县城梁置安州开皇十八年改钦州取钦江为名东至广州三百里】
　　乔将行烹鹅鹿出刀劔以飮客以诗戏之
　　破匣哀鸣出素虬倦看鶂鶂听呦呦明朝只恐兼烹鹤此去还须却佩牛便可先呼报恩子不妨仍带醉鄕侯他年万骑归应好奈有移文在故丘
　　奉和成伯兼戏禹功
　　金钱石竹道傍秋翠黛红裙马上讴无限小儿齐拍手山公又作习池游
　　慎按此诗施氏原本不载今从续补下卷改编
　　寄黎眉州
　　胶西髙防望西川应在孤云落照边瓦屋寒堆春后雪峨眉翠扫雨余天治经方笑春秋学好士今无六一贤【公自注君以春秋受知欧阳文忠公公自号六一居士】且待渊明赋归去共将诗酒趁流年
　　黎眉州【宋史黎錞渠江人英宗以蜀士问欧阳脩对曰文行苏洵经术黎錞本集眉山逺景楼记略云太守黎希声先君子之友也既满将代众不忍其去相率防之】西川【元和郡县志眉州属剑南道西川节度使所辖汉犍为郡阳武县之南境梁于此立青州后魏改眉州武徳元年改为嘉州二年于通义县别置眉州】瓦屋【太平寰宇记雅州荣经县荣水在城东经水在城南一出瓦屋山一出改丁河名胜志瓦屋山在县东北二十里形如瓦屋上有念佛鸟娑罗花其岩朝现辟支午现普贤】峨眉【任豫益州记峨眉山在南安县界两山相对状如峨眉张华博物志以为牙门山名山记峨眉山周匝千里石龛一百十二大洞十二小洞二十八元和郡县志峨眉大山在嘉州峨眉县西七里中峨眉在县东二十里蜀都赋云抗峨眉于重阻】春秋学【张端义贵耳録王荆公斥词赋尊经独以春秋非圣经不试所以元祐诸臣多作春秋传解则其议论素不同矣晁公武读书志云春秋经解黎錞撰錞蜀人欧阳公之客名其书为经解者以经解经也后又为统论附焉】
　　附子由次韵
　　眼看狂澜倒百川孤根漂荡水无边思家松菊荒三径囘首讴歌沸二天簿领沉迷催我老春秋废格累公贤邻居屈指今谁在一念伤心十五年和赵郎中捕蝗见寄
　　麦穗人许长谷苗牛可没天公独何意忍使蝗虫发驱攘着令典农事安可忽我仆既胼胝我马亦欵矻飞腾渐云少筋力亦已竭苟无百篇诗何以醒睡兀初如防畎浍渐若决澥渤往来供十吏腕脱不容歇平生轻妄庸熟视笑魏勃爱君有逸气诗坛专斩伐民病何时休吏职不可越慎毋及世事向空书咄咄
　　登常山絶顶广丽亭
　　西望穆陵关东望琅琊台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红裙欲仙去长笛有余哀清歌入云霄妙舞纎腰囘自从有此山白石封苍苔何尝有此乐将去复徘徊人生如朝露白髪日夜催弃置当何言万刼终飞灰
　　穆陵关【元和郡县志穆陵山在沂水县北一百九十里名胜志大岘山在临朐县东北上有穆陵关】琅琊台【史记始皇二十八年南登琅琊留三月徙黥首三万户琅琊台下立石刻颂功德舆地广记越王勾践欲伯中国徙都于此起观台周七里元和郡县志琅琊山在诸城县东南一百四十里始皇作层台于上谓之琅琊台周廻二十里太平寰宇记台基三层每一层髙三丈上有碑六百字可识李斯书余多剥落】九仙山【名胜志卢山在诸城县西南四十五里又二十五里为九仙山髙耸摩空常有仙人居之峰峦十有一盘石十有八本集有九仙今巳压京东自注云九仙在东武竒秀不减雁荡今诗中所云南望九仙山即此与穆陵琅琊俱在宻州数百里内施氏补注云在钱唐临安或云在宻州诸城县慎按临安亦有九仙山与宻州之山名偶同诗中所用两引者讹】
　　薄薄酒二首【并引】
　　胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎逹故推而广之以补东州之乐府既又以为未也复自和一篇聊以发览者之一噱云尔
　　薄薄酒胜茶汤麤麤布胜无裳丑妻恶妾胜空房五更待漏鞾满霜不如三伏日髙睡足北窗凉珠襦玉柙万人相送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亾羊不如眼前一醉是非忧乐两都忘
　　赵明叔【名杲卿宻州乡贡进士有行义见本集书刘庭式事后】丑妻【苕溪渔隠丛话引古乐府云昔有行道人陌上见三叟年各百余嵗相与锄禾莠中叟前致词室内妪粗丑东坡先生诗意用此】
　　薄薄酒饮两钟麤麤布着两重美恶虽异醉暖同丑妻恶妾寿乃公隐居求志义之从本不计较东华尘土北窗风百年虽长要有终富死未必输生穷但恐珠玊留君容千载不朽遭樊崇文章自足欺盲聋谁使一朝富贵面发红逹人自逹酒何功世间是非忧乐本来空附黄鲁直和二首【山谷集题云苏宻州为赵明叔作薄薄酒二章愤世嫉邪其言甚髙以予观赵君之言近乎知足不辱有马少游之余风故代作二章以终其意】
　　薄酒可与忘忧丑妇可与白头徐行不必驷马称身不必狐裘无祸不必受福甘餐不必食肉富贵于我如浮云小者谴诃大戮辱一身畏首兼畏尾门多宾客少僮仆美物必甚恶厚味生五兵匹夫怀璧死百鬼瞰髙明丑妇千秋万嵗同室万金良药不如无疾薄酒一谈一笑胜茶万里封侯不如还家
　　薄酒终胜饮茶丑妇不是无家醇醪养牛等刀锯深山大泽生龙蛇秦时东陵千户食何如青门五色传呼鼓吹拥部曲何如春雨一池蛙性刚太傅促和药何如羊裘钓烟沙绮席象状雕玉枕重门夜鼓不停挝何如一身无四壁满船明月卧芦花吾闻食人之禄可随以鞭扑之戮乘人之车可加以鈇钺之诛不如薄酒醉眼牛背上丑妇自能搔背痒
　　附李端叔和二首
　　薄薄酒胜茶汤刳麝脐为有香断尾山鸡避文章直材先伐甘井竭谁将列鼎移黄粱扬雄草反嘲白麯糵寜非丹井食却念牛衣儿女心王郎漫致囘天力五湖归去弄烟月仗劒成名空玉雪饮薄酒醉后纷纷亦何有
　　莫厌薄酒薄莫恶丑妇丑君不见王寻百万驱虎豹千兵荡扫同拉朽又不见髙堂笙歌午夜饮明日哭声喧正寝莫厌薄酒薄到头一醉亦足乐莫恶丑妇丑擕子弄孙同白首髙飞逺走固亦乐莫救眼前忘肘后
　　【慎按姑溪集杜孝钖尧民俱有和诗今不传】
　　同年王中甫挽词
　　先帝亲收十五人【公自注仁宗朝贤良十五人今惟富郑公张宜徽钱纯老及予与舍弟在耳】四方争看击鹏鹍如君事业真堪用顾我衰迟不足论出防升沉十年后死生契濶几人存他时京口寻遗迹宿草犹应有泪防
　　十五人【王应麟云仁宗朝制科十五人天圣中何咏富弼景祐中苏绅吴育张方平田况庆歴中钱明逸钱彦逺皇祐中吴奎嘉祐中夏噩陈舜俞钱藻苏轼苏辙王介甫东坡诗云先帝亲収十五人注者多讹○按王氏注无钱明逸钱彦逺吴育夏噩陈舜俞五人姓名别以余靖林亿鲁宗道尹洙钱易足十五人之数向来俱承其譌今从困学纪闻为辨正】
　　附王介甫作
　　同学金陵最少年奏书曾用牍三千盛名非复居人后壮嵗如何弃我先种橘园林无旧业采苹洲渚有新篇蒜山东路春风緑埋没谁知太守阡奉和成伯大雨中防客解嘲
　　乐事难并真实语坐排用意多乖误兴来取次或成欢瓦钩却胜黄金注我生祸患久不择肯为一时风雨阻天公变化岂有常明月行看照归路
　　真实语【李商隠诗若信贝多真实语三生同听一楼钟】
　　慎按此诗施氏原本不载新刻载续补上巻以题考之当是在宻州作今移编于此
　　七月五日二首
　　避谤诗寻医畏病酒入务萧条北窗下长日谁与度今年苦炎热草木困薰煮况我早衰人幽居气如缕秋来有佳兴秫稻已含露还复此微吟往和糟牀注
　　入务【白居易诗将吏随衙防文书入务稀】
　　【赵与虤娱老堂诗话诗有以法家史文语为对者如东坡云避谤诗寻医畏病酒入务先子亦有云架阁酒无债编修诗未工】
　　何处觅新秋萧然北台上秋来未云几风日巳清亮云间耸孤翠林表浮逺涨新枣渐堪剥晩犹可饷西风送落日万窍含凄怆念当急行乐白髪不汝放【凄怆二字石刻本一作凄怅】
　　赵郎中见和戏复答之
　　赵子吟诗如泼水一挥三百八十字奈何效我欲寻医恰似西施藏白地赵子饮酒如淋灰一年十万八千杯若不令君早入务饮竭东海生黄埃我衰临政多缪错羡君精采如秋鹗颇衰老子今日饮为君坐啸主画诺藏白地【白居易简简吟十三行坐事调品不肯低头白地藏】
　　次韵周邠寄雁荡山图二首
　　指防先凴采药翁丹青化出大槐宫眼明小阁浮烟翠齿冷新诗嚼雪风二华行看雄陜右九仙今已压京东【公自注将赴河中宻迩太华九仙在东武竒秀真不减于雁荡也】此生的有寻山分巳觉温台落手中
　　周邠【按先生倅杭时周邠为钱塘令施氏原注以为钱塘人者讹】雁荡山【沈括笔谈雁荡山天下竒秀诺矩罗尊者所居前世人所不见祥符中修造玉清昭应宫伐山取材此境始露名胜志雁荡山在乐清平阳二县界北雁荡在乐清东南雁荡在平阳西各去县一百里顶上有湖方十余里水常不涸雁之春归者宿此】寄山图【先生在宻州与周开祖尺牍云脱湖北之行而得乐清正如舍鱼而取熊掌也又云寄示山图欲求善本而不可得者新诗清絶輙和二首】二华【山海经太华之山削成而四方髙五千仞广十里逺而望之若华状故名华山太华之西八十里有少华山名山记云少华山在华州东南十五里】温台【太平寰宇记上元二年分括州置温州以温峤岭为名北至台州五百里台州即囘浦县地三国吴少帝置临海郡唐武徳五年改台州北至越州五百里】
　　【慎按年谱熙宁十年公在宻州就差知河中府已而改徐州故本注有将赴河中之语】
　　西湖三载与君同马入尘埃鹤入笼东海独来看出日石桥先去踏长虹遥知别后添华髪时向尊前说病翁所恨蜀山君未见他年擕手醉郫筒
　　石桥【天台记石桥长七丈北濶二尺南濶七尺龙形龟背苔莓甚滑孙绰天台赋践苔莓之滑石是也○按开祖时移知温州乐清县故云然】
　　和鲁人孔周翰题诗二首【幷引】
　　孔周翰尝为仙源令中秋夜以事留于东武官舍中时陈君宗古任君建中皆在郡其后十七年中秋周翰持节过郡而二君巳亾感时怀旧留诗于壁又其后五年中秋轼与客饮于超然台上闻周翰乞此郡客有诵其诗者乃次其韵二篇以为他日一笑【此题全文载蒲积中嵗时襍咏全集中诸刻本俱无今补録】
　　坏壁题诗已五年故人风物两依然定知来嵗中秋月又照先生枕麴眠
　　孔周翰【名宗翰注详本巻荅孔郎中荆林马上见寄诗下】
　　更邀明月说明年记取孤吟孟浩然此去宦游如传舍拣枝惊鹊几时眠
　　慎按此诗施氏原本不载新刻载续补下巻今移编
　　附孔宗翰原作
　　屈指从来十七年交亲零落一潸然婵娟再见中秋月依旧清辉照客眠
　　送碧香酒与赵明叔敎授
　　闻君有妇贤且廉劝君慎勿为楚相不羡紫驼分御食自遣赤脚沽村酿嗟君老狂不知愧更吟丑妇恶嘲谤诸生闻语定失笑冬暖号寒卧无帐碧香近出帝子家鹅儿破殻酥流盎不学刘伶独自饮一壶往助齐眉饷吟丑妇【见本集薄薄酒序中】
　　赵既见和复次韵答之
　　长安小吏天所放日夜歌呼和丞相岂知后世有阿瞒【公自注曹公自言参之后】北海尊前捉私酿先生未出禁酒国诗语孤髙常近谤几囘无酒欲沽君却畏有司书簿帐【公自注近制公使酒过数法甚重】酸寒可笑分一斗日饮无何足袁盎更将险语压衰翁只恐自是台无饷
　　禁酒国【魏畧太祖时禁酒而人窃饮之故难言酒以浊酒为贤人清酒为圣人卢仝诗何时得出禁酒国】
　　赵郎中往莒县逾月而归复以一壶遗之仍用前韵
　　东隣主人游不归悲歌夜夜闻舂相门前人閙马嘶急一家喜气如春酿王事何曾怨独贤室人岂忍交谪谤大儿踉蹡越门限小儿咿哑语绣帐定教舞袖掣伊凉更想夜庖鸣罋盎题诗送酒君勿诮免使退之嘲一饷莒县【太平寰宇记春秋莒人入向注云今城阳莒县也汉书地理志莒县属城阳国隋废莒县属莒州贞观八年废莒州以莒县属宻州名胜志今为莒州属青州府】
　　苏潜圣挽词
　　妙龄驰誉百夫雄晩节忘怀大隐中悃愊无华真汉吏文章尔雅称吾宗趋时肯负平生志有子还应不死同惟我闲思十年事数行老涙寄西风
　　苏潜圣【爵里失考】
　　和同年九日见寄
　　仰看鸾鹄刺天飞富贵功名老不思病马巳无千里志骚人长负一秋悲古来重九皆如此别后西湖付与谁遣子穷愁天有意吴中山水要清诗
　　晁同年【即美叔注详上巻】
　　送乔施州
　　恨无负郭田二顷空有载行书五车江上青山横絶壁云间细路蹑飞蛇鸡号黑暗通蛮货蜂閙黄连采蜜花共怪河南门下士【一本作客】不应万里向长沙【公自注乔受知于吴丞相而施州风士大类长沙】
　　乔施州【乔禹功自太博换左藏知钦州事见本巻未闻有改施州之命王注谓其后除知施州未知何所据施氏原注无之疑乔施州另是一人非禹功也存疑俟再考○元和郡县志春秋巴国之界汉为巫县之境后周置施州舆地广记施州属防州路其地有施王屯余址因以为名】黄连【九域志施州土贡每年黄连十斤】河南门下【东都事略吴育字春卿仁宗朝拜相后以资政殿大学士知河南卒諡正肃○按贾谊传河南守吴公闻其秀才召置门下后为长沙王傅公诗用事亲切如此】雪夜独宿栢仙【一作山】庵
　　晩雨纎纎变玉霙小庵髙卧有余清梦惊忽有穿窗片夜静惟闻泻竹声稍厌冬温聊得健未濡秋旱若为耕天公用意真难防又作春风烂漫晴
　　栢仙庵【失考】
　　和孔郎中荆林马上见寄
　　秋禾不满眼宿麦种亦稀永愧此邦人芒刺在肤肌平生五千巻一字不救饥方将怨无襦忽复歌缁衣堂堂孔北海直气凛郡儿朱轮未及郊清风巳先驰何以累君子十万贫与羸滔滔满四方我行竟安之何时剑关路春山闻子规
　　孔郎中【东都事畧孔宗翰字周翰孔子四十五代孙道辅之子以父任为将作监主簿复举进士王珪司马光奉勅荐士皆以宗翰应诏歴知蕲宻陜杨洪兖六州元祐初除司农少卿终刑部侍郎宋史本传亦以为孔子四十五代孙道辅之子而司马温公集谓宗翰为孔子四十七代孙施氏补注又谓宣圣五十世孙者讹也当从史传改正○施氏原注周翰与东坡宻州为代未至此诗先之是时官制未行阶官为郎周翰名父之子继坡为东武契好日笃唱酬相属其知敬贤哲如此宜为司马公所深知也】别东武流杯
　　莫笑官居如传舍故应人世等浮云百年父老知谁在惟有双松识使君
　　流杯【名胜志诸城县有柳林河出石门山流迳县西入于扶淇宻人为上已袚除之所】慎按此诗施氏原本不载新刻载续补下巻今改编于此本集和孔宻州五絶有和流杯石上草书小诗即此章也
　　留别雩泉
　　举酒属雩泉白发日夜新何时泉中天复照泉上人二年饮泉水鱼鸟亦相亲还将弄泉手遮日向西秦
　　留别释迦院牡丹呈赵倅
　　春风小院初【一作却】来时壁间惟见使君诗应问使君何处去慿花说与春风知年年嵗嵗何穷已花似今年人老矣去年崔防若重来前度刘郎在千里
　　慎按陈后山登鳯皇山怀子瞻诗云数篇曾见使君诗前后登临各一时妙舞新声难得继清风明月却相宜朱栏行遍花间路看尽当年题壁防更有何人问使君青春欲尽花飞去自注引子瞻应问使君何防去慿花说与春风知云云鳯皇山在杭州又按田汝成西湖游览志吴山宝成寺晋天楅中建名释迦院石壁刻先生手书合观二防东坡此诗当是杭州作讹入宻州巻中者但题中有呈赵倅三字赵倅即成伯也姑依施氏原本俟考
　　董储郎中尝知眉州与先人游过安丘访其故居见其子希甫留诗屋壁
　　白发郎潜旧使君至今人道最能文只鸡敢忘桥公语下马来寻董相坟冬月负薪虽【一作那】得免邻人吹笛不堪闻死生契濶君休问洒泪西南向白云
　　董储【施氏原注董储寳元二年以都官员外郎守眉东坡集云宻州安丘人能诗有名寳元庆歴间其书尤工而人莫知仆以为胜西台也此叚新刻本删去今补録】安丘【太平寰宇记安丘县在宻州西北一百二十里汉旧县属北海郡大业二年改牟山县为安丘复旧名】下马【程大昌雍録下马陵在万年县南六里韦述西征记曰本董仲舒墓李肇国史补武帝幸宜春苑每至此下马时谓之下马陵】



　　苏诗补注巻十四
　　钦定四库全书
　　苏诗补注巻十五　　翰林院编修查慎行撰古今体诗六十三首【起熙宁十年丁巳正月自宻州至京师四月后赴徐州任尽一年作】
　　除夜大雪留潍州元日早晴遂行中途雪复作
　　除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晚云合乱洒无缺空鹅毛垂马騣自怪骑白鳯三年东方旱逃户连欹栋老农释耒叹泪入饥肠痛春雪虽云晚春麦犹可种敢怨行役劳助尔歌饭瓮
　　潍州【许慎説文潍水出琅琊箕山亦名潍山太平寰宇记青州北海县隋置潍州宋建隆五年建为北海军西至东京一千三百二十里东南至宻州界七十五里曾巩隆平集云干徳二年以北海军为潍州与太平寰宇记不合未详孰是】骑白鳯【孙光宪北梦言沈询除节旄曹唐作诗云玉诏新除沈侍郎便分茅土领东方不知今夜游何防侍从皆骑白凰皇不知者槩以为游仙诗】
　　大雪青州道上有怀东武园亭寄交代【一本无交代二字】孔周翰
　　超然台上雪城郭山川两竒絶海风吹碎碧琉璃时见三山白银阙葢公堂前雪緑窗朱户相明灭堂中美人雪争妍粲然一笑玉齿颊就中山堂雪更竒青松怪石乱琼丝惟有使君游不归五更上马愁敛眉君不见【施氏原本作是】淮西李侍中夜入蔡州缚取吴元济又不见【施氏原本作是】襄阳孟浩然长安道上骑驴吟雪诗何当闭门【一作户】饮美酒无人毁誉河东守
　　青州【元和郡县志青州北海郡齐营丘汉为临淄唐武徳二年改青州置总管府东至宻州三百三十里太平寰宇记唐乾元中升平卢军节度】交代【后汉书傅燮为汉阳太守初范津举燮孝廉及为汉阳与燮交代合符而去】超然台【注见前】葢公堂【本集葢公堂记畧云曹参为齐相避正堂以舍葢公吾为胶西守知公为是邦人也求其坟墓子孙不可得慨然怀之治新寝于黄堂之北重门洞开尽城之南北相望如引绳名之曰葢公堂时从宾客僚吏游息其间而不敢居以待如公者焉】山堂【本集山堂铭序云熙宁九年六月大雨野人来告故东武城中沟渎圯坏乱石无数取而储之因守居之北牖为山且开新堂北向以寓目焉铭词有因庑为堂践城为山之句】
　　至济南李公择以诗相迎次其韵二首
　　敝裘羸马古河滨野濶天低糁玉尘自笑餐氊典属国来看换酒谪仙人宦游到防身如寄农事何时手自亲剩作新诗与君和莫因风雨废鸣晨
　　济南【元和郡县志汉分齐郡立济南国后为郡晋永嘉之后移理歴城即今理也于钦齐乘云汉济南国元魏改为齐州天寳中改济南郡宋书地理志厚陵以齐州防御使入继升节度○慎按淮海集中李公择墓志云神宗初为右正言力诋新法落职通判滑州嵗余徙知湖州迁尚书祠部员外郎徙知齐州东坡离宻正公择知齐州时也宋史及东都事畧本传俱失载以公诗考之与墓志正合】玊尘【何逊雪诗若逐微风起谁言非玊尘】
　　夜拥笙歌霅水濵囘头乐事总成尘今年送汝作太守到防逢君是主人聚散细思都是梦身名渐觉两非亲相从继烛何须问蝙蝠飞时日正晨
　　笙歌霅水滨【本集定风波词序云余昔与张子野刘孝叔李公择陈令举杨公素防于吴兴时子野作六客词其卒章云尽道贤人隐吴分试问也应旁有老人星凡十五年再过吴兴而五人者皆亡矣】
　　和孔君亮郎中见赠
　　偶对先生尽一尊醉看万物汹崩奔优游共我聊卒嵗肮脏如君合倚门只恐掉头难久住应须倾葢便深论固知严胜风流在又见长身十世孙【公自注戣字君严弟戡字君胜退之志其墓云孔世三十八吾见其孙白而长身今君亮四十八世矣】
　　孔君亮【事迹失考栾城集有孔君亮郎中新葺阙里西园弃官而归七律一首亦宣圣后裔也】掉头倾葢【按此诗后半首皆用孔姓事掉头不肯住孔巢父也出杜诗孔子与程子倾葢而语出家语】
　　慎按以上五首施氏原本编上巻之末今计年改编
　　顔乐亭诗【并序】
　　顔子之故居所谓陋巷者有井存焉而不在顔氏久矣胶西太守孔君宗翰始得其地浚治其井作亭于其上命之曰顔乐昔夫子以箪食瓢饮贤顔子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釡能搏猛虎不能无变色于蜂虿孰知箪食瓢饮之为哲人之大事乎乃作顔乐亭诗以遗孔君正韩子之说且用以自警云
　　天生蒸民为之鼻口美者可嚼芬者可臭美必有恶芬必有臭我无天游六凿交鬬鹜而不返跬步商受伟哉先师安此微陋孟贲股栗虎豹于走渺然其身中亦何有我求至乐千载无偶执瓢从之忽焉在后
　　慎按此诗施氏原本不载今从新刻续补下巻因人移编又司马君实有顔乐亭颂李邦直有顔乐亭铭不具録
　　送范景仁游洛中
　　小人真闇事闲退岂公难道大吾何病言深聼者寒忧时虽早白驻世有还丹得酒相逢乐无心所遇安去年行万里蜀路走千盘投老身弥健登山意未阑西游为樱笋东道尽鹓鸾杖屦擕儿去园亭借客看折花斑竹寺弄水石楼滩鬻马衰怜白惊雷怯笑韩藓书标洞府【公自注欧阳永叔尝游嵩山日暮于絶壁上见苔藓成文云神清之洞明日复寻不见】松葢偃天坛试与刘夫子重寻靖长官【公自注刘几云曾见人嵩山幽絶防眼光如猫意其为靖长官也又送乔仝诗引云靖长官唐末五代人得道不死】
　　范景仁【东都事畧范镇字景仁成都华阳人举进士英宗朝以学士出知陈州神宗即位复还翰林知通进银台司王安石改常平为青苗法镇三上防争之不报时年六十三即上言臣言不行无顔立于朝请致仕上表谢曰臣虽乞身而去敢忘忧国之心望陛下集羣议为耳目以除壅蔽之嫌任老成为腹心以养和平之福天下闻而壮之本集范蜀公墓志云熙宁中极论新法之害安石大怒自草制极口诋公落职翰林学士致仕】忧时早白【墓志又云仁宗即位三十五年未有继嗣公上防请择宗室贤者以系天下心闻者为之股栗待罪百余日章十九上须髪为白】蜀路走千盘【司马温公诗话范景仁年六十三致仕一朝思乡里遂轻行入蜀至成都日与乡人饮乐散财于亲旧之贫者遂游峨眉山青城山凡期嵗乃还京师】石楼滩【洛阳伽蓝记城东门曰建春门门外有石楼谷水周围绕城至建春门外东入阳渠】天坛【太平寰宇记天坛山在河南府渑池县东北一名坛屋山高五百尺四絶如坛】靖长官【曾慥集仙传云应靖不知何许人唐僖宗时为登封令既而弃官学道遂仙去隐其姓而以名显故世谓之靖长官元祐中刘几常遇于嵩髙山中又张师正括异志静长官真定人登明经第一一旦弃妻子游名山数年不归洛下有靳袭者于其家常设一榻枕褥甚洁云以待静长官静今隐嵩少间嵗或一再至靳氏以神仙事之靖与静未知孰是】
　　【乌台诗案熙宁十年二月三日范镇往西京轼作诗送之轼昨知宻州得替到关城外借得范镇园安泊镇乡里世旧也其诗除无讥讽外云小人真闇事闲退岂公难意以讽今时小人以小才而享大位暗于事理以进为荣以退为辱范镇前为侍郎难进易退小人不知也又云言深聼者寒轼谓镇旧日多论时事其言深切聼者为恐意言镇当时所言皆不便事也九月三十日在台准问目供出其诗不系降到册子内】
　　附子由次韵
　　寻山非事役行路不应难洛浦花初满嵩髙雪尚寒平林抽冻笋竒艳变山丹节物朝朝好肩舆步步安酴醿酿腊酒苜蓿荐朝盘得意忘春晚逢人语夜阑归休三黜柳赋咏五噫鸾鹤老身仍健鸿飞世共看云程忽千里世路脱重滩西望应思蜀东还定过韩平川涉清颍絶顶上封坛出防看公意令人欲弃官
　　次韵景仁留别
　　公老我亦衰相见恨不数临行一杯酒此意重山岳歌词白纻清琴弄黄钟浊诗新眇难和饮少仅可学欲参兵部选有力谁如荦且作东诸侯山城雄鼓角南游许过我不惮千里邈会当闻公来倒屣发一【一作三】握
　　京师哭任遵圣
　　十年不还鄕儿女日夜长岂惟催老大渐复成凋丧每闻耆旧亡涕声輙放老任况竒逸先子推軰行文章得少【一作小得】誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对奸将哀哉命不偶每以才得谤竟使落穷山青衫就黄壤宦游久不乐江海永相望退耕本就君时节相劳饷此怀今不遂归见累累望哭国西门落日衔千嶂平生惟一子抱负珠在掌见之龆龀中已有食牛量他年如入洛生死一相访惟有王濬冲心知中散状
　　任遵圣【名孜注见前】先子推軰行【东都事畧任孜以学问气节雄乡闾名声与苏洵相上下】剧县【遵圣曾为平原令见本集送任伋通判黄州诗中】一子【东都事畧任伯字徳翁防于经术文力雄健其父孜字遵圣】珠在掌【白居易诗掌珠一颗儿三嵗】
　　慎按此诗施氏原本讹编宻州巻中今改正
　　书韩干牧马图
　　南山之下汧渭之间想见开元天寳年八坊分屯隘秦川四十万匹如云烟骓駓骃骆骊骝騵白鱼赤兎骍皇防【胡安切】龙颅鳯颈狞【苕溪丛话作矫】且妍竒姿逸徳隐驽顽碧眼胡儿手足鲜嵗时翦刷供帝闲柘【苕溪丛话作赭】袍临池侍三千红妆照日光流渊楼下玊螭吐清寒往来蹙踏生飞湍众工防笔和朱铅先生曹覇弟子韩厩马多肉尻【空刀切】脽【音谁】圆肉中画骨夸尤难金覊玉勒绣罗鞍鞭棰刻烙伤天全不如此图近自然平沙细草荒芊绵惊鸿脱兔争后先王良挟防飞上天何必俛首服短辕韩干牧马图【名画记干大梁人酉阳杂俎云蓝田人唐朝名画録以为京兆人未详孰是名画録干天寳中召入供奉能状飞龙之质图喷玊之竒开元后外国名马重译累至明皇择其良者与中国之骏同颁画写之陈阘貌之于前韩干继之于后写渥洼之状若在水中干居神品矣】分屯隘秦川【元和郡县志秦城在陇州汧源县东西二十五里秦非子养马汧渭之间周孝王封为大夫贞观中自京师东赤防泽移马牧于秦渭二州之北置监牧使掌其事南使在原州西南一百六十里西使在临洮军西二百二十里北使寄理原州城内东使寄理原州城外天寳中诸使共五十监监牧地东西约六百里南北约四百里】四十万匹【名画记明皇好大马御厩至四十万匹遂有沛艾大马西域大马骨力追风毛彩照地不可名状号木枥马】曹覇【名画记曹覇魏曹髦之后天寳末每诏画御马及功臣又云韩干初师曹覇其后遂独自擅】
　　【乌台诗案熙宁十年二月到京三月初一日王诜送到简帖约来日出城外四照亭中相见次日轼与诜相见令姨防六七人斟酒下食有倩奴问轼求曲子遂作洞仙歌一首喜长春一首与之次日王诜送韩干画马十二匹共六轴求轼题防不合作诗云王良挟防飞上天何必俛首服短辕意以骐骥自比讥讽执政大臣无能尽我之才如王良之能御者何必折节干求进取也其诗即不系朝防降到册子内】送鲁元翰少卿知卫州
　　冗士无防着寄身范公园桃李忽成阴荠麦秀巳繁闭门春昼永惟有黄蜂喧谁人肯携酒共醉榆柳村髯卿独何者一月三到门我不往拜之髯来意弥敦堂堂元老后亹亹仁人言忆在钱塘嵗情好均弟昆时于氷雪中笑语作春温欲饮径相觅夜开丛竹轩搜寻到箧笥鲊醢无复存每愧烟火中玉腕亲炮燔别来今几何相对如梦魂告我当北渡新诗侑清樽坡陁太行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当养其源一闻襦袴音盗贼安足论
　　鲁元翰【宋史鲁有开传自南康军代还出通判杭州知卫州徙冀州增河堤时朝廷遣使河北必遮道诵有开功状召为膳部郎中元祐中歴知洺滑二州官至中大夫】卫州【元和郡县志河北道卫州汲郡即殷牧野之地汉为汲县魏孝静帝于汲县置义州周武帝改为卫州】范公园【即景仁东园也本集与黎希声尺牍云向自宻将赴河中至陈桥受命改差彭城便欲赴任以儿子娶妇暂留城东景仁园中】元老【宋史鲁宗道字贯之亳州谯人真宗朝为右正言直龙图阁仁宗立拜谏议大夫叅知政事在政府七年卒諡刚简有开之从父也用其防入官】太行麓【名胜志卫辉府辉县西北与太行山连接】黄河【元和郡县志黄河自新安县界流入经汲县南谓之棘津亦谓之石津济太平寰宇记黄河自津乡县界流入又自县西南敦留村东南流入胙城汉河堤北】王畿西北垣【太平寰宇记卫州东南至东京一百三十五里】
　　次韵子由送蒋防赴代州学官
　　功利争先变法初典刑独守老成余穷人未信诗能尔倚市悬知绣不如代北诸生渐狂简牀头杂说为爬梳归来问雁吾何敢疾世王符解著书
　　代州学官【九域志河东路代州雁门郡宋干徳元年为上州治防门县宋史职官志庆歴四年始诏军州监各立学置教授训导诸生委运司及长吏于州县幕职或本防举人有徳艺者充熙宁中始命于朝】变法初【宋史王安石传释训诗书周礼颁之号曰新义主司纯用取士士莫得自名一经先儒传注一切废不用】
　　附子由原作
　　忆游太学十年初犹见胡公岂弟余徧阅诸生非有道最怜能赋似相如青衫共笑方持板白髪相看各满梳暂免百忧趋长吏勉调三寸事新书宿州次韵刘泾
　　我欲归休瑟渐希舞雩何日着春衣多情白髪三千丈无用苍皮四十围晚觉文章真小技早知富贵有危机为君垂涕君知否千古华亭鹤自飞【公自注泾之兄汴亦有丈死矣】宿州【元和郡县志徐州符离县元和四年始置宿州太平寰宇记元和中以徐州符离之地南临汴河有埇桥为舳舻之防襟带梁宋漕运乃以符离蕲县虹县三邑立宿州开寳元年陞为保静军节度北至徐州一百四十里】刘泾【东都事畧刘泾字巨济简州阳安人第进士王安石荐其才除经义所检讨久之为太学博士罢知咸阳县常州教授歴国子监丞知处虢贞坊四州元符末除职方郎中卒为文务竒怪语好进取多为人排斥晁公武读书志刘巨济前溪集五巻为文颇竒怪○按栾城集泾时为宿州教授而本传云常州未详孰是】垂涕【本集与刘巨济书云贤兄文格竒防不幸早世见其手书旧文不觉垂涕云云诗中有富贵危机之语又引华亭鹤乃陆机临刑事若不得其死者而他无可考】附子由作
　　此身虽复类潜夫衰老无心强著书道路不知奔走贱交游空怪往还踈弦歌更就三年学簿领惟添一味愚他日相逢定何防莫将文彩笑空虚和李邦直沂山祈雨有应
　　髙田生黄埃下田生苍耳苍耳亦已无更问麦有几蛟龙睡足亦解慙二麦枯时雨如洗不知雨从何防来但闻吕梁百步声如雷试上城南望城北际天菽粟【苕溪丛话作麦】青成堆饥火烧肠作牛吼不知待得秋成否半年不雨坐龙慵共【苕溪丛话作但】怨天公不怨龙今朝一雨聊自赎【苕溪丛话作何足道】龙柛社鬼各言功无功日盗太仓糓【苕溪丛话作粟】嗟我与龙同此责劝农使者不汝容因君作诗先自劾沂山祈雨【元和郡县志沂山在沂水县北一百二十里齐乘云周礼青州其山镇曰沂山注云沂水所出即公玉带请汉武帝所封之东泰山也山半有东镇东安王庙石刻柛像又云翁婆庙即沂山之柛歴代封祀有典】吕梁百步【徐州二洪也注别见】劝农使者【时邦直为京东提刑按职官分纪天禧二年改诸路提刑为劝农使】
　　【乌台诗案熙宁十年轼知徐州日六月内李清臣因沂山祷雨有应诗寄轼云云轼作诗一首与清臣除无讥讽外不合言神龙慵懒不行雨却使人心怨天公以讽大臣不任职不能爕理隂阳却使人怨天子以天公比天子以神龙杜鬼比执政大臣及百职事轼自言无功窃禄与龙无异当时送与李清臣来相谒戏笑言承见示诗只是劝农使者不管恁地事】
　　附李邦直原作【此诗从苕溪渔隠丛话采録】
　　南山髙棱层北山亦崷崪坐看两山云出没云行如驱归若呼始觉山中有灵物鬰鬰其焚兰罩罩【苕溪丛话作覃覃】其击鼓祝屡祝【苕溪丛话作歌】巫屡舞我民无罪柛所怜一夜雷风三尺雨岭木兮苍苍溪水兮泱泱云散诸峰互明灭东阡西陌农事忙庙闭山空音响絶
　　附子由和
　　宿雪虽盈尺不救春夏旱吁嗟徧野天不闻歌舞通宵龙一战旋开云雾布旌旗复遣雷霆助舒巻雨声一夜洗尘埃流入沟河朝不见但见青青黍与木老农起舞行人歌污邪满车尚可许供输到骨期无他水行天地有常数嵗嵗出入均无颇半年分已厌枯槁及秋更恐忧滂沱谁能且共蛟龙语时布甘泽无庸多
　　徐州送交代仲逹少卿
　　此身无用且东来赖有江山慰不才旧尹未嫌衰废久清尊犹许再三开满城遗爱知谁继极目扁舟挽不囬归去青云还记否交游胜絶古城隈
　　仲逹【本集题防云诗人戴仲逹尝从欧阳文忠公游不知即其人否】
　　慎按此诗施氏原本不载外集编第五巻题上有徐州二字今据此从续补下巻移编
　　和孔宻州五絶【即孔宗翰注见前】
　　见邸家园留题
　　大斾传闻载酒过小诗未忍着砖磨阳关三叠君须秘【公自注来诗有渭城之句】除却胶西不解歌
　　阳关三叠【本集杂记云旧闻阳关三叠余在宻州有文勋长官者自云得古阳关本每句皆再唱而第一句不叠乃唐本三叠葢如此及在黄州读乐天诗云相逢且莫推辞酒聼唱阳关第四声注云第四声劝君更尽一杯酒以此騐之若第一句叠则此句为第五声矣今为第四声则第一句不叠审矣太平寰宇记阳关在沙州寿昌县西六里以居玊门关之南故曰阳关本汉置谓之南道玊门关谓之北道皆西域门户程大昌雍録云唐世多事西域故行役之极乎西境者以出阳关为言也既渡渭以及渭城则西北向而趋玊门阳关皆由此始】
　　春步西园见寄
　　嵗嵗开园成故事年年行乐不辜春今年太守尤难继慈爱聪明惠利人
　　开园【宋制州守毎嵗二月开园散父老酒食】
　　东栏梨花
　　梨花淡白柳深青柳絮飞时花满城惆怅东栏二【一本作一】株雪人生看得几清明
　　和流杯石上草书小诗
　　蜂腰鹤膝嘲希逸春蚓秋蛇病子云醉里自书醒自笑如今二絶更逢君
　　流杯【注见上巻】
　　堂后白牡丹
　　城西千叶岂不好笑舞春风醉脸丹何似后堂氷玊洁游蜂非意不相干【公自注孔颇有声妓而客无见者】
　　和赵郎中见戏二首【公自注赵以徐妓不如东武诗中见戏云只有当时燕子楼】
　　燕子人亡三百秋卷帘那复似扬州西行未必能胜此空唱崔徽上白楼
　　【慎按先生在宻州就差知河中府未赴而改知徐州葢徐在宻之东南河中在宻之东北故前诗云此身无用且东来此云西行未必能胜此言向使赴河中亦未必便胜徐州也崔徽河中娼妓故借作解嘲语】
　　我击藤牀君唱歌明年六十奈君何【公自注赵毎醉歌毕輙曰明年六十矣】醉颠只要装风景莫向人前自洗磨
　　次韵子由与顔长道同游百步洪相地筑亭种柳
　　平明坐衙不暖席归来闭阁闲终日卧闻客至倒屣迎两眼防笼余睡色城东泗水步可到路转河洪翻雪白安得青丝络骏马蹙踏飞波柳隂下奋身三丈两蹄间振鬛长鸣身自干少年狂兴久巳谢但忆嘉陵绕剑关剑关大道车方轨君自不去归何难山中故人应大笑筑室种柳何时还
　　百步洪【名胜志百步洪在徐州城东南二里水中若有限石悬下迅急乱石激涛凡数里】顔长道【宋史顔复字长道鲁人顔子四十八世孙父太初以名儒为国子监直讲嘉祐中试中书第一赐进士为校书郎熙宁中为国子直讲坐王安石罢元祐初起太常博士累迁中书舍人兼国子祭酒以疾改天章阁待制卒年五十七子岐门下侍郎】剑关【元和郡县志剑关道其山峭壁千丈下瞰絶壑飞阁以通行旅太平寰宇记小剑城在利州益昌县西南五十里诸葛武侯于此立剑门以大剑山至此为险隘之路也】
　　附子由原作【栾城集题云陪子瞻游百步洪】
　　城东泗水平如席城头逺山衔落日轻舟鸣橹自生风渺渺江湖动顔色中洲过尽石纵横南去清波头尽白防边怪石如牛马衔尾舳舻谁敢下没人出没须臾间却立沙头手足干客舟一叶久未上吴牛囬首良间关风波荡潏未可触归来何事尝艰难楼中吹笛暮烟起出城骑火催君还附舒尧文次韵【此篇从乌台诗案采出】
　　先生何人堪并席李郭相逢上舟日残霞明灭日脚沉水面浮云【苕溪丛话作光】天一色磷磷石若銕林兵翻激奔冲精甲白防头旂帜【苕溪丛话作旌旗】簇五马一橹飞艎信天下入夜寒生波浪间汗衣始逐秋风干相忘河鱼互出没得性沙鸟鸣间关委蛇二龙乃柛物游乐诸溪【疑有误字】诚为难筑亭种柳恐不暇天下雷雨须公还
　　【乌台诗案熙宁十年知徐州日观百步洪作诗一首有本州教授舒焕字尧文和诗云云上件诗意无讥讽】
　　次韵李邦直感旧
　　驺骑传呼出跨坊簿书填委入充堂谁教按部如何武只许清尊对孟光婉娩有时来入梦温柔何日听还乡酸寒病守尤堪笑千步空余仆射塲
　　驺骑跨坊【唐书郑畋传故时宰相驺呵聨数坊呵止行人畋敕导者止百步】孟光【慎按施氏原注前段残脱不全大约谓孙巨源有少女东坡谓欲择壻无如邦直巨源首肯卒以归之故此诗有清尊对孟光之句巨源女此时或已归邦直矣然考李清臣本传称其自防敏悟韩琦以兄子妻之则邦直元配为韩当是韩已殁而巨源之女为继室耳】按部【邦直时为京东提刑子由在徐兴邦直唱和诗自注云时邦直将出巡青州故有按部之句】仆射塲【太平寰宇记毬塲后圃在徐州城角韩退之为张仆射节度推官屡以击毬为谏】
　　与梁先舒焕泛舟得临酿字二首
　　彭城古战国孤客勌登临汴泗交流防清潭百丈深故人轻千里茧足来相寻何以娱嘉客潭水洗君心梁先【字吉老见本集】舒焕【字尧文时为徐州教授见乌台诗案】彭城古战国【水经注彭城殷大夫老彭之国也于春秋为宋地成十八年楚伐宋并之以封鱼石崔季珪述初赋报黄公于邳圯勒鱼石于彭城即是处矣本集上神宗书曰徐州为南北之襟要而京东诸郡安危所寄也其地三面被山独其西平川数百里西走梁宋其城三靣阻水以汴泗为池汉髙祖沛人也项羽宿迁人也刘裕彭城人也朱全忠砀山人也皆在今州数百里间耳名胜志秦始置彭城县属泗水郡汉髙祖改泗水为沛郡又分沛郡立楚国后因置徐州】汴泗交流【水经注泗水又南淮水入焉经彭城县故城名胜志泗水源出山东泗水县南流过沛县至徐州东北合汴水循城东南逹淮汴水自河南浚仪县界东流过萧县至州城东北与泗水合二水滙而为潭极深有龙居之】
　　老守厌簿书先生罢函丈风流魏晋间谈笑羲皇上河洪【一作洪河】忽已过水色緑可酿君无轻此乐此乐清且放
　　次韵答邦直子由五首
　　簿书颠倒梦魂间知我踈慵肯见原闲作闭门僧舍冷卧闻吹枕海涛喧忘怀杯酒逢人共引睡文书信手翻欲吐狂言喙三尺怕君嗔我却须吞【公自注邦直屡以此见戒】城南短李好交游箕踞狂歌不【苕溪丛话作总】自由尊主庇民君有道乐天知命我无忧醉呼妙舞留连夜【公自注邦直家中舞者甚妙】闲作清诗防送秋潇洒使君殊不俗尊前容我揽须不【以上二首邦直原韵】
　　附李邦直原作一首【邦直原唱应有二首今从乌台诗案苕溪丛话采得一首】东来尝恨【苕溪丛话作叹】少朋游得遇髙人苏子由已誓不言天下事相看俱遣世间忧新诗定及三千首曩别几成二十秋南省都台风雪夜问君还记剧谈不
　　附子由二首【栾城集原题云李邦直见邀终日对卧南城亭上】
　　一径陂陁草木间孤亭胜絶俯川原青天图画四山合白昼雷霆百步喧烟柳萧条渔市逺汀洲苍莽白鸥翻客舟何事来匆草逆上波涛吐复吞东来无事得遨游奉使清闲亦自由拨弃簿书成一饱留连语笑失千忧旧书半巻都如梦清簟横眠似欲秋闻说归朝今不久尘埃还有此亭不
　　老弟东来殊寂寞故人留饮慰酸寒草荒城角开新径雨入河洪失旧滩车马追陪迹未扫唱酬往复字应漫此诗更欲慿君改待与江南子布看
　　城角【水经注淮泗之防即城角也】
　　君虽为我此迟留别后凄凉我已忧不见便同千里逺退归终作十年游恨无扬子一区宅懒卧元龙百尺楼闻道鹓鸾满台阁网罗应不到沙鸥【以上二首子由原韵】
　　附子由原作一首【缺一首】
　　真能一醉逃烦暑定胜三杯御腊寒自有诗书供永日莫将丝竹乱风滩舞雩何防归春暮叩角谁人怨夜漫闻道丹砂近有术锱铢称火共君看慎按栾城集次韵邦直见答共二首其第二章即五斗尘劳尚足留也乌台诗案胡仔苕溪渔隠丛话吴曾能改斋漫录载此诗俱系东坡作子由当别有鸥字韵一首而今已逸编集者讹以坡诗充数不可不辨
　　附李邦直一首【邦直诗亦应有二首今从乌台诗案采得一首】
　　匙饭盘蔬强少留相逢何物可消忧縁君未得酒中趣与我漫为方外游草乱不容移马迹山雄全欲逼城楼济时异日须公等莫狎翩翩海上鸥
　　五斗【乌台诗案作五十】尘劳尚足留闭关【能改斋漫録作门】却欲治幽忧羞为毛遂囊中頴未许朱云【施氏补注本作龙逢者讹】地下游无事防须成好饮思归时欲赋登楼羡君幕府如僧舍日向城南【能改斋漫録作西】看浴鸥
　　【乌台诗案与李清臣干涉事清臣答弟辙二首于诗后批云可求子瞻和其诗云匙饮盘蔬强少留云云轼却作二首和清臣其内一首云五十尘劳尚足留云云朱云汉成帝时乞斩张禹成帝欲诛之云曰臣得从龙逢比干游足矣龙逢夏桀臣比干商纣臣皆由谏而死轼为屡言新法不便不防施行以朱云自比意至明之世无诛戮之事故言轼未许与朱云地下游王粲是魏武时人因天下乱离故粲在荆州依托作登楼赋赋中有怀乡思归之意轼为屡言新法不便不防施行有罢官怀乡之意亦欲作此赋也轼又用韵与李清臣六首内一首云城南短李好交游云云清臣再次元韵有一首云束来常恨少朋游云云】
　　慎按乌台诗案先生与邦直子由唱和原有八首诸刻本止存四首施氏补注采入五斗尘劳尚足留一首止有前四句今从能改斋漫录抄补仅足五首之数尚逸其三又按第五首亦见栾城集中考诗案确是坡作并为辨正
　　再附子由次韵四首
　　城头栋宇恰三间楚望凄凉吊屈原雨洗山川百里净风吹笑语一城喧乡书莫问经时絶嵗事初惊片叶翻南近清淮鲈鳜好钓筒时问有潜吞谬将踈野托交游平日论心亦有由科第聨翩叨旧契利名踈濶少新忧清谈巳觉忘朱夏浊酒先防虐素秋多病无聊惟有睡频频诗句未嫌不野鹤应疑鳬雁苦夏虫未惯雪霜寒隠居顔氏终安巷垂钓严生自有滩破宅不归尘可扫下田初种水应漫退耕尚作悠悠语拙宦犹须步步看欲作彭城数月留谿山劝我暂忘忧城头凖拟中秋望台上迁延九日游岚气雨余侵近郭江声风送隠危楼汀洲聚散知谁怪且学漂浮水上鸥司马君实独乐园
　　青山在屋上流水在屋下中有五亩园花竹秀而野花香袭杖履竹色侵杯斚樽酒乐余春棋局消长夏洛阳古多士风俗犹尔雅先生卧不出冠葢倾洛社虽云与众乐中有独乐者才全徳不形所贵知我寡先生独何事四海【乌台诗案作方】望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效喑哑
　　司马君实【施氏原注新刻删去今补録司马文正公字君实其先河内人后家陜州夏县涑水乡中进士甲科仁宗擢知谏院始发大议乞立宗子为后韩忠献因其言遂定大计事英宗神宗为翰林学士御史中丞王介甫为相始行新法首言其害以身争之当时士大夫不附介甫者皆倚以为重拜枢宻副使以言不行不受命除端明学士出知永兴军力乞归以为留司御史台提举崇福宫闲居十五年自号迂叟及资治通鉴成加资政殿学士哲宗即位宣仁帘聼入临京师民拥其马至不得行遮道呼曰公无归洛留相天子活百姓卫士见公皆以手加额遂起为门下侍郎拜左仆射为政一年疾病半之而设施措注凛凛乎向至治矣元祐元年薨于位赠太师温国公】独乐园【李格非洛阳名园记独乐园极卑小不可与他园班其曰读书堂者数椽屋浇花亭弄水种竹轩尤小公自为记元城语録温公居洛于国子监之侧得故营地创独乐园自伤不得与众同也以当时君子自比伊周孔孟公乃以种竹浇花等事自比于唐晋间人以救其敝公自撰独乐园记畧云熙寜四年迂叟始家洛六年买地二十亩于尊贤坊北辟以为园中有堂曰读书堂堂北为沼沼有庐曰钓鱼庵沼北曰种竹斋沼东曰采药圃圃南为六栏栏北曰浇花亭又于园中筑台作屋曰见山台合而命之曰独乐园】五亩【白居易池上篇十亩之宅五亩之园】洛社【唐诗纪事白居易以刑部侍郎致仕居洛爱香山之胜与僧如满结杜于此】喑哑【东都事畧柛宗欲用光光不可出知永兴军移许州不赴遂判西京留司御史台以归自是絶口不复论时事】
　　【慎按乌台诗案司马君实在西京葺一园名独乐作诗纪之云云此诗言四海望光执政陶冶天下以讥见任执政不得其人又言儿童走卒皆知其姓名终当进取縁光尝言新法不便既言终当用光亦是讥新法不便终当用光改变此法也又言光却喑哑不言意望光依前上言攻击新法也】
　　送顔复兼寄王巩
　　彭城居官冷如水谁从我游顔氏子我衰且病君亦穷衰穷相守正其理胡为一朝舍我去轻衫触热行千里问君无乃求之与答我不然聊尔耳京师万事日日新故人如故今有几君知牛行相君宅扣门但觅王居士清诗草圣俱入妙别后寄我书连纸苦恨相思不相见约我重阳嗅霜蕊君归可唤与俱来未应指目妨进拟太一老仙闲不出【公自注张安道为中太一宫使巩即安道壻也】踵门问道今时矣因行过我路几何愿君推挽加鞭棰吾侪一醉岂易得买羊酿【一作酤】酒从今始
　　顔复【字长道彭城人】王巩【宋史王巩懿敏公素之子长于诗从苏轼游轼守徐巩往访之轼得罪巩亦窜宾州数嵗得还豪气不少挫后歴宗正丞以跌宕傲世故终不显○补録施氏原注王定国巩居京城牛行街而张安道居南京定国与东坡约先过安道而以重阳谒公于徐故属长道拉与俱来然定国至南京竟以事不至有诗送梁父寄坡坡和答有花枝不共秋欹帽笔阵空来夜斫营之句后一嵗始赴重阳之约有九日次韵王巩等诗】牛行【东京梦华録潘楼东街巷出旧曹门朱家桥瓦子下桥人烟市井不下州南以东牛行街一直抵新城】太一老仙【容斋三笔熙宁六年司天中官正周琮言防太一经推筭熙宁七年甲寅嵗太一阳九百六之数至是年复元之初故经言太嵗有阳九之灾太一有百六之厄皆在入元之终或复元之始当癸丑甲寅为灾厄之防而得五福太一移入中都可以消灾为祥窃详五福太一自雍熙甲申入东南巽宫故修东太一宫于蘓村天圣已巳入西南坤位故修西太一宫于八角镇望详稽故事崇建宫宇于集禧观之东为中太一宫按张文定墓志公性与道合得佛老之妙熙宁中请老拜东太一宫使就第公自注以为中太一宫使未详孰是】
　　附子由作【栾城集题云送顔复赴阙】
　　箪瓢未改安贫性鳬绎犹传直道余不见失官愁戚戚但闻髙卧起徐徐居中旧厌军容讲补外仍遭城旦书此去将身置何许秋风未免忆鲈鱼蝎虎
　　黄鸡啄蝎如啄黍窗间守宫称蝎虎闇中缴尾伺飞虫巧防功夫在腰膂跂跂脉脉善縁壁陋质从来谁比数今年嵗旱号蜥蜴狂走儿童闹歌舞能衔渠水作氷雹便向蛟龙觅云雨守宫努力搏苍蝇明年嵗旱当求汝啄黍【李白诗黄鸡啄黍秋正肥】
　　子由将赴南都与余防宿于逍遥堂作两絶句读之殆不可为怀因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由云
　　别期渐近不堪闻风雨萧萧已防魂犹胜相逢不相识形容变尽语音存
　　南都【归徳府宋为南京按颍滨遗老传熙宁中张文定知睢阳以学官见辟从之三年授齐州掌书记后二年改著作佐郎复从文定签书南京判官今将赴南都正签书判官时也】
　　但令朱雀长金花此别还同一转车五百年间谁复在防看铜狄两咨嗟
　　附子由原作二首【序长不具録】
　　逍遥堂后千寻木长送中宵风雨声误喜对牀寻旧约不知漂泊在彭城
　　秋来东阁凉如水客去山公醉似泥困卧北窗呼不起风吹松竹雨凄凄
　　留题石经院三首
　　葱蒨门前路行穿翠宻中却来堂上看岩谷意无穷夭矫庭中桧枯枝鹊踏消瘦皮纒鹤骨髙顶转龙腰窈窕山头井潜通伏涧清欲知深几许聼放【一作转】辘轳声
　　石经院【在台头寺中见本集种松诗公自注】山头井【名胜志云龙山顶有石佛并云气出其中去地可七百余尺】
　　附子由次韵三首
　　岧嶤山上寺近在古城中苦恨河流逺长教目力穷
　　盘曲山前路流年向此消兴亡须一吊范老卧山腰
　　孤絶山南寺僧居无限清不知行道防空聴暮钟声
　　【慎按本集襍记云熙宁十年八月四日与子由同来留小诗三首子由和云云栾城集失载今采録】过云龙山人张天骥
　　郊原雨初足风日清且好病守亦欣然肩舆白门道荒田咽蛩蚓邨巷悬梨枣下有幽人居闭门空雀噪西风髙正厉落叶纷可扫孤童卧斜日病马放秋草墟里通有无垣墙任摧倒君家本冠葢丝竹闹隣保脱身声利中道徳自濯澡躬耕抱羸疾奉养百嵗老诗书膏吻颊菽水媚翁媪饥寒天随子杞菊自撷芼慈孝董邵南鸡狗相乳抱吾生如寄耳归计失不蚤故山岂敢忘但恐廹华皓从君好【一作学】种秫斗酒时自【一作相】劳
　　云龙山【名胜志云龙山在徐州城西二里山出云气蜿蜒如龙故名】张天骥【字圣涂见贺方囬集及本集七寳寺题名】翁媪【天骥父字希甫母李氏本集题张希甫墓志后云余为徐州始识张希甫父子元年之冬李夫人病没徐人多言其贤天骥出其母手书数十纸记浮屠道家笔迹不类妇人是时希甫年七十余辟导引饮水百余日甚瘠而不衰目瞳子炯然余不忍天骥之忧惧乃告之愿以时饮食慰子孙之意希甫强为余食然无复在世意后二年没知其夫妇皆超然世外者矣】附子由作
　　南山暮将归下访张夫子黍稷满秋风蓬麻翳邻里君年三十八三十有归意躬耕奉慈亲未觉耰耡鄙读书北窗竹酿酒南园水松菊半成阴日有幽居喜客来时借问问子何年起新求西溪石更筑茆堂阯但令三嵗熟此计行亦遂堂成不出门清名满朝市
　　赠王仲素寺丞【公自注名景纯】
　　养气如养儿弃官如弃泥人皆笑子【一作予】拙事定竟谁迷归耕独患贫问子【一作予】何所赍尺宅足自庇寸田有余畦明珠照短褐陋室生虹霓虽无孔方兄顾有法喜妻弹琴一长啸不答阮与嵇曹南刘夫子名与子政齐家有鸿寳书不铸金褭蹄促膝问道要遂防分刀圭不忍独不死尺书肯见梯我生本强鄙少以气自挤孤舟倒江河赤手揽象犀年来稍自笑留气暖下脐苦恨闻道晚意象飒已凄空见孙思邈区区赋病梨
　　慎按本诗乃王仲素致仕将归时赠行作也施注新刻本又有赠仲素致仕归潜山七言古诗一首施氏原本所无乃子由作也故编入他集互见巻中
　　阳关曲【一作词】三首
　　受降城下紫髯郎戏马台前古战塲恨君不取契丹首金甲牙旗归故乡
　　右赠张继愿
　　受降城【旧唐书柛龙三年张仁愿于河北筑三受降城首尾相应以拂云祠为中城与东西两城相去各四百余里北拓三百余里置烽堠一千八百所自是突厥不敢度山放牧元和郡县志东受降城汉云中郡地在榆林县东北八里中受降城本汉五原郡地今为天徳军西受降城在丰州西北八十里葢汉朔方郡地○按筑城年月元和　志以为景云三年者讹也当从旧唐书】戏马台【太平寰宇记戏马台在徐州城南一里本集上柛宗书曰彭城三面阻水独其南可通车马而戏马台在焉其髙十仞广袤百步若用武之世屯千人其上凡战守之具与城相表里虽用十万人未易取也】
　　济南春好雪初晴行到龙山马足轻使君莫忘霅溪女时作阳关肠断声
　　右答李公择
　　龙山【济南有龙山镇见外纪】
　　暮云收尽溢清寒银汉无声转玊盘此生此夜不长好明月明年何防看
　　右中秋月
　　【慎按诗话总龟谓东坡作彭城守时过齐州李公择中秋席上作絶句暮云収尽溢清寒云云其后山谷在黔南以小秦王歌之云云此诗与前一首似是同时作以愚考之先生过济南在本年正月有诗载卷首四月赴徐州未尝在齐州过中秋也按玊局文及风月堂诗话云东坡中秋诗绍圣元年自题其后云予十八年前中秋与子由观月彭城时作此诗以阳关歌之此段正与诗合其在李公择席上所赋即前篇答李公择者是也诗话总龟混两诗为一时事讹也】
　　和孔周翰二絶
　　再观邸园留题
　　小园香雾晓防笼醉守【一作手】狂词未必工鲁叟录诗应有取曲収彤管邶风
　　观净观堂效韦苏州诗
　　弱羽巢林在一枝幽人蜗舍两相宜乐天长短三千首却爱韦郎五字诗
　　答任师中家汉公
　　先君昔未仕杜门皇祐初道徳无贫贱风采照乡闾何尝踈小人小人自濶踈出门无所诣老史在郊墟门前万竿竹堂上四库书髙树红消梨小池白芙蕖常呼赤脚婢雨中撷园蔬矫矫任夫子罢官还旧庐是时里中儿始识长者车烹鸡酌白酒相对欢有余有如厐徳公往还葛与徐妻子走堂下主人竟谁欤我时年尚防作赋慕相如侍立看君谈精悍寔起予嵗月曾几何耆老逝不居史侯最先殁孤坟拱桑樗我亦涉万里清血满襟袪漂流二十年始悟万缘虚独喜任夫子老佩刺史鱼威行乌白蛮解辫请冠裾方当入奏事清庙陈璠璵胡为厌轩冕归意不少纾上蔡有良田黄沙走清渠罢亚百顷稻雍容十年储闲随李丞相抟射鹿与猪苍鹰十斤重猛犬如黄驴岂比陶渊明穷苦自把耡我今四十二衰髪不满梳彭城古名郡乏人偶见除头颅已可知几何不樵渔防当相从去芒鞋老菑畬念子瘴江边怀抱向谁摅赖我同年友相欢出同舆氷盘荐文鲔【公自注鲔鮥也戎泸有之】玊斚倾浮蛆醉中忽思我清诗缀琼琚知我少所【一作诙】谐敎我时巻舒世事日反覆翩如风中旟雀罗吊廷尉秋扇悲媫妤升沉一何速喜怒纷众狙作诗谢二子我师甯与蘧
　　家汉公【失考】老史【本集记云先友史经臣字彦辅眉山人与先君同举制防笃于节义博学能文竟不仕年六十卒无子又老苏公集中有祭史彦辅文彦辅之殁在坡公丁成国太夫人忧时】佩刺史鱼【淮海集任师中墓表云元丰中公知泸州使者诬奏公西南乞第过江安时不时掩击疑有私谒乃先下章于他郡各穷竟所考未具而公卒以先生诗按之师中时当从泸州罢归居新息与墓表不合或已去官而使者追论前事耳】乌白蛮【蜀鉴西南夷考自曲州靖州西南距龙利城通谓之西防白蛮自弥鹿升麻二川南至步头通谓之东防乌蛮延袤二千余里唐防要东谢在黔州之西数百里北至白蛮梁益州记隽州隽山地接诸蛮部有乌蛮秋蛮施氏补注引梁益州记改秋蛮为白蛮以就诗句今驳正】
　　初别子由
　　我少知子由天资和而清好学老益坚表里渐融明岂独为吾弟要是贤友生不见六七年微言谁与赓常恐坦率性放纵不自程防合亦何事无言对空枰使人之意消不善无由萌森然有六女包褁布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣秋眠我东阁夜聼风雨声悬知不乆别妙理难【一作重】细评昨日忽出门孤舟转西城归来北堂上古屋空峥嵘退食悮相从入门中自惊南都信繁防人事水火争念当闭阁坐頽然寄聋盲妻子亦细事文章固虗名防须扫白髪不复用黄精
　　不见六七年【子由防宿逍遥堂诗序云子瞻通守杭州复移守胶西而辄留滞睢阳济南不见者六七年】贤妇【子由夫人史氏】
　　附子由次韵
　　衮衮河渭浊皎皎江汉清源流既自异美恶终未明嗟我顽顿质乃与公并生出处每自托讴吟辄尝赓譬如病足马共此千里程胜负坐已决岂待终一枰忆公年少时濯濯吐新萌坚姿映松栢直节凌榛荆学成志益厉秋霜落春荣淡然养浩气脱屣遗齐卿百炼竟不变三年终未鸣区区两郡守籍籍四海声年来效瘖黙世事慵讥评不见室家好怳如揖重城别离长尘垢嵗月何峥嵘彭门偶防合白髪互相惊受敎恐不足吐论那复争疾雷发聋聩清月照昏盲笃爱未忍弃浪云旧齐名更请问郭许题品要当精
　　次韵吕梁仲屯田
　　雨叶风花日夜稀一杯相属竟何时空虗岂敢酬琼玊枯朽犹能出菌芝门外吕梁从迅急胸中云梦自逶迟待君笔力追灵运莫忘南台九日期
　　屯田【职官分纪工部所属有屯田郎中员外郎】吕梁【水经泗水南过沛县东又东迳山阳郡又东南过彭城县东北又东南过吕县南注云吕宋邑也县对泗水上有石梁焉悬涛漰漭寔为泗险元和郡县志吕梁在彭城东南五十七里葢泗水至吕县积石为梁也】
　　王巩屡约重九见访既而不至以诗送将官梁交且见寄次韵答之交颇文雅不类武人家有侍者甚慧丽
　　知君月下见倾城破恨悬知酒有兵老守亡何惟日饮将军竞病自诗鸣花枝不共秋欹帽笔阵空来夜斫营爱惜微官将底用他年只好写铭旌
　　梁交【字仲通见栾城集】将官【职官分纪国朝自河北通好特分将领置官于河北河东京东等处以统领所部兵谓之将官】
　　台头寺雨中送李邦直赴史馆分韵得忆字人字兼寄孙巨源二首
　　霜林日夜西风急老送君归百忧集清歌窈入行云云为不行天为泣红叶黄花秋正乱白鱼紫蟹君须忆凴君说向髯将军衰病相逢应不识
　　台头寺【太平寰宇记戏马台在彭城县南三里宋于其上置寺曰台头寺】史馆【宋史职官志国初有三馆曰昭文馆史馆集贤院皆仍前代之制太宗赐名崇文院端拱中于崇文院中堂建秘阁置直阁校理等员凡直三馆及秘阁与集贤修撰史馆修撰直龙图阁皆为髙等次曰集贤校理秘阁校理卑者曰馆阁校勘史馆检讨均谓之馆职】
　　珥【苕溪丛话作班非】笔西归近紫宸太平典册不缘麟付君此事宁论晋【乌台诗案作全书汉】载我当时旧过秦门外想无千斛米墓中知有百年人看君两【一作双】眼明如镜休把春秋坐素臣
　　珥笔西归【汉赵充国传张安世本持槖簪笔注云谓备顾问东都事畧清臣以欧阳修荐召试擢集贤校理寻为京东提防刑狱召充国史院编修官修起居注知制诰】紫宸【长安志唐龙朔三年造宣政紫宸蓬莱三殿宋史礼志常朝之仪以宣政为前殿紫宸为便殿宋制帝日御垂拱殿宰相一人押班五日起居则于崇徳殿或长春殿中书门下为班首崇徳即紫宸也元丰官制行始诏百司朝官以上毎五日一朝紫宸京朝官以上朔望一朝紫宸】
　　【乌台诗案熙宁十年九月内李清臣差修国史轼作诗送清臣云付君此事全书汉载我当时旧过秦轼于仁宗朝曾进论二十五篇皆论往古得失贾谊汉文帝时人追论秦之得失作过秦论史记载之轼妄以贾谊自比意欲李清臣于国史中载所进论故将诗与清臣即不系朝防降到子内按施氏原注熙宁十年八月邦直除国史院编修官十二月东坡于台头寺送之时孙巨源为知制诰诗案谓邦直赴史舘在是年九月且此诗既编重九前当从诗案作九月为是】
　　代书答梁先
　　此身与世真悠悠苍顔华髪谁汝留强名太守古徐州忘归不如楚沐猴鲁人岂独不知丘蹸借夫子无罪尤异哉梁子清而脩不逺千里从我游了然正色悬双眸世之所驰子独不一经通明传节侯小楷精絶规摹欧【公自注梁生学欧阳公书】我衰废学嬾且媮畏见问事贾长头别来红叶黄花秋夜梦见之起坐愁遗我駮石盆与瓯黑质白章声琳球谓言山石生涧沟追琢尚可王公羞感子佳意能无酬反将木报珍投学如富贾【一作贵】在博収仰取俯拾无遗筹道大如天不可求修其可见致其幽愿子笃寔慎勿浮发愤忘食乐忘忧
　　九日邀仲屯田为大水所阻以诗见寄次其韵
　　无复龙山对孟嘉西来河伯意雄夸霜风可使吹黄帽【公自注舟人黄帽土胜水也】樽酒那能泛浪花漫遣鲤鱼传尺素却将燕石报琼华何时得见悲秋老醉里题诗字半斜河伯【侯鲭録冯夷华隂潼津鄕隄畔人也服八石得水仙是为河泊】
　　送杨奉礼
　　谱牒推关右风流出靖恭时情任险陂家法故雍容南去河千顷【公自注大水中别】余惟酒一钟更谁哀老子令得放疎慵
　　奉礼【职官分纪太常寺官属有奉礼郎】靖恭【白居易诗惟忆靖恭杨阁老小学绀珠唐杨凴居履道坊于陵居新昌坊汝士居靖恭坊世称三杨海録碎事汝士父子并为公卿居靖恭里号靖恭杨家施氏补注引小雅靖恭尔位作注者讹】
　　慎按此诗施氏原本不载新刻载续补下巻今依外集移入徐州巻中
　　河复【并引】
　　熙宁十年秋河决澶渊注钜野入淮泗自澶魏以北皆絶流而济楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庻几可塞乎乃作河复诗歌之道路以致民愿而迎柛休葢守土者之志也
　　君不见西汉元光元封间河决瓠子二十年钜野东倾淮泗满楚人恣食黄河鳣万里沙囬封禅罢初遣越巫沉白马河公未许人力穷薪刍万计随流下吾君盛徳【一作仁圣】如唐【一作帝】尧百柛受职河神骄帝遣风师下约束北流夜起澶州桥东风吹冻収微渌柛功不用淇园竹楚人种麦满河淤仰防浮槎栖古木
　　澶魏【春秋襄公十二年诸侯之卿防于澶渊元和郡县志河北道澶州本汉顿丘县地武徳初置澶渊郡后避髙祖讳改澶州因澶水为名黄河在州南三十五里太平寰宇记澶渊在临河县东南十七里名胜志今大名府属之开州太平寰宇记河北道魏州理大名元城二县汉魏郡周大象二年改魏州后汉干祐元年改为大名府东至东京四百里】钜野【水经注黄水又东迳钜野县北何承天曰钜野广大南通洙泗北连清济困学纪闻济州钜野县东北有大野泽即钜野也名胜志黄河有南北二道俱在钜野县境内济宁州领县四钜野其一也】瓠子河【水经注瓠子河出东郡濮阳县北县北十里即瓠河口九域志濮州雷泽县有瓠子河陈后山丛谈云雷泽黄河故道今呼为沙河其迹犹在土人谓之瓠冈】淮泗【水经注淮水出南阳平氏县胎山东北过桐栢山风俗通日南阳桐栢大复山淮水所出也山南有淮源庙淮水又东北至下邳淮阴县西泗水从西来注之泗水出鲁卞县北山东南过彭城县东北又东南过下邳县西又东南入淮淮泗之防即角城也二水决入之所所谓泗口也】万里沙【困学纪闻在莱州掖县名胜志夹万嵗河两岸沙长三百里汉元封元年大旱祷于此】百柛受职【礼记礼行于郊而百神受职焉】
　　登望谼【洪同】亭
　　河涨西来失旧谼孤城浑在水光中忽然归壑无寻处千里禾麻一半空
　　韩干马十四匹
　　二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当看
　　十四匹【楼钥攻媿集题赵尊道渥洼图序云赵尊道以龙眠渥洼图示余余曰误矣本韩干马东坡曽为赋诗此龙眠所临为书坡诗于后而次其韵马实十六坡诗云十四匹岂误耶洪容斋随笔韩公画记云凡马之事二十有七马大小八十有三而无有同者焉秦少游谓其叙事该而不烦仿之作罗汉记坡公赋十四马诗之与记虽异其为布置铺写则同诵公之语葢不必见画也】通马语【酉阳襍俎大食国马解人语】
　　附楼钥次韵【此诗从攻媿集采出】
　　良马六十有四蹄腾骧进止纷不齐权竒倜傥多不覊亦有顾影成骄嘶或行或涉更相顾交颈相靡若相语画出老杜沙苑行将军弟子早有声中间名种鸡羣鹤无复疲瘵乌燕啄当时玉花可媒龙后日去尽鸟呼风开元四十万匹马俯仰兴亡空看画龙眠妙手欲希韩莫遣鐡面西关看有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首
　　侧手区区岂【一作未】易遮奔流一瞬巻千家共疑智伯初围赵犹有张汤欲漕【去声】斜已坐迂疎来此地分将劳苦送生涯使君下防真堪笑隠隠惊雷响踏车
　　荆山【徐州志荆山在懐逺县西南山有玊坑乃卞和采玊之所宋濓记畧云自涂山麓折而西至荆山梁魏交兵时就山筑堰以灌寿春其余迹犹可见】吴正字【名琯字彦律正字其官也乌台诗案元丰元年轼知徐州有本州正字吴琯防得解赴省试轼作日喻一篇送之即其人矣】圣女山【水经注泗水又南迳宋大夫桓魋冡西山枕水上而尽石凿而为冢今人谓之石椁椁有二重石作工巧太平寰宇记桓魋墓在彭城县北二十七里徐州志桓山下临泗水旧名圣女山】
　　茫茫清泗绕孤岑归路相将得暂临试着芒鞵穿荦确更然松炬照幽深纵令司马能镵石奈【一作防】有中郎解摸金强写苍崖留嵗月他年谁识此时心
　　【艺苑雌黄云陈琳檄文言曹操置发丘中郎将摸金校尉东坡诗以校尉为中郎误】
　　赠写御容妙善师
　　忆昔射防干先皇珠帘翠幄分两厢紫衣中使下传诏跪奉冉冉闻天香仰观晃目生晕但见晓日【一作色】开扶桑迎阳晚出步就坐绛纱玊斧光照廊野人不识日月角彷佛尚见重瞳光三年归来真一梦桥山松桧凄风霜天容玊色谁敢画老师古寺昼闭【一作闲者讹】房梦中柛授心有得觉来信手笔已忘幅巾常服俨不动孤臣入门涕自滂元老侑坐须眉古虎臣立侍【一作侍立】冠剑长平生惯写龙鳯质肯顾草间猿与麞都人踏破鐡门限黄金白璧空堆牀尔来摹写亦到我谓是先帝白髪郎不须览镜坐自了明年乞身归故乡
　　射防【年谱公于仁宗嘉祐六年应制科入第三等授大理寺评事】迎阳【江少虞事实类苑迎阳门之北有迩英阁归田録迩英阁在迎阳门东北向】步就坐【栾城集入侍迩英诗自注云昔举制防坐于崇政殿西廊葢迩英之北也日晚仁皇自延和步入崇政过所试幄前瞻望天表最为亲近云云正与先生此诗相合】三年归来【公于嘉祐六年十一月赴鳯翔任壬寅癸卯至甲寅而仁宗晏驾明年乙卯公方　还朝故有桥山松桧之句】不动【李逺赠写御真李长史诗龙髯不动彩毫轻后村诗话李逺赠写御容李长史云初分龙准山河秀再防重瞳日月明极工及坡公仰观晃目生晕但见晓色开扶桑迎阳晚出步就坐绛纱玊斧光照廊野人不识日月角髣髴尚记重瞳光之篇一出光熖万丈枧逺所作真小儿语】
　　哭刁景纯
　　读书想前軰每恨生不早纷纷少年塲犹得见此老此老如松栢不受霜雪槁直从毫末中自养到合抱宏才乏近用千嵗自枯倒文章余正始风节贯华皓平生为人尔自为薄如缟是非虽难齐反覆看愈好前年旅吴越把酒庆寿考扣门无晨夜百过迹未扫但知从徳公未省厌丘嫂别时公八十后防知难保昨日故人书连年防翁媪【公自注景纯妻先亡】伤心范桥水漾漾舞寒藻华堂不见人瘦马空恋皁我欲江东去匏尊酌行潦镜湖无贺监恸哭稽山道忍见万松冈荒池没秋草
　　连年丧翁媪【施氏原注妻江氏先一年卒】万松冈【在藏春坞刁景纯所居】答吕梁仲屯田
　　乱山合沓围彭门官居独在悬水邨【公自注悬水邨吕梁地名】居民萧条杂麋鹿小市冷落无鸡豚黄河西来初不觉但讶清泗奔流浑夜闻沙防鸣瓮盎晓看雪浪浮鹏鲲【别夲作鹍误】吕梁自古喉吻地万顷一抹何由吞坐观入市巻闾井吏民走尽余王尊计穷路断欲安适吟诗破屋愁鸢蹲嵗寒霜重水归壑但见屋瓦留沙防入城相对如梦寐我亦仅免为鱼鼋旋呼歌舞杂诙【一作谈】笑不惜饮釂空缾盆念君官舍氷雪冷新诗羙酒聊相温人生如寄何不乐任使綘蜡烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千锤雷动苍山根髙城如铁洪口快谈笑却扫看崩奔农夫掉臂免狼顾秋糓布野如云屯还须更置软脚酒为君击鼓行金樽
　　小市【宋书张畅传彭城有小市门】髙城如铁【子由黄楼记序水既洄乃请更筑徐城山水之冲以隄捍之水虽复至不能病也】
　　答孔周翰求书与诗
　　身闲曷不长闭口天寒正好深藏手吟诗写字有底忙未脱多生宿尘垢不防讥诃子厚疾反更刻画无盐丑征西自有家鸡肥太白应惊饭山瘦与君相从知几日东风待得花开否拨弃万事勿复谈百觚之后那辞酒













　　苏诗补注巻十五
　　钦定四库全书
　　苏诗补注巻十六　　翰林院编修查慎行撰古今体诗六十三首【元丰元年戊午春夏在徐州任作】
　　送李公恕赴阙
　　君才有如切玉刀见之凛凛寒生毛愿随壮士斩蛟蜃不愿腰间纒锦縧用违其才志不展坐与胥吏同疲劳忽然眉上有黄气吾君渐欲収英髦立谈左右皆动色一语径破千言牢我顷分符在东武脱畧万事惟嬉遨尽坏屏障通内外仍呼骑曹为马曹君为使者见不问反更对饮持双螯酒酣箕坐语惊众杂以嘲讽穷诗骚世上小儿多忌讳独能容我真贤豪为我买田临汶水逝将归去诛蓬蒿安能终老尘土下俯仰随人如桔橰李公恕【施氏原注公恕时为京西转运判官召赴阙公恕一再持节山东于东坡诗中见之子由亦有诗送之】
　　慎按栾城集送公恕诗在丁巳除夕后先生此诗亦从上巻末移编戊午巻首
　　附子由作
　　我行未厌山东逺昔游歴下今梁苑官如鸡肋浪奔驰政似牛毛常黾勉幸公四年持使节按行千里常相见鹰掣秋田伏兎惊骥驰平野疲牛勌似怜多病与时违未怪两州从事嬾除书夺去一何速归袖翩然不容挽黄河东注竭昆仑钜野横流入州县民事萧条委浊流扁舟出入随奔电囘首应怀微禹忧归朝且喜寜亲便公知齐楚即为鱼劝筑宣房不宜缓
　　张寺丞益斋
　　张子作斋舍而以益为名吾闻诸夫子求益非速成譬如逺游客日夜事征行今年适燕蓟明年走蛮荆东观尽沧海西渉渭与泾归来闭户坐八方在轩庭又如学医人识病由饱更风雨晦明滛跛躄瘖聋盲虗实在其脉静躁在其情荣枮在其色寿夭在其形茍能阅千人望见知死生为学务日益此言当自程为道贵日损此理在既盈愿言【一作君】书此诗以为益斋铭
　　张寺丞【本集张忠甫字说云张厚之忠甫乐全先生子也先生名之曰恕轼推先生之意字之曰厚之又曰忠甫施氏原注忠甫元祐间擢将作监丞诰词载子由集后进文定在翰林日英宗立柛宗手札除直秘阁知齐州】
　　附子由作
　　人生不读书空洞无一有羡君常斋居散帙满前后开编试寻绎阅嵗行自富从横图画出次第宫商奏汪洋蓄江河渺莾包林薮兴亡数千载络绎皆在口顾念今所知颇觉前日陋我家亦多书早嵗常窃叩晨耕挂牛角夜烛借邻牖经年谢宾客饥坐失昏昼堆胸稍盘屈落笔逢左右乐如听钧天醉剧饮醇酎自从厌蓬荜误逐功名诱初心一漂荡旧学皆榛莠失足难遽囘抚巻长自诟幸君无事日谓可终身守春耕不厌深秋穰当自受金玊或为灾诗书岂相负
　　春菜
　　蔓菁宿根巳生叶韭芽戴土拳如蕨烂蒸香荠白鱼肥碎防青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纎手抹北方苦寒今未巳雪底波棱如铁甲岂如【一作知】吾蜀富冬蔬霜叶露芽寒更茁久抛松菊【一作葛】犹细事苦笋江豚那忍说明年投劾径须归莫待齿摇并髪脱
　　韭芽戴土【本草韭之美在黄乃未出土者】青蒿【本草一名青蒿】茵陈【本草茵陈蒿类也经冬不死更因旧苗而生】甘菊【本草菊有二种一种紫茎而味甘叶可作羮者为真菊】纎手【杜甫立春诗菜传纎手出青丝】波棱【本草一名赤根菜八九月种者可备冬食】附黄鲁直次韵
　　北方春蔬嚼氷雪妍暖思采南山蕨韭苗水饼姑置之苦菜黄鸡羮糁滑莼丝色紫菰首白蒌蒿芽甜蔊头辣生菹入汤翻手成芼以姜橙夸缕抹惊雷菌子生万钉白鹅截掌鼈解甲琅玕林深未飘箨软炊香粳煨短茁万钱自是宰相事一饭且从吾党说公如端为苦笋归明日青衫诚可脱送郑户曹
　　游遍钱塘湖上山归来文字带芳鲜羸童瘦马从吾饮陋巷何人似子贤公业有田常乏食广文好客竟无氊东归不趁花时节开尽春风谁与妍
　　郑户曹【宋史郑仅字彦能彭城人第进士屡迁直龙图阁陜西转运使进集贤修撰显谟阁待制改知宁州徙秦州召拜吏部侍郎知徐州以显谟阁学士卒諡修敏徐州志郑仅第进士为大名府司户叅军歴知冠氏福昌二县有善政仕终显谟阁学士按施氏原注仅作瑾与史传州志不合或系传刻之讹当从宋史又职官志军州诸曹有户曹叅军掌户籍赋税仓库受纳后去叅军二字改司户曹事孙彦同职官分纪司户叅军上州从八品中下州从九品按集中送郑户曹诗凡三首此篇当是赴任大名时也】
　　防州八境图八首【并引】
　　南康八境图者太守孔君之所作也君旣作石城即其城上楼观台榭之所见而作是图也东望七闽南望五岭览羣山之参差俛章贡之奔流云烟出没草木蕃丽邑屋相望鸡犬之声相闻观此图也可以茫然而思粲然而笑嘅然而叹矣苏子曰此南康之一境也何从而八乎所自观之者异也且子不见夫日乎其旦如槃其中如珠其夕如破璧此岂三日也哉苟知夫境之为八也则凡寒暑朝夕雨旸晦明之异坐作行立哀乐喜怒之接于吾目而感于吾心者有不可胜数者矣岂特八乎如知夫八之出乎一也则夫四海之外诙诡谲怪禹贡之所书邹衍之所谈相如之所赋虽至千万未有不一者也后之君子必将有感于斯焉廼作诗八章题其上
　　坐看奔湍【一作滩】绕石楼使君髙防百无忧三犀窃鄙秦太守八咏聊同沈隠侯
　　涛头寂寞打城还章贡台前暮霭寒倦客登临无限思孤云落日是长安
　　章贡台【太平寰宇记贡水源出雩都县新乐山章水源出大庾县聂都山至贑县合流为贑水欧阳忞舆地广记云贑水东源出雩都曰湖汉水西源出南野曰彭水二水皆北流合于贑县总为豫章水北流入大江后人因贑字以湖汉水为贡水彭水为章水刘澄之遂以为章贡合流因以名县失之矣按赵抃章贡台记畧云水别二合流城郭于文为贑予嘉祐六年出守间为游观治西北隅有野景亭旧趾于是复台其上以新其名为章贡葢不失实也据此则贑字取章贡二水合流为义葢不独刘澄之也】
　　白鹊楼前翠作堆萦云岭路若为开故人应在千山外不寄梅花逺信来
　　白鹊楼【贑州志八景台在郡治东北下瞰奔流白鹊楼在八景台北赵清献记云望阙鬰孤轩豁于前皁葢白鹊瞰临左右】
　　朱楼深防日微明皁葢归时酒半醒薄暮渔樵人去尽碧溪青嶂绕螺亭
　　螺亭【述异记螺亭在南康郡昔有贞女采螺为业曾宿此亭螺噉其肉故号螺亭太平寰宇记螺亭石山巨石临水螺殻无数凝结石畔】
　　使君那暇日叅禅一望丛林一怅然成佛莫敎灵运后着鞭从使祖生先
　　丛林【景德传灯録江西禅师道一汉州什邡人姓马氏开元间习定南岳山中遇让和尚得心印始自建阳佛迹岭迁临川次至南康龚公山南防记龚公山在城北今为寳华寺有马祖遗迹江西旧志马祖岩在贑州城东五里】
　　却从尘外望尘中无限楼台烟雨蒙山水照人迷向背只寻孤塔认西东
　　尘外【亭名也防州志马祖岩上有马禅关及云端驹岩一憇尘外四亭】孤塔【释氏稽古畧马祖于贞元中示寂元和八年赐諡大寂禅师塔日大庄严之塔赵与虤娱书堂诗话欧阳文忠公诗云山浦转防迷向背夜江看斗辨西东东坡亦云山水照人迷向背只寻孤塔认西东身游山水间果有兹理二公可谓善于形容者矣】
　　云烟缥缈鬰孤台积翠浮空雨半开想见之罘观海市绛宫明灭是蓬莱
　　鬰孤台【名胜志鬰孤台一名贺兰山在府治丽谯坤维百步隆阜鬰然孤峙故名唐李勉为刺史更名望阙慎按赵清献记云望阙鬰孤轩豁于前乃二台名曹能始谓更名望阙者讹也】之罘【史记始皇二十九年登之罘刋石太平寰宇记之罘山在文登县西北百九十里其山在海中山东南有垒石俗传武帝造桥有两石铭仍存山髙九里周廻五十里】
　　囬乱嶂鬰参差云外髙人世得知谁向空山弄明月山中木客解吟诗
　　木客【太平寰宇记上洛山在贑县南九十里山多木客能斫杉枋与人交易以木易人刀斧又五色线引南防记云南康山间有木客形骸皆人也但鸟爪耳一名山魈诗话总龟云十道四番志兴国上洛山有木客形容似人遥见分明近则隠藏所载木客未尝言能作诗也后得续法帖记木客诗云云方知得句之因徐铉谓鄱阳山中有木客为诗一章云云者岂铉未尝见十道四番志耶】
　　读孟郊诗二首
　　夜读孟郊诗细字如牛毛寒灯照昏花佳防时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煮彭竟日持【一作嚼】空螯要当鬬僧清未足当韩豪人生如朝露日夜火消膏何苦将两耳听此寒虫号不如且置之饮我玊色【一作巵】醪孟郊【旧唐书孟郊少隠于嵩山称防士留守郑庆余辟为宾客性孤僻寡合韩愈一见以为忘形交尝称其字曰东野与之唱和葛立方韵语阳秋云孟郊诗楚山相蔽亏日月无全辉万株古柳根挐此磷磷溪等句造语工新无一防俗韵然其他篇章似此者絶少李观评其诗云髙处在古无上平防下观二谢许之太甚东坡诗云云贬之亦太甚矣】彭【郭璞尔雅注螃即彭螖也本草蟹之最小者名蟛螖音越吴人讹为彭】寒虫号【尔雅注寒号夜鸣求旦之鸟冬月裸体尽夜鸣呌四足有肉翅不能逺飞本草曷旦一名寒号虫】
　　我憎孟郊诗复作孟郊语饥肠自鸣唤空壁转饥防诗从肺腑出出輙愁肺腑有如黄河鱼出膏以自煮尚爱铜斗歌鄙俚颇近古桃弓射鸭罢独速短蓑【一作莎】舞不忧踏船翻踏浪不踏土吴姬霜雪白赤脚浣白纻嫁与踏浪儿不识离别苦歌君江湖曲感我长覊旅
　　访张山人得山中字二首
　　鱼龙随水落猿鹤喜君还旧隐丘墟外新堂紫翠间野麋驯杖履【一作屦】幽桂出榛菅洒扫门前路山公亦爱山【公自注张故居为大水所壊新卜此室故居之东】
　　张山人【即张天骥也】新堂【本集放鹤亭记云熙寕十年秋彭城大水云龙山人张君之故居水及其半扉明年春水落迁于故居之东东山之麓升髙而望得异境焉作亭于其上山人有二鹤甚驯而善飞故名之曰放鹤亭】
　　万木鎻云龙【公自注山名】天留与戴公路迷山向背人在瀼西东荠麦余春雪樱桃落晚风入城都不记归路醉眠中
　　云龙山【注见本巻】荠麦【韩愈琴操诗雪霜贸贸荠麦之有】
　　送孔郎中赴陜郊
　　惊风击面黄沙走西出崤函脱尘垢使君来自古徐州声震河潼殷关右十里长亭闻鼔角一川秀色明花柳北临飞槛巻黄流南望青山如岘首东风吹开锦绣谷渌水翻动蒲萄酒讼庭生草数开尊过客如云牢闭口孔郎中赴陜郊【东都事畧孔周翰歴知蕲宻陜扬洪兖六州此则自宻移陜时也水经河水又西径陜县故城之南注云河北对茅城春秋茅津也河南即陜城周召分陜以此城为东西之别太平寰宇记属河南道郡夹河河南诸县则豫州域河北则冀州域魏太和十一年置陜州九域志永兴军路陜州宋为保平军节度理所】崤函【元和郡县志崤山一名嵚崟山自东崤至西崤相去三十五里路极险峻汉地理志农故秦函谷关也崔浩注云东自崤山西至潼津通名函谷】河潼【杜预左传注桃林塞潼关是也元和郡县志潼关在华阴县东北关西一里有潼水又云河在关内南流冲激因谓之冲关按秦函谷关今灵寳县西南十里故关是也大路在北本非钤束之要汉杨仆宜阳人耻居关外请徙关于新安武帝从之建安十六年曹操破马超于潼关则从中间徙于今所歴三处而至河潼上跻髙阿俛视洪流寔为天险名胜志潼谷水经松果山下北流入黄河唐天授初置潼津县长安二年废今为驿有石桥尚名潼津桥即潼谷水所迳也】岘首【名胜志岘山在陜州灵寳县东以形似襄阳岘山故名】锦绣谷【名胜志宜阳县在陜州西南七十里有锦屏山春时花卉繁盛如锦武后游此赐名锦绣谷邵尧夫诗锦屏山映一川霞桃李争妍二月花先生诗中所云锦绣谷当指此王氏注所引乃在庐山非此也】蒲萄酒【钱希白南郡新书太宗破髙昌収马乳蒲萄种于苑中并得酒法仍自损益之造酒緑色长安始识其味太白诗遥看汉水鸭头緑有似蒲萄初拨醅本此】
　　与梁左藏防饮傅国博家
　　将军破贼自草檄论诗说剑俱第一彭城老守本虚名识字劣能欺项籍风流别驾贵公子欲把笙歌暖锋镝红斾朝开猛士噪【一作讙】翠帷暮卷佳人出东堂醉卧呼不起啼鸟落花春寂寂试教长笛傍耳根一声吹裂堦前石
　　国博【职官分纪国子监博士有太学五经四门武学律学书学算学诸名】
　　附子由次韵
　　彭城欲往台无檄初喜东西合为一将军走马随春风精锐千人森尺籍口占佳句惊众坐手链强兵试鸣镝酒酣起舞花满地醉倒不听人扶出归来相对如梦寐虎踞熊经苦岑寂黄楼方就可同游饮尽官厨三百石
　　寒食日答李公择三絶次韵
　　从来苏李得名双只恐全齐笑陋邦诗似悬河供不办故欺张籍陇头泷
　　供不办【似谓诗才敏防左右供事之人书写不及也】
　　【慎按公择时知济南故有全齐之句】
　　簿书鼛鼓不知春佳句相呼赖故人寒食徳公方上冢归来谁主复谁宾
　　廵城已困尘埃眯执仆仍遭虮虱縁欲脱布衫擕素手试开病眼防黄连【公自注来诗谓仆布衫督役】
　　约公择饮是日大风
　　先生生长匡庐山山中读书三十年旧闻饮水师顔渊不知治剧乃所便偷儿夜探黑【一作赤】白丸奋髯忽逢朱子元半年羣盗诛七百谁信家书藏九千春风无事秋月闲红妆执乐豪且妍紫衫玊带两部全琵琶一抹四十弦客来留饮不计钱齐人爱公如子产儿啼卧路呼不还我慙山郡空留连牙兵部吏笑我寒邀公饮酒公无难约束官奴买花钿薫衣理髪夜不眠晓来颠风尘暗天我思其由岂坐悭作诗愧谢公笑讙归来瑟缩愈不安要当啖公八百里豪气一洗儒生酸
　　【慎按施氏原注云公择知齐齐素多盗公择至痛惩艾之论报无虚日而不少止他日得黠盗以为郡兵使直事铃下稍任使之因询其奸状对曰此由富家为之囊槖官吏迹捕及门禽一人以首则免矣公择乃令得藏盗之家皆发屋破柱尽防其根株自是奸不容匿境内遂清始公择在江夏吴兴政尚寛简吏民安乐之郡以大治及为济南颇峻丈深诋郡亦大治由是人知其通踈适变所值无不可者此诗有偷儿夜盗黑白丸云云葢谓是也此种注于本诗大有发明可史传之阙畧而吴中新刻本概行删削今亟録以存其旧古人苦心不敢没也】
　　坐上赋戴花得天字
　　清明初过酒防折得竒葩晚更妍春色岂关吾軰事老狂聊作坐中先醉吟不耐欹纱帽起舞从敎落酒船结习渐消留不住却须还与散花天
　　夜饮次韵毕推官
　　簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玊筯工【公自注毕善篆】月未上时应蚤散免敎壑谷问吾公
　　毕推官【字景儒时为徐州从事见淮海集曾为杭僧法言篆雪斋二字本集游桓山记同游有毕仲孙者即景儒之名也】
　　芙蓉城【并引】
　　世传王逈子髙与仙人周瑶英游芙蓉城元丰元年三月余始识子髙问之信然乃作此诗极其情而归之正亦变风止乎礼义之意也
　　芙蓉城中花冥冥谁其主者石与丁珠帘玊案翡翠屏霞舒云巻千娉婷中有一人长眉青炯如微云淡踈星往来三世空链形竟坐误读黄庭经天门夜开飞爽灵无复白日乘云軿俗縁千刼磨不尽翠被冷落凄余馨因过缑山朝帝廷夜闻笙箫弭节听飘然而来谁使令皎如明月入櫺忽然而去不可执寒衾虚幌风泠泠仙宫洞房本不扄梦中同蹑鳯凰翎径度万里如奔霆玊楼浮空耸亭亭天书云篆谁所铭绕楼飞步髙竛竮仙风锵然韵流铃蘧蘧形开如酒【一作醉】醒芳卿寄谢空丁宁一朝覆水不返瓶罗巾别泪空濙濙春风花开秋叶零世间罗绮纷膻腥此身【苕溪渔隠丛话作生】流浪随沧溟偶然相值两浮萍愿君収枧观三庭勿与嘉糓生蝗螟从渠一念三千龄下作人间尹与邢
　　长眉青【许彦周诗话诗人写人物态度至不可移易退之华山女诗洗妆拭面着冠帔白红颊长眉青此定是女道士芙蓉城诗云中有一人长眉青炯如微云淡踈星便有神仙风度】
　　慎按施氏原注此诗王荆公尝和之首云神仙出没藏杳冥帝遣万鬼驱六丁尝为俞紫芝诵之紫芝请书于纸荆公曰此戏耳不可以为训故不传此叚新刻本删去今补録又按本诗序元丰元年三月作也施氏本编入巻末与诗序不合今移于前
　　续丽人行【并引】
　　李仲谋家有周昉画背面欠伸内人极精戏作此诗
　　深宫无人春日长沉香亭北百花香羙人睡起薄梳洗燕舞莺啼空断肠画工欲画无穷意背立东风初破睡若敎囘首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后看心醉归来茅屋底方信人间有西子君不见孟光举案与眉齐何曾背面伤春啼
　　周昉【唐朝名画録昉字仲朗京兆人施注以为字景未详孰是】
　　闻李公择饮傅国博家大醉二首
　　儿童拍手閙黄昏应笑山公醉习园纵使先生能一石主人未肯独留髠
　　不肯惺惺骑马廻玊山知为玊人頺紫云有语君知否莫唤分司御史来
　　傅子美召公择饮偶以病不及往公择有诗次韵
　　樊素阿蛮皆已出使君应作玊筝歌可怜病士西窗下一夜丹田手自摩
　　观子美病中作嗟叹不足因次韵
　　百尺长松涧下摧知君此意为谁来霜枝半折孤根出尚有狂风急雨催
　　慎按以上二首施氏原本不载新刻载续补下巻据外集编第五巻皆守徐州时作今从之子美当即傅国博字也
　　起伏龙行【并引】
　　徐州城东二十里有石潭父老云与泗水通增损清浊相应不差时有河鱼出焉元丰元年春旱或云置虎头潭中可以致雷雨用其说作起伏龙行
　　何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东柛物所蟠谁敢侮上欹苍石拥巗窦下应清河通水府眼光作电走金蛇鼻息为云擢烟缕当年负图传帝命左右羲轩诏柛禹尔来怀寳但贪眠满腹雷霆瘖不吐赤龙白虎战明日【公自注是月丙辰明日庚寅】倒巻黄河作飞雨嗟我岂乐鬭两雄有事径须烦一怒鼻息为云【杜甫诗如丝气或上烂漫为云雨】
　　闻公择过云龙张山人輙往从之公择有诗戏用其韵
　　我生固多忧肉食尝苦墨轩然就一笑犹得好饮力闻君过云龙对酒两静黙急携清歌女出郭及未昃一欢难力致邂逅有胜特喧蜂集晚花乱雀啄丛棘山人乐此耳寂寞谁侍侧何当求好人聊使治要襋使君自孤愤此理谁相值不如学养生一气服千息
　　送李公择
　　嗟予寡兄弟四海一子由故人虽云多出处不我谋弓车无停招逝去势莫留仅存今几人各在天一陬有如长庚月到晓烂不収宜我与夫子相好手足侔比年两见之宾主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其为人不待风马牛他年林下见倾葢如白头
　　【慎按施氏原注公择在济南东坡赴彭城过之公择罢济南复过东坡于彭城唱酬甚多故云比年两见之宾主更献酬野夫公择之兄名莘尝为江西转运使东坡自黄移汝道建昌过其故居有诗云何人修水上种此一双玊谓其兄弟也新刋本删去今补録之】
　　送笋芍药与公择二首
　　久客厌卤馔【公自注蜀人谓东北人为卤子】枵然思南烹故人知我意千里寄竹萌骈头玊婴儿一一脱锦防庖人应未识旅人眼先明我家拙厨膳彘肉芼芜菁送与江南客烧煮配香粳
　　今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷亮未能送与谪仙家还将一枝春挿向两髻丫
　　和孙莘老次韵
　　去国光阴春雪消还家踪迹野云飘功名正自妨行乐迎送才堪博早朝虽去友朋亲吏卒却辞谗谤得风謡明年我亦江南去不问雄繁与寂寥
　　博早朝【白居易诗鸡鸣犹独睡不博早朝人】雄繁【指言剧郡也】
　　【慎按史容注山谷集云莘老前后典郡自广徳徙湖州又徙庐州持祖母防服除知苏州云云先生倅杭时莘老自湖移庐有诗送之今是诗之作当在莘老知苏州时故结处有明年我亦江南去之句】游张山人园
　　壁间一轴萝子盆里千枝锦被堆惯与先生为酒伴不嫌刺史亦顔开纎纎入麦黄花乱飒飒催诗白雨来闻道君家好井水归轩乞得满瓶囘
　　烟萝子【经籍志有烟萝子内真通元歌一巻又有烟萝子养柛关鎻秘诀图一巻葢古之学仙得道者也】
　　杜介熙熙堂
　　﨑岖世路最先囘窈窕华堂手自开咄咄何曾书怪事熙熙长觉似春台白砂碧玉味方永黄纸红旗心巳灰遥想闭门投辖饮鹍弦铁拨响如雷
　　杜介【字几先扬州人居平山堂见本集】
　　次韵答刘泾
　　吟诗莫作秋虫声天公怪汝钩物情使汝未老华髪生芝兰得雨蔚青青何用自燔以出馨细书千纸杂真行新音百变口如莺异义蜂起弟子争舌翻涛澜巻齐城万巻堆胸兀相撑以病为乐子未惊我有至味非煎烹是中之乐吁难名绿槐如山闇广庭飞蝱【一作虫】绕耳细而清败席展转卧见经【一作惊讹】亦自不【一作不自】嫌翠织成意行信足无沟坑不识五郎呼作卿吏民哀我老不明相戒无复烦鞭刑时临泗水照星星微风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣
　　刘泾【字巨济注见前】
　　擕妓乐游张山人园
　　大杏金黄小麦熟坠巢乳鹊拳新竹故将俗物恼幽人细马红妆满山谷提壶劝酒意虽重杜鹃催归声更速酒阑人散却关门寂歴斜阳挂疎木
　　种德亭【并引】
　　处士王复家于钱塘为人多技能而医尤精期于活人而已不志于利筑室候潮门外治园圃作亭榭以与贤士大夫游惟恐不及然终无所求人徒知其接花蓺果之勤而不知其所种者德也乃以名其亭而作诗以遗之
　　小圃傍城郭闭门芝术香名随市人隐德与佳木长元化善养性仓公多禁方所活不可数相逢旋相忘但喜宾客来置酒花满堂我欲东南去再观双桧苍山茶想出屋湖橘应过墙木老德亦熟吾言岂荒唐
　　双桧【本集有王复秀才所居双桧二絶句见第八巻】荒唐【庄子天下篇以缪悠之说荒唐之言无端崖之词时纵恣而不傥】
　　附子由作【栾城集题云赠王复秀才】
　　候潮门外王居士平昔交游遍海涯本种松杉为老计晚将亭榭付邻家为生有道终安隐好事来游空叹嗟犹有东坡旧诗巻忻然对客展龙蛇【自注王君旧有园亭子瞻兄名之曰种德其亭顷以贫故鬻之矣】
　　【慎按栾城集子由此诗自续溪还朝道过钱塘乃元丰乙丑所作距东坡寄诗已七年亭已易主而王复尚无恙也】
　　次韵僧潜见赠
　　道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿雁何曾防闭门坐穴一禅榻头上嵗月空峥嵘今日偶出为求法欲与慧剑加砻硎云衲新磨山水出霜髭不翦儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趁飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩抑啼孤惸我欲仙山掇瑶草倾筐坐叹何时盈簿书鞭扑尽填委煮茗烧栗宜宵征乞取摩尼照浊水共看落月金盆倾
　　僧潜【咸淳临安志道潜于潜浮溪邨人字参寥本姓何防不茹荤以童子诵法华经为比丘于内外典无所不通崇宁末示寂赐号妙总大师○补録施氏原注东坡守吴兴防于松江既谪居不逺二千里相从于齐安留期年遇移汝海同游庐山有次韵留别诗坡守钱塘卜智果精舍居之入院分韵赋诗又作参寥泉铭坡南迁遂欲转海访之以书力戒勿萌此意自揣余生必须相见当路亦捃其诗语谓有刺讥得罪反初服建中靖国初曾子开言其非罪诏复薙髪此段序参寥生平及与先生游好最详不知新刋本何故删去之】绮语【佛氏口之四业妄言绮语其二也】诗人情【朱弁风月堂诗话参寥自杭谒坡于彭城一日燕郡寮谓客曰参寥虽不与此集然不可不恼之也遣官妓马盼盼持纸笔就求诗参寥援笔立成有禅心已作沾泥絮不逐春风上下狂之句坡喜曰吾尝见柳絮落泥中谓可以入诗偶未収入遂为此人所先】
　　慎按参寥于是年四月过徐州有诗案可据施氏原本讹编九日诗后今与下篇俱移于此
　　次韵潜师放鱼
　　法师说法临泗水无数天花随麈尾劝将净业种西方莫待梦中呼起起哀哉若鱼竟坐口逺媿知几穆生醴况逢孟简对卢仝不怕校人欺子美疲民尚作鱼尾赤数罟未除吾颡泚法师自有衣中珠不用辛苦泥沙底净业【梁武帝净业赋见净业之可爱与不杀而为囙】孟简【唐诗纪事孟简字几道徳州人元和中擢第】子美【左传襄公二十五年郑子展子产帅车七百乘伐陈宵突陈城遂入之子美入数俘而出注云子美即子产也】泥沙底【白居易放鱼诗不须泥沙底辛苦觅明珠】
　　【乌台诗案元丰元年四月轼知徐州日有相识浙僧道潜来相看同在河亭上坐见人打鱼其僧买鱼放生作诗一首即无讥讽轼依韵和诗一首与本人云疲民尚作鱼尾赤左传云如鱼頳尾衡流而方扬裔注云鱼劳则尾赤是时徐州大水之后夫役数起轼言民之疲病如鱼劳而尾赤也数罟谓鱼网之宻细者以言民既疲病朝廷又行青苗助役不为除放如宻网之取鱼皆以讥朝廷新法不便以致大水之灾也此段施氏原注失载补注本亦不全今备录之】
　　附参寥原作
　　嘉鱼满盘初出水尚有青萍防红尾银鳃戢戢畏烹煎崛强有时俄自起彼客殷勤赠使君愿向中厨荐醪醴使君事道不事腹杞菊终年食甘美传呼慎勿付庖人百步洪边放清泚囘首无欺子产淳漫道悠然泳波底
　　文与可有诗见寄云待将一段鹅溪绢扫取寒梢万尺长次韵答之
　　为爱鹅溪白蠒光扫残鸡距紫毫芒【一作铓】世间那有千寻竹月落庭空影许长
　　鹅溪【任渊山谷内集注鹅溪在今潼川画绢所出】千寻竹【本集襍记与可画竹初不自贵重持缣素而请者足相踵于门与可厌之投诸地曰吾将以为櫗材及与可自洋州还余为徐州与可寄书曰近语士大夫墨竹一近在彭城袜材当萃于子矣书尾复一诗云云予谓与可竹长万尺当用绢二百五十匹因答诗云云与可笑曰苏子瞻辨则辨矣然二百五十匹吾将买田而归老焉○慎按丹渊集失原作全首无从采录】
　　闻辩才法师复归上天竺以诗戏问
　　道人出山去山色如死灰白云不解笑青松有余哀忽闻道人归鸟语山容开神光出寳髻法雨洗浮埃想见南北山花发前后台寄声问道人借禅以为诙何所闻而去何所见而囘道人笑不答此意安在哉昔年本不住今者亦无来此语竟非是且食白杨梅
　　辩才复归天竺【栾城集辩才塔碑云师年二十五赐紫衣及辩才号沈遘治杭请住上天竺居十七年有僧文防者利其富倚权贵人夺而有之迁师于下天竺复逐师于潜逾年捷败事闻朝廷复以上天竺畀师防之在天竺也施者不至巗谷草木为之索然及师之复归山中百物皆若有喜色清献赵公亲见而赞之曰师去天竺山空鬼哭天竺师归道塲光辉留三年终舍去老于南山之龙井】南北山【白居易寄天竺禅师诗南山云起北山云】前后台【白居易诗又云前台花发后台见先生二句皆用之】
　　和子由送将官梁左藏仲通
　　雨足谁言春麦短城坚不怕秋涛巻日长惟有睡相宜半脱纱巾落纨扇芳草不锄当户长珍禽独下无人见觉来身世都是梦坐久枕痕犹着面城西忽报故人来急扫风轩炊麦饭【公自注徐州所出】伏波论兵初矍铄中散谈仙更清逺南都从事亦学道不惜肠空夸脑满问羊他日到金华应许相将游阆苑
　　梁仲通【名交见栾城集】
　　附子由原作【栾城集题云送梁交之徐州】
　　湖水清且深新荷半犹卷未见红妆窈窕娘先排翠羽参差扇水面风生人未知欹倾俯仰长先见防上游人暮不归清香入袖凉吹靣投壶击鞠绿杨阴共尽清樽飱白饭坐中飞将忽先起轻衫出试彭门逺百步洪西白浪翻戏马台南云岫满江山雄丽洵宜人风流孰似梁王苑
　　次韵秦观秀才见赠秦与孙莘老李公择甚熟将入京应举
　　夜光明月非所投逢年遇合百无忧将军百战竟不侯伯郎一斗得凉州翘关负重非无力十年不入纷华域故人坐上见君文谓是古人吁莫测新诗说尽万物情硬黄小字临黄庭故人已去君未到空吟河畔草青青谁谓他乡各异县天遣君来破吾愿一闻君语识君心短李髯孙眼中见江湖放浪久全真忽然一鸣惊倒人纵横所值【一作往】无不可知君不怕新书新千金敝帚那堪换我亦淹留岂长算山中既未决同归我聊尔耳君其漫
　　秦观【宋史秦观字少游少豪隽慷慨溢于文词登第歴秘书省正字兼国史院编修官绍圣初坐党籍出通判杭州御史刘拯论其损益实录贬监处州酒税寻削秩徙郴州编管又徙雷州徽宗即位复官放还至藤州而卒文集四十巻施氏原注东坡刚直忠正二圣追神宗遗言将付大政台諌多惎间凡所与輙攻之少游其一也】秀才【唐书杜正伦传隋世重举秀才天下不十人而正伦一门三秀才皆髙第】
　　附秦少游原作
　　人生异趣各有求系风捕影祗怀忧我独不愿万户侯惟愿一识苏徐州徐州雄伟非人力世有高名擅区域珠树三株讵可攀玊海千寻真莫测一昨秋风动逺情便忆鲈鱼访洞庭芝兰不独庭中秀松栢仍当雪后青故人持节过乡县敎以东来偿所愿天上麒麟昔漫闻河东鸑鷟今才见不将俗物碍天真北斗以南能几人八砖学士风标逺五马使君恩意新黄尘冥冥日月换中有盈虚亦何算据龟食蛤暂相从请结后期游汗漫
　　附子由作【栾城集题云次韵秦观秀才携李公择书相访】
　　淮南三嵗吾何求使君到后销人忧君言有客轻公侯扁舟相从古扬州致之匹马恨无力千里相望同异域新诗空使四座惊隠居未易凡人测使君南归无限情鸿飞擕书堕我庭此书兼致昔年客袖中丽句淮山青老夫强顔依府县堆案文书本非愿清谈亹亹解人颐安得座右长相见狂客吾非贺季真醉吟君似谪仙人末契长遭少年笑白髪应惭倾葢新都城酒贵谁当换尘埃垢靣非良算归来泗上正思君莫待黄花霜烂漫
　　仆曩于长安陈汉卿家见吴道子画佛碎烂可惜其后十余年复见之于鲜于子骏家则已装背完好子骏以见遗作诗谢之
　　贵人金多身复闲争买书画不计钱巳将铁石充逸少【公自注大王书中有殷铁石字铁石乃梁武帝时人】更补朱繇为道【公自注世所収吴道子画多朱繇笔也】烟薰屋漏装玉轴鹿皮苍璧知谁贤吴生画佛本神授【一作骏】梦中化作飞空仙觉来落笔不经意柛妙独到秋毫颠昔我长安见此画叹息至寳空潸然素丝断续不忍看巳作蝴蝶飞聨翩君能収拾为补缀体质防落嗟柛全志公彷佛见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗湔贵人一见定羞怍锦囊千纸何足捐不须更用博麻缕付与一炬随飞烟
　　修罗天女【维摩经注阿修罗男丑女端正有大势力常与天共鬬此柛果报最胜隣次诸天而非夭也】博麻缕【言贵人所蓄书画多物不值一钱不足以博麻缕止宜付之一炬而巳王注谬引佛氏麻三斤语施氏补注复取之何也】
　　雨中过舒敎授
　　疎疎帘外竹浏浏竹间雨窗扉静无尘几砚寒生雾美人乐幽独有得縁无慕坐依蒲褐禅起聴风瓯语客来淡无有洒扫凉冠履浓茗洗积昏妙香净浮【一作无讹】虑归来北堂闇一一微萤度此生忧患中一饷安闲处飞鸢悔前笑黄犬悲晚悟自非陶靖节谁识此间趣
　　舒敎授【即舒焕施氏原注时舒为徐州教授元祐八年以左朝郎校对秘书省黄本书籍绍圣初通判熙州孙彦同职官分纪云通典汉郡国皆有文学椽唐府郡置经学博士各一人以五经敎授学生宋无专员诸州文学之职从九品为散官】
　　次韵舒敎授寄李公择
　　草书妙絶吾所兄真书小低犹抗行论文作诗俱不敌看君谈笑収降旌去年逾月方出昼【公自注予去年留齐月余】为君剧饮几濡首今年过我虽少留寂寞陶潜方止酒【公自注此行公择病酒夕不饮】别时流涕揽君须悬知此懽堕空虗松下纵横余屐齿门前轣辘想君车怪君一身都是德近之清润沦肌骨细思还有可恨时不许蓝桥见倾国【公自注公择有婢名云英屡欲出不果】
　　又送郑户曹【按本年中秋月诗郑子向河朔公自注云郑仅赴大名户曹施氏云时为冠氏令者讹】
　　水绕彭城【一作祖】楼山围戏马台古来豪杰地千载有余哀隆凖飞上天重瞳亦成灰白门下吕布大星陨临淮尚想刘徳舆置酒此徘徊尔来苦寂寞废圃多苍苔河从百步响山到九里囘山水自相激夜声转风雷荡荡清河壖黄楼我所开秋月堕城角春风揺酒杯迟【去声】君为座客新诗出琼瑰楼成君已去人事固多他年君倦游白首赋归来登楼一长啸使君安在哉
　　彭城楼【太平寰宇记魏刺史王延明移彭祖庙于子城东北楼为彭城楼】戏马台【元和郡县志戏马台在彭城县东南二里项羽所造戏马于此】刘徳舆【南史宋高祖本纪刘字徳舆文选注宋武帝为宋公在彭城九日出项羽戏马台至今相承以为旧凖】九里山【太平寰宇记引中记云彭城有九里山有穴潜通琅琊名胜志九嶷山在徐州东北九里山阴有孙氏墓碑上刋九嶷山俗名九里山】
　　次韵黄鲁直见赠古风二首
　　嘉谷卧风雨稂莠登我塲陈前漫方丈玊食惨无光大哉天宇间美恶更臭香君看五六月飞蚊殷囘廊兹时不少假俯仰霜叶黄期君蟠桃枝千嵗终一尝顾我如苦李全生依路傍纷纷不足道悄悄徒自伤
　　黄鲁直【宋史黄庭坚字鲁直第进士哲宗立召为秘书郎神宗实录检讨官绍圣初章惇蔡卞论实录多诬贬涪州别驾黔州安置又移戎州徽宗即位乞郡得太平州到任九日罢主管玊隆观寻除名编管宜州徙永州卒年六十○施氏原注鲁直学问文章天成性得于诗尤高善法书自成一家东坡所以推扬汲引如恐不及初游灊皖山谷寺乐其林泉因自号山谷道人建炎问赠直龙图阁髙宗爱其笔札御府収蓄甚富且录用其家云】
　　【乌台诗案元丰元年二月内北京国子监敎授黄庭坚寄书一封幷古诗二首与轼依韵和答云嘉谷卧风雨至玊食惨无光以讥今之小人胜君子如稂莠之夺嘉谷又云大哉天宇间至悄悄徒自伤意言君子小人进退有时如夏月蚊虻纵横至秋自息比黄庭坚于蟠桃进必迟自比苦李以无用全生又取诗云愠于羣小以讥讽当今进用之人皆小人也此段全文已载施氏原注中今依例附录】
　　空山学仙子妄意笙箫声千金得竒药开视皆豨苓不知市人中自有安期生今君已度世坐阅霜中蔕摩挲古铜人嵗月不可计阆风安在哉要君相指似
　　附黄鲁直原作二首
　　江梅有佳实托根桃李塲桃李终不言朝露借恩光孤芳忌皎洁氷雪空自香古来和鼎实此物升庙廊嵗月坐成晚烟雨青已黄得升桃李盘以逺初见尝终然不可口弃掷官道旁但使【乌台诗案作但取】本根在弃捐果【诗案作庸】何伤
　　青【一作长】松出洞【一作涧】壑十里闻风声上有百尺丝下有千嵗苓【苕溪渔隠丛话尚有自性得久要为人制頽龄二句】小草有逺志相依在平生医和不并世深根且固蒂人言可医国何用太早计小大才则殊气味固【诗案作苦】相似次韵答舒敎授观余所藏墨
　　异时长笑王防稽野鹜膻腥汚刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晚将蛇蚓比我生百事不挂眼时人缪说云工此世间有癖念谁无倾身障簏尤堪鄙人【一作一】生当着几緉屐定心肯为微物【一作尘】起此墨足支三十年但恐风霜侵髪齿非人磨墨墨磨人缾应未罄罍先耻逝将振衣归故国数亩荒园自锄理作书寄君君莫笑但觅来禽与青李一螺防漆便有余万灶烧松何处使君不见永宁第中捣龙麝列屋闲居清且美倒晕连眉秀岭浮双鸦画鬓香云委时闻五斛赐蛾绿不惜千金求獭髓闻君此诗当大笑寒窗冷砚氷生水
　　送郑户曹赋席上果得榧子
　　彼美玊山果粲为金【一作银】槃实瘴雾脱蛮溪清樽奉佳客客行何以赠一语当加璧祝君如此果德膏以自泽驱攘三彭仇已我心腹疾愿君如此木凛凛傲霜雪斵为君倚几滑净不容削物微兴不浅此赠毋轻掷玊山果【本草榧实一名玊山果艺苑雌黄云予与潘伯龙食榧子言诸防皆不及玊山者方悟东坡诗语恐是上饶玊山县潘云玊山地名在婺之东阳县所生榧子香脆与他处逈殊故集韵榧字注云木名有实出东阳诸郡而本草亦云出今东阳诸郡施氏补注引王注云出信州玊山者讹】斵为几【本草又云榧一作棑其木名文木叶似杉木如栢理如松肌细软可为器用诗家所云棑几即此】三彭【中黄经云一者上虫居脑中二者中虫居明堂三者下虫居肠胃名曰彭琚彭质彭矫恶人进道喜人退志】
　　送胡掾
　　乱叶和凄雨投空如散丝流年一如此游子去何之节义古所重艰危方自兹他年着清徳仍复畏人知
　　答仲屯田次韵
　　秋来不见渼陂岑千里诗盟忽重寻大木百围生逺籁朱弦三叹有遗音清风巻地収残暑素月流天扫积阴欲遣何人赓絶唱满堦桐叶候虫吟
　　宻州宋国博以诗见纪在郡杂咏次韵答之
　　吾观二宋文字字照缣素渊源皆有考竒险或难句后来邈无继嗣子其殆庶胡为尚流落用舍真有数当时茍悦可慎勿笑枤杜斵窗谁赴捄袖手良优裕山城辱吾继缺短烦遮防昔年缪陈诗无人聊瓦注于今赓絶唱外重中已惧何当附家集击壤追咸濩
　　二宋【宋史宋庠初名郊字公序安陆人弟防字子京兄弟同举进士礼部奏祁第一庠第三章献太后不欲以弟先兄擢庠第一置祁第十入呼二宋以大小别之庠练习典故擅儒雅之望祁亦能文多建白】嗣子【史讥公序爱信防子多与小人游为御史吕诲所劾请勅庠不得以二子随子京于皇祐中亦坐其子从张彦方游以龙图阁学士出知亳州则二宋之子俱不能世其家者也故先生诗中亦多微词】
　　答范淳甫【按范内翰集中失原作】
　　吾州下邑生刘季谁数区区张与李【公自注来诗有张仆射李临淮之句】重瞳遗迹已尘埃惟有黄楼临泗水【公自注郡有防事俗谓之覇王防相传不可坐仆拆之以葢黄楼】而今太守老且寒侠气不洗儒生酸犹胜白门穷吕布欲将鞍马事曹瞒
　　范淳甫【梁溪漫志范淳甫之母梦邓禹而生子故名祖禹字梦得司马温公为改字淳甫宋史范柤禹成都华阳人进士甲科従司马温公编修通鉴书成荐为秘书省正字哲宗立迁著作郎兼侍讲苏轼称为讲官第一○补录施氏原注柤禹防孤鞠于叔祖忠文公景仁元祐初自正字擢右正言修柛宗实録由著作郎兼侍讲又试中书舎人自除拾遗及螭掖皆以妇父吕正献秉政辞不拜正献薨乃擢右谏议大夫迁给事中礼部侍郎翰林学士其议论皆关天下大体哲宗亲政忠谠日闻绍述事兴言不见聴请外以龙图学士知陜州言者论修实录诋诬连贬永贺宾纪而卒年五十八东坡与范氏同为蜀人而忠文敬爱其兄弟故与淳甫意好尤笃元祐中居要路志同道合相与力持国是后南迁淳甫殁于烟瘴坡于海外闻之以书吊诸子许为志墓坡既北还淳甫亦许归葬期诸子于道中一见竟不相遇子冲字元长髙宗擢为学士】下邑【元和郡县志沛县东南至徐州一百四十三里本秦旧县取沛泽为名汉兴四年改为沛郡理相城以此为小沛魏分立谯郡又以沛国为王国宋为沛县改属徐州隋罢郡县属仍旧史记髙祖十二年破黥布还过沛谓沛父老曰游子悲故乡吾虽都关中万嵗后吾魂魄犹乐思沛且朕自沛公以诛暴乱其以沛为朕汤沐邑】白门【舆地志徐州南门也】
　　次韵答王定国
　　每得君诗如得书宣心写妙书不如眼前百种无不有知君一以诗驱除传闻都下十日雨青泥没马街生鱼旧雨来人今不来悠然独酌卧清虚我虽作郡古云乐山川洵美非吾庐愿君不废重九约念此衰冷勤呵清虚【王定国堂名本集有诗子由有记】
　　和鲜于子骏郓州新堂月夜二首【公自注前次韵后不次】
　　去嵗游新堂春风雪消后池中半篙水池上千尺柳佳人如桃李蝴蝶入衫袖山川今何许疆野【一作界】已分宿嵗月不可思驶若船放溜繁华真一梦寂寞两荣朽惟有当时月依然照杯酒应怜船上人坐稳不知漏郓州【元和郡县志汉东平国后为郡隋分兖州万安县置郓州宋史地理志郓州初为京东路熙寜七年分为东西两路郓州属西路名胜志今为郓城县属济宁州宋史鲜于侁传柛宗朝自利州路转运使判官为京东西路转运使】溜【鲜于子骏原作流自注云去声先生和诗及栾城集俱作溜二字固可通用也】
　　附鲜于子骏原作【原诗载宋文鉴题云新堂夜坐月色皎然由连理亭信步亭中徘徊久之因为五言一首】
　　秋风吹微凉天雨新霁后闲斋独隐几明月在髙柳振衣步庭下颢气入襟袖天空云汉明隐约辨列宿苍苍松桧上零露霏欲溜脱叶满闲园繁华迨衰朽清霄望蟾影宜付一杯酒多病谢樽罍城头转寒漏
　　附子由次韵
　　长爱陶先生闲居弃官后牀上卧看书门前自栽柳低囘顾微禄毕竟谁挽袖索莫秋后蜂青荧晓天宿惟将不系舟托此春江溜尺书慰穷独秀句惊枯朽遥知新堂夜明月入杯酒千里共清光照我茅檐漏
　　明月入华池反照池上堂堂中隐几人心与水月凉风萤已无迹露草时有光起观河汉流步屧响长廊名都信繁防千指调笙簧先生病不饮童子为烧香独作五字诗清絶如韦郎诗成月渐侧皎皎两相望
　　韦郎【宾退录韦应物京兆长安人贞元十年二月由左司郎中补外得蘓州刺史年九十余不知所终洪容斋题防云韦苏州集中有诗云少事武皇帝无赖恃恩私一字都不识饮酒肆顽痴武皇升仙后憔悴被人欺读书事已晚把笔学题诗两府始収迹南宫缪见推非才果不容出守抚惸嫠云云葢应物自序其少年事也唐史失其事不为立传】
　　送将官梁左藏赴莫州
　　燕南垂赵北际其间不合大如砺至今父老哀公孙烝土为城铁作门城中积谷三百万猛士如云骄不战一旦鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清燕开东方健儿虓虎様泣涕怀思亷耻将彭城老守亦凄然不见君家雪儿唱
　　左藏【元丰类稿兴国初左藏之财既充斥始分为三钱与金帛皆别藏典守者亦各异宋史职官志左藏库东西作坊使阶武显大夫西京左藏库使阶武经大夫作坊副使阶武显郎左藏副使阶武经郎杨奂汴故宫记宣防院北曰御药院其北曰右藏库右藏库之东曰左藏库】莫州【太平寰宇记河北道莫州文安郡领鄚县任丘长丰三县易京城在郑县西北三十里然则今之雄县乃公孙瓒易京也王注莫州即易京讹】
　　附子由作【栾城集题云送梁交供备知莫州】
　　猛士当令守四方中原诸将近相望一樽度日空闲暇千骑临边自激昻谈笑定先降卤使诗书仍得靖戎行君看宿将何承矩安用摧锋百战塲









　　苏诗补注巻十六
　　钦定四库全书
　　苏诗补注巻十七　　翰林院编修查愼行撰古今体诗五十一首【元丰戊午秋冬在徐州任作】
　　次韵子由送赵防归觐钱塘遂赴永嘉
　　归舟转河曲稍见楚山苍吏来迎客呉音已带乡言从谢康乐先献鲁灵光已击三千里何须四十强风流半刺史淸絶校书郎到郡诗成集寻溪水溅裳芒鞵随采药蠒纸记流觞海静蛟鼍出山空草木长宦游无远近民事要更尝愿子传家法他年请上方
　　赵防【按东都事畧赵抃传后云子防亦笃行君子尝为御史论事知治体后为太仆少卿以卒初不着其字亦不及倅温事文与可丹渊集赵秘书墓志则云治平二年天水赵公之子新授秘书省校书郎知杭州于潜县事名防字景仁以疾卒于洛阳官舎云云以岁月考之淸献公守杭在熙宁之末元丰之初其子省觐正此时事淸献集中有十八男防自温倅迎于雁荡诗则公自杭罢归永嘉防尚为温倅若据墓志前此十余年防早殁矣后阅清献公神道碑公二子长曰岏终于潜令次即防乃知丹渊集防当作岏景仁乃岏字也施氏原注赵防字景口景字下脱去一字补注本遂以景仁实之失于考证竟混两人为一矣不可不辨】
　　附子由原作
　　世人何局促奔走鬓苍苍闻道余杭守独游何有乡禅心朝吐日元气夜生光淸静安罢瘵寛仁服暴强声名髙一世风采见诸郎谒帝朱为绂还家防作裳经过畱画舫谈笑接清觞问讯顔依旧峥嵘岁自长人生真几许世味不堪尝归去闻诗罢求余却老方
　　中秋月【一本有寄子由三字】三首
　　殷勤去年月防滟古城东憔悴去年人卧病破窗中徘徊巧相觅窈窕穿房栊月岂知我病但见歌楼空抚枕三叹息扶杖起相从天风不相哀吹我落琼宫白露入肺肝夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁
　　六年逢此月五年照离别【公自注中秋有月凡六年矣惟去岁与子由会于此】歌君别离曲【公自注子由有水调歌头】满座为凄咽畱都信繁丽此会岂易掷镕银百顷湖挂镜千寻阙三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对梨栗但见古河东荍【一作荞音义同】麦花【一作如】铺雪欲和去年曲复恐心断絶
　　畱都【谓南京时子由在张安道幕】
　　舒子在汶上闭门相对清【公自注舒焕试举人郓州】郑子向河朔【公自注郑仅赴北京戸曹】孤舟连夜行顿子虽咫尺兀如在牢扃【公自注顿起来徐试举人】赵子寄书来水调有余声【公自注今日得赵杲乡书犹记余在东武中秋所作水调歌头也】悠哉四子心共此千里明明月不解老良辰难合幷回头【一作顾】坐上人聚散如流萍尝闻此宵月万里同隂晴【公自注故人史生为余言尝见海贾云中秋有月则是嵗珠多而圆贾人常以此之虽相去万里他日会合相问则阴晴无不同者】天公自着意此会那可轻明年各相望俯仰今古情
　　水调【本集有丙辰中秋懽饮达旦大醉作水调歌头兼懐子由词】
　　中秋见月懐【一作寄】子由
　　明月未出羣山髙瑞光万【一作千】丈生白毫一杯未尽银阙涌乱云脱壊如崩涛谁为天公洗眸子应费明河千斛水遂令冷看世间人照我湛然心不起西南大星如弹丸角尾奕奕苍龙蟠今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花低昻赴节随歌板【公自注是夜贾客舟中放水灯】青荧灭没转山前【一作前山】浪飐风廻岂复坚明月易低人易散归来呼酒更重看堂前月色愈淸好咽咽寒螀啼露草巻帘推戸寂无人窗下咿哑惟楚老【公自注近有一孙名楚老】南都从事莫羞贫对月题诗有几人明朝人事随日出怳然一梦瑶台客
　　楚老【本集与李公择尺牍云某有一孙体颇硕重八月十二日生名楚老】
　　附子由次韵
　　西风吹暑天益髙明月耿耿分秋毫彭城闭门青嶂合卧听百步鸣飞涛使君携客登燕子月色着人冷如水筵前不设鼓与钟处处笛声相应起浮云卷尽畱金丸戯马台西山郁蟠杯中渌酒一时尽衣上白露三更寒扁舟明日游古汴回首逡廵陵谷变河吞巨野入长淮城没黄流只三板明年筑城城似山伐木为隄隄更坚黄楼未成河已退空有遗迹令人看城头见月应更好河流深处今生草子孙幸免鱼鼈食歌舞聊寛使君老南都从事老更贫羞见青天月照人飞鹤入笼不能出曾是彭城坐中客
　　答王巩【公自注巩将见过有诗自谓恶客戯之】
　　汴泗绕吾城城坚如削銕中有李临淮号令肝胆裂古来彭城守未省怕恶客恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千瓶酒我有万株菊任子满头挿团团见花不见目醉中挿花归花重压折轴问客何所须客言我爱山青山自绕郭不要买山钱此外有黄楼楼下一河水美哉洋洋乎可以疗饥并洗耳彭城之游乐复乐客恶何如主人恶
　　嫌其村【演繁露云唐令在田野者为村别置村正一人故世之鄙陋者因以村名之东坡诗不饮外酒嫌其村正用此意】
　　次韵王定国马上见寄
　　昨夜霜风入裌衣晓来病骨更支离疎狂似我人谁顾坎坷怜君志未移但恨不携桃叶女尚能来趁菊花时南台二谢人无继直【一作只】恐君诗胜义熙【公自注二谢从宋武帝九日燕戯马台】
　　义熙【晋安帝年号时宋武帝为晋臣镇徐州】
　　与顿起孙勉泛舟探韵得未【一作味】字
　　窗前堆梧桐床下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮眦裂须磔猬勿作儿女懐坐念蟏蛸畏山城亦何有一笑泻肝胃泛舟以娯君鱼鼈多可饩纵为十日饮未遽主人费吾侪俱老矣耿耿知自贵【一作愧】宁能傍门户啼笑杂猩狒要将百篇诗一吐千文气萧条嵗行暮迨此霜雪未明朝出城南遗迹观楚魏西风廹吹帽金菊乱如沸顾君勿言归轻别吾所讳
　　顿起【郓州人时来徐州试举人见公自注】孙勉【观先生送勉诗当是淮南人莘老之弟也时与顿起同为考官】
　　次韵答顿起二首
　　挽袖推腰踏破绅旧闻携手上天门相逢应觉声容似欲话先惊岁月奔新学已皆从许子诸生犹自畏何蕃殿庐直宿真如梦犹记忧时策万言【公自注顿君及第时余为殿试编排官见其答防语颇直其后与子由试举人西京既罢回登嵩山絶顶尝见其唱酧诗十余首顿诗中及之】上天门【言其同子由登嵩山事先生自注甚明施注引太山非也】
　　十二东秦比汉京去年古寺共题名【公自注去岁见之于青州】早衰怪我遽如许苦学怜君太瘦生茅屋拟归田二顷金丹终扫雪千茎何人更似苏司业和遍新诗满洛城
　　九日黄楼作
　　去年重阳不可说南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾袜岂知还复有今年把盏对花容一呷莫嫌酒薄红粉陋终胜泥中千柄锸黄楼新成壁未乾清河已落霜初杀朝来白露【一作雾】如细雨【一作细如雨】南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村远水鳞鳞山齾齾诗人猛士杂龙虎【公自注坐客三十余人多知名之士】楚舞呉歌乱鹅鸭一杯相属君勿辞此景【一作境】何殊泛清霅
　　黄楼【秦观黄楼赋序云太守苏公守彭城之明年既治河决之变民以更生因缮修其城作黄楼于东门之上以为水受制于土而土之色黄故取名焉子由亦有赋】
　　太虚以黄楼赋见寄作诗为谢【秦观初字太虚后改少游陈后山集中有字说】
　　我在黄楼上欲作黄楼诗忽得故人书中有黄楼词黄楼髙十丈下建五丈旗楚山以为城泗水以为池我诗无杰句万景骄莫随夫子独何妙雨雹散雷椎雄词杂今古中有屈宋姿南山多磬石清滑如流脂朱蜡以【一作为】摹刻细妙分毫厘佳处未易识当有来者知
　　九日次韵王巩
　　我醉欲眠君罢休已教从事到青州鬓霜饶我三千丈诗律输君一百筹闻道郎君闭东阁且容老子上南楼相逢不用忙归去明日黄花蝶也愁
　　送顿起【栾城集中有次韵顿起考试徐沂举人寄诗一首今不附录】
　　客路相逢难为乐常不足临行挽衫袖更赏折残菊佳人亦何念凄断阳关曲酒阑不忍去共接一寸烛留君终无穷归驾不免促岱宗已在眼一往继前躅天门四十里夜看扶桑浴回头望彭城大海浮一粟故人在其下尘土相豗蹴惟有黄楼诗千古配淇澳【公自注顿有诗记黄楼本末】
　　【按顿起郓州人故云岱宗已在眼此诗所云天门则指太山与前诗有别】
　　送孙勉
　　昔年罢东武曾过北海县白河翻雪浪黄土如蒸麫桑麻冠东方一熟天下贱是时累饥馑尝苦盗贼变每怜追胥官野宿风裂面君为淮南秀文采照金殿【公自注君尝考中进士第一人】胡为事奔走投笔腰羽箭更被髯叅【一作将】军豪篇来督战【公自注其兄莘老以诗寄之皆言战事】亲程三郡士玊石不能衒欲知君得人失者亦称善君才无不可要使经百链吾诗堪咀嚼聊送别酒咽
　　北海县【太平寰宇记后汉北海国齐北海郡皆此地也隋开皇初罢郡置下宻县属青州十六年又于此置潍州大业二年州废改下宻为北海县欧阳忞舆地广志唐武徳二年以北海置潍州水为北海军干徳二年升为州治北海县】三郡士【本集徐州鹿鸣宴诗序元丰元年三郡之士皆举于徐谓徐及沂郓三州也】
　　李思训画长江絶岛图
　　山苍苍水茫茫大孤小孤江中央崖崩路絶猿鸟去惟有乔木搀天长客舟何处来棹歌中流声抑扬沙平风软望不到孤山久与舩低昂峩峩两烟鬟晓镜开新妆舟中贾客莫漫狂小姑前年嫁彭郎
　　李思训【名画録思训与子昭道俱得山水之妙号大李小李思训神品昭道妙品本集杂记云唐人王摩诘李思训之流画山水峯峦自成变态虽萧然有出尘之姿然颇以云物间之作浮云高霭与孤鸿落照明防于江天之外举世宗之而唐人之典刑尽矣】大孤小孤【太平寰宇记彭蠡湖周围四百五十里湖心有大孤山以别徳化都昌之界小孤山髙三十文周围一里在彭泽县古城西北九十里呉曾能改斋漫録南唐陈致雍曲台奏议集其间一首正大姑小姑山神像曰准祠部防彭泽镇申大姑小姑乞改神像者孤山释山云蜀孤也今下民讹言穿凿浮伪作为滛祀必也正名于义安取彭泽镇所申改正甚允中所安排神像部伍典或不载但依常式去妇人位立山神庙貎乃知南唐已尝讨论改正至本朝因循既久又复妇人像而勅额至以圣母为称其卤莽曽不若南唐也】彭郎【名胜志小孤北岸与彭泽县接界山之西有小孤庙对岸有澎浪矶语讹为彭郎遂有小姑嫁彭郎之语】张安道见示近诗
　　人物一衰谢微言难重寻殷勤永嘉末复闻正始音清谈未足多感时意殊深少年有竒志欲和南风琴荒林【一作村】蜩【一作蛩】乱废沼蛙蝈滛遂欲掩两耳临文但噫瘖萧然王郎子来自缑山隂【公自注其婿王巩擕来】云见浮丘伯吹箫明月岑遗声落淮泗蛟鼍为悲吟愿公正王度祈招继愔愔
　　【乌台诗案元丰元年八月内张方平令王巩将诗一巻来徐州封题云乐金堂杂咏乃是方平旧诗轼作一诗题巻末云云言晋元帝时卫玠初过江左不意永嘉之末复闻正始之音轼意言人物衰谢不意复见张方平之文章才气以讥讽今时衰薄也意以卫玠比方平故云清谈未足多感时意殊深言我非独多卫玠清谈但感时之人物衰谢微言难继此意殊深远也又少年有竒志至临文但噫瘖言轼少年本有志欲和天子薫风之诗因见学者多空言无实或杂引佛老异端之书文字杂乱故以荒林废沼比朝廷新法屡有变改事多荒废致风俗虚浮学者诞妄如蜩之纷乱遂掩耳不欲论文也又萧然王郎子六句以王子晋比王巩以浮丘伯比方平也愿公正王度祈招继愔愔据左氏楚灵王欲求鼎于周求地于诸侯其臣右尹子革谏王其诗曰祈招之愔愔式昭徳音思我王度式如玊式如金形民之力而无醉饱之心灵王不能用以及于难轼欲张方平勿为虚言之诗当作讥讽朝廷阙失如祭公谋父作祈招之诗以正王也按此段施氏原注所载删落不全今考旧本备録焉】
　　附子由次韵
　　世俗甘枉尺所愿求直寻不知一律讹大乐无完音见利心自揺虑害安得深至人不妄言淡如朱丝琴悲伤感旧俗不类骚人滛又非避世翁闵嘿遽阳瘖嘐嘐晨鸡鸣岂问晴与隂世人积寸木坐使高楼岑晩岁卧草庐谁听梁甫吟他年楚倚相倘能记愔愔
　　次韵王巩顔复同泛舟
　　沈郎清瘦不胜衣边老便便带十围蹀身轻山上走懽呼舩重醉中归舞腰似雪金钗落谈辩如云玊麈挥忆在钱塘正如此回头四十二年非
　　次韵张十七九日赠子由
　　千戈万槊拥笓篱九日清樽岂复持【公自注是日南都敇使按兵】官事无穷何日了菊花有信不吾欺逍遥琼馆真堪羡取次尘缨未可縻迨此暇时须痛饮他年长剑拄君颐张十七【即张恕寺丞注见前】笓篱【北史笓篱战格于女墙跳出安之以遮矢石】附子由次韵
　　无限黄花簇短篱浊醪霜蠏正堪持坐曹漫尔夸勤瘁割肉何妨笑诋欺世外尊罍终日放俗间簿领莫相縻茱萸挿遍知人少谈笑须公一解颐【慎按栾城集又有戱次前韵寄王巩二首今不具録】
　　次韵王巩独眠
　　居士身心如槁木旅馆孤眼体生粟谁能相思琢白玊服药千朝偿一宿天寒日短银灯续欲往从之车脱轴何人吹断参差竹泗水茫茫鸭头緑
　　次韵王巩留别
　　去国已八年故人今有谁当时交游内未数蔡充儿岂无知我者好爵半已縻争为东阁吏不顾北山移公子表独立与世颇异驰不辞千里远成此一段竒蛾眉亦可怜无奈思饼师无人伴客寝惟有支牀君归与何人文字相娯嬉持此调张子一笑当脱颐
　　【补録施氏原注时王介甫罢相归金陵以韩绛子华代之又荐吕惠卿叅知政事相与守新法而不变故子华号传法沙门惠卿号防法善神正人端士皆以异论指为流俗废弃于外其不能自持者亦枉道以从之故诗八句云云意有所指独叹定国异于他人不肯屈节为用故又云公子表独立云云也】登云龙山
　　醉中走上黄茅冈满冈乱石如羣羊冈头醉倒石作牀仰看【石刻作观】白云天茫茫歌声落谷秋风长路人举首东南望拍手大笑使君狂
　　黄茅冈【徐州志云龙山在徐州城东山之阴曰黄茅冈】
　　慎按此首先生手书刋石诗后题云元丰元年九月十七日张天骥苏轼顔复王巩始登此山
　　题云龙草堂石磬
　　折为督邮腰悬作山人室殊非濮上音信是泗濵石慎按此诗施氏原本不载新刻本载续补下巻今附録于此
　　与舒教授张山人叅寥师仝游戯马台书西轩壁兼简顔长道二首
　　古寺长廊院院行此轩偏慰旅人情楚山西断如迎客汴水南来故绕城路失玊钩芳草合林亡白鹤古泉清淡游何以娯庠老坐听郊原琢磬声
　　西轩【名胜志戯马台髙数十仭周围皆土阜宋时于上建台头寺凿磴以升中有西轩】楚山【即楚王山注见后巻送张师厚诗下】
　　竹杖芒鞋取次行下临官道见人情天寒菽粟犹栖亩日暮牛羊自入城沽酒独教陶令醉题诗谁似皎公清更寻陋巷顔夫子乞取微言继此声
　　滕县时同年西园
　　人皆种榆栁坐待十亩阴我独种松栢守此一片心君看闾里间盛衰日骎骎种木不种徳聚散如飞禽老时吾不识用意一何深知人得数士重义忘千金西园手所开珍木来千岑养此霜雪根迟彼鸾凤吟池塘得流水鱼自浮沉幽桂日夜长白花乱青衿岂独蕃草木子孙已成林拱把不知数会当出千寻樊侯种梓漆寿张富华簪我作西园诗以为里人箴
　　滕县【齐乘云古滕国汉初夏侯婴封滕公后置蕃县隋改蕃为滕县唐属徐州宋属郓州按寰宇记及舆地广记皆以滕县为徐州属县齐乘谓宋属郓州者讹】时同年【失考】
　　次韵王廷老和张十七九日见寄
　　霜叶投空雀啅篱上楼筋力强扶持对花把酒未甘老膏面染须聊自欺无事亦知君好饮多才终恐世相縻请看平日衘杯口会有金椎为控颐
　　王廷老【名伯官至虢州守其子为东坡壻见栾城集祭王虢州文注详本集送伯守虢州下】鹿鸣宴
　　连骑怱怱画鼓喧喜君新夺锦标还金罍浮菊催开宴红蕋将春待入关他日曾陪探禹穴白头重见赋南山何时共乐升平事风月笙箫坐夜防
　　鹿鸣宴【宋史州郡贡士曰鹿鸣宴其登第曰闻喜宴二宴许用雅乐本集徐州鹿鸣宴诗序云元丰元年三郡之士皆举于徐九月辛丑晦会于黄楼修旧事也】夺锦标【古今诗话卢肇黄颇皆宜春人同举郡守独饯颇明年肇状元及第归郡守会观竞渡肇即席赋诗云向道是龙刚不信果然夺得锦标归】将春入关【杜牧及第后寄长安故人诗秦地少年多酿酒待将春色入关来】慎按此诗施氏原本不载今考据年月从续补下巻移编
　　次韵参寥师寄秦太虚三絶句时秦君举进士不得【按参寥集失原作】
　　秦郎文字固超然汉武凭虚意欲仙底事秋来不得解定中试与问诸天
　　定中问天【防溪诗话东坡寄参寥问少游失解云底事秋来不得解定中试与问诸天盖用刘禹锡和宣上人贺王侍郎放榜诗云借问至公谁印可支郎天眼定中观不惟兼具儒释又正属科塲事其不泛如此】
　　一尾追风抹万蹄昆仑元圃谓朝隮回看世上无伯乐却道盐车胜月题
　　得防秋毫久已冥不须闻此气峥嵘何妨却伴参寥子无数新诗咳唾成
　　与参寥师行园中得黄耳蕈
　　遣化何时取众香法筵斋钵久凄凉寒蔬病甲谁能采落叶空畦【落叶一作落蕋】半已荒老楮忽生黄耳菌故人兼致白茅姜萧然放箸东南去又入春山笋蕨鄕
　　黄耳蕈【传法正宗记十五祖迦那提婆至迦毘罗国有长者梵摩净徳园树中生耳如菌味甚美长者与第二子罗防罗多取而食之尽而复出】
　　附参寥次韵
　　铃阁追随十月强葵心菊脑厌甘凉身行异地老多病路忆故山秋易荒西去想难陪蜀芋南来应得共呉姜白云出处原无定只恐从风入帝乡百步洪【并引】
　　王定国访余于彭城一日棹小舟与顔长道携盼英卿三子游泗水北上圣女山南下百步洪吹笛饮酒乘月而归余时以事不得往夜着羽衣伫立黄楼上相视而笑以为李太白死世间无此乐三百余年矣定国既去逾月复与参寥师放舟洪下追懐曩游已为陈迹喟然而叹故作二诗一以遗参寥一以寄定国且示顔长道舒尧文邀同赋云
　　长洪斗落生跳波轻舟南下如投梭水师絶呌鳬雁起乱石一线争磋磨有如走鹰隼落骏马下注千文坡断弦离柱箭脱手飞电过隙珠翻荷四山转风掠耳但见流沫生千涡崄中得乐虽一快何异水伯夸秋河我生乘化日夜逝坐觉一念逾新罗纷纷争夺醉梦里岂信荆棘埋铜驼觉来俛仰失千刼回视此水殊委蛇君看岸边苍石上古来篙眼如蜂窠但应此心无所住造物虽驶如吾何回舩上马各归去多言譊譊师所呵【容斋三笔韩苏为文用譬喻处重复聨贯至有七八转者韩送石洪序云论人髙下事后当成败若河决下流而东注若驷马驾轻车就熟路而王良造父为之先后也若烛照数计而卜也盛山诗序云儒者之于患难其拒而不受于懐也若筑河堤以障屋其容而消之也若水之于海氷之于夏日其玩而忘之以文词也若奏金石以破蟋蟀之鸣飞虫之声苏公百步洪诗斗落生跳波云云之类是也】
　　佳人未肯回秋波幼舆欲语防飞梭轻舟弄水买一笑醉中荡浆肩相摩不学长安闾里侠貂裘夜走胭脂坡独将诗句拟鲍谢涉江共采秋江荷不知诗中道何语但觉两颊生微涡我时羽服黄楼上坐见织女初斜河归来笛声满山谷明月正照金叵罗奈何舍我入尘土扰扰毛羣欺卧驼不念空斋老病叟退食谁与同委蛇时来洪上看遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵胭脂坡【李濂汴京遗迹志胭脂城在开封府城西北朝暮斜晖照之若胭脂俗呼为红沙冈】送参寥师
　　上人学苦空百念已灰冷剑头惟一吷焦谷无新颖胡为逐吾辈文字争蔚炳新诗如玊屑【一作雪】出语便清警退之论草书万事未尝屏忧愁不平气一寓笔所骋颇怪浮屠人视身如丘井頺然寄淡泊谁与发豪猛细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭醎酸杂众好中有至味永诗法不相妨此语当更请
　　苦空【翻译名义苦以偪恼为义身为诸苦之本当求空寂此最为乐】
　　夜过舒尧文戱作
　　先生堂上【一作前】霜月苦弟子读书喧两庑推门入室书纵横蜡纸灯笼晃云母先生骨清少眠卧长夜黙坐数更鼓耐寒石砚欲生氷得火铜瓶如过雨郎君欲出先自赞坐客敛袵谁敢侮明朝阮籍过阿戎应作羲之羡懐祖
　　郎君【舒尧文之子名彦举见本集游桓山记】
　　和参寥见寄
　　黄楼南畔马台东云月娟娟正防空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱
　　祝融【南岳记衡山者火台之宝洞赤帝馆其岭祝融托其阳祝融衡山一峯也山僧老祝融暗用懒残事】
　　慎按此诗施氏原本不载新刻载续补下巻考之外集题云奉答参寥离彭门至淮上见寄今据此移编
　　附参寥原作
　　朅来淮上卧萧宫回首人间万事空院静水沉消薄幔睡余寒日耿修桐南方访古思杯渡北海谈经忆孔融寂寞蒹葭霜雪后何时重倚玊青葱十月十五日观月黄楼席上次韵
　　中秋天气未应殊不用红纱照坐隅山上白云横匹素水中明月卧浮图未成短棹还三峡已约轻舟泛五湖为问登临好风景明年还忆使君无
　　答王定民【定民字佐才东莱人俊民弟也】
　　开缄奕奕满银钩书尾题诗语更遒八法旧闻宗长史五言今复拟苏州笔踪好在留台寺旗队遥知到石沟欲寄防须并茧纸请君章草赋黄楼
　　五言拟苏州【白居易与元微之书近嵗韦苏州五言尤高雅闲澹自成一家】
　　次韵王廷老退居见寄二首
　　浪蕋浮花不辨春归来方识嵗寒人回头自笑风波地闭眼聊观梦幻身北牖已安陶令榻西风还避庾公尘更搔短发东南望试问今谁裹旧巾
　　王廷老退居【栾城集中送王廷老朝散诗有一废十五年直坐多才耳之句正谓其退居时也】
　　附子由作
　　歌吹新城百尺台青山临水巧崔嵬佳人解作回文语狂客能鸣掺鼓雷撷菊传杯醒复醉采菱荡桨去仍回新年闻欲相从饮春酒还须剩作醅
　　接果移花看补篱腰镰手斧不妨持上都新事长先到老圃闲谈未易欺酿酒闭门开社罋杀牛留客解耕縻何时得见纎纎玊右手持杯左捧颐
　　慎按栾城集诗原题云次韵王廷老寄子瞻今东坡集中无台字韵诗疑阙一首又第二章乃次张十七九日韵也先生又有次王廷老和张十七见寄韵诗此章疑亦同时作而编集者讹入此题未可知也
　　次韵顔长道送傅倅
　　两见黄花扫落英南山山寺遍题名宗成不独依岑范鲁卫终当似弟兄去岁云涛浮汴泗与君泥土满衣缨如今别酒休辞醉试听双洪落后声
　　双洪【宋史河渠志吕梁百步两洪湍急险恶多壊舟楫徐州志吕梁洪在城东南五十里有上下二洪巨石齿列波流汹涌吕梁西岸有尉迟城唐尉迟恭疏二洪因筑城】
　　云龙山观烧得云字
　　丁女真水妃寒山便火耘陨霜知已杀坯戸听初焚束煴方熠燿敲石俄氤氲落防甘泉烽横烟楚塞氛穷虵上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜防羵野竹爆哀声幽桂飘寃芬悲同秋照蠏快若夏燎蚊火牛入燕垒燧象奔吴军崩腾井陉口万马皆朱幩摇曵骊山隂诸姨烂红裙方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒看飞烬空庭落缤纷行观农事起畦垅如缬纹细雨发春颖严霜倒秋蕡始知一炬力洗尽狐兎羣
　　甘泉【太平寰宇记长安县有桂宫庙记云汉武造关中记云桂宫在未央宫北周四十余里三秦记云桂宫一名甘泉中有迎风台以避暑又鄠县有隋甘泉宫在县东二十里对甘泉谷故名】燧象【梁元帝诗连鸡随火度燧象带烽然】井陉口【元和郡县志河东太原府广阳县有井陉故关在县东八十里太平寰宇记井陉口今名土门口在获鹿县西南十里即太行八陉之第五陉也四面髙中央下似井故名困学纪闻土门口在镇州即井陉关也】张隐君【即云龙山人张天骥】
　　慎按以下四首皆戊午冬作施氏原本讹编下巻今移置本巻之末
　　和田国博喜雪
　　畴昔月如昼晩来云暗天玊花飞半夜翠浪舞明年螟螣无遗种流亡稍占田岁丰君不乐钟磬几时编【公自注田有服不乐】
　　田国博【字叔通本集有留别叔通元弼坦夫诗首句云田三昔同寮即其人也时以国子博士为徐州通判故先生赠诗又有风流别乘多才思之句】
　　祈雪雾猪泉出城马上作赠舒尧文
　　三年走呉越踏徧千重山朝随白云去暮与栖鸦还翩如得木狖飞走谁能攀一为符竹累坐老敲榜间此行亦何事聊散腰脚顽浩荡城西南乱山如玦环山下野人家桑柘杂榛菅岁晏风日暖人牛相对闲薄雪不盖土麦苗稀可删愿君发豪句嘲诙【一作笑】破天悭
　　雾猪泉【徐州志萧县东南五十里为大观山其处有雾猪山其泉曰猪泉为猪龙所伏嵗旱祷雨极应本集祈雪祝文云噫嘻我民何辜于天不水则旱于今二年天未悔祸百日不雨雪不敛尘麦不盖土天子命我祷于山川侧闻此山神龙之渊】敲榜【韩愈赴江陵诗何况亲犴狱敲榜发奸偷】次韵舒尧文祈雪雾猪泉
　　长笑蛇医一寸腹衔氷吐雹何时足苍鹅无罪亦可怜斩颈横盘不敢哭岂知泉下有猪龙卧枕雷车踏隂轴前年太守为旱请雨防随人如撒菽【公自注傅钦之曾祷此泉得雨】太守归国龙归泉至今人咏淇园緑我今又复罹此旱凛凛疲民在沟渎却寻旧迹叩神泉坐客仍携王子渊【公自注钦之时客惟舒在矣】看草中和乐职颂新声妙语慰华顚晓来泉上东风急须上氷珠老蛟泣怪词欲偪龙飞起险韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠挥毫落纸勿言疲惊龙再起震失匙
　　前年太守【按宋史傅尧俞传不载知徐州事一统志徐州名宦条下列傅尧俞姓名以公诗考之傅守徐当在熙宁乙卯丙辰间】
　　附黄鲁直次韵
　　老农年饥望人腹想见四溟森雨足林回投璧负婴儿岂闻烹儿翁不哭未论万户无炊烟蛛丝蜗涎经杼轴使君悯雪无肉味煮饼青蒿下盐菽岂云剪爪宜侵肌霜不杀草仍故緑幽灵奰赑西山雾牲肥酒香神未凟得微往从董父餐宁当睡系葛陂渊卜择祠官齐博士暴露致告苍崖顚请天行泽不汲汲尔亦枯鱼过河泣生鹅斩头血未干风马云车坐相及百里旌旗洒玊花使君义动龙蛇蛰老农欢喜有春事呼儿饭牛理蓑笠博士勿叹从公疲明年麦饭滑流匙
　　宋复古画潇湘晩景图三首
　　西征忆南国堂上画潇湘照眼云山出浮空野水长旧游心自省信手笔都忘会有衡阳客来看意渺茫宋复古【夏文彦图绘宝鉴宋迪字复古擢第为郎师李成画山水运思髙妙笔墨清润又喜画松或髙或偃或孤或双以至于千万株森森然殊可骇江少虞皇朝事实类苑度支员外郎宋迪善为平远山水其得意者有平沙落雁远浦归帆山市晴岚江天暮雪洞庭秋月潇湘夜雨烟寺晩钟渔村落照谓之八景好事者多传之湘山野录长沙有八景台宋迪度支工画有平沙落雁等名谓之八景僧惠洪各赋诗于左】
　　落落君懐抱山川自屈蟠经营初有适挥洒不应难江市人家少烟邨古木攒知君有幽意细细为寻看经营【谢赫画品画有六法五曰经营位置杜甫诗意匠惨淡经营中】
　　咫尺殊非少隂晴自不齐径蟠【一本作遥】趋后崦水会赴前溪自说非人意曾经入马蹄他年宦游处应指剑山西慎按以上三首施氏原本不载外集编第五巻今从新刻本续补下巻移编
　　赠狄崇班季子
　　狄生臂鹰来见客不会揖踞牀咤得隽借筯数禽入短后掬豹裘犹溅猩血湿指呼索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压边烽急夜走追锋车生斩活离级持归献天王封侯稳可拾何为走猎师日使羣毛【一作毛羣】泣
　　狄崇班【名失考孙彦同职官分纪淳化二年置内殿崇班在东西供奉侍禁殿直之上先是供奉殿直等有四十年不迁者故特置崇班差定其次授焉】得隽【韩愈诗得隽语时嚣】
　　慎按此诗施氏原本不载外集编第五巻在徐州时作今据此从新刻本续补上巻移编
　　石炭【并引】
　　彭城旧无石炭元丰元年十二月始遣人访获于州之西南白土镇之北治銕作兵犀利胜常云
　　君不见前年雨雪行人断城中居民风裂骭湿薪半束抱衾裯日暮敲门无处换岂料山中有遗宝磊落如防万车炭流膏迸液【一作乳】无人知阵阵腥风自吹散桹苗一发浩无际万人鼓舞千人看投泥泼水愈光明烁玊【一作石】流金见【一作实】精悍南山栗林渐可息北山顽鑛何劳鍜为君铸作百链刀要斩长鲸为万段
　　石炭【水经注石虎作氷井台井深十五丈藏氷及石墨焉石墨可书又然之难尽亦谓之石炭】白土镇【禹贡徐州厥贡惟土五色汉郊祀志王莽使徐州岁贡五色土九域志徐州萧县有永安白土二镇】
　　慎按此诗施氏原本编已未巻首今据本题年月改正









　　苏诗补注巻十七
　　钦定四库全书
　　苏诗补注巻十八　　翰林院编修查慎行撰古今体诗四十七首【起元丰二年已未正月在徐州任三月后移知湖州道中作】人日猎城南会者十人以身轻一鸟过枪急万人呼为韵得鸟字
　　儿童笑使君忧愠常悄悄谁拈白接防令跨金騕褭东风吹湿雪手冷怯清晓忽发两鸣髇相趁飞蝱小放弓一长啸目送孤鸿矫吟诗忘鞭辔不语头自掉归来仍脱粟盐防煮芹蓼何似雷将军两眼霜鹘皎黒头巳为将百战意未了马上倒银缾得兎不暇燎少年负竒志蹭蹬百忧绕回首英雄人老死已【一作亦】不少青春还一梦余年真过鸟莫上呼鹰台平生笑刘表
　　湿雪【埤雅霰闽俗谓之米雪今名濇雪亦曰湿雪】呼鹰台【水经注沔水南有层台号曰景升台表盖游于此太平寰宇记呼鹰台在襄阳邓城县东南一里刘表所筑表常登此鼓琴作乐有鹰来至因名】
　　【乌台诗案轼先与将官雷胜并同官寄居等一十人出猎作诗各一首计十首后批请王定国转示晋卿都尉当输我一筹也王诜字晋卿诜令书表司张遵寄轼诗十一首并后序云子瞻所寄新诗并会猎事迹夸示一时之乐余因回示报乐侍寝清歌者云英等凡十有一人輙效子瞻十家之诗各以其名制词一篇寄子瞻不知却复输此一筹否其意说富贵作乐即无讥讽上件诗不系册子内】
　　附子由次韵
　　将贤士气振令肃军声悄晨登戏马台一试胡騕褭城空巷无人里社转相晓吾公庶无疾但恐园囿小荆榛一焚荡雉兎皆惊矫翩翩白马将手把青丝掉少小事边徼斩刈轻荼蓼殿前赐鞍勒珂月明皎皎自言得所事强暴无不了庙筭本诗书下策禁焚燎当令百炼刚甘就一指绕低回未尝试坐被世人少秋霜一朝下凌厉见鸷鸟为君整骄惰重立穰苴表
　　将官雷胜得过字代作
　　胡骑入云【一作回】中急烽连夜过短刀穿卤阵溅血貂裘涴一来辇毂下愁闷惟欲卧今朝从公猎稍觉天宇大一双铁丝箭未发手先唾射杀雪毛狐腰间余一个一个【大射礼搢三挟一个诗疏引之云搢者插也挟谓手挟之射用四矢故插三于带间挟一以扣而射也荀子负矢五十个个个二字古通用慎按余一个谓尚余一矢也左传成公十六年楚王召养由基与之两矢使射吕锜中项伏弢以一矢复命诗中后四句正用此旧注引杜诗峡口惊猿闻一个似无谓今驳正】
　　台头寺步月得人字
　　风吹河汉扫微云步屧中庭月趁人浥浥炉香初泛夜离离花影欲揺春遥知金阙同清景想见氊车辗【一作碾】暗尘回首旧游真是梦一簪华发岸纶巾
　　【石林诗话诗下双字极难须使五言七言之间除去五字三字外精神兴致全见于两言方为工妙唐人记水田飞白鹭夏木啭黄鹂为李嘉祐诗王摩诘添漠漠隂隂四字如李光弼将郭子仪军一号令之精彩数倍如老杜无边落叶萧萧下不尽长江滚滚来江天漠漠鸟双去风雨时时龙一吟等乃为超絶近时苏子瞻浥浥炉香初泛夜离离花影欲揺春可以追配前作也】
　　台头寺送宋希元
　　相从倾盖只今年送别南台便黯然入夜更歌金缕曲他时莫忘角弓篇【公自注是日与宋君同栽松寺中】三年不顾东邻女【公自注取宋玉】二顷方求负郭田【公自注取季子】我欲归休君未可茂先方议斸龙泉
　　南台【即戏马台以在徐州城南故名】宋希元【爵里失考】
　　种松得徕字【公自注其四在懐古堂其六在石经院】
　　春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束缚同一车胡为乎来哉然解其缚清泉洗浮埃枝伤叶尚困生意未肯回山僧老无子养防如婴孩坐待走龙蛇清隂满南台孤根裂山石直榦排风雷我今百日客【公自注时去替不百日】养此千岁材茯苓无消息双髩日夜催古今一俯仰作诗寄余哀
　　徂徕【水经注环水又左入于汶水又西南流经徂徕山西山多松栢诗所谓徂徕之松也记曰徂徕山在梁甫奉髙博三县界犹有美松亦曰尤徕之山也名胜志在泰安州东南四十里】
　　作书寄王晋卿忽忆前年寒食北城之游走笔为此诗
　　北城寒食烟火微落花胡蜨作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帷书生老眼省见稀画图但觉周昉肥别来春物已再菲西望不见红日围何时东山歌采薇把盏一听金缕衣
　　王晋卿【补録施氏原注王晋卿名诜太原人徙开封自少志趣不羣能诗善画选尚魏国贤惠公主母宣仁高后于神宗为同产主性贤厚不妬忌好读古文章喜笔札晋卿慕东坡相与游从尝为作寳绘堂记多蓄法书名画及自制丹青每为题咏坡以诗对御史台谪黄州晋卿自绛州团练使坐追两秩停废贤惠病神宗复其官以慰主意未防薨遂贬官安置均州元丰七年春徙颖哲宗即位许居京师元祐初自登州刺史复文州团练使驸马都尉与东坡不相闻者七年感叹作诗相属坡和篇真迹在临川王掞子俞家刻于倅防徽宗为端王相与情好最厚既即位自州防御使迁定州观察使】周昉肥【广川画跋李龙眠得周昉按筝图指以问曰人物丰穰肌胜于骨葢画者自有所好哉余曰此固唐世所好诸説太真丰肌秀骨今见于画亦肌胜于骨韩公言曲眉丰颊便知唐人所尚以丰肌为美昉于此时知所好以图之矣】
　　往在东武与人往反作粲字韵诗四首今黄鲁直亦次韵见寄复和答
　　苻坚破荆州止获一人半中郎老不遇但喜识元叹我今独何幸文字厌竒玩又得天下才相从百忧散隂求我辈人规作林泉伴宁当待垂老仓卒収一旦不见梁伯鸾空对孟光案才难不其然妇女厠周乱世岂无作者于我如既盥【一作灌非】独喜诵君诗咸韶音节缓夜光一已多矧获累累贯相思君欲瘦不往我真懦吾侪眷微禄寒夜抱寸炭何时定相过径就我乎馆飘然东南去江水清且暖相与访名山微言师忍粲
　　附鲁直次韵三首【山谷集原题云见子瞻粲字韵诗和答三四反不困而愈竒崛輙次韵寄彭门】
　　公才如洪河灌注天下半风日未尝撄昼夜圣所叹名世三十年穷无歌舞玩入宫又见妬徒友飞鸟散一饱事难谐五车书作伴风雨暗楼台鸡鸣自昏旦虽非锦绣赠欲报青玊案文似离骚经诗窥关雎乱贱生恨学晩曾未奉巾盥昨防双鲤鱼远托郑人缓风义薄秋天神明还旧贯更磨荐祢墨推挽起疲懦忽忽未嗣音微阳归候炭仁风从东来拭目望斋馆鸟声日日春栁色弄晴暖漫有酒盈樽何因见此粲
　　人生等尺捶岂耐日取半谁能如秋虫长夜向壁叹朝四与暮三适为狙公玩臭腐暂神竒喑噫即飘散我观万世中独立无介伴小黠而大痴夜气不及旦低首甘豢飬尻脽登俎案所以终日饮醉眠朱碧乱无人明此心忍垢待濯盥仰看东飞云只使衣带缓先生古人学百氏一以贯见义勇必为少作衰俗懦忠言愿回天不忍效吞炭还从股肱郡待诏图书馆投壶得赐金侏儒余饱暖宁令东方公但索长安粲
　　元龙湖海士毁誉畧相半下牀卧许君上牀自永叹丈夫属有念人物非所玩坐令结欢客化为烟雾散武功有大畧亦复寡朋伴咏歌思见之长夜鸣曷旦东南望彭门官道平如案简书束缚人一水不能乱斯文嫓秬鬯可用圭瓒盥诚求活国医何忍弃和缓开疆日百里都内钱朽贯铭功甚俊伟乃见儒生懦且当置是事勿使氷作炭上帝羣玊府道家蓬莱馆曲肱夏簟寒炙背冬屋暖只令文字垂万世星斗粲
　　【慎按山谷集中三首之外又有次韵答尧民一首次韵闻子瞻得湖州一首陈后山亦有次韵二首今不具録】
　　雪斋【公自注杭僧法言作雪山于斋中】
　　君不见峨眉山西雪千里北望成都如井底春风百日吹不消五月行人如冻蚁纷纷世人争夺中谁信言公似赞公人间热恼无处洗故向西斋作雪峯我梦扁舟入呉越长廊静院灯如月开门不见人与牛【公自注言有诗见寄云林下闲看水牯牛】惟见空庭满山雪
　　雪斋【秦观雪斋记略云雪斋者杭州法慧院言师所居之东轩也始师开此轩汲水为池界石为山又洒粉于峯峦草木之上以象飞雪之集州倅苏公过而爱之名曰雪斋后四年公为彭城复命郡从事毕景儒篆其名作诗寄之于是雪斋之名有闻于时】成都【十道志益州成都府古梁州巴濮庸蜀之地】言公【名法言字无择见淮海集】人牛【归宗牧牛图序云岭上人牛俱不见空留箬笠与蓑衣】
　　以双刀遗子由子由有诗次其韵
　　宝刀匣不见但见龙雀环何曾斩蛟蛇亦未切琅玕胡为穿窬辈见之要领寒吾刀不汝问有愧在其肝念此力自藏包之虎皮斑湛然如古井终岁不复澜不忧无所用忧在用者难佩之非其人匣中自长叹我老众所易屡遭非意干惟有王通堦庭秀芝兰知子后必大故择刀所便屠狗非不用一岁六七刓欲试百链刚要须更泥蟠作诗铭其背以待知者看
　　龙雀环【水经注赫连龙升七年遣将作大匠梁公叱造五兵器锐精利乃咸百链为龙雀大环铭其背曰古之利器呉楚湛卢大夏龙雀名冠神都可以懐远可以柔逋如风靡草威服九区】百链刚【文选岂意百链刚化为绕指柔】
　　【慎按王氏注云诗案曽供此诗胡为穿窬辈四句以诋当时邪佞之人也世所传乌台诗案无此一段附録于此】
　　附子由原作
　　彭城一双刀黄金错刀环脊如双引绳色如青琅玕开匣飞电落入手清霜寒引之置膝上凛然愁肺肝我衰气力微览镜毛髪斑誓将斩鲸鲵静此沧海澜又欲戮犀兕永息行路难有志竟不从抚刀但长叹投刀泪如霰北斗空防干归来刈蓬蒿锄田植芳兰惜刀不忍用用亦非所便弃置尘土中坐使锋刄刓牀头夜生光知有蛟螭蟠惭君赠我意时取一磨看
　　游桓山会者十人以春水满四泽夏云多竒峯为韵得泽字
　　东郊欲寻春未见鸎花迹春风在流水鳬雁先拍拍孤帆信溶漾弄此半篙碧舣舟桓山下长啸理轻策弹琴石室中幽响清磔磔吊彼泉下人野火失枯腊悟此人间世何者为真宅暮回百步洪散坐洪上石愧我非王襄子渊肯见客临流吹洞箫水月照连璧此欢真不朽回首岁月隔想像斜川游作诗寄彭泽
　　桓山【注见前】十人【按本集游桓山记从游者八人毕仲孙舒焕冦昌朝王适王遹王肄轼之子迈焕之子彦举合戴道士及先生为十人】
　　戴道士得四字代作
　　少小家江南寄迹方外士偶随白云出卖药彭城市雪霜侵鬓髪尘土汚冠袂赖此三尺桐中有山水意自从夷夏乱七丝【一作弦】久已弃【一作废】心知鹿鸣三不及胡琴四使君独慕古嗜好与众异共吊桓魋宫一洒孟尝泪归来鎻尘匣独对断弦喟挂名石壁间寂寞千岁【一作载】事
　　戴道士【游桓山记元丰二年正月晦从二三子游于泗上登桓山入石室使道士戴日祥鼔雷氏之琴操履霜之遗音曰噫嘻悲夫此宋司马桓魋之墓也太霄经平王东迁洛置道士七人汉书郊祀志注汉宫阙疏云神明台髙五十丈上有九室常置九天道士百人道士之名自武帝始平王事不可考】次韵田国博部夫南京见寄二絶
　　岁月翩翩下坂轮归来杏子巳生仁深红落尽东风恶栁絮榆钱不当春
　　部夫【督部夫役也本集有盐官部役诗义同】下坂轮【白居易诗我今六十五走若下坂轮】
　　火冷稀杏粥稠青裙缟袂饷田头大夫行役家人怨应羡居乡马少游
　　月夜与客饮杏花下
　　杏花飞帘散【一作报】余春明月入户寻幽人褰衣步月踏花影炯如流水涵青苹花间置酒清香发争挽长条落香雪山城酒薄不堪饮劝君且吸杯中月洞箫声断月明中惟忧月落酒杯空明朝巻地春风恶但见緑叶栖残红
　　送蜀人张师厚赴殿试二首
　　忘归不觉鬓毛斑好事乡人尚往还断岭不遮西望眼送君直过楚王山
　　楚王山【水经获水又东过萧县南注云北流注之萧县南对山世谓之萧城南山戴延之述征记谓之同孝山刘澄之山川志谓县南有冒山按志即徐州之桓山也有楚元王墓彭门志云山下古冡数十皆依山为之甃以巨石元王冡特大余者皆其子孙○按楚王山以楚元王得名非因项羽也施氏补注引史记项羽本纪者讹原本无此条今驳正】
　　云龙山下试春衣放鹤亭前送落晖一色杏花三十里新郎君去马如飞
　　新郎君【摭言薛逢厄于宦途尝策臝赴朝值新进士榜下缀行而出见逢行旅萧条前导曰回避新郎君逢语之曰阿婆三五少年时也曾东涂西抹来】
　　再次韵答田国博部夫还二首
　　西郊黄土没车轮满面风埃笑路人已放役夫三万指从教积雨洗残春
　　枝上稀疎地上稠忍看红糁落墙头风流别乘多才思归趁西园秉烛游
　　红糁【韩愈诗始见洛阳春桃枝缀红糁】
　　田国博见示石炭诗有铸剑斩佞臣之句次韵答之
　　楚山铁炭皆竒物知君欲斫奸邪窟属镂无眼不识人楚国何曾斩无极玊川狂直古遗民救月裁诗语最真千里妖蟇一寸铁地上空愁虮虱臣
　　答郡中同僚贺雨
　　水旱行十年饥疫徧九土竒穷所向恶岁岁祈晴雨虽非为已求重请终愧古鬼神亦知我老病入腰膂何曾拜向人此意难不许重云萋已合微润先流础萧萧止还作坐听及三鼓天明将吏集泥土满鞾屦登城望麰麦緑浪风掀舞愧我贤友生雄篇鬬新语君看大熟岁风雨占十五天地本无功祈禳何足数渡河不入境未【一作岂】若无蝗虎而况刑白鹅下策君勿取
　　岁岁祈晴雨【先生倅杭时有立秋祷及捕蝗诗继守宻州有祷雨张龙公及雩泉记及移徐州初至即被水灾既而祈雪雾猪泉又有元丰元年春旱祷雨诗皆见本集】拜向人【三十国春秋慕容俨少见潘乐长揖而已或劝屈节俨攘袂曰吾状貎如此行望人拜岂能拜向人】风雨占十五【论衡儒者论太平瑞应皆言五日一风十日一雨】
　　留别叔通元弼坦夫
　　田三昔同寮向我每倾倒当年或龃龉反复看愈好防三我部民孝弟化隣保有如袁伯业苦学到衰老石生吾邑子劲立风中草宦游甑生尘饭【疑当作饮】水媚翁媪我穷交旧絶计拙集枯槁三子尤见存往复纷纻缟迎我淮水北送我睢阳道愿存金石契凛凛贯华皓
　　慎按田三即叔通防三即元弼石生即坦夫也叔通时为徐倅故称同寮陈后山防参军集序云太常少卿防君之子其季曰元弼曾为许州司户参军徐州人也又有次韵元弼三兄诗惟石坦夫不可考先生初自宻移徐故云迎我淮水北今自徐往南京故云送我睢阳道其为离彭城时作无疑施氏原本不载今从补遗上巻移编于此
　　罢徐州往南京马上走笔寄子由五首
　　吏民莫扳援歌管莫凄咽吾生如寄耳宁独为此别别离随处有悲恼縁爱结而我本无恩此涕谁为设纷纷等儿戏鞭遭割截道边双石人几见太守发有知当解笑抚掌冠缨絶
　　徐州【元和郡县志秦泗水郡项羽都此号彭城汉改沛郡立楚国今州理是也宣帝改彭城郡宋永初二年改徐州自隋氏凿汴以来南控埇桥以扼汴路其镇尤重西南至宋州三百一十里】双石人【陈师道送杜纯诗云国家有急君得辞徐人不劳扣关请向来此地几送迎草间翁仲口不瘖任渊注云水经注鄗南千秋亭坛庙之东枕道有两石翁仲东坡罢徐州诗曰道边双石人几见太守发则徐州有石人可知】
　　父老何自来花枝袅长红洗盏拜马前请寿使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功
　　古汴从西来迎我向南京东流入淮泗送我东南行暂别复还见依然有余情春雨【一作风】涨微波一夜到彭城过我黄楼下朱防照飞甍可怜洪上石谁听月中声古汴【水经睢水东迳睢阳县南汴水从北来注之太平寰宇记汴水在商丘县北梁孝王广睢阳城七十里开汴河后汴水始经城南】
　　前年过南京麦老樱桃熟今来旧游处樱麦半黄緑岁月如宿昔人事几反覆青衫老从事坐稳生髀肉聨翩阅三守迎送如转毂归耕何时决田舎我已卜
　　老从事【时子由尚为南京签书判官】阅三守【子由初到陈州时张安道留守南都至熙宁七年陈述古自杭州移知应天府其一人无可考】
　　卜田向何许石佛山南路下有尔家川千畦种秔稌山泉宅龙唇平地走膏乳异时亩一金近欲为逃户逝将解簪绂卖剑买牛具故人岂不懐废宅生蒿稆便恐桐乡人长祠仲卿墓
　　石佛【九域志眉山县有石佛镇】山泉【怪异记猪龙泉有眉山石佛镇曽有乳猪伏于此化二鲤】附子由和五首【栾城集题云和子瞻自徐移湖将过宋都途中见寄】
　　东武厌尘土彭门富溪山从兄百日留退食同跻攀轻帆过百步船底惊雷翻肩舆上南麓眼界涵川原爱此忽忘归愿见且三年我去已匆匆兄来亦奔奔永懐置酒地绕郭多云烟
　　我昔去彭城明日河流至不见五斗泥但见三竿水惊风郁飙怒跳沫髙睥睨防灔三月余浮沉一朝事分将食鱼鼈何暇顾邻里悲伤念遗黎指顾出完垒绕堞对连山黄楼丽清泗功成始逾岁脱去如一屣空使西楚氓欲语先垂涕
　　千金筑黄楼落成费百金谁言使君侈聊慰楚人心髙秋吐明月白璧悬青岑晃荡河汉高恍悢窗户深邀我三日饮不去如笼禽使君今呉越虽往将谁寻
　　欲买尔家田归种三顷稻因营山前宅遂作泗濵老竒穷少成事饱暖未应早愿输槖中装田家近无报平生百不遂今夕一笑倒他年数亩宫悬知迫枯槁
　　梁园久芜没何以奉君游故城已耕稼台观皆荒丘池塘尘漠漠雁鹜空迟留俗衰宾客尽不见枚与邹轻舟舍我南呉越多清流
　　泗州僧伽塔
　　我昔南行舟系汴逆风三日沙吹面舟人共劝祷灵塔香火未収旗脚转回头顷刻失长桥却到山未朝饭至人无心何厚薄我自懐私欣所便耕田欲雨刈欲晴去得顺风来者怨若使人人祷輙遂造物应须日千变我今身世两悠悠去无所逐来无恋得行固愿留不恶每到有求神亦倦退之旧云三百尺澄观所营今已换不嫌俗士汚丹梯一看云山绕淮甸
　　泗州【元和郡县志秦泗水郡汉武分置临淮郡周大象二年改泗州开元中自宿迁县移今理太平寰宇记泗州南至淮水一里与盱眙分界东南防守利便泗州夹河为城古盱眙县在淮岸北今城镇淮泗之冲】僧伽塔【高僧传僧伽者葱岭北何国人也何国在碎叶国东北伽在本土少而出家始至西凉次厯江淮当龙朔初至临淮就信义坊居人乞地下标志之穴土获古碑乃齐香积寺得金像衣叶刻普照王佛字尝卧贺防氏家现十一面观音形其家遂舍宅其香积寺基即今寺也中宗景龙二年诏赴内道塲仍褒饰其寺曰普光王后示寂归葬淮上多于塔顶现小僧状于时乞风者得风求子者得子太平兴国七年勅重盖塔务从髙敞加其层累释氏稽古畧云宋太宗雍熙元年诏修増僧伽塔加諡大圣二字与本传年月小异刘贡父中山诗话泗州塔人传下藏真身后阁有碑道兴国中塑僧伽像事甚详云云与本传正合稽古畧讹也诗话又云退之诗火烧水转扫地空则真身焚矣塔本喻都料所造极工巧俗谓塔顶为天门苏国老诗云上到天门最髙处不能容物只容身】耕田欲雨二句【困学纪闻刘梦得赋云同涉于川其时在风沿者之吉溯者之凶同艺于野其时在泽伊穜之利乃稑之厄东坡诗耕田二句意本此】澄观【葛立方韵语阳秋唐中叶浮屠中有四澄观架支提以舎僧伽者洛阳之澄观也退之元和五年为洛阳令与之诗者也叅无名大师为严华疏主译经润文者会稽之澄观也裴休为塔铭云元和五年授僧统印厯九宗圣世为七帝门师俗寿一百二者也传灯録有镇国大师澄观又有曹溪别出第二世五台山华严澄观大师似即会稽之澄观然续云无机縁语句可録则又非也】
　　慎按本篇有我昔我今二语后篇又有再过山之句乃自徐移湖时作也先生初赴杭时有将至涡口遇风留宿及发洪泽中途遇大风复还二诗故此云我昔南行舟系汴逆风三日沙吹面也先生于甲寅秋杪自杭守宻至已未夏自徐移湖是为岁五周矣故下首云再过山岁五周施氏原本编入倅杭巻中者讹今与山一首俱改入本巻凡余之编次即以本诗为证皆此类也
　　附子由和
　　清淮浊汴争强雄山下閟支祁宫髙秋水来无远近荡灭洲渚乘城墉千艘衔尾复谁惜万人雨泣哀将穷城中古塔髙百尺下有蜕骨黄金容蛟龙百怪不敢近回风倒浪归无踪越商胡贾岂知道脱身献宝醻元功至人已立万物表刦火仅置毛孔中区区淮汴亦何有一挹可注沧溟东胡为尚与水族较时出变怪惊愚聋呜呼此意不可诘仰视飞栱凌晴空
　　山
　　我生飘荡去何求再过山岁五周身行万里半天下僧卧一庵初白头地隔中原劳北望潮连沧海欲东游元嘉旧事无人记故垒摧頽今在不【公自注宋文帝遣将拒魏太武筑城此山】
　　山【宋书元嘉二十七年遣臧质拒魏遂于梁山筑长围城造浮桥絶水路太平寰宇记梁山又改为长围山在楚州西南一百八十里在盱眙县北三十里即下山也上有絶壁下有重渊宋文帝筑城拒魏处】
　　书泗州孙景山西轩
　　落日明孤塔青山绕病身知君向西望不媿塔中人孙景山【名奕见栾城集】孤塔【即僧伽塔】
　　泗州遇仓中刘景文老兄戱赠一絶
　　既聚伏波米还数魏舒筹应笑苏夫子侥幸得湖州慎按此诗施氏原本不载据诗语仍自徐移湖时作今从续补下巻移编
　　过淮三首赠景山兼寄子由
　　好在长淮水十年三往来功名真已矣归计亦悠哉今日风怜客平时浪作堆晩来洪泽口捍索响如雷三往来【先生于熙宁辛亥赴杭甲寅移知宻州元丰已未自徐移湖往来经淮上相距九年今云十年亦畧约言之耳】
　　过淮山渐好松桧亦苍然蔼蔼藏孤寺泠泠出细泉故人真吏隐小槛带岩偏却望临淮市东风语笑传临淮【元和郡县志泗州临淮郡汉武置南临淮水西枕汴河水路东至楚州二百二十里详见泗州注】
　　回首濉阳幕簿书高没人何时桐栢水一洗庾公尘此去渐佳境独游长惨【一作怆】神待君诗百首来写浙西春濉阳【元和郡县志春秋宋国秦砀郡汉曰濉阳以濉水在郡之南也】桐栢水【禹贡导淮自桐栢疏云桐栢山在南阳平氏县东南淮水所出水经云出胎簪山东北过桐栢山胎簪盖桐栢之旁小山传言南阳郡之东也】
　　附子由次韵三首【栾城集题云次韵子瞻过淮见寄兼东孙奕职方】出处平生共江淮恨不来宦游良误我老病赋懐哉狥物终今世量书尽几堆归耕少忧患惟有仰春雷【自注蜀中谓田无水利者为雷鸣田】
　　山昔同到松栢故依然红印封盐防黄罂分井泉青天擕杖处晩日落帆偏无限相思意新诗句句传
　　行役饶新喜临川逢故人相看对泉石怜我在埃尘会合终多故分张类有神南游得如愿梦想霅溪春
　　舟中夜起
　　微风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娯暗潮生渚吊寒蚓落月挂栁看悬蛛此生忽忽忧患里清镜过眼能须臾鸡鸣钟动百鸟散船头击鼔还相呼余去金山五年而复至次旧诗韵赠宝觉长老
　　谁能斗酒博西凉但爱斋厨法防香旧事真成一梦过髙谈为洗五年忙清风偶与山阿曲明月聊随屋角方稽首愿师怜久客直将归路指茫茫
　　附秦少游次韵
　　云峯一变隔炎凉犹喜重来饭积香宿鸟水干迎晓閙乱帆天际受风忙青鞋踏雨寻幽径朱火笼纱语上方珍重故人敦妙契自怜身世两微茫大风留金山两日
　　塔上一铃独自语明日顚风当断渡朝来白浪打苍崖倒射轩窗作飞雨龙骧万斛不敢过渔艇【苕溪丛话作舟】一叶从掀舞细思城市有底忙却笑蛟龙为谁怒无事久留童仆怪此风聊得妻孥许灊山道人独何事夜半不眠听粥鼓
　　塔铃语【晋佛图澄外传石宣与佛图澄同坐浮图一铃独鸣澄听铃音以言事无不效騐按明日顚风当断渡一句即铃音也】龙骧渔艇【苕溪渔隐丛话对句法人不过以事以意出处备具谓之妙不若东坡之竒特如曰闻说骑鲸游汗漫记曽扪虱话酸辛又曰龙骧万斛不敢过渔舟一叶从掀舞以鲸为虱对以龙骧为渔舟对大小气熖不等其意若玩世而英杰之气终不可没】
　　慎按先生自徐移湖过髙邮与少游参寥同行游金山时两公皆在焉故前篇少游有和诗此篇结句所云灊山道人即参寥也施氏原本讹编倅杭巻中今改正
　　游惠山【并引】
　　余昔为钱塘倅往来无锡未尝不至惠山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首
　　梦里五年过觉来双髩苍还将尘土足一步【一作涉】猗澜堂俯窥松桂影仰见鸿鹤翔炯然肝肺间已作氷玊【一作雪】光虚明中有色清净自生香还从世俗去永与世俗忘
　　惠山【陆羽惠山寺记惠山古华山也顾欢呉地志华山在呉城西北一百里释宝唱名僧传云沙门僧显宗元徽中入呉憇华山精舎老子枕中记所谓呉西神山是也梁大同中有青莲花育于此寻更为惠山寺寺前有曲水亭中有方池名千叶莲花池亦名纑塘亦名浣沼独孤及惠山新泉记寺居呉西神山之足山小多泉山下有灵池异花唐丹丘湛长史旧居志云无锡县西郊七里有惠山寺即宋司徒长史湛茂之之别墅也】王武陵【字晦伯】窦羣【字丹列】朱宿【字遐景】猗澜堂【朱昱毘陵志猗澜堂在惠山第二泉上】
　　附王武陵原作【明谈修惠山古今考载此诗原题云戊辰八月呉郡朱遐景自秦还呉次无锡命予及窦丹列会于惠山之精舎是时山林始秋髙兴在目凉风白云起于坐隅逍遥于长松之下偃息于盘谷之上仰视云岭俯瞰寒影夕阳西归皓月东出羣动皆息视身如空言妙论以极穷奥丹列有遁世之志遐景有尘外之心予亦乐天知命怡然契合夫良辰嘉会古人所惜序述不作是阙文也山水之下景物秀茂赋诗以纪方外之游】
　　秋日游古寺秋山正苍苍泛舟次岩壑稽首金仙堂下有寒泉流上有珍禽翔石门吐明月竹木涵清光中夜何沈沈但闻松桂香旷然出尘境幽虑澹已忘
　　薄云不遮山疎雨不湿人萧萧松径滑策策芒鞋新嘉我二三子皎然无缁磷胜游岂殊昔清句仍絶尘吊古泣旧史疾防歌小旻哀哉扶风子难与巢许隣【公自注谓窦羣朱彝尊曰王武陵朱宿新旧唐书无攷惟窦羣有之按王字晦伯朱字遐景三人后皆登谏列而题诗惠山日皆未仕也故东坡目以处士五窦集近白门龚贤依宋本刋行然羣游惠山诗亦不载其初入谏司喜家室至絶句曰一旦悲欢见孟光十年辛苦伴沧浪不知笔砚縁封事犹问佣书日防行近于俗状矣此苏诗所以有难与巢许隣之句也】
　　附窦羣原作【惠山古今考载此诗原题云元和二年五月三日重游此寺独览旧题二十年矣当时三人皆登谏列朱遐景方诣行车王晦伯寻卒郎署余自西掖累迁外台复此踌躇吁嗟存殁因题壁以志所懐】
　　共访青山寺曾隐南朝人问世松桂老开襟言笑新步移月亦出水映石磷磷予洗肠中酒君濯缨上尘结彩入幽抱清气达苍旻信此澹忘归淹留氷玊邻
　　敲火发山泉烹茶避林樾明窓倾紫盏色味两竒絶吾生眠食耳一饱万想灭颇笑玊川子饥防三百月岂如山中人睡起山花发一瓯谁与共门外无来辙
　　紫盏【蔡襄茶录茶色白宜黒盏建安所造者绀黒纹如兎毫他处或色紫皆不及也】
　　附朱宿原作【亦见惠山古今考】
　　古寺隐秋山登攀度林樾悠然青莲界此地尘境絶机闲任昼昏虑淡知生灭微吹递遥泉疎松对残月庭虚露华缀池净荷香发心悟形未留迟迟履归辙
　　附秦太虚次韵三首
　　辍棹纵幽讨篮舆入青苍圆顶如邀迓旃檀燎深堂层峦淡如洗杰阁森欲翔林芳含雨滋岫日隔林光涓涓续清溜靡靡传幽香俯仰佳览眺悠然身世忘
　　使君厌机械所与惟散人顾慙蒹葭陋谬倚琼林新上干青磝磝下瞩白磷磷洞天不知老金界无栖尘缅彼人间世乌蟾阅青旻讵得踵三隐山阿相与邻
　　楼观相复重邈然閟清樾九龙吐清泠防防曾未絶罂缶走千里真珠犹不灭况复从茶仙兹焉试葵月岸巾尘想消散防佳兴发何以慰遨嬉操觚继前辙
　　附参寥次韵三首
　　山烟弄灭没山木含葱苍刺舟傍遥岸理防升虚堂周遭瞩层巘矫矫如翺翔下瞰平田流澹然浮日光青篁解初箨洗雨闻幽香虽云迫前途真赏岂易忘
　　松门暗朝雨寂厯无行人蔓草忽穿径卉木郁以新堦泉潄石齿照眼光磷磷使君美无度卓荦遗嚣尘风标傲竹栢谈笑凌穷旻何媿沈防子卧霞吞结邻
　　扬帆渡江来洗眼惊翠樾云姿既容裔鸟防更清絶凌梯访前踪蜿蜿亦未灭嗟我鱼目光畴能缀明月狂墨扫琅玕风烟坐中发殊胜区中人茫茫走飞辙
　　附李端叔次韵三首【姑溪集题云子瞻参寥太虚同游惠山用王武陵窦羣朱宿三诗韵各有所赋参寥録以相示予将游焉因次其韵】
　　曾为惠山客心已寄莽苍知今防何时常在山间堂淹留情莫摰怅望自疑翔聨翩得秀句古殿逢灯光耳冷彻孤神境幽拂清香买舟行有期此兴安能忘
　　三子骨已朽来者非一人箫声起孤凤抑按皆清新松隂贮老月藓晕涵苍磷﨑岖固有屡千载无纎尘物物吾已矣今昔均可旻何当事一防顾水终为邻
　　膏肓有前人老意系丛樾差池纷缤霜味蜡火已絶一啜风潄液幽思起复灭讵惭数及七缅子在明月疎更蹇修途景耿重激发泠然倘可御千古同一辙
　　赠惠山僧惠表
　　行徧天涯意未防将心到处遣人安山中老宿依然在案上楞严【一作伽】已不看欹枕落花余防片闭门新竹自千竿客来茶罢空无有卢橘杨梅尚带酸
　　惠表【失考】老宿【翻译名义梵云体毘履此云老宿又云五十夏以上一切沙门所尊敬者名耆宿】楞严【翻译名义首楞严经言一切究竟而得坚固定名为佛性又翻为金刚藏诸菩萨证此定故名】
　　赠钱道人
　　书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生涉忧患常恐长罪恶静观殊可喜脚浅犹容却而况钱夫子万事初不作相逢更何言无病亦无药
　　无病无药【传灯录百丈懐海禅师云佛是众生边药无病不要吃药药病俱消喻如清水】与秦太虚参寥会于松江而关彦长徐安中适至分韵得风字二首
　　呉越溪山兴未穷又扶衰病过垂虹浮天自古东南水送客今朝西北风絶境自忘千里远胜游难复五人同舟师不会畱连意拟看斜阳万顷红
　　松江【九域志即呉江也注详十一巻】垂虹【呉郡志垂虹呉江东门外桥名一名长桥庆厯八年县尉王庭坚建东西百余丈中间有垂虹亭钱公辅作记治平三年县令孙觉重修以木为之南渡后判官张显祖始甃以石辍耕录呉江长桥七十二间作桥者僧从雅师立总其役】
　　二子縁诗老更穷人间无处吐长虹平生睡足连江雨尽日舟横擘岸风人笑年来三黜惯天教我辈一尊同知君欲写长相忆更送银盘尾鬛红
　　附秦太虚作【得浪字】
　　松江浩无旁垂虹跨其上漫然衔洞庭领畧非一状恍如阵平野万马攒穹帐离离云抹山窅窅天粘浪烟中渔唱起鸟外征防飏愈知宇宙寛斗觉东南壮太史主文盟诸豪尽诗将超摇外形检语笑供颉颃便娟弃追逐拨刺亦从放独留三百缸聊用沃轩旷
　　附参寥作【得岸字】
　　蜿蜒跨长虹呉会称极观沦涟防万顷放目失垠岸倒影射遥山青螺防空半从来夸震泽胜事无昏旦破浪涌长鬐排空度飞翰肺肝入清境划若春氷泮安得凌九垓从公游汗漫
　　次韵关令送鱼
　　举网惊呼得巨鱼馋涎不易忍流酥更烦赤脚长须老来听西风十幅蒲
　　关令【即前题中关彦长也前诗第二首结句更送银盘尾鬛红当指送鱼事】
　　次韵秦太虚见戏耳聋
　　君不见诗人借车无可载留得一钱何足赖晩年更似杜陵翁右臂虽存耳先聩人将蚁动作牛鬬我觉风雷真一噫闻尘扫尽根性空不须更枕清流派大朴初散失浑沌六凿相攘更胜败眼花乱坠酒生风口业不停诗有债君知五蕴皆是贼人生一病今先差【瘥同】但恐此心终未了不见不闻还是碍今君疑我特佯聋故作嘲诗穷崄怪须防额痒出三耳莫放笔端风雨快
　　五蕴是贼【心经五蕴皆空又云无色无受想行识疏记云五蕴亦为五隂维摩经乐离五欲乐观五隂观如怨贼楞严经眼耳鼻舌及与身意六为贼媒自刼家宝】
　　【慎按此题淮海集失原作】
　　端午徧游诸寺得禅字
　　肩舆随所适遇胜輙流连焚香引幽步酌茗开净筵微雨止还作小窗幽更妍盆山不见日草木自苍然忽登最高墖眼界穷大千卞峯照城郭震泽浮云天深沈既可喜旷荡亦所便幽寻未云毕墟落生晩烟归来记所厯耿耿清不眠道人亦未寝孤灯同夜禅
　　最髙墖【呉兴志飞英寺在湖州府治北寺中有墖名飞英注详后巻】大千【道宣释迦方志统摄篇云海外有山是铁所成数至一千铁围都绕名小千世界即此小千数至一千铁围都绕名中千世界即此中千数至一千铁围都绕名为大千世界】卞峯震泽【注俱见前】
　　【慎按先生自题此诗后云仆为呉兴游飞英寺诗微雨止还作小窗幽更妍盆山不见日草木自苍然自非至呉越不见此景也】
　　附秦太虚作【淮海集原题云同子瞻端午日游诸寺赋得深字】
　　太史抱孤韵畅懐在登临别乘载邹枚佳辰事幽寻参差水石瘦窈窕房栊深清磬发疎箔妙香横素襟复登窣堵坡环回瞩嵚崯双溪贯城郭暝色带孤禽凉飇动爽籁薄雨生微隂尘想澹清涟牢愁洗芳斟挥笺订往古援毫示来今愧无刻烛敏续此金玊音
　　送刘寺丞赴余姚
　　中和堂后石楠树与君对牀听夜雨玊笙哀怨不逢人但见香烟横碧缕讴吟思归出无计坐想蟋蟀空房语明朝开鏁放观潮豪气正与潮争怒银山动地君不看独爱清香生云【一作雪】雾别来聚散如宿昔城郭空存鹤飞去我老人间万事休君亦洗心从佛祖手香新写法界观眼净不觑登伽女余姚古县亦何有龙井白泉甘胜乳千金买断顾渚春似与越人降日注
　　刘寺丞【施氏原注前半缺后段云寺丞名谊号宜翁本集又有送刘行甫赴任余姚词调寄南柯子山雨潇潇过一首是也行甫手写华严经八十一巻故诗中有手香新写法界观之句宜翁提举广西常平上书极论新法载国史学道欲轻举自称三茅翁元祐间知韶州公行其词云汝昔为使者亲见民病尽言而不讳夫岂知有今日之报哉又甞有书从其问道云此段新刻本删去今补録○湖州旧志刘谊字公曼号宜翁长兴人治平四年进士子名焘字无言元丰三年中甲科呉兴掌故刘宜翁有文集三十巻奏议四十巻】中和堂【咸淳临安志载李左史中和堂记畧云始钱王镠于其宫作堂名阅礼本朝至和中威敏孙公沔来守此土易名中和守居负凤皇山堂跨山慿髙苏文忠尝谓下瞰海门洞视万里观览之杰抑可想见】听雨【咸淳临安志听雨轩在中和堂后景定五年刘安抚良贵为屋八楹取东坡中和堂后石楠树与君对牀听夜雨之句为扁】余姚古县【元和郡县志舜后支庶所封舜姓姚故曰余姚本汉旧县太平寰宇记余姚山一名姚丘山在余姚县西北六十里九域志余姚县在越州东北百四十七里】龙井白泉【嘉泰会稽志余姚县秘图山之西一里有灵绪山南俯姚江亦名屿山山腰有防泉未尝竭所谓龙泉也孔晔记云山巅有葛仙井】顾渚春【呉兴备志引呉均入东记云顾渚在长兴县北三十里呉王夫差顾其渚次原隰平衍可为都邑故名劳钺湖州志长兴县有尧市山在县西北又七里为顾渚山旁有二山相对大涧中流产茶异品有泉曰金沙不常出每春将造茶太守致祭顷即清溢造毕即涸南郡新书唐制湖州造茶谓之顾渚贡焙晁公武读书志陆羽与皎然朱放辈论茶以顾渚春为第一】日注【嘉泰会稽志日铸岭在会稽县东南五十五里岭下有寺名资寿其阳坡名油车朝暮常有日色产茶絶竒有名最晩呉越贡奉中朝土毛毕入不闻有日铸茶则日铸之出殆在呉越国除之后归田录云草茶盛于两浙两浙之品日注第一芽纎白而长其絶品至二三寸不过数十株余虽不逮然非他产可比多啜宜人无停滞酸噎之患按日铸他书及土人皆用此铸字惟归田録则书为日注疑欧公自有所防其后书作注者自欧始也】



　　苏诗补注巻十八
　　钦定四库全书
　　苏诗补注巻十九　　翰林院编修查慎行撰古今体诗五十首【起元丰已未五月尽十二月作】
　　愼按元丰二年四月二十九日先生到湖州任七月二十八日中使到湖追摄八月十八日赴台狱十二月二十八日狱具谪黄州团练副使在狱出狱诗共十一首施氏原本编遗诗巻中胡仔云此数诗东坡不欲传于世盖手自芟者今从编年例附入湖州以后
　　霅上访道人不遇
　　花光红满栏草色緑参岸不逢青眼人长歌白石涧【一作烂】
　　慎按此诗施氏原本不载新刻载续补下巻据外集编湖州巻中题云霅上访道人不遇诸本作灵上者讹今改正移编
　　李公择过髙邮见施大夫与孙莘老赏花诗忆与仆去岁防于彭门折花餽笋故事作诗二十四韵见戏依韵奉荅亦以戏公择云
　　汝阳真天人绢帽着红槿纒头三百万不买一笑哂共夸青山峯曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚涓滴乞与居易稹尔来谁复见前辈风流尽寂寞两诗人残红对樱笋饥肠得一醉妙语传不冺君来恨不与更复相牵引我老心已灰空烦扇余烬天游照六凿虚室扫充牣悬知色竟空那复嗜乌吻萧然一方丈居士老厐蕴散花从满裓不荅天女问故人犹故目【一作日】怨句写余恨疑我此心在遮防费栏楯应虞已毙蛇折尾时一蠢仄闻孟光贤未学处仲忍【公自注开阁放出事见本传】寄招应已足左右侍云鬒何时花月夜羊酒谢不敏此生如幻耳戏语君勿愠应同亡是公一对子虚听
　　折花餽笋【先生在徐州有送笋芍药与公择诗见第十六巻】汝阳【旧唐书让皇帝长子璡封汝阳郡王】天人【裴松之三国志注引魏畧云邯郸淳见曹植才辨谓之天人杜甫赠特进汝阳王诗特进羣公表天人夙徳升】樱笋【韩偓食含桃诗自注云秦中谓三月为樱笋时南部新书引李绰秦中岁时记四月十五以后自堂厨至百司厨通谓之樱笋厨施氏补注专属宰相者讹】栏楯【弥陀经极乐国土七重栏楯注云横曰栏直曰楯】乌吻【本草乌喙即草乌头也】
　　慎按唐书艺文志有南卓羯鼓録一巻考呉兴志卓徳宗朝人与张志和同时有和渔父词五首施氏补注所引羯鼓録讹南卓为南京不止一处附辨于此
　　王巩清虚堂
　　清虚堂里王居士闭眼观心【一作身】如止水水中照见万象空敢问堂中【一作前】谁隐几呉兴太守老且病堆案满前长渴睡愿君勿笑反自观梦幻去来殊未已长疑安石恐不免未信犀首终无事勿将一念住清虚居士与我盖同耳
　　清虚堂【汴京遗迹志清虚堂在开封府城东子由记畧云王定国为堂于居室之西置图史百物而名曰清虚萧然如山林高僧逸居忘其在京师尘土之乡也及其经涉世故出入祸患乃发箧出其玩好投以予人意其真有清虚者在焉】观身如止水【用楞严经中月光童子事】
　　次韵答王巩
　　我有方外客顔如琼之英十年尘土窟一寸氷雪清朅来从我游坦率见真情顾我无足恋恋此山水清新诗如弹丸脱手不暂停昨日放鱼回衣巾满浮苹今日扁舟去白酒载乌程山头见月出江路闻鼍鸣莫作孺子歌沧浪濯吾缨吾诗自堪唱相子棹歌声
　　慎按此诗施氏原本编入彭城巻中细观诗语极道山水之胜当是先生守湖州定国复来相访与清虚堂诗同时作也若在彭城不应有白酒载乌程之句故改编于此
　　和孙同年卞山龙洞祷晴
　　呉兴连月雨釡甑生鱼蛙往问卞山龙曷不安厥家梯空尚【一作上】巉絶俯视惊谽谺神井涌云盖隂崖垂藓花交流百道泉赴谷走羣蛇不知落何处隐隐如缫车我来叩石户飞鼠翻白鸦寄语洞中龙睡味岂不嘉雨师少弭节雷师亦停挝积水得反壑稻苗出泥沙农夫免菜色龙亦饱豚豭看君拥黄防髙卧放晩衙
　　孙同年【名失考】卞山龙洞【呉兴掌故集卞山有一石上大而末小危立如幢旁有洞深叵测相传神龙居之黄鲁直书黄龙洞三字名胜志引山墟名云卞山之隂有黄龙洞呉越时立祥应宫以祀之】神井【谈钥呉兴志黄龙洞在城北十八里旧名金井梁贞明初有黄龙见于井中易今名岁以五月二十二日致祭】
　　【慎按呉兴备志公手书此诗当时刻石置黄龙洞后移府中明正徳朝郡守吕某为跋今石犹在郡署听事后】
　　乘舟过贾収水阁収不在见其子三首
　　爱酒陶元亮能诗张志和青山来水槛白雨满渔蓑泪垢添丁面贫低举案蛾不知何所乐竟夕独酣歌贾収水阁【苕溪渔隐丛话贾耘老旧有水阁在苕溪之上沈会宗为赋小词呉兴掌故集贾収所居名浮晖阁】添丁举案【本集与耕老尺牍云念贾处士贫甚乃作怪石古木一纸可令双荷叶収掌须添丁长以付之也又本集戏赠贾収诗第二首公自注云贾将再娶今云贫低举案蛾则贾此时已再娶矣】
　　嫋嫋风蒲乱猗猗水荇长小舟浮鸭緑大杓泻鵞黄得意诗酒社终身鱼稻乡乐哉无一事何处不清凉曵杖青苔岸系船枯柳根徳公方上冡季路独留言已占蒲鱼港更开松菊园从兹来往数儿女自譍门
　　次韵孙秘丞见赠
　　感槪【一作慨】清哀【一作衷】似变风老于诗句耳偏聪迂疎自笑成何事冷淡谁能用许功不怕飞蚊如立豹肯随白鸟过垂虹吟哦相对忘三伏拟泛氷溪入雪宫【公自注湖州多蚊蚋豹脚尤毒垂虹呉江亭名】
　　孙秘丞【名失考按宋史职官志秘书省丞从七品位次少监下】飞蚊如豹【齐东野语呉兴多蚊盖水虫之所变生草木中者吻尤利而足有文采号为豹脚】白鸟【夏小正丹鸟萤也羞白鸟谓萤以蚊为粮施氏补注又引金楼子云白鸟蚊也○慎按诗中所云白鸟乃鸥鹭之类盖上句既用飞蚊本句白鸟若再作蚊蚋解于义重复非作者本防也】
　　与客游道塲何山得鸟字
　　清溪到山尽飞路盘空小红亭与白墖隐见乔木杪中休得小庵孤絶寄云表洞庭在北户云水天渺渺庵僧俗縁尽净业洗未了十年画鹊竹益以诗自绕髙堂俨像设禅室各深窈奔泉何处来华屋过溪沼何山隔幽谷去路清且悄长松度翠蔓絶壁挂啼鸟我友自杭来尚叹所厯少归途风雨作一洗红日燎俄惊万窍号黒雾巻蓬蓼舟人纷变色坐羡轻鸥矫我独唤酒杯醉死胜流殍书生例强狠造物空烦扰更将掀舞势把烛画风篠美人为破顔正似腰支嫋【公自注归自道塲何山遇大风因憩耘老溪亭命官奴秉烛捧砚写风竹一枝】明朝更【一作便】陈迹清景堕空杳作诗记余欢万古一昏晓
　　白墖【朱彧苹州可谈云宋熙宁中有老僧言道塲山在州之离方文笔山也低于他山故未有魁天下者僧乃乞縁即山背建墖望之如卓一笔其后大观贾安宅政和莫俦相继为廷试魁○按诗中所云白墖即山巅浮图也施氏本引白墖巷有白石墖与道塲山无涉今驳正】
　　慎按更将掀舞势四句诸刻本另作五言絶句一首明属重出今移原题作四句注脚以正向来之譌
　　仆去杭五年呉中仍岁大饥疫故人往往逝去闻湖上僧舎不复往日繁丽独净慈本长老学者益盛作诗寄之
　　来往三呉一梦间故人半作冢累然独依旧社传真法要与遗民度厄年赵叟近闻还印绶【公自注闻资政赵公致政得谢】竺翁先已反林泉何时策杖相随去任性逍遥不学禅净慈【咸淳临安志南山报恩寺即净慈寺显徳元年建初号慧日永明院中有五百罗汉堂】本长老【释氏稽古畧元丰初苏州瑞光寺禅师名宗本移杭净慈寺奔走禅子道塲甚盛】赵叟还印绶【咸淳临安志熙宁十年五月赵抃自知越州以资政殿大学士移知杭州清献公神道碑云公年未七十告老不许请之不已元丰二年二月加太子少保致仕】竺翁【指辨才公在徐州有闻辨才复归上天竺诗施氏注谓指本长老者讹】
　　舶趠风【并引】
　　呉中梅雨既过飒然清风弥旬岁岁如此湖人谓之舶趠风是时海舶初回云此风自海上与舶俱至云尔
　　三旬已过黄梅【一作梅黄】雨万里初来舶趠风防处萦回度山曲一时清驶满江东惊飘防防先秋叶唤醒昏昏嗜睡翁欲作兰台快哉赋却嫌分别问雌雄
　　舶趠风【庚溪诗话呉中每暑则东南风数日名舶趠风云海外舶船祷于神而得之乗此风到江浙间也余官呉门庚午六月既望风作逾旬而止暑气顿减丙子岁余罢官寓居无锡六月晦前三日此风作凡七日乃止按坡诗则当在五月或六月初而余两见之乃在六月望后与六月晦前节气有早晩也】黄梅雨【埤雅江湘两浙四五月梅欲黄落则水润土溽其霏如雾名曰梅雨自江以南三月雨谓之迎梅五月雨谓之送梅】
　　【刘须溪曰先生诗格固豪放老健至对偶切处如黄耳蕈对白芽姜牛尾貍对鸡头鹘今以舶趠风对黄梅雨或者谓因事请客然原其句意每每相贯】
　　丁公黙送蝤蛑
　　溪边石蟹小于【一作如】钱喜见轮囷赤玊盘半壳含黄宜防酒两螯砍雪劝加餐蛮珍海错闻名久怪雨腥风入坐寒堪笑呉兴馋太守一诗换得两尖团
　　丁公黙【爵里失考】石蟹【蟹谱明越溪涧石穴中出小蟹其色赤而坚俗呼为石蟹】小于钱【博物志南海有水虫名蒯其中有小蟹大如榆英又广志蜅小蟹大如货钱】赤玊盘【大观本草生南海中其螯最鋭断物如芟刈扁而最大后足濶者名蝤蛑南人谓之拨棹子大者如升如盘小者如盏楪两螯如手异于众蟹一名执火其色赤也咸淳临安志蝤蛑盐官产者佳】含黄【呉兴掌故集蟹子未成时曰黄甲有细骨黄依以生入海则黄化为子而芒亦渐长至春深散子则芒亦输出蟹腐矣】海错【禹贡海物惟错】尖团【唐彦谦蟹诗谩夸风味过蝤蛑尖脐犹胜团脐好】送孙著作赴考城兼寄钱醇老李邦直二君于孙处有书见及
　　使君闲如云欲出谁肻伴清风独无事一啸亦可唤来从白苹洲吹我明月观门前远行客青衫流白汗问子何匆匆王事不可缓故人钱与李清庙两圭瓒蔚为万乘器尚记沟中断子亦东南珍价重不可算别情何以慰酒尽对空案惟持一榻凉劝子巾少岸此风那复有尘土飞灰炭欲寄二大夫发发不可绊
　　孙著作【名失考按宋史职官志秘书省有著作郎及佐郎】钱李【钱醇老名藻李邦直名清臣注见前】考城【水经注考城周之采邑春秋戴国陈留风俗传曰秦縠县也后改菑县名胜志汉显宗东巡改为考城今河南睢州之属县】白苹洲【白居易五亭记湖州城东南二百步抵霅溪溪连汀洲一名白苹呉兴掌故集其名起于栁恽之诗光起中李师悦废而为仓太平寰宇记白苹洲在霅溪东南去州治一里】明月观【劳钺湖州志府治有明月楼在子城西南隅唐贞元十三年建梅圣俞呉兴五咏明月楼其一也呉兴备志引王氏画苑有李伯时所画水晶宫明月馆图王氏注谓在江宁府故台城者谬今驳正】发发【诗飘风发发汉书发发者非古风也】
　　泛舟城南会者五人分韵赋诗得人皆苦炎字四首
　　城中楼阁似鱼鳞不见清风起白苹试选苕溪最深处仍呼我辈不覊人窥船野鹤何曾下见烛飞虫空自驯绕郭荷花一千顷谁知六月下塘春
　　苕溪【咸淳临安志引祥符志云苕溪濶七十六步秋冬深五尺春夏深九尺山海经云天目山一名浮玊山苕溪出焉在于潜临安两县界耆老相传云夹岸多苕花每秋风飘散水上如飞雪然因名】绕郭荷花【呉兴掌故集引姜白石云吴兴号水晶宫荷花极盛陈简斋词云今年何以报君恩一路荷花相送到青墩亦可见矣】下塘【梅尧臣送胡武平诗始时绕郊郭水不通蹄轮公来作新塘直抵呉淞垠程大昌演繁露湖州东门外上塘路武平始筑也咸淳临安志上下塘河南自天宗水门余杭水门二河合于北郭税务前与城东水合分为两派一由东北上塘入大运河一由西北过江涨桥以北入安吉州界曰下塘河】
　　苦热诚知处处皆何当危坐学心斋海螯要共诗人把溪月行遭雾雨霾乡国飘零断书信弟兄流落隔江淮便应筑室苕溪上荷叶遮门水浸堦
　　紫蟹鲈鱼贱如土得钱相付何曾数碧筩时作象鼻弯白酒微带荷心苦运肘风生看斫鲙随刀雪落惊飞缕不将醉语作新诗饱食应慙腹如鼓
　　得钱【杜甫诗溪女得钱留白鱼】斫鲙【呉兴掌故集湖人往时善斫鲙缕切如丝簇成人物花草杂以姜桂山谷云吴兴庖人砍松江鲈鲙则吴兴斫鲙之名远矣七启轻随风飞刀不转切潘岳西征赋饔人细切鸾刀若飞即此也】
　　桥上游人夜未厌共依水槛立风檐楼中煮酒初尝芡月夜【一作下】新妆半出帘南郭清游继顔谢北归卧等羲炎人间寒热无穷事自笑疎顽不受痁
　　痁【左传齐侯疥遂痁杜预注痁疟疾也】
　　与王郎夜饮井水【一作赠王郎】
　　呉兴六月水泉温千顷菰蒲聚鬬【一作暗】蚊此井独能深一丈源龙如我亦如君
　　王郎【名适字子立注见前】
　　【慎按外集题工有湖州二字诗中源龙作龙源如我作如故】
　　次韵李公择梅花
　　诗人固长贫日午饥未动偶然得一饱万象困嘲防寻花不论命爱雪长忍冻天公非不怜听饱即喧閧君为三郡守所至满宾从江湖常在眼诗酒事豪纵奉使今折磨清比于陵仲永懐茶山下携妓修春贡更忆槛泉亭插花云髻重萧然卧灊麓愁听春禽哢忽见早梅花不饮但孤讽诗成独寄我字字愈头痛嗟君本侍臣笔槖从上雍脱鞾吟芍药给札赋云梦何人慰流落嘉蘤天为种杯倾笛中吟【一作曲】帽拂果下鞚感时念覊旅此意吾侪共故山今【一作亦】何有桐花集么凤君亦忆匡庐归扫藏书洞何当种此花各抱汉隂罋
　　三郡守【宋史李常传熙宁中自谏院出守鄂州未防徙湖州又自湖移知齐州】茶山修贡【呉兴备志常州宜兴县东南有茶山唐时茶入贡又名唐贡山杜牧之湖州诗山实东南秀茶称瑞草魁剖符虽俗吏修贡亦仙才】槛泉亭【在济南栾城集中有和孔教授济南四咏其一为槛泉亭李公择曾知齐州故云施氏补注引尔雅失之矣】卧灊麓【公择时提防淮南西路刑狱提刑司在舒州九域志舒州灊山县汉移南岳于此】
　　送渊师归径山
　　我昔尝为径山客至今诗笔余山色师住此山三十年妙语应须得山骨谿城六月水云蒸飞蚊猛捷如花鹰羡师方丈氷雪冷兰膏不动长明灯山中故人知我至争来问信今何似为言百事不如人两眼犹能书细字【公自注径山夏无蚊余旧诗云问龙乞水归洗眼欲看细字销残年】
　　送表忠观钱道士归杭【并引】
　　熙宁十年诏以龙山废佛祠为表忠观元丰二年通教自杭来见予于吴兴问观亦卒工乎曰未也杭人比岁不登莫有助我者余曰异哉杭人重施轻财是不独为福田也将自托于不朽今岁成矣子其行乎及还作诗送之
　　先王旧徳在民心着令称忠上意深堕泪行看会祠下挂名争欲刻碑隂凄凉破屋尘凝坐憔悴云孙雪满簪未信诸豪容郭解却从他县施千金
　　表忠观【咸淳临安志表忠观在城南龙山熙宁十年赵清献公请于朝即龙山废佛刹妙因院为观诏赐额曰表忠详具苏公所撰碑】堕泪【赵抃奏疏云钱氏坟庙在钱塘者二十有六在临安者十有一父老过之有流涕者】碑隂【施氏原注表忠观碑文实东坡为之挂名争欲刻碑隂之句指此碑也】云孙【尔雅昆孙之子为仍孙仍孙之子为云孙按指通教钱道士也】
　　次韵周开祖长官见寄
　　俯仰东西阅数州老于岐路岂伶优初闻父老推谢令旋【一作已】见儿童迎细侯政拙年年祈水旱民劳处处避嘲讴河吞巨野那容塞盗入防山不易搜仕道固应惭孔孟扶顚未可责由求渐谋田舎犹懐禄未脱风涛且傍洲惘惘可怜真丧狗时时相触是虚舟朅来震泽都如梦只有苕溪可倚楼斋酿酸甜如蜜水乐工零落似风瓯远思顔栁并诸谢近忆张陈与老刘【公自注谓张子野陈令举刘孝叔】风定轩飞豹脚雨余栏槛上蜗牛旧游到处皆苍藓同甲惟君尚黒头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人同作月中游海南未起垂天翼涧底仍依径寸庥已许春【一作秋】风归过我【一作归便得】预忧诗笔老难酬此生岁月行飘忽晩节功名亦谬悠犀首正縁无事饮冯驩应为有鱼留从今更【一作便】踏青州麴薄酒知君笑督邮
　　周开祖【名邠先生倅杭时周为钱塘令多唱和诗又有送周邠赴阙及周邠寄雁荡山图作盖周自钱塘赴阙复出宰乐清故云海南未起垂天翼涧底仍依径寸庥惜其未大用于时也】河吞巨野【公在徐州事】盗入防山【公在宻州事】张陈老刘【张子野名先陈令举名圣俞刘孝叔名述注详见前先生罢杭倅赴宻李公择时知湖州先生与令举辈过之子野作六客词见乐府序】豹脚【苕溪渔隐丛话呉兴泽国也春夏之交地尤卑湿仍多蚊蚋子瞻有诗云风定轩飞豹脚雨余栏槛上蜗牛真纪实也】
　　【乌台诗案元丰二年六月十三日轼知湖州有周邠作诗寄轼轼答云政拙年年祈水旱民劳处处避嘲讴河吞巨野那容塞盗入防山未易搜自言迁徙数州未防朝廷擢用老于道路并所至遇水旱盗贼夫役数起民防其害以讥讽朝廷政事阙失并新法不便之所致也仕道二句云云以言已仕而道不行则非仕道也故有慙于孔孟孔子责由求云危而不持顚而不扶则将焉用彼相矣顚谓顚仆也意以讥讽朝廷大臣不能扶正其顚仆轼在台于九月十四日准问目有无未尽事轼供出上件诗因依不系朝防降到册子内】
　　林子中以诗寄文与可及余与可既没追和其韵
　　斯人所甚厌投畀毎不受欲其少须臾夺去唯恐后云谁尸此职无乃亦假守赋才有巨细无异斛与斗胡不安其分但听物所诱时来各飞动意合无妍丑坐令鸡栖车长载朱伯厚平生无一旅既死咤万口自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但知爱墨竹此叹吾巳久故人多厚禄能复哀君否不见林与苏饥寒自奔走
　　林子中【宋史林希字子中福州人第进士元祐初厯进中书舎人绍圣初章惇用事时方推明绍述希皆宻豫其议自司马光吕公着吕大防刘摰苏轼辙等数十人之制皆希为之词极丑诋读者无不愤叹迁吏部礼部尚书擢同知枢宻院徽宗立以其词命丑正之罪夺职知扬州徙舒州卒赠资政殿学士諡文节】与可亡【按文湖州墓志与可以元丰戊午移知湖州卒先生作诗在己未相距才一年耳】嵇绍孤【与可之子字逸民子由壻也】
　　与王郎昆仲及儿子迈绕城观荷花登岘山亭晩入飞英寺分韵得月明星稀四首
　　昨夜雨鸣渠晓来风袭月萧然欲秋意谿水清可啜环城三十里处处皆佳絶蒲【一作浦】莲浩如海时见舟一叶此间真避世青蒻低白髪相逢欲相问已逐惊鸥没岘山亭【韵语阳秋呉兴岘山去城三里有李适之漥尊亭劳钺湖州志晋太守殷康筑亭于显山上名曰显亭后避庙讳改焉凡守令之去而见思者勒石峙亭以比羊叔子之岘山云】飞英寺【劳钺湖州志飞英寺在府城北门内唐咸通中僧云皎自长安来得舍利建飞英石墖中和五年改上来寺景徳二年改今额后分为二东曰飞英教寺西曰飞英墖院】
　　清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来两溪间云水夜自明
　　君子风【风俗通风或清明来久长不摇树木离地二三丈者此谓龙徳在于下风或清明不及二三尺者此君子风也】
　　苕水如汉水鳞鳞鸭头青吴兴胜襄阳万瓦浮青防我非羊叔子媿此岘山亭悲伤意则同岁月如流星从我两王子髙鸿插修翎湛辈何足道当以徳自铭
　　湛辈【邹湛字润甫洪客斋题跋云晋代名臣文集凡十四家有张敏者太原人其中一篇云头责子羽文凡九百余言邹湛姓名因羊叔子而传字曰润甫盖见于此○按元和郡县志云羊叔子镇襄阳与邹润甫同登岘山湛之字世亦有称之者矣】
　　吏民怜我嬾鬭讼日已稀能为无事饮可作不夜归复寻飞英游尽此一寸晖撞钟履声集顚倒云山【一作山云】衣我来无时节杖屦自推扉莫作使君看外似中已非撞钟【楞严经食办击鼔众集撞钟】
　　次韵章子厚飞英留题
　　欵段曾陪马少游而今人在凤麟洲黄公酒肆如重过杳杳白苹天尽头
　　慎按宋史章惇本传熙宁中出知湖州徙杭州入为翰林学士元丰三年拜参知政事先生来呉兴正子厚为翰林学士时也故云而今人在凤麟洲此诗施氏原本不载新刻编续补遗下巻今因题附録
　　城南县尉水亭得长字
　　两尉郁相望东西【一作南】百步塲挥【一作插】旗蒲柳市伐鼓水云乡已作观鱼槛仍开射鸭堂全家依画舫极目乱红妆防防波头细疎疎雨脚长我来闲濯足溪涨欲浮牀泽国山围里孤城水影旁欲知归路处苇外记风樯县尉【赵与时宾退録隋改县尉为县正又为书佐新唐书武徳元年仍改书佐曰县尉唐六典诸州上县尉各二人宋史职官志千戸以上县置令簿尉若不置簿则以尉兼之五代多用军校大为民患太祖以初赐第人充掌阅借弓手戢奸禁暴】水亭【吴兴掌故集载顔鲁公记畧云湖州乌程县南水亭即柳恽之西亭也缭以远峯浮以清流实资游宴之美陆羽图记云西亭在县南六十步跨苕溪为之】与胡祠部游法华山
　　陂湖欲尽山为界始见寒泉落髙派道人未放泉出山曲折虚堂泻清快使君年老尚儿戏緑棹红船舞澎湃一笑翻杯水溅帬余欢濯足波生隘长松搀天龙起立苍藤倒谷云崩壊仰穿防宻得清旷一览震泽吁可怪谁云四万八千顷渺渺东尽日所晒归途十里尽风荷清唱一声闻露薤【公自注是日乐工有作此声者】嗟予少小慕真隐白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹游恐负山中清净债
　　胡祠部【名失考按宋史职官志礼部所属祠部郎中从六品员外郎正七品】法华山【湖州志卞山之别峯有石斗山又名法华山下有法华寺】一览震泽【吴兴掌故集法华寺高顶有临湖亭劳钺湖州志太湖周三万六千顷纵广二百八十里东为松江又东流二百里入海】东尽日【斤户】晒【困学纪闻引楚汉春秋下蔡亭长詈淮南王曰封汝爵为千乘东南尽日所出尚未足黔徒羣盗所耶而反何也】枯杨马疥【五灯会元僧问仁岳禅师一大藏教尽是名言离却名言如何指示师曰癞马揩枯栁】
　　又次前韵赠贾耘老
　　具区吞灭三州界浩浩汤汤纳千派从来不着万斛船一叶渔舟恣奔快仙坛古洞不可到空听余澜鸣湃湃今朝偶上法华岭【一作顶】纵观始觉人寰隘山头卧碣吊孤冡下有至人僵不壊空余白棘网秋虫无复青莲出幽怪【公自注事见本院碑】我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械【公自注子美诗云长镵长镵白木柄我生托子以为命】今年大熟期一饱食叶微虫真癣疥【公自注贾云今岁有小虫食叶不甚为害】白花半落紫穗香攘臂欲助磨鎌铩安得山泉变春酒与子一洗寻常债
　　三州界【劳钺湖州志太湖归墟一名震泽兼跨苏常湖三州之界】纳千派【王鏊震泽编北曰百凟纳建康常润之水南曰诸溇纳宣歙临安苕霅之水】仙坛古洞【中记洞庭古人谓仙坛之灵区有龙威林屋等洞】山头卧碣【王象之碑目乌程县法华寺有唐太光和尚神异碑李绅书】不壊【白居易诗身壊口不壊舌根如红莲】长松【呉兴备志法华寺前有松迳数里皎然诗路入松声逺更竒山光水色共参差中峰禅寂一僧在坐对梁朝老树枝即此地也】黄精【苕溪渔隐丛话杜诗黄精无苗后人所改也旧乃黄独本处谓之土芋根惟一颗而色黄故名黄独饥岁土人掘以充食故老杜云尔东坡云诗人空腹待黄精则坡读杜诗亦以黄独为黄精矣】大熟【书秋火熟未获汉书食货志大熟则上籴三而舎一】
　　赵阅道高斋
　　见公奔走谓公劳闻公隐退云公高公心底处有高下梦幻去来随所遭不知高斋竟何义此名之设縁我曹公年四十已得道俗縁未尽余伊臯功名富贵俱逆旅黄金知系何人袍超然已了一大事挂冠而去真秋毫坐看猿猱落罝【一作罟】罔两手未肯置所操乃知贤达与愚陋岂直相去九牛毛长松百尺不自觉企而羡者蓬与蒿我欲赢粮往问道未应举臂辞卢敖
　　赵阅道【东都事畧赵抃字阅道衢州西安人元丰二年致仕退居于衢有溪石松竹之胜与山僧野老游不复有贵势也居六年卒諡清献○施氏原注赵清献为侍御史京师目为铁面御史知成都以一琴一鹤自随为政简易擢参知政事时王介甫行新法阅道屡斥其不便最后上言制置条例司遣使者四十辈骚动天下安石强辨自用诋天下之公论以为流俗违众罔民顺非文过奏入恳乞去位拜资政殿学士知杭州移青再帅蜀归知越州复徙杭遂致仕薨年七十七】髙斋【施氏原注其自杭告老而归也钱塘州宅之东旧据城闉横为屋下瞰虚白堂不甚高大而最超出州宅为州者多居之谓之髙斋东坡守杭秦少章辈寓焉亦有留下髙斋月明之句清献既治室衢州其旁不远数步亦有山麓屹然而起即作别馆其上亦名髙斋○按以上二段皆施氏原本所有新刻删去今补録】
　　附赵阅道自题高斋絶句二首【按清献集退居十咏今録髙斋双松二首】
　　轩外长溪溪外山卷帘空旷水云间高斋有问如何乐清夜安眠白日闲
　　少时亲手植双松昼爱层隂夜听风今日岁寒逾五纪也应心似主人翁
　　送俞节推【公自注汝尚之子汝尚字退翁○慎按俞汝尚宋史有传诸本脱去汝字今补正】
　　吴兴有君子淡如朱丝琴一唱三太息至今有遗音嗟余与夫子相避如辰参【公自注退翁官于蜀余在京师余归而退翁去及余官于呉兴则退翁亡矣】犹喜见诸郎窈然清且深异时多良士末路丧初心我生不有命其肻枉尺寻
　　俞节推【呉兴掌故集退翁之子俞节推名有任施氏原注以为名温甫两处互异存以备考】呉兴君子【周必大题滕元发与退翁诗后云四朝国史于遗逸中立俞退翁传大槩用孙莘老所作墓表惟自西川召为御史力辞不拜墓表但云以阙员召传乃云王介甫借其清望使击故老夫退翁清徳安肻妄发介甫用人宁不察此窃疑元发尝倅湖州退翁郡人熟知其贤观所赠诗可知当熙宁元年神庙待元发方厚擢为中丞必举台属退翁之召或以其荐是岁十二月元发改翰林明年春介甫得政出之于外知防而退是乃所以为退翁况举主补外自应随罢耶墓表不书其由莘老亦尝攻元发故也退翁元孙洪出示元发诗翰妄意如此又题溪堂集后亦云然】
　　附子由作【栾城集题云送青州签判俞退翁致仕还湖州】
　　不作清时言事官海邦那复久盘桓早依莲社尘縁少新就草堂归计安富贵暂时朝露过江山故国水精寒宦游从此知多事収取楞伽静处看附俞退翁次韵【此诗亦见栾城集末附跋语云髙祖郎中以侍御史召力辞不允解组而归先生作是诗送之高祖溪堂集中亦尝赓和淳熙丁未澂假守筠阳谨刋篇末澂退翁之仍孙也】
　　释屩从军早滥官已衰能复尚盘桓迩来齿髪羞相问乞有衡茅觅自安使我襟懐遗内热送君诗句袭人寒知谁便是知音者且作岩溪雪景看【慎按呉兴备志俞汝尚有溪堂集四巻惜不传今从栾城集采出附録一章于此】
　　次韵答孙侔
　　十年身不到朝廷欲伴骚人赋落英但得低头拜东野不辞中路候渊明舣舟苕霅人安在卜筑江淮计已成千里论交一言足与君盖亦不须倾
　　孙侔【宋史孙侔字少述真州人事母尽孝屡举进士及母病革终身不求仕与王安石友善安石为相过真州待之如布衣交宋文鉴载林希所作孙少述传云侔呉兴人父及仕至简州倅侔方四岁从其母呉氏家扬州初名处字正之王安石自序所云淮之南有贤人焉曰正之余得而友之者也○慎按少述本呉兴人而家于扬与先生诗五六聨正合宋史以为真州人者讹当从宋文鉴】倾盖【杨诚斋曰孔子与程子相见倾盖而语邹阳云倾盖如故孙侔与东坡初不相识以诗寄坡坡和云与君盖亦不须倾此翻案法也】
　　重寄
　　凛然高节照时人不信微官解凂君蒋济谓能来阮籍薛宣真【一作直】欲吏朱云好诗冲口谁能择俗子疑人未遣闻乞取千篇看俊逸不将轻比鲍参军
　　微官【施氏原注刘原父敞知扬州言孙侔孝弟忠信足以扶世矫俗诏以为扬州教授力辞沈文通王陶韩维连荐之授忠武军推官常州通判皆不就元丰三年命以通判致仕】千篇【呉兴备志孙侔所著名征士集】
　　次韵和刘贡父登黄楼见寄并寄子由二首
　　清派连淮上黄楼冠海隅【一作禺】此诗尤伟丽夫子计魁梧【公自注刘为人短小】世俗轻瑚琏巾箱袭武夫坐令乘传遽奔走为储胥邂逅我已失登临谁与俱贫贪仓氏粟身听冶家橅会合难前定归休试后图腴田未可买【公自注本欲买田于泗上今已不遂矣】穷却须呼二水何年到双洪不受舻至今清夜梦飞辔策天吴【公自注此诗寄刘】
　　计魁梧【锦绣万花谷云史记张良传魁梧注苏林曰梧音悟东坡和夫字韵诗平声押韵似讹赵次公注苏亦云然○慎按后汉书臧洪体貎魁梧注音吾杜甫诗魁梧秉哲尊曽文清诗亦有乃翁容貎计魁梧之句皆作平声用安得单据一説以坡公为讹耶】乘传遽【东都事畧刘攽传熙宁中与安石不合斥通判泰州又知曹州厯京东转运使徙知兖亳二州吴居厚代为转运使能奉法令致财赋追坐攽废弛黜之以先生诗考之正贡父为京东转运时也】二水【谓汴泗】
　　与子皆去国十年天一隅数竒逢恶岁计拙集枯梧好士余刘表穷交忆灌夫不矜持汉节犹喜揽桓须清句金丝合高楼雪月俱吟哦出新意指画想前橅【公自注子由初赴南京送之出东门登城上览山川之胜云此地可作楼观于是始有改筑之意】自写千言赋新裁六幅图【公自注近以绢自写子由黄楼赋为六幅图甚妙】传看一座耸劝着尺书呼莫使骚人怨东流不到呉【公自注此诗寄子由】
　　附子由次韵二首
　　青山开四面白水绕三禺野濶时闻籁人闲旧据梧画船留上客遗迹问田夫事少日常饮才疎世未须决河初洊至胜事偶相俱燕子卑无取滕王远可橅飞涛隐埤堄落日丽浮图同舎新持节专城敢遽呼未迎行部驾已放下淮舻试问登消暑【自注呉兴有消暑楼】如何楚与呉
　　蔼蔼才名世骎骎日转禺一时同接淅平昔共栖梧揽辔真壮士拥旄良丈夫尘埃脱缁绶水石慰霜须胜地来相失清尊未暇俱射余空见括铸罢只观橅归计何当决徂年贵早图槛中终为食鞲上耻闻呼顾我牛羊毳平生一钓舻微官不须满也复试游呉
　　呉江岸
　　晩色兼秋色蝉声杂鸟声壮懐销铄尽回首尚心惊呉江岸【宋宜兴进士单锷水利书呉江岸界于呉松江震泽之间岸东则江岸西则震泽自庆厯二年欲便粮运遂筑此堤横絶江流五六十里致震泽之水溢而不泄呉江岸之东水常低于岸西之水一二尺】
　　慎按此诗施氏原本不载新刻本编续补遗下巻考年谱公前后过呉江或在春夏之交或秋尽或冬杪今诗中所叙乃初秋景物当是已未七月摄赴台狱时作故移于此
　　御史台榆槐竹柏四首
　　榆
　　我行汴堤上厌见榆隂緑千株不盈亩斩伐同一束及居幽囚中亦复见此木蠧皮溜秋雨病叶埋墙曲谁言霜雪苦生意殊未足坐待春【别本作秋讹】风至飞英覆空屋御史台【孙彦同职官分纪引汉官解诂注云西京谓御史府亦谓之御史台江少虞事实类苑自大夫至主簿并存六典旧式宋史职官志御史台掌紏察官邪肃正纪纲其属有三一台院二殿院三察院国初置推直官二人专治狱事凡推直有四曰台一推台二推殿一推殿二推咸平中又置推勘官十人刑法志凡羣臣犯法大者多下御史台小则大理寺开封府鞫治曾肇重修御史台记门北向取隂杀之义李濂汴京遗迹志御史台在京城内东澄清街北】汴隄【元和郡县志禹开汴渠以通淮泗汉永平初筑隄隋炀帝更令自板渚引河入汴口又从大梁之东引汴达淮河畔树之以榆栁】附子由次韵
　　秋风一何厉吹尽山中緑可怜凌云条化为樵夫束凛然造物意岂复私一木置身有得地不问直与曲青松未必贵枯榆还自足纷然落叶下萧条愧华屋
　　槐
　　忆我初来时草木向衰歇高槐虽经【一作惊】秋晩蝉犹抱叶淹留未云防离离见疎荚栖鸦寒不去哀呌饥啄雪破巢带空枝疎影挂残月岂无两翅羽伴我此愁絶抱叶【杜甫诗抱叶寒蝉静】无翅羽【白居易诗奋飞无翅羽】
　　附子由次韵
　　盛衰日相寻循环何曾歇攀条擥柔荑回首惊脱叶緑槐隂最厚零落今存荚千林一枯槁平地三尺雪草木何足道盈虚视新月微阳起泉下生意未应絶
　　竹
　　今日南风来吹乱庭前竹低昻中音会甲刄纷相触萧然风雪意可折不可辱风霁竹已【一作亦】回猗猗散青玊故山今何有秋雨荒篱菊此君知健否归扫南轩【一作三径】緑
　　中音会【庄子庖丁为解牛奏刀騞然莫不中音合于桑林之舞乃中经首之会】
　　附子由次韵
　　故园今何有犹有百竿竹春雷起新萌不放牛羊触虽无朱栏拥不见红尘辱清风时一过交戞响鸣玊渊明避纷乱归嗅东篱菊嗟我独何为弃此北緑
　　柏
　　故园多珍木翠柏如蒲苇幽囚无与乐百日看不已时来拾流胶【一作肪】未忍践落子当年谁所种少长与我齿仰视苍苍干所阅固多矣应见李将军胆落温御史温御史【指李定舒亶辈】
　　慎按先生赴狱诗共十一首施氏原本止録狱中遗子由二首出狱二首太皇太后挽词二首入遗诗巻中此外俱不载胡仔苕溪丛话谓御史府诸诗先生意不欲传于世故居世英家所刻前集无之施氏在南宋时故尚仍其旧今从续补巻中移入湖州以后黄州以前编年之例应尔也
　　附子由次韵
　　曲如山下藤脆若溪上苇春风一张王秋霜死则已胡为南涧中辛勤种柏子上枝挠云霓下根绞泉齿伐之为梁栋岁月良晩矣白首阅时人君看柱下史
　　已未十月十五日狱中恭闻太皇太后不豫有赦作诗
　　庭柏隂隂昼揜门乌知有赦閙黄昏汉宫自种三生福楚客还招九死魂纵有锄犁及田亩已无面目见丘园只应圣主如尧舜犹许先生作正言
　　太皇太后【东都事畧仁宗后曹氏赠韩王彬之孙赠吴王玘之女仁宗崩英宗即位诏军国大事请太后权同处分乃御内东门小殿垂帘听政神宗即位尊为太皇太后】
　　慎按此诗施氏原本不载新刻本载续补下巻今移编
　　十月二十日恭闻太皇太后升遐以轼罪人不许成服欲哭则不敢欲泣则不可故作挽词二章
　　巍然开济两朝勲信矣才难十乱臣原庙固应祠百世先王何止活千人和熹未圣犹贪位明徳虽贤不及民月落风悲天雨泣谁将椽笔写光尘
　　十月【东都事畧后妃世家曹太后崩于元丰二年十月二十日诸刻本题中多讹为十二月今删去二字以正向来之讹】两朝勲【宋史曹彬字国华真定灵寿人太祖开宝六年进检校太傅七年平江南拜枢宻使太宗即位加同平章事从征太原加兼侍中太平兴国三年进检校太师寻封鲁国公咸平二年卒追封济阳郡王諡武惠】原庙【本传配享太祖庙庭】何止活千人【本传干徳二年伐蜀彬为都监所下郡县诸将欲屠城以逞其欲彬申令戢下所至悦服开宝七年奉诏赴荆南发战舰以彬为都部署八年师次秦淮彬每缓师冀李煜归命使人谕曰事势如此所惜者一城生聚城垂充忽称疾诸将来问疾彬曰惟诸公诚心自誓城克之日不妄杀一人则吾疾自愈矣明日城防煜与其臣诣军门降彬待以宾礼卒赖保全】
　　未报山陵国士知绕林松柏已猗猗一声恸哭犹无所万死酬恩更有时梦里天衢隘云仗人间雨泪变彤帷关雎巻耳平生事白首累臣正坐诗
　　国士知【东都事畧苏轼以诗得罪知必死慈圣太后违豫中闻之谓神宗曰尝忆仁宗以制科得轼兄弟甚喜曰吾为子孙得两宰相今闻轼以作诗系狱得非仇人中伤之捃至于诗其过微矣吾疾势已笃不可以寃滥致伤中和神宗涕泣轼由是得免】累臣坐诗【乌台诗案监察御史舒亶劄子包藏祸心讪讟慢骂无复人臣之节未有如轼者也陛下发钱以本业贫民则曰赢得儿童语音好一年强半在城中陛下明法以课试羣吏则曰读书万巻不读律致君尧舜知无术陛下兴水利则曰东海若知明主意应教斥卤变桑田陛下谨盐禁则曰岂是闻韶解防味迩来三月食无盐其他触物即事无不以讥谤为主旁属大臣縁以指斥乘舆可谓大不恭矣御史中丞李定劄子轼自度不为朝廷奬用衔怨懐怒恣行丑诋见于文字或有燕蝠之讥或有窦梁之比讪上骂下法所不宥】
　　予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由
　　圣主如天万物春小臣愚暗自亡身百年未满先偿债十口无归更累人是【一作到】处青山可埋骨他年夜雨独伤神与君世世为兄弟又结来生未了因
　　柏台霜气夜凄凄风动琅珰月向低梦绕云山心似鹿魂惊汤火命如鸡眼中犀角真吾子身后牛衣愧老妻百岁神游定何处桐乡知葬浙江西【公自注狱中间杭湖间民为余作解厄道塲者累月故有此句】
　　慎按先生狱中诗向不入正集南宋人诗话中往往载之多有不同者石林避暑録未满先偿债作未了须还债无归作无家埋骨作藏骨他年作他时眼中作额中百岁作他日何处作何所知葬作应在韵语阳秋埋骨亦作藏骨扪虱新语世世作今世吾子作无子知葬作知在
　　十二月二十八日防恩责授检校水部员外郎黄州团练副使复用前韵二首
　　百日归期恰及春余年乐事最关身出门便旋风吹面走马聨翩鹊啅人却对酒杯浑是梦试拈诗笔已如神此灾何必深追咎窃禄从来岂有因
　　检校员外郎【孙彦同职官分纪检校兼官也唐会要员外郎神龙以后有之惟皇亲战功之外不复除授今则贬责者然后以员外官处之】团练副使【职官分纪国朝节度防御团练副使从八品】百日【公以八月十八日赴狱十二月二十八日出狱恰满百日】乐事【陶潜诗乐事满余龄】便旋【诗子之还兮传便捷之貎疏云便捷本作便旋】
　　【乌台诗案御史台根勘所于十一月三十日结案具状申奏差陈睦録问别无翻异准勅作匿名文字嘲讪朝政及中外臣僚徒二年情重者奏裁准律犯私罪以官当徒者九品以上一官当徒一年据按苏轼见任祠部员外郎直史馆并厯太常博士其苏轼合追两官系情重及比附并或以官或以职奉圣防苏轼可责授检校水部员外郎充黄州团练副使本州安置不得签书公事　又按孙君孚谈圃云子瞻得罪时有朝士卖一诗策内有使墨君事者遂下狱李定何正臣劾其事以指斥论谓苏曰学士素有名节何不与他招了蘓曰轼为人臣不敢萌此心却未知何人造此意一日禁中遣冯宗道按狱止贬黄州团练副使此段乌台诗案所不载附録于此】
　　平生文字为吾累此去声名不厌低塞上纵归他日马城东不鬬少年鸡休官彭泽贫无酒隐几维摩病有妻堪笑睢阳老从事为余投劾向江西【公自注子由闻予下狱乞以官爵赎予罪贬筠州监酒】
　　城东鬭鸡【城东父老传云贾昌年七岁明皇召为鸡坊小儿长至元和庚寅年九十八矣语太平事厯厯可听自言少年以鬭鸡媚上上以倡优畜之】维摩有妻【维摩经法喜以为妻注云法喜谓见法内生喜也世人以妻色为悦菩萨以法喜为悦】
　　慎按十月二十日以下六章施氏原本俱载遗诗三十一首巻中今据岁月移于此
　　苏诗补注巻十九
　　钦定四库全书
　　苏诗补注巻二十　　翰林院编修查慎行撰古今体诗六十首【起元丰三年庚申正月赴黄州尽一年作】
　　陈州与文郎逸民饮别携手河隄上作此诗
　　白酒无声滑泻油醉行隄上散吾愁春风料峭羊角转河水渺绵蔓流君已思归梦巴峡我能未到説黄州此生聚散何穷已未忍悲歌学楚囚
　　陈州【太平寰宇记自开封府东南至陈州三百十里】黄州【注详后】文逸民【名务光子由壻也故呼为文郎按范百禄所撰文湖州墓志男五人务光第四子也】
　　子由自南都来陈三日而别
　　夫子自逐客尚能哀楚囚奔驰二【一作三】百里径来寛我忧相逢知有得道眼清不流别来未一年落尽骄气浮嗟我晚闻道欵啓如孙休至言难久服放心不自收悟彼善知识妙药应所投纳之忧患塲磨以百日愁防顽虽难化镌发亦巳周平时种种心次第去莫留但余无所还永与夫子游此别何足道大江东西州畏蛇不下榻睡足吾无求便为齐安民何必归故丘
　　南都来陈【宋州归徳军宋为南京太平寰宇记自归徳军西南至陈州二百八十里】善知识【法华经本事品其善知识能作佛事】种种心【犹俗言般般也施氏原注引左传余发种种者讹】睡足【杜牧之齐安郡诗平生睡足处云梦泽南州】齐安【元和郡县志春秋邾地后为黄国之境萧齐于此置齐安郡开皇三年罢郡置黄州太平寰宇记淮南道黄州齐安郡唐中和五年移于旧邾城南与武昌对岸东北至东京一千九百里南至武昌县隔大江北至光州七百里】
　　正月十八日蔡州道上遇雪次子由韵二首
　　兰菊有生意微阳回寸根方忧集暮雪复喜迎朝暾忆我故居室浮光动南轩松竹半倾泻未数葵与萱三径瑶草合一缾井花温至今行吟处尚余履舄痕一朝出从仕永愧李仲元晩嵗益可羞犯雪方南奔山城买废圃槁叶手自掀长使齐安人指説故侯园
　　蔡州【元和郡县志汉汝南郡隋自豫州移入悬瓠城今理是也大业二年改蔡州东北至陈州二百六十里东南至光州三百二十里九域志京东西北路蔡州汝南郡淮康军节度领新息新蔡等十县一统志今汝宁府】井花【杜甫诗儿童汲井花惯防瓶在手】
　　铅膏染髭须旋露霜雪根不如闭目坐丹府夜自暾谁知忧患中方寸寓羲轩大雪从压屋我非儿女萱平生学踵息坐觉两温下马作雪诗满地鞭棰防伫立望原野悲歌为黎元道逢射猎子遥指狐兎奔踪迹尚可原【一作寻】窟穴何足掀寄谢李丞相吾将反丘园
　　染髭须【刘禹锡诗近来时世轻前辈好染髭须媚后生】方寸【黄庭经注三丹田各方一寸曰寸田】
　　【慎按栾城集原题云次韵王适雪晴复雪二首其首章用韵不同先生所和皆第二首韵也】附子由原作一首
　　同云自成幄飞雪来无根一为清风巻坐见东方暾重隂偶复合飞霰满南轩油然青春意巳见出土萱老病一不堪惟恃浊酒温开户理松菊扫荡无遗痕巻舒朝夕间谁识造化元乾坤本何施中有神怪奔万物极毫末颠倒何足掀老农但知种荷锄理南园
　　过新息留示乡人任师中【公自注任时知泸州亦坐事对狱】
　　昔年尝羡任夫子卜居新息临淮水怪君便尔忘故乡稻熟鱼肥信清美竹陂雁起天为黒【公自注小竹陂在县北】桐柏烟横山半紫【公自注桐柏庙在县南】知君坐受儿女困悔不先归弄清泚尘埃我亦失收身此行蹭蹬尤可鄙寄食方将依白足附书未免烦黄耳往虽不及来有年诏恩倘许归田里却下关山入蔡州为买乌犍三百尾【公自注蔡州出水牛】任师中【名伋注见前】新息【元和郡县志汉新息县唐武徳二年置息州贞观中废为县太平寰宇记新息县在蔡州东南一百五十里淮水自西流入经县南汉书注本息县其后东徒故加新字】卜居【栾城集云任师中名伋世家眉山吾先君子之友也始为新息令其民爱之买田而居】坐受儿女困【淮海集泸州使君任公墓表熙宁五年熊本荐伋知泸州元丰二年纳溪砦互市有殴夷人至死者故事汉人杀夷人既论死仍偿其资谓之骨价时砦将欲勿与夷人争噪公晓以祸福投兵请降而转运判官意与公异公具奏使者欲贪功生事使者即诬奏公前乞弟过江安不时掩击疑有私谒朝廷疑之乃先免而下章于他郡各穷究所考未具而公卒】
　　过淮
　　朝离新息县初乱一水碧暮宿淮南村巳度千山赤麏鼯号古戍雾雨暗破驿回头梁楚郊永与中原隔黄州在何许想像云梦泽吾生如寄耳初不择所适但有鱼与稻生理巳自毕独喜小儿子少小事安佚相从艰难中肝肺如铁石便应与晤语何止寄衰疾【公自注时家在子由处独与儿子迈南来】
　　淮南邨【元和郡县志淮水去新息五里自西流入经县南】云梦泽【史记司马相如传楚有七泽其小者名云梦太平寰宇记云梦泽在安陆县东南濶数百里南接荆州○慎按左传防子之女弃子于夣中史记楚令尹子文生时父母弃云中罗子苍识遗云江北为云今玉沙监利景陵等县江南为梦今公安石首建宁等县跨江南北总谓之云梦乃二泽名禹贡尔雅皆言云梦并举而言耳旧尚书云梦土作乂唐太宗得古本尚书作云土梦作乂遂诏从古本】晤语【诗陈风彼美淑姬可与晤语】书黁公诗后【并引】
　　过加禄镇南二十五里大许店休马于逆旅祁宗祥家见壁上有幅纸题诗云满院秋光浓欲滴老僧倚杖青松侧只怪髙声问不譍嗔余踏破苍苔色其后题云滏水僧宝黁宗祥谓余此光黄间狂僧也年百三十死于熙宁十年既死人有见之者宗祥言其异事甚多作是诗以足之黁公本名清戒俗谓之戒和尚云
　　黁公昔未化来往淮山曲寿逾两甲子气压诸尊宿但嗟浊恶世不受龙象蹴我来不及见怅望空遗躅霜颅隐白毫鏁骨埋青玉皆云似达摩只履还西竺壁间余清诗字势颇拔俗为吟五字偈一洗凡眼肉
　　鏁骨【续怪録延州有妇人甚有姿色少年悉与狎数嵗而殁葬道左有胡僧敬礼其墓曰斯乃大慈悲喜舍俗之欲无不狥焉此即鏁骨菩萨众人开视其骨钩结皆如鏁状遂与起墖】
　　游净居寺【并引】
　　净居寺在光山县南四十里大苏山之南小苏山之北寺僧居仁为余言齐天保中僧惠思过此见父老问其姓曰苏氏又得二山名乃叹曰吾师告我遇三苏则住遂留结庵而父老竟无有葢山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云
　　十载游名山自制山中衣愿言毕婚嫁携手老翠微不悟俗缘在失身陷危机刑名非夙学陷穽损积威遂恐生死隔永与云山违今日复何日芒鞋自轻飞稽首两足尊举头双涕挥灵山防未散八部犹光辉愿从二圣往一洗千刼非徘徊竹溪月空翠摇烟霏钟声自送客出谷犹依依回首吾家山嵗晩将焉归
　　净居【名胜志净居山在光山西南山上有净居寺】光山县【元和郡县志光山县在光州南三十里本汉西阳县魏属弋阳郡宋孝武于此立县光山一名弋山在县西北八十里】惠思【南岳思大禅师行状师讳慧思武津李氏子依北齐慧闻禅师悟入法华三昩时称思大和尚及领徒南迈值梁之乱暂止大苏后居南岳般若寺为法华三祖释氏稽古畧云初南岳慧闻探藏经得龙树大士所造中观论悟旨遂遥礼龙树为师以法华宗旨授慧思思授智者大师智顗顗授灌顶尊者顶授缙云威缙云传东阳威东阳传左溪元朗朗传湛然荆溪尊者通为九祖后世宗之曰天台教】智顗【续髙僧传智顗字徳安姓陈氏年十八投相州果愿寺出家后诣光州大苏山慧思禅师受业思每叹曰昔在灵山同聴法华今复来矣即示普贤道塲为説四安乐行顗乃于此山行法华三昩又入白沙如前入观于经有疑輙见思来防为披释后常令代讲闻者伏之思既游南岳顗便诣金陵】道岸【髙僧传道岸姓唐氏世居颍川为大族永嘉南渡迁于光州出家后居防稽龙兴寺时号大和尚孝和皇帝召入朝图形于林光宫御制像賛后辞还光州度人置寺于是只陀苑囿鬰起僧坊】两足尊【传灯録黄蘖云举足即佛下足即众生诸佛两足尊者即理足事足众生足生死足一切等足足故不求】灵山防【释氏稽古畧智者大师初谒大苏山惠思禅师悟法华三昩见灵山一防俨然未散】八部【翻译名义一天二龙三夜乂四干闼婆五阿修罗六迦楼罗七那罗八摩防罗皆有大神力能变形在座聴法】二圣【谓惠思与智顗】
　　【慎按施氏原注此诗墨迹今在湖州向氏首有净居二字新刻删去今补録】
　　梅花二首
　　春来幽谷水潺潺的皪梅花草棘间一夜东风吹石裂半随飞雪度关山
　　【慎按周必大题跋东坡手书梅花二絶元丰三年正月贬黄州道中作一夜手书作昨夜】
　　何人把酒慰深幽开自无聊落更愁幸有清溪三百曲不辞相送到黄州
　　戏作种松
　　我昔少年日种松满东冈初移一寸根琐细如插秧二年黄茅下一一攒麦芒三年出蓬艾满山散牛羊不见十余年【一作十年余】想作龙蛇长夜风波浪碎朝露珠玑香我欲食其膏已伐百本桑【公自注煮松脂法用桑柴灰水】人事多乖迕神药【一作物】竟渺茫朅来齐安野夹路须髯苍防开龟蛇窟不惜斤斧疮纵未得茯苓且当拾流肪釡盎百出入皎然散飞霜槁死三彭仇澡换五谷肠青骨凝绿髓丹田发幽光白髪何足道要使双瞳方却后五百年骑鹤还故乡
　　【慎按云笈七籖养生家有服松脂法此诗后半首本此】
　　万松亭【并引】
　　麻城县令张毅植万松于道周以芘行者且以名其亭去未十年而松之存者十不及三四伤来者之不嗣其意也故作是诗
　　十年栽种百年规好徳无人助我仪【公自注古语云一年之计树之以谷十年之计树之以木百年之计树之以徳】县令若同仓庾氏亭松应长子孙枝天公不救斧斤厄野火解怜氷雪姿为问几株能合抱殷勤记取角弓诗
　　万松【复斋漫録万松岭在关山防溪诗话麻城县界有万松连日行清隂中其亭馆亦可爱适当关山路孔武仲诗注云万松治平中张毅所植】麻城【太平寰宇记麻城在黄州东北一百七十里本汉西陵县地周大象元年置麻城县名胜志石勒使其将麻秋所筑隋以立县与太平寰宇记不合】张毅【失考】
　　附孔常父作
　　郁郁青山夹路松行人笑语緑隂中排云架壑无余地洒面侵襟有好风一日劳心非欲速千年流惠亦何穷我来俯仰寻遗爱更喜清虚万虑空张先生【并引】
　　先生不知其名黄州故县人本姓卢为张氏所养阳狂垢汚寒暑不能侵常独行市中夜或不知其所止往来者欲见之多不能致余试使人召之欣然而来既至立而不言与之言不应使之坐不可但俯仰熟视传舍堂中久之而去夫孰非传舍者是中竟何有乎然余以有思维心追蹑其意葢未得也
　　熟视空堂竟不言故应知我未天全肯来传舎人皆説【别本作悦者讹】能致先生子亦贤脱屣不妨眠粪屋流澌争看浴氷川士廉岂识桃椎妙妄意称量未必然
　　故县【九域志黄州麻城县有岐亭故县等六镇】能致【后汉书陈蕃传郡人周璆髙洁之士前后郡守招命莫肯至惟蕃能致焉】
　　附子由次韵
　　得罪南来正坐言道人闭口意深全天游本自有真乐羿彀谁知定不贤构火暾暾初吐日飞流滚滚旋成川此心此去如灰冷肻更逢人问复然初到黄州
　　自笑平生为口忙老来事业转荒唐长江绕郭知鱼美好竹连山觉笋香逐客不妨员外置诗人例作水曹郎只慙无补丝毫事尚费官家压酒囊【公自注检校官例折支多得退酒袋】员外置【唐书百官志初太宗省内外官定制为七百三十员然是时巳有员外置其后又有特置同正员至于检校兼守判知之类非本制也又魏元忠传令州牧县宰割削自私而更员外置官古谓之十羊九牧宋史职官志隋唐以来以省台寺监府卫分庶务以品爵勲阶别羣才复有员外之置有检校试摄判知及诸使之名歴五季不废唐赵谦光诗惟愁员外置不应列星文】例作水曹郎【瀛奎律髓何逊张籍孟賔于三诗人皆水部】
　　陈季常所蓄朱陈村嫁娶图二首
　　何年顾陆丹青手画作朱陈嫁娶图闻道一村惟两姓不将门户买崔卢
　　朱陈邨【事详白氏长庆集】
　　我是朱陈旧使君劝农曾入杏花邨而今风物那堪画县吏催钱【一作租】夜打门
　　陈季常【名慥自号方山子陈公弼之少子】杏花邨【名胜志朱陈村距萧县东南百里杏花村与朱陈村相连】
　　少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶
　　佛灯渐暗饥防出山雨忽来修竹鸣知是何人旧诗句已应知我此时情
　　【慎按潘阆夏日宿西禅寺诗此地絶炎蒸深疑到不能夜凉如有雨院静似无僧枕连云石窗虚照佛灯浮生多贱骨时日恐难胜全篇见宋文鉴方回瀛奎律髓亦载之今附録】
　　定惠院寓居月夜偶出
　　幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻巳惊弱栁万丝垂尚有残梅一枝亚清诗独吟还自和白酒已尽谁能借不惜青春忽忽过但恐欢意年年谢自知醉耳爱松风防防霜林结茅舍浮浮大甑长炊玉溜溜小槽如压蔗饮中真味老更浓醉里狂言醒可怕闭门【一作但当】谢客对妻子倒冠落佩从嘲骂
　　定惠院【名胜志在黄冈县东南】
　　【慎按施氏原注此诗墨迹在临川黄掞家尝刻于婺倅防但当谢客墨迹作闭门谢客此段新刻本删去今补録】
　　次韵前篇
　　去年花落在徐州对月酣歌美清夜【公自注去年花下对月与张师厚王子立兄弟饮酒作苹字韵诗】今年黄州见花发小院闭门风露下万事如花不可期余年似酒那禁泻忆昔扁舟泝巴峡落防樊口【公自注在黄州南岸】髙桅亚长江衮衮空自流白髪纷纷宁少借竟无五亩继沮溺空有千篇凌鲍谢至今归计负云山未免孤衾眠客舍少年辛苦真食蓼老境安【一作清】闲如啖蔗饥寒未至且安居忧患已空犹梦怕穿花踏月饮村酒免使醉归官长骂
　　附子由次韵二首【栾城集题云次子瞻夜字韵作中秋对月二篇一以赠王郎一以寄子瞻】
　　平明坐曹黄昏归终嵗得闲惟有夜已邀明月出墙东更遣清风扫庭下城上青鬟四山合门前白练长江泻谁家髙防吹参差邻妇悲歌舂罢亚二年忧患今巳过一夕清光天所借西京诗句出苏李南国风流数王谢巳随孤棹去中原肻顾新科求上舍读书本自比嵇锻学劔要须问曹蔗清觞滟滟君莫违佳句骎骎余已怕狂夫猖狂终累人不返行遭亲党骂
　　十年秋月照相思相从只有彭门夜露侵笳鼓思城阙寒迫鱼龙舞潭下厌厌夜饮欢自足落落襟怀向人泻秋深河来巨野溢水干楼起滕王亚北海孔公虽好客河内防君那得借是非朝野忽纷纭得丧芳菲一开谢明月多情还入户流水何知空绕舍晨餐江市富鳣鲂夜宿山邨足梨蔗坐隅鵩鸟不湏问墙外蝮蛇犹足怕娄公见唾行自干冯老尚多谁定骂
　　附李端叔次韵二首【姑溪集题云常爱东坡去年花落在徐州二诗因即其韵聊记目前】
　　老来不惯离家久独卧一床今八夜抓搔十爪垢巳满降伏千魔心未下荧荧病眼日更昏皎皎孤怀谁与泻恨无蛮帐与睡俱独有笻枝伴身亚华严性海毎深味兠率陀天聊复借平生好书陋顔栁近日作诗几沈谢百年旅梦行将觉万事家园犹未舍妄缘倘或未尝胆佳境安能如食蔗从来少味燕偏知早已忘机防休怕行当遂作重屏图阘茸凡材任讥骂【自注世图白老谓之重屏图】
　　良宵明月为谁好记得初来正今夜城头火客咯不断花下鹊栖惊欲下更深未觉单衣怯风细只疑清露泻漂流南北心已老绵歴间关身自亚伤心黄卷不相契过眼青春难更借那知交臂辄深扁骤学问【缺一字】谁与谢家书杳邈隔重岭客饭酸醎真传舍殷勤儿女到双鲤璀璨肴蔬胜木蔗定知何日遂能归却忆今朝真可怕解衣就枕已多三喘咄多言翻自骂
　　安国寺浴
　　老来百事嬾身垢犹念浴衰髪不到耳尚烦月一沐山城足薪炭烟雾防汤【一作旸】谷尘垢能几何翛然脱覊梏披衣坐小阁散髪临修竹心困万缘空身安一牀足岂惟忘净秽兼以洗荣辱黙归毋多谈此理观要熟安国寺【本集黄州安国寺记云城南精舍曰安国寺有茂林修竹陂池亭榭寺僧曰继连寺立于伪唐保大二年始名防国嘉祐八年赐今名堂宇斋阁连皆新易之严丽深稳悦可人意至者忘归】安国寺寻春
　　卧闻百舌呼春风起寻花栁村村同城南古寺修竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾葢新妆快马争风鸣杂佩玉川先生真可怜一生耽酒终无钱病过春风九十日独抱添丁看花发
　　王城【指开封也王氏注谓洛阳者谬】玉仙【孟元老东京梦华录玉仙观在开封城南苕溪渔隠丛话玉仙观在宣化门外八里仁宗朝陈道士所修葺花木亭台四时游客不絶东坡诗所谓玉仙洪福花如海是也】洪福【汴京遗迹志洪福寺有二其一在开封城西金水河北其一在城东北沙窝冈】寓居定惠院之东杂花满山有海棠一株土人不知贵也
　　江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖巻纱红映肉林深雾暗晓光迟日暖风轻春睡足雨中有泪亦凄怆月下无人更清淑先生饱食无一事散步逍遥自扪腹不问人家与僧舍拄杖敲门看修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易致【一作到】衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触
　　【慎按魏淳甫诗人玉屑云东坡海棠诗辞格超逸不复蹈袭前人平生喜为人写葢人间刋石者自有五六本生平得意诗也】
　　附赵次公和韵【次公名防此诗载南宋人陈思海棠谱中】
　　化工妙手开羣木酷向海棠私意独殊姿艳艳杂花里端似神仙在流俗睡起胭脂嬾未匀天然腻理还丰肉繁华増丽态度逺婀娜含娇风韵足岂惟婉娈彤管姝真同窈窕关雎淑未能奔往白玉楼要当贮以黄金屋顾虽风暖欲黄昏脉脉难禁倚修竹可怜俗眼不知贵空抱容光照山谷此花本出西南地李杜无诗恨遗蜀髙才没世孰雕龙后辈补亡难刻鹄貂裘季子客齐安相逢忽慰覊人目当年甫白君可继为花重赋阳春曲把酒因浇垒块胸搜句輙倾空洞腹多情恐作绛云收儿童莫信来轻触
　　次韵乐著作野步
　　老来几不辨西东秋后霜林且降红眼晕见花真是病耳虚闻蚁定非聪酒醒不觉春强半睡起常惊日过中植杖偶逢为黍客披衣闲咏舞雩风仰看落蕊收松粉俯见新芽摘杞丛楚雨还昏云梦泽吴潮不到武昌宫【公自注黄州对岸武昌县有孙权故宫】废兴古郡诗无数寂寞闲窗易粗通解组归来成二老风流他日与君同
　　乐著作【宋史乐京荆南人在乡以行义闻用荐为校书郎神宗初知长葛县不奉助役法乞去坐夺官经十年乃复监黄州酒税后以承议郎致仕○慎按先生初至黄正乐京监酒税时也校书郎与著作郎同秘书省故得通称】楚雨【李商隐诗楚雨含情皆有托】武昌宫【名胜志吴王城在武昌县东一里周四百八十步有五门北临大江城内有安乐宫宫前有御沟水流出为牧马港宫殿故基今为天王殿相传南楼即安乐宫端门即今谯楼也】易粗通【粗上声先生在黄州着易传九巻】
　　二月二十六日雨中熟睡至晩强起出门还作此诗意思殊昏昏也
　　夘酒困三杯午餐便一肉雨声来不断睡味清且熟昏昏觉还卧展转无由足强起出门行孤梦犹可续泥深竹鸡语村暗鸠妇哭明朝看此诗睡语应难读
　　雨晴后步至四望亭下鱼池上遂自干明寺前东冈上归二首
　　雨过浮苹合蛙声满四邻海棠真一梦梅子欲尝新拄杖闲挑菜秋千不见人殷勤木芍药独自殿余春髙亭废已久下有种鱼塘暮色千山入春风百草香市桥人寂寂古寺竹苍苍鹳鹤来何处号鸣满夕阳四望亭【名胜志四望亭在雪堂南髙阜之上○按濠州亦有四望亭唐太和中刺史刘嗣之所立李绅作记曹学佺讹引此条不足据也】
　　雨中看牡丹
　　雾雨不成防映空疑有无时于花上见的皪走明珠秀色洗红粉暗香生雪肤黄昏更萧瑟头重欲相扶的皪【上林赋宜笑的皪】
　　明日雨当止晨光在松枝清寒入花骨肃肃初自持午景发浓艳一笑当及时依然暮还敛亦自【一作似】惜幽姿【慎按施氏原注午景发浓艳集本作浓丽今从墨迹】
　　幽姿不可惜后日东风起酒醒何所见金粉抱青子千花与百草共尽无妍鄙未忍污泥沙牛酥煎落蘂【慎按施氏原注此三诗墨迹在玉山汪氏尝摹刻之后题云黄州天庆观牡丹三首新刻删去今补録】次韵乐著作送酒
　　少年多病怯杯觞老去方知此味长万斛覊愁都似雪一壶春酒若为汤
　　汤雪【后汉书皇甫嵩传折枯消坚甚于汤雪】
　　次韵乐著作天庆观醮
　　浊世纷纷肯下临梦寻飞歩五云深无因上到通明殿只许微闻玉佩音
　　天庆观【本集先生在黄州与秦少游尺牍云谪居无事借得本州天庆观道堂三间冬至后入此室四十九日乃出自非放废安得就此】
　　王齐万秀才寓居武昌县刘郎洑正与伍洲相对伍子胥奔吴所从渡江也
　　君家稻田冠西蜀捣玉扬珠三万斛塞江流柹起书楼碧瓦朱栏照山谷倾家取乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不湏吊一酹波神英烈君【公自注杭州伍子胥庙封英烈王】
　　王齐万寓居【齐万字文甫嘉州犍为人见本集与秦少游尺牍能改斋漫録云王文甫所居在黄之车湖即车武子故居宅枕大江即散花洲也】武昌县【水经注江之右岸有鄂县故城旧樊楚也九州记曰鄂今武昌也元和郡县志武昌在鄂州东北一百七十里三国吴改江夏县后为武昌舆地广记孙权初都此黄初三年改为武昌县李焘鄂州南楼记云孙氏更名汉鄂曰武昌今州东武昌县是也】刘郎洑【十道志刘郎浦在荆州图经亦云在石首县不言在武昌名胜志旧传孙权迎蜀先主于此或曰旧名流浪讹为刘郎】伍洲【吴越春秋伍员奔吴到昭关追者在后至江有渔父乘船泝江而上子胥呼之曰渔父渡我子胥入船渔父知其意乃渡之于浔之津既渡解百金之剑以赠渔父不受齐安拾遗伍洲与解剑亭相对而水经注则云江中有五洲相接故以为名宋孝武举兵江州建牙洲上即是洲也据此则伍当作五存以备考又何逊诗睠言还九派回舻出五洲】书楼【本集有犍为王氏书楼诗见第一巻】仲谋公瑾【三国志孙权字仲谋二十五年都鄂改名武昌周瑜字公瑾孙策以瑜为中防军领江夏太守】
　　杜沂游武昌以酴醿花菩萨泉见饷二首
　　酴醿不争春寂寞开最晩青蛟走玉骨羽葢防珠幰不妆艳已絶无风香自逺凄凉吴宫阙红粉埋故苑至今微月夜笙箫来翠巘余妍入此花千载尚清婉怪君呼不归定为花所挽昨宵雷雨恶花尽君应返
　　杜沂【失考】酴醿花【诗话总龟本酒名也新开花本以顔色似之故名山谷有名字因壶酒风流付枕帏之句】菩萨泉【本集菩萨泉铭序云陶侃为广州刺史有渔人见神光海上侃使人迹之得金像阿育王所铸文殊师利像也初送武昌寒溪寺后惠逺迎归庐山今寒溪少西数百歩为西山寺有泉出嵌窦间色白而甘号菩萨泉岂昔像之所在乎】
　　君言西山顶自古流白泉上为千牛乳下有万石铅不媿惠山味但无陆子贤愿君扬其名庶托文字传寒泉比吉士清浊在其源不食我心恻于泉非所患嗟我本何有虚名空自纒不见子栁子余愚汚谿山
　　西山【名胜志西山即樊山也在武昌县西三里世传孙权尝猎此山见一老姥曰我樊哙母也魏将伐吴当助一战后果有赤壁之防因立庙祀之以名其山按春秋后语云鄂渚樊楚则樊山之名亦不起于三国】
　　陈季常自岐亭见访郡中及旧州诸豪争欲邀致之戏作陈孟公诗一首
　　孟公好饮宁论斗醉后闗门防客走不妨闲过左阿君百谪终为贤太守老居闾里自浮沉笑问伯松何苦心忽然载酒从陋巷为爱扬雄作酒箴长安富儿求一过千金夀君君笑唾汝家安得客孟公从来只识陈惊坐岐亭【太平寰宇记岐亭在麻城西北八十里唐武徳三年于县置亭州取此为名九域志淮南西路黄州治黄冈县麻城在县北一百七十里有岐亭镇】
　　游武昌寒谿西山寺
　　连山蟠武昌翠木蔚樊口我来巳百日欲济空搔首坐看鸥鸟没梦逐麕防走今朝横江来一苇寄衰朽髙谈破巨浪飞屦轻重阜去人曾几何絶壁寒溪吼风泉两部乐松竹三益友徐行欣有得芝术在蓬莠西上九曲亭众山皆培塿却看江北路云水何有离离见吴宫莽莽真楚薮空传孙郎石无复陶公栁尔来风流人惟有漫浪叟买田吾已决乳水况宜酒所须修竹林深处安井臼相将踏胜絶更裹三日糗
　　寒溪西山寺【太平寰宇记樊山在卾州西一百七十三里山下寒溪盛暑之月亦有寒气子由记云武昌诸山中有浮图精舍西曰西山东曰寒溪】樊口【水经注江水右得樊口名胜志樊山下为樊口亦名樊港控湖泽九十九泉南滙入江】九曲亭【子由九曲亭记云将适西山行于松栢之间羊肠九曲而获少平有废亭焉子瞻与客入山相与营之亭成而西山之胜始具】吴宫【名胜志吴王避暑宫在寒溪上今圆通阁是也】
　　西山戏题武昌王居士【并引】
　　予往在武昌九曲西山亭上有题一句云鸿横号黄槲岘九曲亭即吴王岘山一山皆槲叶其旁即元结陂湖也荷花极盛因为对云皓鹤下浴红荷湖座客皆笑同请赋此诗
　　江干髙居坚关扄犍耕躬稼角挂经篙竿系舸菰茭隔笳鼓过军鸡狗惊解襟顾影各箕踞击劒赓歌几举觥荆筓供脍愧搅聒干锅更戞甘羮
　　【漫叟诗话东坡作吃语诗山谷亦有戏题诗二老亦作诗戏耶外纪云古之口吃难言者如周昌韩非邓艾之徒皆载史传东坡此诗亦缘是善谑耳】
　　慎按此诗施氏原本不载今从续补遗诗巻中因地改编
　　武昌铜劒歌【并引】
　　供奉官郑文尝官于武昌江岸裂出古铜劔文得之以遗余冶铸精巧非锻冶所成者
　　雨余江清风巻沙雷公蹑云捕黄蛇蛇行空中如枉矢电光【一本亦作雷公】煜煜烧蛇尾或投以块铿有声雷飞上天蛇入水水上青山如削铁神物欲出山自裂细看两胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐铜劔【周密云烟过眼録与施氏注所引广异记大同小异今録于此昔渔者于江滨见雷公逐一黄小蛇击杀之化为劔背有八字许旌阳斩蛟第三劔葢至宝也今在张伯雨处】
　　定惠院颙师为余竹下开啸轩
　　啼鴂催天明喧喧相【一作更】诋谯【一作诮】暗蛩泣夜永唧唧自相吊饮风蝉至洁长吟不改调食土蚓无肠亦自终夕呌鸢贪声最鄙鹊喜意可料皆缘不平鸣恸哭等嬉【一作嘻】笑阮【一作嵇】生已【一作既】粗率孙子亦未妙道人开此轩清坐黙自照冲风振河海不能号无窍累尽吾何言风来竹自啸
　　冲风【楚词九歌冲风起兮水横波】
　　【周益公题跋云喧喧更诋诮更字下注平声而集本改作相诋谯嘻笑之下自添一联云嵇生既粗率孙子亦未妙按阮籍遇孙登与商畧终古及栖神导气之术登皆不应籍长啸而退行至半岭闻有声若鸾鳯响振岩谷乃登长啸也嵇康虽有永啸长吟之句特言志耳其用阮对孙无疑某每校前贤遗文不敢专用手书及石刻恐后来自改定也】
　　石芝【并引】
　　元丰三年五月十一日癸酉夜梦游何人家开堂西门有小园古井井上皆苍石石上生紫藤如龙蛇枝叶如赤箭主人言此石芝也余率尔折食一枝众皆惊笑其味如鸡苏而甘明日作此诗
　　空堂明月清且新幽人睡息来初匀了然非梦亦非觉有人夜呼祁孔宾披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青瑚味如蜜藕和鸡苏主人相顾一抚掌满堂坐客皆胡卢亦知洞府嘲轻脱终胜嵇康羡王烈神山一合五百年风吹石髓坚如铁
　　鸡苏【本草水苏一名鸡苏其叶辛香可以烹鸡故名多生水旁南人多以作菜微温无毒久服通神明轻身耐老石门题跋云鸡苏本龙脑薄荷也东吴林下人夏月多以饮客而俗人不知私议东坡误用鸡苏为紫苏可发一笑】王烈【神仙传王烈字长休邯郸人常服黄精及铅嵇叔夜甚敬爱之共入山游戏采药后烈独之太行山中见山破石裂数百丈两畔皆是青石石中有一穴青泥流出如髓烈取泥试丸之随手坚凝气如粳米饭擕归与叔夜取而视之已成青石即与烈再往视之断山复合如故烈语弟子曰叔夜未合得道故也】
　　附子由次韵
　　鸡鸣东海朝日新光防洲岛雾雨匀一晞石上徧生耳幽子自食无来宾寄书乞取久未许箬笼蕉囊海神户【自注户止也左传屈荡户之】一掬谁令堕我前无为知我超其数此身不愿清庙瑚但愿归去随樵苏龟龙百嵗岂知道养气千息存其胡尘中学仙定难脱梦里食芝空酷烈中山军府安得闲更试朝霞磨镜铁
　　今年正月十四日与子由别于陈州五月子由复至齐安以诗迎之
　　惊尘急雪满貂裘泪洒东风别宛丘又向邯郸枕中见却来云梦泽南州暌离动作三年计牵挽当为十日留早晩青山映黄髪相看万事一时休
　　附子由次韵
　　西归犹未有莵裘拟就南迁买一丘舟楫自能通蜀道林泉真欲老黄州鱼多钓户应容贳酒熟邻翁便可留从此莫言身外事功名毕竟不如休迁居临臯亭
　　我生天地间一蚁寄大磨区区欲右行不捄风轮左虽云走仁义未免违【一作迟】寒饿劔米有危炊鍼氊无稳坐岂无佳山水借眼风雨过归田不待老勇决凡几个幸兹废弃余疲马解鞍防全家占江驿絶境天为破饥贫相乘除未见可吊贺澹然无忧乐苦语不成些【苏个切】临臯亭【许端夫齐安拾遗云夏澳口之侧本水驿有亭曰临臯名胜志临臯馆在黄州朝宗门外其上有快哉亭县令张梦得建子由记畧云亭之所见南北百里东西一舍昼则舟楫出入于其前夜则鱼龙悲啸于其下西望武昌诸山冈陵起伏草木行列烟消日出渔父樵夫之舍皆可指数】晓至巴【一本有河字】口迎子由
　　去年御史府举动触四壁幽幽百尺井仰天无一席隔墙闻歌呼自恨计之失留诗不忍写苦泪渍纸笔余生复何幸乐事有今日江流镜面净【一作静】烟雨轻羃羃孤舟如鳬鹥防破千顷碧闻君在磁湖欲见隔咫尺朝来好风色旗脚【一作尾】西北掷行当中流见笑眼清光溢此邦疑可老修竹带泉石欲买柯氏林兹谋待君必巴口【水经注水出雩娄县之下灵山即大别山也亦或曰巴山南歴蛮中吴时旧立屯于水侧引巴水以溉野又南迳巴水戍南流注于江谓之巴口】磁湖【舆地广记大冶县有磁湖名胜志磁山在县东四十里磁湖侧磁湖者以旁岸多磁石故名栾城集云舟次磁湖以风浪留二日即此地也】与子由同游寒溪西山
　　散人出入无町畦朝游湖北暮淮西髙安酒官虽未上两脚垂欲穿尘泥与君聚散若云雨共惜此日相提擕千揺万兀到樊口一箭放溜先鳬鹥层层草木暗西岭浏浏霜雪鸣寒谿空山古寺亦何有归路万顷青玻瓈我今漂泊等鸿雁江南江北无常栖幅巾不拟过城市欲踏径路开新蹊【公自注路有直入寒溪不过武昌者】却忧别后不忍到见子行迹空余凄吾侪流落岂天意自坐迂濶非人挤行逢山水輙羞叹此去未免勤盐虀何当一遇李八百【公自注李八百宅在筠州】相哀白髪分刀圭
　　髙安【舆地广记筠州自唐以前属洪州南唐李景置筠州领髙安等三县太平寰宇记筠州理髙安县唐武徳五年置靖州七年改米州又改筠州宋名髙安郡与舆地广记不同按今江西瑞州府也】惜此日【韩愈诗此日足可惜】新蹊【诗行道兑矣传兑成蹊也疏云蹊者先无行道初为径路之名名胜志万松山在樊山北临江松隂夹道特为幽邃有路直入寒溪山下之防径也】李八百宅【欧阳守道碧落堂记畧云髙安郡于江西称道院相传为上古仙人李八百修炼之所至治瑞阳志仙洞在州治后圃即李八百栖隐处杨廷秀诗李真宅子故依然道院西偏古洞前即此地矣】
　　附子由作
　　千里到齐安三夜语不足劝我勿重陈起游西山麓西山隔江水轻舟乱鳬鹜连峯多廻溪盛夏富草木杖防看万松流汗升九曲苍茫大江涌浩荡众山蹙上方寄云端中寺倚岩腹清泉类牛乳烦热须一掬县令知客来行庖映脩竹黄鹅特新煮白酒亦近熟山行得一饱看尽千山緑幽怀苦不遂滞念每烦促归舟浪花暝落日金盘浴妻孥寄九江此防难再卜君看孙讨虏百战不揺目犹怜江上台髙防饮千斛巾冠堕台下坐使张公哭异时君再来擕被山中宿
　　次韵答子由
　　平生弱羽寄冲风此去归飞识所从好语似珠穿一一妄心如膜退重重山僧有味宁知子泷吏无言只笑侬尚有读书清净业未容春睡敌千钟
　　附子由原作
　　慙愧江淮南北风扁舟千里得相从黄州不到六十里白浪俄生百万重自笑一生浑类此可怜万事不由侬夜深魂梦先飞去风雨对牀闻晓钟武昌酌菩萨泉送王子立【一本题云武昌别王子立】
　　送行无酒亦无钱劝尔一杯菩萨泉何处低头不见我四方同此水中天
　　慎按此诗施氏原本不载据外集在黄州作栾城集王子立随子由赴髙安此时必同至黄故连类附编于此
　　和何长官六言【一本有次韵五首四字】
　　作邑君真伯厚去官我岂曼容一防愿托仁政六字难赓变风
　　何长官【名失考】
　　五噫已出东洛三复愿比南容学道未逢潘盎【公自注南海谓狂为盎潘近世得道者也】草书犹似杨风
　　潘盎【名冕本集赵先生舍利记云南海有潘冕者阳狂不测人谓之潘盎尝与京师言法华偈颂往来言云盎日光佛也赵先生尝从盎游尽得其道○慎按潘盎事详见江少虞事实类苑中侬智髙之叛在皇祐四年施氏新注引王注谓元祐中者讹】
　　石渠何湏反顾水驿幸足相容长江大欲见庇探支八月凉风
　　水驿【即临臯亭也注见前别本作水泽者讹】
　　清风初号地籁明月自写天容贫家何以娱客但知抹月披风
　　青山自是絶色无人谁与为容説向市朝公子何殊马耳东风
　　观张师正所蓄辰砂
　　将军结髪战蛮溪箧有殊珍胜象犀漫説玉牀收【一作分】箭镞何曾金鼎识刀圭近闻猛士收丹穴欲助君王铸褭蹏多少空岩人不见自随初日吐虹蜺
　　张师正【玉壶清话张师正字不疑初为辰帅熈宁中复帅鼎州着括异志倦游録江少虞事实类苑云师正英宗朝为荆州钤辖杨文公谈苑张师正本进士换武为遥郡防御使亦能诗其佳句云蜗角功名时不与涧松材榦老甘休分鹿是非皆委梦落花贵贱不由人】辰砂【范成大桂海志宜州出砂处与湖北犬牙山相连北为辰砂南为宜砂江少虞事实类苑辰州硃砂佳者出蛮峒锦州界老鸦井其井深广十丈欲取必先聚薪于井令满以火燎之石壁迸裂入火者旣化为烟其偶存在壁者方得之乃青色朱辅溪蛮丛笑辰砂以锦砂为最良麻阳古锦州也旧隶辰郡】玉牀箭镞【事实类苑云顽石有砂处即有小龛中坐白石牀如玉牀上乃坐丹砂小者如箭镞大者如芙蓉研之如猩血砂洎牀大者重七八斤价十万小者五六万亦有赤色如箭镞而带石者得自土中非此之比也】猛士收丹穴【宋史神宗本纪熙宁九年章惇招降五溪蛮遂城下溪州元丰三年五月复命韩存宝经制泸州纳夷】
　　五禽言【并引】
　　梅圣俞尝作四禽言余谪黄州寓居定惠院绕舍皆茂林脩竹荒池蒲苇春夏之交鸣鸟百族土人多以其声之似者名之遂用圣俞体作五禽言
　　使君向蕲州更唱蕲州鬼我不识使君宁知使君死人生作鬼防不免使君已老知何晚【公自注王元之自黄移蕲州闻啼鸟问其名或对曰此名蕲州鬼元之恶之果卒于蕲】
　　使君向蕲州【宋史王禹偁字元之钜野人九嵗能文擢进士真宗朝歴知制诰咸平初出知黄州四年徙蕲州禹偁上表谢有宣室鬼神之问敢望生还茂陵封禅之书止期身后之语果至郡未逾月而卒年四十八所著名小畜集元和郡县志汉蕲春县地后置郡周平淮南改曰蕲州去黄州二百三十里】
　　昨夜南山雨西溪不可渡溪边布谷儿劝我脱破裤不辞脱裤溪水寒水中照见催租瘢【公自注土人谓布谷为脱却破袴】去年麦不熟挟弹规我肉今年麦上塲处处有残粟丰年无象何处寻聴取林间快活吟【公自注此鸟声云麦饭熟即快活】力作力作蚕丝一百箔垅上麦头昂林间桑子落愿侬一箔千两丝缫丝得蛹饲尔雏【公自注此鸟声云蚕丝一百箔】
　　姑恶姑恶姑不恶妾命薄君不见东海孝妇死作三年干不如广汉厐姑去却还【公自注姑恶水鸟也俗云妇以姑虐死故其声云】
　　附梅圣俞四禽言
　　泥滑滑苦竹冈雨萧萧马上郎马蹄凌兢雨又急此鸟为君应断肠
　　婆饼焦儿不食尔父向何之尔母山头化为石山头化石可奈何遂作微禽啼不息
　　提胡芦沽美酒风为宾树为友山花撩乱目前开劝尔一杯千万寿
　　不如归去春山云暮万木兮参天蜀天【一作山】兮何处人言有翼可归飞安用悲啼向髙树
　　【慎按梅诗巳载施注新刻例当附见故仍采録】
　　次韵子由病酒肺疾发
　　忆子少年时肺病【一作喘】疲坐卧喊呀或终日势若风雨过虚阳作浮涨客冷仍下堕妻孥恐怅望脍炙不登坐终年禁晚食半夜发清饿胃强鬲苦满肺敛腹輙破三彭恣啖囓二竖肯逋播寸田可治生谁劝耕黄稬【公自注新法方田谓黄稬为上腴】探怀得真药不待君臣佐初如雪花积渐作樱桃【一作珠】大隔墙【一作壁】闻三咽隐隐如转磨自兹失故疾阳唱隂辄和神仙多歴试中路或坎坷平生不尽器痛饮知无奈【一作那】旧人眼看尽老伴余几个残年一斗粟待子同舂簸云何不自珍醉病又一挫真源结棃枣世味等糠莝耕耘当待获愿子勤自课相将赋逺游仙语不用些
　　附子由原作
　　朝防麴尘居夜傍糠牀卧鼻香黍
　　过囊中衣已空口角涎虚堕啜尝未云足恣釂恐深坐使君信寛仁髙防慰寒饿西楼适新成明月犹半破拥檐青山横拂槛流水播雕盘贮霜实银盎荐秋稬共言文字欢岂待红裙佐惟知醍醐滑不悮叵【一作颇】罗大夜归肺増涨晨起脾失磨清懐忽牢落药饵费调和衰年足奇穷一醉仍坎坷清尊自不恶多病欲何奈闻公话少年举白不论个歌吟杂嘲谑笑语争掀簸平明起相视鋭气曽未挫达人遗形骸驽马怀豆莝不知逃世网但解忧嵗课不见独醒人终费招魂些
　　铁拄杖【并引】
　　栁真龄字安期闽人也家宝一铁拄杖如楖栗木牙节宛转天成中空有簧行辄微响栁云得之浙中相传王审知以遗钱镠镠以赐一僧栁偶得之以遗余作此诗谢之
　　栁公手中黑蛇滑千年老根生乳节忽闻铿然爪甲声四坐惊顾知是铁含簧腹中细泉语迸火石上飞星裂公言此物老有神自昔闽王饷吴越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒径渡洞庭探禹穴披榛觅药采芝菌刺虎鏦蛟擉蛇蝎防教化作两钱锥归来见公未华髪问我铁君无恙否取出摩挲向公説
　　闽王【五代史闽世家王审知字信通光州固始人兄潮本县吏唐末为福建观察使以审知为副使干宁四年潮卒审知代立唐以福州为武威军拜审知为节度使封琅邪王梁太祖时加拜中书令封闽王】
　　附子由和
　　截竹为杖瘦且轻石坚竹破误汝行削木为杖轻且好道逺木折恐不到闽君铁杖七尺长色如黒蛇气如霜提擕但恐汝无力撞坚遇险安能伤栁公虽老尚强健闭门却扫不复将知公足力无险阻怜公未有登山侣回生四海惟一身袖中长剑为两人洞庭漫天不觉过半酣起舞惊鬼神愿公此杖亦如此适意遨游日千里归来倚壁示时人海外苍茫空自记
　　与潘三失解后饮酒
　　千金敝帚人谁买半额蛾眉世所姸顾我自为都眊矂怜君欲鬬小婵娟青云岂易量他日黄菊犹应似去年醉里未知谁得丧满江风月不论钱









　　苏诗补注巻二十
　　钦定四库全书
　　苏诗补注巻二十一　翰林院编修查慎行撰古今体诗八十九首【元丰四年辛酉五年壬戌在黄州作】
　　正月二十一日往岐亭郡人潘古郭三人送余于女王城东禅庄院
　　十日春寒不出门不知江栁已揺村稍闻决决流氷谷尽放青青没烧痕数亩荒园留我住半瓶浊酒待君温去年今日闗山路细雨梅花正断魂
　　女王城【隋书地理志黄州古永安郡名胜志去黄州十里有永安城俗谓之女王城初春申君相楚受淮北十二县之封今之女王城葢楚王城之讹耳在唐为禅庄院】
　　慎按施氏原本此诗真迹刻石于成都府治题云正月二十一日诸本作二十日讹又按施氏本此诗编上卷末今据年月改正
　　东坡八首【并引】
　　余至黄州二年日以困匮故人马正卿哀余乏食为于郡中请故营地数十亩使得躬耕其中地既久荒为茨棘瓦砾之塲而嵗又大旱垦辟之劳筋力殆尽释耒而叹乃作是诗自愍其勤庶几来嵗之入以忘其劳焉
　　废垒无人顾頽垣满蓬蒿谁能捐【一作损】筋力嵗晩不偿劳独有孤旅人天穷无所逃端来拾瓦砾嵗旱土不膏崎岖草棘中欲刮一寸毛喟然释耒叹我廪何时髙东坡【陆游入蜀记自州门而东冈垄髙下至东坡则地势平旷开豁东起一垄颇髙○按施氏原注引周益公杂志云白乐天为忠州刺史有东坡种花二诗又有歩上东坡诗苏文忠公不轻许可独敬乐天屡形诗篇葢其文章意主辞达而忠厚好施刚直尽言与人有情于物无着大畧相似谪居黄州始号东坡其原葢起于乐天忠州之作此段新刻本删去今补録】马正卿【名梦得见本集】
　　荒田虽浪莽髙庳各有适下隰【一作湿】种秔稌东原莳枣栗江南有蜀士桑果巳许乞好竹不难栽但恐鞭横逸仍须卜佳处规以安我室家僮烧枯草走报暗井出一饱未敢期瓢饮巳可必
　　蜀士【王齐万时寓武昌见第二十巻】
　　自昔有微泉来从逺岭背穿城过聚落流恶壮蓬艾去为柯氏陂十亩鱼虾防嵗旱泉亦竭枯萍粘破块昨夜南山云雨到一犁外然寻故渎知我理荒荟泥芹有宿根一寸嗟独在雪芽何时动春鸠行可脍【公自注蜀人贵芹芽脍杂鸠肉为之】
　　柯氏陂【名胜志柯山在赤壁髙塞亭之东图经云柯山四望南直髙丘故名柯丘按先生诗云欲买柯氏林又云柯丘海棠吾有诗即此地也】
　　种稻清明前乐事我能数毛空暗春泽鍼水闻好语【公自注蜀人以细雨为雨毛稻初生时农夫相语稻鍼出矣】分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦陇间蚱猛如风雨【公自注蜀中稻熟时蚱猛羣飞田间如小蝗状而不害稻】新舂便入甑玉粒照筐筥我久食官仓红腐等泥土行当知此味口腹吾巳【一作巳吾】许
　　鍼水【杜甫诗浊江如线如鍼水荆岑弹丸心未巳】
　　良农惜地力幸此十年荒桑柘未及成一麦庶可望投种未逾月覆块巳苍苍农夫告我言勿使苗叶昌君欲富饼饵要须纵牛羊再拜谢苦言得饱不敢忘
　　纵牛羊【贾思勰齐民要术菅茅之地宜纵牛羊践之周紫芝竹坡诗话河朔土人言河朔地广麦苗弥望方其盛时湏纵牧其间践蹂令稍疎则其收倍多是纵牛羊所以富饼饵也】
　　种枣期可剥种松期可斲事在十年外吾计亦已慤十年何足道千载如风雹旧闻李衡奴此防疑可学我有同舍郎官居在灊岳【公自注李公择也】遗我三寸甘照座光卓荦百栽倘可致当及春氷渥想见竹篱间青黄垂屋角灊岳【尔雅注霍即天柱山潜水所出汉书郊祀志元封五年冬南廵狩登灊天柱山应劭注云灊音潜徐灵期南岳记衡山南岳也至于轩辕乃以潜霍之山为副故尔雅云霍山为岳九域志舒州潜山汉之南岳○按黄山谷年谱元丰庚申李公择提防淮南西路刑狱提刑司在舒州故云居官在灊岳】
　　潘子久不调沽酒江南村郭生本将种卖药西市垣古生亦好事恐是押牙孙家有十亩竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆
　　潘子【张耒宛丘集潘昌言墓志潘氏在唐为荥阳人有名吉甫者入本朝为博士生子衢为屯田郎中屯田尝官于黄遂居之生处士革隐德不仕君讳鲠字昌言处士长子也元丰乙未进士以宣徳郎监淮阳军酒税遂以奉议致仕男二人大临大观先生本集杂记云樊口有潘生善酿酒醇美而不着其名疑即昌言也】江南村【武昌与黄州隔江在江之南岸故云江南村】郭生【名莫考施氏原注云名遘汾阳人原本所无不敢遽信】古生【名耕道黄州进士见本集祭任师中文施氏原注谓新平人恐未足据】
　　马生本穷士从我二十年日夜望我贵求分买山钱我今反累君借耕辍兹田刮毛龟背上何时得成氊可怜马生痴至今夸我贤众笑终不悔施一当获千
　　龟毛【翻译名义龟毛兎角皆成假设】
　　再次前韵三首【系织锦图上回文】
　　春机满织回文锦粉泪挥残露井桐人逺寄情书字小栁丝低日晚庭空
　　红牋短写空深恨锦句新翻欲断肠风叶落残惊梦蝶戍边回雁寄情郎
　　羞云敛惨伤春暮细缕诗成织意深头畔枕屏山掩恨日昏尘暗玉窗琴
　　回文【诗格类苑谓回文出于窦滔妻所作文心雕龙云回文所兴则道原为始○慎按傅咸有回　文反覆诗温峤亦有回文诗皆在窦妻前百家诗话引苕溪渔隐丛话云东坡后集有题织锦回文三首春晚落花余碧草云云淮海集载先生跋云余少时见江南本其后有人题诗十余首皆奇絶今记其三然则此诗非东坡作也少游又云子瞻记江南所题诗本不全余尝见之记其五絶今以补子瞻之遗即淮海集所载回文五首是也世以为少游作亦非也】
　　慎按题织锦图上回文三首乃江南本诗也经籍志有江南集十巻今其诗讹入先生集中又和人回文五首即少游所记江南本诗也施氏补注本载续补遗下巻谨据百家诗话以再和前韵三首为先生作而以织锦图上回文原诗三首附于后其和人回文五首则移置他集互见巻中用正诸刻之讹
　　附江南本织锦图上回文原作三首
　　春晚落花余碧草夜凉低月半梧桐人随逺雁边城暮雨映疎帘绣阁空
　　红手素丝千字锦故人新曲九廻肠风吹絮雪愁萦骨泪洒缣书恨见郎
　　羞看一首回文锦锦似文君别恨深头白自吟悲赋客断肠愁是断弦琴
　　数日前梦一僧出二镜求诗僧以镜置日中其影甚异其一如芭蕉其一如莲花梦中与作诗
　　君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊
　　慎按此诗施氏原本不载新刻载续补上巻据外集编黄州巻中今从之
　　岐亭道上见梅花戏赠季常
　　蕙死兰枯菊亦摧返魂香入岭头梅数枝残绿风吹尽一防芳心雀啅开野店初尝竹叶酒江云欲落豆稭灰行当更向钗头见病起乌云正作堆
　　返魂香【李石续博物志月氏国献返魂香十洲志聚窟洲有神鸟山多大树名返魂树伐其根于玉釡中煮取汁曰返生香闻数百里死者闻香气乃活能起夭残之疾下生之神药也疾疫夭死者以熏牙及闻气者即活○按禅宗颂古所载唐僧古梅诗云雪虐风饕水浸根石边尚有古苔痕天公未肯随寒住又孽清香与返魂东坡诗正用此而注家未及也】豆稭灰【锦绣万花谷载王勉之雪诗上天飞下豆稭灰】
　　乐全先生生日以铁拄杖为寿二首
　　先生真是地行仙住世因循五百年每向铜人话畴昔故教铁杖鬬清坚入怀氷雪生秋思倚壁蛟龙防昼眠遥想人天防方丈众中惊倒野狐禅
　　乐全先生【张方平自称乐全居士】野狐禅【古禅师语録六祖云汝但善恶都莫思量自然得入赵州云你若记一个元字脚在心永刼作野狐精又传灯録百丈代一转语老人于言下大悟脱野狐身雪峯偈云一条榔防甚纵横野狐跳入金毛队】
　　二年相伴影随身踏徧江湖草木春擿石旧痕犹在【一作作】眼闭门髙节欲生鳞畏涂自衞真无敌防径争先却累人逺寄知公不嫌重笔端犹自斡千钧
　　附张安道和一首【此诗从黄州志采録】
　　随书初见一枝藤入手方知锻錬精逺寄只缘怜我老闲擕常似共君行静轩独倚身同廋小圃频游脚为轻何日归舟上新洛拄来河岸笑相迎杭州故人信至齐安
　　昨夜风月清梦到西湖上朝来闻好语扣户得吴饷轻圆白晒荔脆酽红螺酱更将西庵茶劝我洗江瘴故人情义重説我必西向一年两仆夫千里问无恙相期结书社【公自注故人相约醵钱雇仆夫一嵗再至黄】未怕供诗帐【公自注仆顷以诗得罪有司移杭取境内所留诗杭州共数百首谓之诗帐】还将梦魂去一夜到江涨【公自注江涨杭州桥名】
　　江涨【九域志仁和县有江涨桥镇咸淳临安志江涨桥在余杭门外江涨税务东】
　　送牛尾貍与徐使君【公自注时大雪中】
　　风卷飞花自入帷一尊遥想破愁眉泥深厌听鸡头鹘【公自注蜀人谓泥滑滑为鸡头鹘】酒浅欣尝牛尾貍通印子鱼犹带骨披绵黄雀漫多脂殷勤送去烦纎手为我磨刀削玉肌鸡头鹘【本草竹鸡一名山菌子蜀人呼鸡头鹘南人呼泥滑滑】牛尾貍【本草南方有白面而尾似牛者名牛尾貍亦曰白面貍专上树食百果冬月极肥人多糟食之大为珍品】子鱼【庄绰鸡肋编莆田县通应江水盐淡得中子鱼生其间味极美以子名者谓子多为贵也不知者乃谓子鱼大可容印者为佳】
　　附子由作【栾城集筠州二咏之一也】
　　首如貍尾如牛攀条防险如猱猴橘柚为浆栗为糇筋肉不足惟膏油深居简出善自谋寻踪发窟并执囚蓄租分散身为羞松薪瓦甑烝浮浮压入糟盎肥欲流熊肪羊酪真比俦引筯将举讯何尤无功窃食人所仇
　　四时词
　　春雨隂隂雪欲落东风和【一作吹】冷惊帘【一作罗】幙渐看逺水绿生漪未放小桃红入蕚佳人瘦尽雪肤肌眉敛春愁知为谁深院无人剪刀响应将白纻作春衣
　　垂栁隂隂日初永蔗浆酪粉金盘冷帘额低垂紫燕忙蜜脾巳满黄蜂静髙楼睡起翠眉嚬枕破斜红未肯匀玉腕半揎云碧袖楼前知有断肠人
　　新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扃香雾空蒙月满庭抱琴转轴无人见门外空闻裂帛声
　　霜叶萧萧鸣屋角黄昏陡【一作斗】觉罗衾【一作衣又作裳】薄夜风揺动镇帷犀酒醒梦回闻雪落起来呵手画双鸦醉脸轻匀衬眼霞真态生香谁画得玉如【一作奴】纎手嗅梅花
　　【慎按宋检讨龚公芥隐笔记云东坡冬词玉奴纎手嗅梅花眞迹作玉如墨庄谓意方全杨升庵亦云东坡玉如纎手嗅梅花俗改玉如作玉奴今据此改正】
　　附李端叔次韵四首
　　红緑枝头自开落薄日低云天一幕可堪困绪尚眠蚕未拟芳心先破蕚宝鬟半脱畏侵肌百刻萦香竟属谁旋制称衣宫様窄慵看架上去年衣蜀葵易过红榴永鳞鳞莹角波纹冷水光汗透玉枕凉扇影风揺深院静无言一晌几回颦品尽么弦竟不匀空被梁间偷眼燕黄蜂原是窃香人画图展尽潇湘绿窈窕新词写题竹薄衾笑拂又经年已报莎鸡入重屋渐施帘幕作深扃时看明河歩广庭旋索罗衣防露下隔墙闻呌侍儿声休愿车轮生四角莫向金尊嫌酒薄门外风号雁阵低拥衾同看残灯落辘轳敲冻惊栖鸦睡红笑引燕脂霞未拟雕笼问鹦鹉先投宿酒敌霜花太守徐君猷通守孟亨之皆不饮酒以诗戏之
　　孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介宁随薄俗移二子有灵应抚掌吾孙还有独醒时
　　徐君猷【王明清挥麈録云徐得之君猷阳翟人韩康公壻也知黄州日东坡迁谪于郡君猷周旋不遗余力子端益字辅之○按施氏原注君猷名大受东海人与挥麈异未详孰是録存俟考】二子【谓孟嘉徐按苕溪渔隐丛话东坡此诗不止天生作对其全篇用事亲切尤为可喜皆徐孟二人事也】侄安节逺来夜坐三首
　　南来不觉嵗峥嵘夜拨寒灰听雨声遮眼文书原不读伴人灯火亦多情嗟予潦倒无归日今【一作令】汝蹉跎巳半生免使韩公悲世事白头还对短灯檠
　　安节【按本集及栾城集提刑公墓表孙男十二人中无安节之名则安节或系小字或以字称所未可知但先生有送千乘千能两侄诗皆呼名不应此处独称字缺疑再考○开按后冬至日赠安节诗云瞻前惟兄三本集提刑公墓表所谓不欺不疑不危也与公为从兄弟安节于三人中不知为谁之子诗又云见此万里侄则新从眉州来明矣又小诗十四首中云吾兄喜酒人今汝亦能饮则为不疑等益信若子由之子则应从宦游筠州不当复入蜀也】遮眼【传灯録师问药山为什麽看经师曰我只图遮眼】灯檠【西溪诗话古诗灯檠昏鱼目檠字仄声读集韵渠耿切有四足似几其作平声读者非灯檠字乃榜也自东坡用之后人遂不复辨别矣】
　　心衰面改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊呼半死生梦断酒醒山雨絶笑看饥防上灯檠
　　落第汝为中酒味吟诗我亦忍饥声便思絶粒真无策苦説归田似不情腰下牛闲方解佩洲中奴长足为生大弨一弛何缘彀已觉翻翻不受檠
　　大弨【韩愈诗大弨挂壁无由弯】
　　附子由次韵三首
　　前山积雪暮峥嵘燕坐微闻落瓦声共对一尊通夜语相看万里故乡情信归岭上寒梅逺恨极江南春草生明日青铜添白髪且须醉睡倒灯檠少年髙论苦峥嵘老学寒蝉不复声目断家山空记路手披禅册渐忘情功名久矣知前错婚嫁犹须毕此生家世读书难便废漫留案上铁灯檠谪官似我无归计落第怜渠有屈声握手天涯同一笑倚门岁晩不胜情黄冈俛仰成陈迹白首蹉跎畏后生归去且安南巷乐莫看歌舞醉长檠冬至日赠安节
　　我生几冬至少小如昨日当时事父兄上寿拜脱膝十年阅雕谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里侄忆汝总角时啼哭为梨栗今来能慷慨志气坚铁石诸孙行复尔世事何时毕诗成却超然老泪不成滴
　　冬至【賔退録月令仲夏日长至仲冬日短至今人反谓冬至为长至崔浩女仪曰妇人以冬至上履韈于舅姑践长至之义也隋杜台卿玉烛寳典曰冬至日极南景极长故有履长之贺葢周礼冬至日在牵牛景长一丈三尺日短而景长也月令所谓短至谓日之短崔杜所谓长至谓景之长也】兄三【按年谱老苏公三子长曰景先早殁故东坡初字和仲子由初字同叔本集提刑公墓表洵之兄涣子三人不欺官太子中舍不疑承议郎通判嘉州不危家居未仕云云又考曾南丰集中职方员外苏君墓志君讳序子二曰涣曰洵孙七人不欺不疑不危轼辙此外又有名位名佾者与墓表不合窃意位佾二人亦早世提刑之子惟三人在耳】
　　慎按年谱引本集杂説云元丰辛酉冬至仆在黄州侄安节逺来则此诗与前七律三首乃是年冬所作施氏原本编于岐亭道上见梅花之前似失先后位置今改编
　　雪后到干明寺遂宿
　　门外山光马亦惊堦前屐齿我先行风花误入长春苑云月长临不夜城未许牛羊伤至洁且看鸦鹊弄新晴更须擕被留僧榻待听摧檐泻竹声
　　伯父送先人下第归蜀诗云人稀野店休安枕路入灵关穏跨驴安节将去为诵此句因以为韵作小诗十四首送之
　　索漠齐安郡从来着放臣如何风雪里更送独归人瘦骨寒将断衰髯摘更稀未甘为死别犹恐得生归日上气暾江雪晴光野记取到家时锄耰吾正把月明穿破裘霜气澁孤劔归来闭户坐黙数来时店诸兄无可寄一语防须酬晚嵗俱黄髪相看万事休黄髪【栁宗元答刘梦得诗黄髪相看万事休】
　　故人如念我为説瘦栾栾尚有身为患巳无心可安吾兄喜酒人今汝亦能饮一杯归诵此万事邯郸枕东阡在何许寒食江头路哀哉魏城君宿草荒新墓临分亦然不为穷途泣东阡时一到莫遣牛羊入我梦随汝去东阡松栢青却入西州门永媿北山灵乞墦何足羡负米可忘艰莫谓无车马含羞入劔关我坐名过实讙哗自招损汝幸无人知莫厌家山稳招损【尚书满招损谦受益】
　　竹笥与练帬随时毕婚嫁无事苦【一作若】相思征鞍还一跨
　　万里却来日一庵仍独居应笑谋生拙团团如磨驴
　　次韵和王巩六首
　　君谈阳朔山不作一钱直岩藏两头蛇【一作虺】瘴落千仭翼雅宜驩兠放频讶虞舜陟暂来已可畏览镜忧面黒况子三年囚苦雾变饮食吉人终不死仰荷天地徳我来黄冈下欹枕江流碧江南武昌山向我如咫尺春蔬黄土软冻笋苍崖坼兹行我累君乃反得安宅遥知丹穴近为斸勾漏石他年分刀圭名字挂仙籍【公自注巩许惠桂州丹砂】
　　阳朔山【水经湘水出始兴县阳海山注云即阳朔山故零陵之南郡也元和郡县志桂州阳朔县汉始兴县地开皇十年分置取阳朔山为名唐呉武陵阳朔防壁记羣山发海峤腾走千里而北又发巫衡千余里而南咸防于阳朔孤崖絶巘森耸骈植蛇龟猿鹤踔跃万怪江少虞事实类苑桂州左右山皆平地拔起数百丈竹木蓊鬰如染阳朔尤佳四面峯峦骈立】三年苦雾【李商隐诗三年苦雾巴江月不为离人照屋梁】黄冈【名胜志汉西陵故城南齐之南安县即齐安郡治也隋改曰黄冈因以县置黄州】我累君【东都事畧王定国从苏轼问学能为文章为秘书省正字坐累贬賔州乌台诗案收苏轼有讥讽文字不申缴者二十九人王巩名列第一淮海集元丰二年眉阳苏公用御史言文渉谤讪责黄州团练副使于是梁国张公涑水司马公等三十六人素善厚眉阳得其文字不以告皆罚金而太原王定国独谪监賔州盐税定国相家子少知名一朝坐交游斥海上益自刻励晨起入局视盐税事退则穷经著书或诗酒自娱】
　　少年带刀劔但识从军乐老大服犁锄解佩付镕铄虽无献防功防赐力田爵敲氷春捣纸刈苇秋织箔栎林斩冬炭竹坞收夏箨四时俯有取一饱天所酢君生纨绮间欲学非其脚左右玉纎纎束薪谁为缚勿令闻此语翠黛頩将恶笑我一间茆妇姑纷六凿
　　纨绮间【汉书序传在于绮襦防袴之间非其好也】
　　欲结千年实先摧二月花故教穷到骨要使寿无涯久巳逃天网何须服日华賔州在何处为子上栖霞【公自注楼名】
　　寿无涯【韩愈诗垂祥纷可録俾寿浩无涯】賔州【元和郡县志岭南道賔州汉郁林郡之领方县也至隋不改贞观五年析澄川等三县置宾州九域志广南西路賔州安城郡军事开寳六年废隶邕州六年复置东北至东京五千里名胜志賔州以賔江而名今属栁州府府南一百三十里】栖霞【陆游入蜀记栖霞楼本太守闾丘孝终公显所作下临大江烟树微茫逺山数防亦佳处也名胜志栖霞楼在黄州仪门西南】
　　邻里有异趣何妨倾葢新殊方君莫厌数面自成亲黙坐无余事回光照此身他年赤墀下玉立看垂绅赤墀下【唐书上官仪传供奉赤墀下】玉立【文选桓温荐谯元彦表抗节玉立】
　　平生我亦轻余子晩嵗人谁念此翁巧语屡曾遭薏苡廋词聊复记芎防子还可责同元亮妻却差贤胜敬通【公自注仆文章虽不逮冯衍而慷慨大节乃不愧此翁衍逢世祖英睿好士而独不遇流离摈逐与仆相似而衍妻妬悍甚仆少此一事故有胜敬通之句】若问我贫天所赋不因迁谪始囊空
　　君家玉臂贯铜青下客何时见目成勤把铅黄记宫様莫教管作蛮声熏衣渐叹衙香少拥髻遥怜夜语清记取北归擕过我南江风浪雪山倾【公自注君自南江赴任不一过我】铜青【梅尧臣诗自注铜青谓衣色也】熏衣【王筠行路难巳缫一茧催衣缕复捣百和熏衣香】衙香【香谱有开元帏中牙香唐化度寺牙香法雍文彻郎中牙香法皆合诸香捣末炼蜜溲和而成衙与牙音义相通】
　　元丰四年十月二十二日谒王文父齐万于江南坐上得陈季常书报是月四日【一本有陜西奏三字】种谔领兵深入破【一作界】杀西夏六【一作五】万余人获马五千匹众喜忭唱乐各饮一巨觥
　　闻説官军取乞訚将军旗鼓防如神故知无定河边栁得共中原雪絮身
　　乞訚【按东都事畧及宋史西夏国首领有乞理乞弟遇乞之名无乞訚俟再考】
　　慎按此诗施氏原本不载今据题中年月从新刻本续补下巻改编于此
　　闻洮西防报
　　汉家将军一丈佛诏赐天池八尺龙露布朝驰玉关塞防书夜到甘泉宫似闻指挥筑上郡巳觉谈笑无西戎牧【外集作放】臣不见天顔喜但惊草木回【一作放一作皆】春容一丈佛【老学庵笔记东坡在黄州西防诗汉家将军一丈佛云云一丈佛者王中正也以此诗为非东坡作耶气格如此孰能辨之以为果东坡作耶此老岂誉王中正者葢刺之也】洮西【宋史王韶传知通逺军引兵城武胜建为镇洮军更名熙州以熙河洮岷通逺为一路以韶知熙州六月三日取河州防闻帝大喜】
　　慎按王注引立之诗话云东坡在黄时有诗汉家将军一丈佛云云其后作谢御赐书诗复用其间数句今集中无有疑其非全篇云云今考王氏本此诗现在第七巻何云集中所无旧注卤莽如此特为驳正此诗施氏原本不载今从续补下巻移编
　　记梦回文二首【并引】
　　十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱防余花唾碧衫意用飞燕故事也乃续之为二絶句云
　　顔玉盌捧纎纎乱防余花唾碧衫歌咽水云凝静院梦惊松雪落空岩
　　捧纎纎【韩愈诗茗盌纎纎捧】
　　空花落尽酒倾缸日上山融雪涨江红焙浅瓯新火活龙团小碾鬭晴窗
　　三朶花【并引】
　　房州通判许安世以书遗予言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见惠乃为作此诗
　　学道无成鬓已华不劳千刼漫烝砂归来且看一宿觉未暇逺寻三朶花两手欲遮瓶里雀四条深怕井中蛇画图要识先生面试问房陵好事家
　　房州【水经注房陵郡汉末所置元和郡县志房山在房州西南三十里四面有石室如房汉初为防后改为房县唐改房州】一宿觉【传灯録永嘉觉禅师诣曹溪初到振锡绕六祖三匝卓然而立须臾告辞祖曰返太速乎曰本自无动岂有连耶祖叹曰少留一宿时谓一宿觉】四蛇【金光明经犹如四蛇同处一箧天台释云二上升是阳二下沉是隂由其性别那能和合成身大集经昔有一人避二醉象缘藤入井有黒白二防啮藤将断旁有四蛇欲螫下有三龙吐火张爪拒之】
　　【慎按舆地纪胜云三花洞在房陵福溪岩下元丰间有道者日簪三朶花游于市知人未来祸福东坡赠以诗有十年饱服长生药三朶长簪不老花之句二语与集本不同附记于后】
　　次韵陈四雪中赏梅
　　腊酒诗催熟寒梅雪鬬新杜陵休叹老韦曲已先春独秀惊凡目遗英卧逸民髙歌对三白迟暮慰安仁三白【锦绣万花谷引泗州语云欲宜麦见三白谓三度见雪也】
　　正月二十日与潘郭二生出郊寻春忽记去年是日同至女王城作诗乃和前韵【以下壬戌年作】
　　东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍顔一笑温已约年年为此防故人不用赋招魂
　　是日偶至野人汪氏之居有神降于其室自称天人李全字徳通善篆字用笔奇妙而字不可识云天篆也与余言有所防者复作一篇仍用前韵
　　酒渴思茶漫扣门那知竹里是仙村巳闻龟防通神语更看龙蛇落笔痕色瘁形枯应笑屈道存目击岂非温归来独扫空斋卧犹恐微言入梦魂
　　天人【本集杂记云黄人汪若谷家神尤竒以箸为口置笔口中与人问答如响曰吾夫人也云云亦子姑之类也】龟策【史记龟防传能得百茎蓍草并得其下龟以卜者百言百当足以决吉凶】浚井
　　古井没荒莱不食谁为恻瓶罂下两绠蛙蚓飞百尺腥风被泥滓空响闻防滴上除青青芹下洗凿凿石沾濡愧童仆杯酒暖寒栗白水渐渟青天落寒碧云何失旧秽底处来新洁井在有无中无来亦无失
　　井在有无中【楞严经凿井求水出土一尺于中则有一尺虚空此空为当引水所出因凿所有无因自生】
　　红梅三首
　　怕愁贪睡独开迟自恐氷容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝【公自注石曼卿红梅诗云认桃无緑叶辨杏有青枝】
　　红梅【冷斋夜话红梅其种来自闽湘故有福州红潭州红邵武红等名】
　　雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏数【一作半】防微酸已着枝
　　幽人自恨探春迟不见檀心未吐时丹鼎夺胎那是宝【公自注朱砂红银谓之不夺胎色】玉人頩颊更多姿抱丛暗蘂初含子落盏秾香已透肌乞与徐熙画新様竹间璀璨出斜枝
　　次韵子由寄题孔平仲草庵
　　逢人欲觅安心法到处先为问道庵卢子不须从若士葢公当自过曹参羡君美玉经三火笑我枯桑困八蚕犹喜大江同一味故应千里共清甘
　　孔平仲【东都事畧孔平仲字毅父新喻人元祐中入史馆出为京西提刑坐党籍谪韶州慎按东都事畧及宋史本传俱不载毅父官江州事黄山谷诗有湓浦炉边督数钱之句史容注云时平仲监江州钱监又引东坡帖云数日前毅父见过此人钱监得替当入京二説与栾城集原题相合可补史传之缺】
　　附子由作【栾城集题云孔平仲著作江州官舍小庵】
　　近山不作看山计引水能成照水庵闭口忘言终自饱安心度日更谁参简编围绕穿书蠧窗户低回作茧蚕我亦一轩容膝住敝裘粗饭有余甘附孔毅父次韵
　　二公俊轨皆千里两首新诗寄一庵大隐市朝希柱史好奇兄弟有岑参雪天冻坐痴于雀雨夕春眠困若蚕不是本来忘世味便投闲寂亦难甘二虫
　　君不见水马儿步步逆流水大江东流日千里此虫趯趯长在此君不见鷃滥堆决起随冲风随风一去宿何许逆风还落蓬蒿中二虫愚智俱莫测江边一笑无人识
　　陈季常见过三首
　　仕宦常畏人退居还喜客君来辄馆我未觉鸡黍窄东坡有奇事巳种十亩麦但得君眼青不辞奴饭白送君四十里只使一帆风江边千树栁落我酒杯中此行非逺别此乐固无穷但愿长如此来往一生同闻君开龟轩东槛俯乔木人言君畏事欲作龟头缩我知君不然朝饭仰旸谷余光幸分我不死安可独
　　谢人惠云巾方舄二首
　　燕尾称呼理未便翦裁云叶却天然无心只是青山物覆顶宜归紫府仙转觉周家新様俗【公自注头巾起后周】未容陶令旧名传鹿门佳士勤相赠黒雾霜合比肩【公自注皮袭美赠天随子纱巾诗云掩敛乍疑裁黒雾轻明浑似带霜】
　　头巾【俞琰席上腐谈幞头起后周武帝以幅巾裹头故名毕仲询幕府燕闲緑古之幞头唐马周始置四脚于上二脚垂于下又加巾子武后时赐臣下巾子谓武家様叶廷珪海録碎事赵魏之间通谓巾为承露用全幅向后幞髪谓之头巾】
　　胡鞾短靿格麤疎古雅无如此様殊妙手不劳盘作凤【公自注晋永嘉中有凤头鞵】轻身只欲化为鳬魏风褊俭堪羞葛楚客豪华可笑珠拟学梁家名解脱【公自注武帝作解脱履】便于禅坐作跏趺
　　慎按前一首赋云巾后一首赋方舄两诗施氏原本俱不载新刻载续补下巻外集编第六巻在黄州作今据此移编
　　寒食雨二首【壬戌三月以至薪徐徳占见访游清泉作此○清泉寺在薪水○此从薪水志抄出】
　　自我来黄州巳过三寒食年年欲惜春春去不容惜今年又苦雨两月秋萧瑟卧闻海棠花泥污燕脂雪暗中偷负去夜半真有力何殊病少年病起头巳白
　　春江欲入户雨势来不【一作未】巳小屋如渔舟蒙蒙水云里空庖煮寒菜破灶烧湿苇那知是寒食但感【一作见】鸟衔纸君门深九重坟墓在万里也拟哭途穷死灰吹不起
　　徐使君分新火
　　临臯亭中一危坐三见清明改新火沟中枯木应笑人钻斫【一作灼】不然谁似我黄州使君怜久病分我五更红一朶从来破釡跃江鱼只有清诗嘲饭颗起擕蜡炬绕空室【一作屋】欲事烹煎无一可为公分作无尽灯照破十方昏暗锁
　　分新火【迂叟诗话周礼四时变国火唐时惟清明取榆栁之火以赐近臣本朝因之】照破十方【涅槃经一轮降世间黒暗一日破传灯録神光法师语唐明皇曰论明则照耀十方】昏暗【瑜伽师地论日月星光及火珠灯炬等光皆能破除昏暗是名外光明】
　　次韵答元素【并引】
　　余旧有赠元素词云天涯同是伤流落元素以为今日之先兆且悲当时六客之存亡六客葢张子野刘孝叔陈令举李公择及元素与余也
　　不愁春尽絮随风但喜丹砂入颊红流落天涯先有防摩挲金狄防当同蘧蘧未必都非梦了了方知不落空莫把存亡悲六客已将地狱等天宫
　　六客【慎按李公择守湖州先生自杭移密过之与杨元素张子野刘孝叔陈令举防于碧澜堂子野作六客词时陈述古罢杭守元素来代先生有席上呈元素词调醉落魄后半阅云尊前一笑休辞却天涯同是伤流落其后二十五年先生再过吴兴五人皆亡矣又作后六客词俱见本集】
　　蜜酒歌【并引】
　　西蜀道士杨世昌善作蜜酒絶醇酽余既得其方作此歌以遗之
　　真珠为浆玉为醴六月田夫汗流泚不如春瓮自生香蜂为耕耘花作来一日小沸鱼吐沫二日转清光活三日开瓮香满城快泻银瓶不须拨百钱一斗浓无声甘露微浊醍醐清君不见南园采花蜂似雨天教酿酒醉先生先生年来穷到骨问人乞来何曾得世间万事真悠悠蜜蜂大胜监河侯
　　杨世昌【字子京绵竹武都山道士】不须拨【李焘长编今醅酒其齐冬以二十五日春秋十五日夏十日拨醅瓮而浮蚁涌于面谓之拨醅岂所谓泛齐者耶】
　　附子由和
　　蜂王举家千万口黄蜡为粮蜜为酒口衔涧水拾花须沮洳满房何不有山中醉饱谁得知割脾分蜜曾无遗调和知与酒同法试投麴糵真相宜城中禁酒如禁盗三百青铜愁杜老先生年来无俸钱一斗径须囊一倒餔糟不听渔父言炼蜜深愧仙人传掉头不问辟谷药忍饥不如长醉眠又一首答二犹子与王郎见和
　　脯青苔炙青蒲烂蒸鹅鸭乃瓠壶煮豆作乳脂为酥髙烧油烛斟蜜酒贫家百无初何有古来百巧出穷人搜罗假合乱天真诗书与我为麴糵醖酿老夫成搢绅质非文是终难久脱冠还作扶犁叟不如蜜酒无燠寒冬不加甜夏不酸老夫作诗殊少味爱此三篇如酒美封胡羯末巳可怜不知更有王郎子
　　谢陈季常惠一揞巾
　　夫子胸中万斛寛此巾何事小团团半升仅漉渊明酒二寸才容子夏冠好戴【集本作带石刻作戴】黄金双得胜休教【集本作可怜石刻作休教】白苎一生酸臂弓腰箭何时去直上隂山取可汗
　　揞【广韵乌感切手覆也】
　　【慎按施氏原注黄州有公所书此诗石刻先生为季常作方山子传云方山子少时使酒好剑前十九年余在岐下见方山子従两骑挟二矢游西山鹊起于前使骑逐而射之不获方山子怒马独出一发得之因与余马上论用兵及古今成败自谓一世豪士今几时耳精悍之色犹在眉间而岂山中之人哉先生是诗犹戏之也此段新刻删去今补録】
　　赠黄山人
　　面颊照人元自赤眉毛覆眼见来乌倦游不拟谈牝示病何妨出白须絶学已生真定慧説禅长笑老浮屠东坡若肯三年住亲与先生看药炉
　　赠人
　　别后休论信息疎仙凡自古亦殊途蓬山路逺人难到霜柏威髙道转孤旧赏未应忘【一作亡】楚国新诗闻已满皇都谁怜泽畔行吟者目断长安貌欲枯
　　慎按此诗施氏原本不载据外集编第六巻黄州时作今从新刻续补下巻移编
　　问大冶长老乞桃花茶栽东坡
　　周诗记荼苦茗饮出近世初缘厌粱肉假此雪昏滞嗟我五亩园桑麦苦防翳不令寸地闲更乞茶子蓻饥寒未知免已作太【一作大】饱计庶将通有无农末不相戾春来冻地裂紫笋森巳鋭牛羊烦呵叱筐筥未敢睨江南老道人齿髪日夜逝他年雪堂品空【一作尚】记桃花裔大冶【九域志唐置大冶青山塲南唐升为县舆地广记宋干徳五年以大冶塲置县二説互异俟考】桃花茶【名胜志桃花寺在兴国州南十五里桃花尖之下寺有泉甘美用以造茶胜他处号曰桃花絶品宋时知军事王琪桃花茶诗云梅花既扫地桃花露微红风从北苑来吹入茶隖中】茗饮出近世【皮日休茶经序陆季疵以前称茗饮者必浑以烹之与瀹蔬而啜者无异也品茶要録前此茶事未甚兴灵芽真笋往往委翳消腐而人不知也】雪昏滞【茶经序饮者除痟而去疠虽疾医之不若也】冻地裂【杜甫诗青门瓜地冻欲裂】紫笋【茶经上者生烂石中者生磥壤下者生黄土三嵗可采紫者上绿者次笋者上芽者次】筐筥【茶经茶具一曰篮二曰笼三曰筥以竹织之负以采茶者也】雪堂【本集雪堂记畧云苏子得废圃于东坡之胁筑而垣之作堂焉号曰雪堂堂以大雪中成因绘雪于四壁之间】
　　寄子由
　　厌暑多应一向慵银钩秀句益疎通也知堆案文书满未暇开轩砚墨中湖面新荷空照水城头髙栁漫揺风吏曹不是尊贤事谁把前言语化工
　　慎按先生前后寄子由诗年月率可考此篇施氏原本不载栾城集亦无和章新刻本编续补下巻中玩语意子由是时当在髙安今依外集移编于此
　　次韵孔毅父久旱巳而甚雨三首
　　饥人忽梦饭甑溢梦中一饱百忧失只【一作久】知梦饱本来空未悟真饥定何物我生无田食破砚尔来砚枯磨不出去年太嵗空在酉旁舍壶浆不容乞今年旱势复如此嵗晩何以黔吾突青天荡荡呼不闻况欲稽首号泥佛瓮中蜥蜴尤可笑跂跂脉脉何等秩隂阳有时雨有数民是天民天自防我虽穷苦不如人要亦自是民之一形容虽是【一作可似】丧家狗未肯弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光翻我室风从南来非雨候且为疲人洗蒸郁蹇裳一和快哉謡未暇饥寒念明日
　　去年太嵗在酉【元丰四年辛酉大旱见本集东坡诗序】泥佛【传灯録赵州从谂禅师云金佛不度炉木佛不度火泥佛不度水真佛内里坐】
　　【慎按此题清江三孔集中失原作】
　　去年东坡拾瓦砾自种黄桑三百尺今年刈草葢雪堂日炙风吹面如墨平生懒惰今始悔老大勤农天所直沛然例赐三尺雨造化无心怳难测四方上下同一云甘霔不为龙所隔【公自注俗有分龙日】蓬蒿下湿迎晓耒灯火新凉催夜织老夫作罢得甘寝卧听墙东人响屐奔流未巳坑谷平折苇枯荷恣漂溺腐儒麤粝支百年力耕不受众目怜破陂漏水不耐旱人力未至求天全防当作塘径千步横断西北遮山泉四邻相率助举杵人人知我囊无钱明年共看决渠雨饥饱在我宁关天谁能伴我田间饮醉倒惟有支头甎
　　龙所隔【陆佃埤雅今俗五月谓之分龙雨曰隔辙言夏雨暴至龙各有分域雨旸往往隔一辙而异也石林避暑録吴越之俗以五月二十为分龙日前此夏雨时行雨之所及必广自分龙后则有及有不及若有命而分之者也】
　　天公号令不再出十日愁霖并为一君家有田水冒田我家无田忧入室不如西州杨道士万里随身惟两膝沿流不恶泝亦佳一叶扁舟任飘突山芎麦麴都不用泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯
　　杨道士【名世昌注见前】
　　慎按元丰四年为辛酉诗中有去年太嵗在酉之句以上三首系五年壬戌所作施氏本讹编六年正月以后今改正
　　鱼蛮子
　　江淮水为田舟楫为室居鱼虾以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒孹水取鲂鲤易如拾诸涂破釡不着盐雪鳞芼青蔬一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知防当筭舟车蛮子叩头泣勿语桑大夫
　　鱼蛮子【老学庵笔记张芸叟作渔父诗曰家在耒江边门前碧水连小舟胜养马大罟当耕田保甲原无籍青苗不着钱桃源在何处此地有神仙葢元丰中谪官湖湘时所作东坡取其意为鱼蛮子云】夜坐与迈联句
　　清风来无边明月翳复吐【坡】松声满虚空竹影侵半户【迈】暗枝有惊鹊坏壁鸣饥防【坡】露叶耿髙梧风萤落空庑微凉感团扇古意歌白纻乐哉今夕游获此陪杖屦【迈】传家诗律细已自过宗武短诗膝上成聊以感怀祖【坡】
　　慎按此诗施氏原本载遗诗巻中今据外集黄州时作也改编于此
　　吊李台卿【并引】
　　李台卿字明仲庐州人貌陋甚性介不羣而博学强记罕见其比好左氏有史学考正同异多所发明知天文律歴千载之日可坐数也轼谪居黄州防卿为麻城主簿始识之既罢居于庐而曹光州演甫以书报其亡台卿光州之妻党也
　　我初未识君人以君为笑垂头老鹳雀【一作寉】烟雨霾七窍敝衣来过我危坐若持钓褚裒半面新鬷蔑一语妙徐徐渉【施氏本作歩讹】其澜极望不可【一作得】徼却观元妩媚士固难轻料看书眼如月罅隙靡不照我老多遗忘得君如再少从横通杂艺甚博且知要所恨言无文至老幽不耀其生世莫识巳死谁复吊作诗遗故人庶解【一作免】俗子谯
　　庐州【九域志淮南西路庐州庐江郡保信军节度使治合肥县】麻城【元和郡县志麻城县南至黄州一百十里汉西陵县地开皇十八年改麻城九域志黄州领县三麻城其一也】曹光州【演甫一作寅甫曹焕九草之父也】极望【诗终三十里疏人目所望三十里而天地合三十里外不复见之是为极望也】
　　曹既见和复次韵
　　造物本儿嬉风噫雷电笑谁令妄惊怪失匕号万窍人人走江湖一一操网钓偶然连六鳌便谓【一本作为者讹】此手妙空令任公子三嵗蹲海徼长贫固不辞一死实未料难将蓍草筭除用佛眼照何人嗣家学恨子儿尚少嗟我与曹君衰老世不要空言今无救奇志后必耀吟君【一作工】五字诗义重千金吊收藏慎勿出免使羣儿谯
　　吊徐徳占【并引】
　　余初不识徳占但闻其初为吕惠卿所荐以处士用元丰五年三月偶以事至蕲水徳占闻余在传舍惠然见访与之语有过人者是嵗十月闻其遇祸作诗吊之
　　美人种松柏欲使低映门栽培虽易长流恶病其根哀哉嵗寒姿肮脏谁与论【一作言】竟为明所误不免刀斧痕一遭儿女汚始觉山林尊从来觅栋梁未免傍篱藩南山隔秦岭千树龙蛇奔大厦若畏倾万牛何足言不然老岩壑合抱枝生孙【一本作依山樊】死者不可悔吾将遗后昆徐徳占【东都事畧徐禧字徳占洪州分宁人熈宁初吕惠卿领修撰经义禧以进士充检讨又上治兵防召对除御史里行歴中丞王师伐西夏鄜延帅沈括请城永乐诏禧往相其事城成禧与括俱居米脂砦明日贼数千骑趋新城禧急往视或説禧曰本奉诏相城御防非职也禧不聴比至永乐拒战不利城陷俱没神宗哀之赐諡忠愍禧为人疎狂而有胆气好言兵惠卿以此力引之先是惠卿在延州首以边事迎合朝廷沈括继之陜西河东骚然困复请城永乐以图进取禧既入贼境寡谋轻敌以至于败自是神宗始知边臣不可信厌兵事矣宋史夏国赵秉常传元丰五年五月沈括议筑永乐城种谔等极言不可徐禧率诸将竟城之赐名银川砦永乐接宥州附横山夏人必争之地九月夏人来攻禧乃挟李舜举来援夏兵至者号三十万禧师败绩城遂陷禧死于乱兵是役也死者将校数百人士卒役夫二十余万夏人乃耀兵来脂城下而还】蕲水【太平寰宇记淮南蕲春郡领县四其一蕲水在州西北本汉蕲春县地唐武徳四年改曰兰溪天宝中改蕲水】
　　慎按徐徳占黄山谷外兄也山谷称其以才畧出于深山穷谷而揭日月于万夫之上年四十大命殒倾令人短气而曾南丰兵间诗至斥为倾险小人以万人之生徼幸一身之利其恃才寡谋亦大槩可见矣葢宋自熈宁以来用兵西陲所得葭芦吴保义合米脂浮图塞门六砦而巳灵州永乐之役官军熟羌死者前后约六十万人虽其后复通和好而中国财力耗巳极追原祸首皆自喜功好事诸臣致之公于徳占之没不一及边事独惜其以有用之身不知自爱轻于授首其丧师辱国之罪固隐然言外矣徳占死于永乐史传年月确然可考施氏补注本全无援证且置先生此诗于续补遗巻中今详考本末移编于此
　　附曾子固作【王应麟困学纪闻云南丰兵间诗指徐徳占此孙仲益之言也今采附于后】
　　大义缺絶久未图小人倾险何不至世上固自有百为兵间乃独求一试赵括敢将亦巳危李平请守那复议吁嗟忍易万人生冀幸将徼一身利武昌主簿吴亮君采擕其友人沈君十二【一作士】琴之説与髙斋先生空同子之文太平之颂以示予予不识沈君而读其书如见其人如闻十二【一作士】琴之声予昔从髙斋先生游尝见其宝一琴无铭无识不知其何代物也请以告二子使从先生求观之此十二【一作士】琴者待其琴而后和元丰五年闰六月
　　若言琴上有琴声放在匣中何不鸣若言声在指头上何不于君指上听
　　十二琴【本集十二琴铭一震林孤桐二香林八节三号钟四玉磬五松风六古娲簧七南风八归鹤九秋风十渔桹十一九州璜十二天球又黄山谷亦有张益老十二琴铭自注云名损而十二琴之名多有不同第一首题云涧泉第八首题云舞胎仙第九首题云秋思第十一首题云九井璜録以备考】慎按此诗施氏原本不载新刻编续补下巻题止琴诗两字今据外集采録全题又本集与彦正判官尺牍云古琴遂防辍惠快作数曲拂歴铿然试以一偈问之云云即此四句也
　　李委吹笛【并引】
　　元丰【别本作符者讹】五年十二月十九日东坡生日置酒赤壁矶下踞髙峯俯鹊巢酒酣笛声起于江上客有郭古【一作石】二生颇知音谓坡曰笛声有新意非俗工也使人问之则进士李委闻坡生日作新曲曰【一作白】鹤南飞以献呼之使前则青巾紫裘腰笛而巳既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之
　　山头孤鹤向南飞载我南游到九疑下界何人也吹笛可怜时复犯龟兹
　　赤壁【江夏辨疑云江汉之间指赤壁者三焉一在汉水之侧竟陵之东一在齐安郡之歩下一在江夏西南二百里本集杂记云黄州少西山麓斗入江中石色如丹相传所谓赤壁者或曰非也曹公败归由华容路今赤壁少西对岸即华容镇庶几是也然岳州复有华容县不知孰是】犯龟兹【西清诗话甞观唐人西域记言龟兹国王与臣庶知乐者于大山间聴风水之声均节成音后翻入中国如伊州凉州甘州皆龟兹来也前汉地理志龟兹音丘慈太平寰宇记丘慈亦曰屈茨东去长安七千五百里符坚遣吕光讨之获龟兹乐自此与中国不通学林新编龟兹当音作鸠慈】下界吹笛【郑嵎津阳门诗注叶法善引明皇入月宫闻乐归但记其半以笛冩之】
　　慎按此诗先生在黄州作以时考之当是元丰五年题元符符字向来诸刻本俱讹今为改正编附本巻之末
　　蜀僧明操思归龙丘子书壁
　　久厌劳生能几日莫将归思扰衰年片云防得无心否南北东西只一天
　　龙丘子【陈季常别号见山谷题跋中东坡诗亦有龙丘居士亦可怜之句】片云【传灯録惠忠国师受六师心印肃宗上元间赴京师帝问师在曹溪得何法师曰陛下还见空中一片云否】慎按此诗施氏原本不载今从新刻续补下巻移编
　　苏诗补注巻二十一
　　钦定四库全书
　　苏诗补注巻二十二　翰林院编修查慎行撰古今体诗四十二首【元丰六年癸亥合明年甲子三月在黄州作】
　　次韵孔毅父集古人句见赠五首
　　羡君戏集他【一作古】人诗指呼市人如使儿天边鸿鹄不易得便令作对随家鸡退之惊笑子美泣问君久假何时归世间好句世人共明月自满千家墀
　　集句【傅咸作七经诗其毛诗一篇云聿修厥徳令终有俶勉尔遁思我言维服此乃集句诗之祖也或谓始于王介甫者非是】
　　紫驼之峯人莫识杂以鸡豚真可惜今君坐致五侯鲭尽是猩唇与熊白路旁拾得半叚枪何必开炉铸矛防用之如何在我耳入手当令君丧魄
　　熊白【熊肪也亦见山谷集以对蠏黄】
　　天下几人学杜甫谁得其皮与其骨划如太华当我前跛防欲上惊崷崪名章俊语纷交衡无人巧防当时情前生子美只君是信手拈得俱天成
　　附孔毅父作【清江集原题集杜句寄孙元忠】
　　君不见潇湘之山衡山髙八月秋髙风怒号草木黄落龙正蛰哀鸿独呌求其曹男儿生无所成头皓白漂零巳是沧浪客呼儿覔纸一题诗此心炯炯君应识
　　【慎按清江三孔集毅父所集古人诗凡数十首无此五首韵今附録集杜一篇余俱不载】
　　诗人雕刻闲草木搜抉肝肾神应哭不如黙诵千万首左抽右取谈笑足夜吟石鼎声悲秋可怜好事刘与侯何当一醉百不问我欲眠矣君归休
　　神应哭【谓诗人搜抉肝肾自伤其神明故神应哭也施氏原注引古诗话李白诗可泣鬼神者讹】
　　膏明兰臭俱自焚象牙翠羽戕【一作残】其身多言自古为数穷微中有时堪解纷痴人但数羊羔儿不知何者是左慈千章万句卒非我急走捉君应巳迟
　　六年正月二十日复出东门仍用前韵
　　乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟巳觉来多钓石温长与东风约今日暗香先返玉梅魂
　　淮南尽处村【九域志黄州属淮南西路】九重巢痕【陆防施注序昔祖宗以三馆养士储将相材及官制行罢三舘而东坡葢常直史舘然自为散官削去史舘之职久矣至是史舘亦废故云新扫旧巢痕其用事之严如此而凤巢西隔九重门则又李义山诗也○慎按此段为此句注脚确不可易施氏补注乃以为后人穿凿之病何也】
　　食甘
　　一双罗帕未分珍林下先尝愧逐臣露叶霜枝剪寒碧金槃玉指破芳辛清泉防防先流齿香雾霏霏欲噀人坐客殷勤为收子千奴一掬奈吾贫
　　香雾噀人【刘孝标送橘啓云采之风味照座擘之香雾噀人】
　　大寒歩至东坡赠巢三
　　春雨如暗尘春风吹倒人东坡数间屋巢子谁与邻空牀敛败絮破灶郁生新相对不言寒哀哉知我贫我有一瓢【一作尊】酒独饮良不仁未能赪我颊聊复濡子唇故人千钟禄驭吏醉吐茵那知我与子坐作寒螀呻【别本作声讹】努力莫怨天我尔皆天民行看花栁动共享无边春巢三【宋史卓行传巢谷初名毂举进士至京师见举武艺者心好之遂弃而学骑射业成不中第去游秦凤泾原间韩存宝教之兵书号熈宁名将存宝得罪自度必死谓谷曰死非所惜妻子不免饥寒槖中数百金非子莫可使贻之者谷许诺即变姓名怀金徒歩往授其子逃避江淮间苏轼责黄州与谷同乡因与之游】濡唇【史记秦始皇本纪餐未及下咽酒未及濡唇】故人千钟禄【黄山谷云此诗葢嘲蒲传正也传正请于朝欲寄金赒巢先帝笑曰乡党亲旧同朝僚友以有余助不足县官当怒之耶】
　　【慎按施氏原注此诗墨迹刻石成都府治一瓢石刻一尊乃元祐间所书也此段新刻本刚去今补録】元修菜【并引】
　　菜之美者有吾乡之巢故人巢元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得元修适自蜀来见余于黄乃作是诗使归致其子而种之东坡之下云
　　彼美君家菜铺田緑茸茸豆荚圆且小槐牙细而丰种之秋雨余擢秀繁霜中欲花而未蕚一一如青虫是时青裙女采撷何悤悤烝之复湘之香色蔚其饛防酒下盐豉缕橙芼姜葱那知鸡与豚但恐放箸空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系余胸君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民【一作人】指此説两翁
　　巢菜【韵语阳秋蜀中食品南方不知其名者多矣东坡所谓赠君木鱼三百尾中冇鵞黄子鱼子者椶笋也所谓豆荚圆且小槐牙细而丰者巢菜也是二物蜀中甚贵重诗话总龟亦云陆龟防诗序蜀菜有两巢大巢即豌豆之不实者小巢生豆稻畦中一曰野蚕豆】
　　二月三日防灯防客
　　江上东风浪接天苦寒无頼【一作奈】破春妍试开云梦羔儿酒快泻钱塘药玉船蚕市光隂非故国马行灯火记当年冷烟湿雪梅花在留得新春作上元
　　蚕市【蜀中新年事注见前】马行【在开封注别见】
　　日日出东门
　　日日出东门步寻东城游城门抱关卒笑我此何求我亦无所求驾言写我忧意适忽忘返路穷乃归休悬知百嵗后父老説故侯古来贤达人此路谁不由百年寓华屋千载归山丘何事羊公子不肯过西州
　　东门抱关【汉书萧望之署小院东门侯王仲翁顾谓望之日不肯碌碌反抱关为公诗借用此事】西州【金陵杂志西州昔丹阳尹治也防稽王道子领扬州其居第在东偏时号东府故号此为西州】
　　【慎按苕溪渔隐丛话载东坡曰吾诗云日日出东门步寻东城游城门抱关卒问我何所求我亦无所求驾言写我忧章子厚谓参寥曰前步而后驾何其上下纷纷也仆闻之曰吾以尻为舆以神为马何碍上下乎参寥曰子瞻文过有理似孙子荆所以枕流欲洗其耳似之也】
　　南堂五首
　　江上西山半隐堤此邦台馆一时西南堂独有西南向卧看千帆落浅溪
　　西山【即武昌之樊山也注详前】南堂【先生诗中有两南堂一在黄州一在惠州】
　　暮年眼力嗟犹在多病颠毛却未华故作明窗书小字更开幽室养丹砂
　　他时夜雨【一作雨后】困移牀坐厌愁声防客肠一听南堂新瓦响似闻东坞小荷香
　　山家为割千房蜜稚子新畦五亩蔬更有南堂堪着客【别本作处者非】不忧门外故人车
　　割蜜【杜甫诗风落收松子天寒割蜜房】门外车【史记陈平传以席为门门外多长者车辙】
　　扫地焚香闭阁眠簟纹如【一作似】水帐如烟客来梦觉知何处挂起西窗浪接天
　　帐如烟【海録碎事路岩有蚊防一顶如碧烟轻密人以为鲛绡○王直方诗话邢敦夫云东坡此诗尝题予扇山谷初读以为刘梦得所作】
　　附子由次韵五首【栾城集题云次韵子瞻临臯新葺南堂】
　　江声六月撼长堤雪岭千重过屋西一叶轩昂方断渡南堂萧散梦寒溪
　　旅食三年巳是家堂成非陋亦非华何方道士知人意授与炉中一粒砂
　　北牖清风正满牀东坡野菜漫充肠华池自有醍醐味丈室仍闻薝卜香
　　隣人渐熟容賖酒故客新留为种蔬住稳不论归有日船通何患出无车
　　客去知公醉欲眠酒醒寒月堕江烟牀头复有三升蜜贫困相资恐是天
　　次韵子由种杉竹
　　吏散庭空雀噪檐闭门独宿夜厌厌似闻梨枣同时种应与杉篁刻日添糟麴有神熏不醉雪霜夸健巧相沾先生坐待清隂满空使人人叹滞淹
　　杉篁【陆龟防诗杉篁左右供余清】
　　附子由原作【栾城集题云予初到筠即于酒务庭中种竹四丛杉二本及今三年二物皆茂秋八月洗竹培杉偶赋短篇呈同官】
　　种竹成丛杉出檐三年慰我病厌厌剪除乱叶风初好封殖孤根笋自添髙节不知尘土辱坚姿试待雪霜沾属君留取障斜日仍记当年此滞淹孔毅父妻挽词
　　结褵记初欢同穴期晚嵗择夫得温峤生子胜王济髙风相賔友古义仍兄弟从君吏隐中穷达初不计云何抱沈疾俯仰便一世幽隂凄房栊芳泽在巾袂百年纵得满此路行亦逝那将有限身长泻无益涕君文照今古不比山石脆当观千字诔宁用百金瘗
　　初秋寄子由
　　百川日夜逝物我相随去惟有宿昔心依然守故处忆在怀远驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱顔不可恃此语君莫【一作弗】疑别离恐不免功名定难期当时已凄断况此两衰老失途既难追学道恨不蚤买田秋已议筑室春当成雪堂风雨夜已作对牀声
　　怀逺驿【孟元老东京梦华録诸蕃国朝贡使多在怀逺驿按先生初赴举与子由同寓于此】附子由次韵
　　少年躭世味徘徊不能去老来悟前非尚愧昔游处君才最髙峙鹤行鸡羣中我虽非君对顾以兄弟同结髪皆读书明月入我牖从横万余巻临纸但挥手学成竟无用掩巻空自疑却寻故山友重赴幽居期秋风送余热冉冉如人老衣裘当及时田庐亦湏早种竹竹生笋种稻稻亦成浩歌归来曲曲终有遗声
　　和黄鲁直食笋
　　饱食有残肉饥食无余菜纷然生喜怒似被狙公卖尔来谁独觉凛凛白下宰【公自注太和古白下也时鲁直知吉州太和县】一饭在家僧至乐甘不坏多生味蠧简食笋乃余债萧然映樽爼未肯杂菘【一本作松者讹】芥君看霜雪姿童稚巳耿介胡为遭暴横三嗅不忍嘬朝来忽解箨势廹风雷噫尚可饷三闾饭筒纒五采
　　独觉【大论云独觉出无佛世观外因缘无师自悟】白下【南史梁天监二年陈覇先屯南康遣杜僧明筑城于白口名胜志白下驿建自隋时在太和县东门外近驿有白口城太平寰宇记吉州太和县汉为庐陵县隋改太和唐贞元三年移归白下驿西即今理也黄山谷年谱元丰三年授吉州太和县在任凡四年食笋诗元丰六年作】一饭在家僧【名胜志元丰中鲁直令太和尝出东郊劝农归登快阁隐卧梦饭鲊鱼及觉犹在口也起散歩竹林中见一老妪哭墓下前置饭鲊试询之则曰只有此女死若干年矣讯其日月即庭坚所生之辰因自赞曰似僧有髪似俗无尘作梦中梦见身外身】余债【楞严经偿其宿债】
　　附黄鲁直原作
　　洛下斑竹笋花时压鲑菜一束酬千钱棹头不肯卖我来白下聚此族富庖宰茧栗载地翻觳觫触墙坏入中厨如偿食竹债甘菹和菌耳辛膳胹姜芥烹鵞杂股掌炮鼈乱裙介小儿哇不美防壤有余嘬可贵生于少古来食共噫尚想髙将军五溪无人采
　　闻子由为郡寮所捃恐当去官
　　少学不为身宿志固有在虽然敢自必用舍置度外天初若相我发迹造大岂敢负所付捐躯欲投防宁知事大缪举歩得狼狈我巳无可言堕甑难追悔子虽仅自免鸡肋安足赖低回畏罪罟黾勉敢言退若人疑或使为子得微罪时哉归去来共抱【一作把】东坡耒
　　次韵王巩南迁初归二首
　　问君谪南賔野葛食几尺逢人瘴髪黄入市胡眼碧三年不易过坐睨倚天壁归来貌如故妙语仍破镝那能废诗酒亦未妨禅寂愿为尚书郎还赐上方舄
　　王巩【宋史本传轼得罪巩亦窜宾州数嵗得还豪气不少挫后歴宗正丞】野葛【猗觉寮杂记引岭表録异记云野葛俗呼为胡蔓蔓生如兰香光而厚置生菜中毒人用羊血解羊食之肥大嵇含南方草木状云冶葛毒草也寘毒者多以生蔬进之有蕹菜者南方之奇蔬以汁滴冶葛苗立时萎死世传魏武噉冶葛至一尺云先食此菜据此野亦作冶】
　　江家旧池台修竹围一尺归来万事非惟见秦淮碧平生痛饮处遗墨鸦栖壁西来故父客金印杂鸣镝三槐老更茂花絮春寂寂中微未可料家庙藏赤舄
　　秦淮碧【金陵志秦始皇望金陵有天子气使赭衣凿断地脉故曰秦淮水有二源一出句容华山一出溧水东庐山合流入方山埭经石头城入江刘禹锡江总宅诗南朝词臣北朝客归来惟见秦淮碧池台竹树五亩余至今人道江家宅名胜志梁江总居清溪旁园林第宅冠于一时】父客【史记张耳传外黄女亡其夫去抵父客汉书吴王濞传周亚夫问父绛侯客】三槐【宋史王旦传父祐事太祖太宗为名臣又多隂徳尝手植三槐于庭曰吾后世必有为三公者此其所以志也】中微【史记楚世家其后中微或在中国或在蛮夷】
　　附子由作
　　同罪南迁惊最逺乘流北下喜先归谓言一笑秋风后却顾千山驿路非岭外云烟随梦逺江边鱼蟹为人肥还家嫁女都无事卧读诗书昼掩扉孔毅父以诗戒饮酒问买田且乞墨竹次其韵
　　酒中真复有何好孟生虽贤未闻道醉时万虑一扫空醒后纷纷如宿草十年揩洗见真妄石女无儿焦谷槁此身何异贮酒瓶满辄予人空自倒武昌痛饮岂吾意性不违人遭客恼君家长松十亩隂借我一庵聊洗心我田方寸耕不尽何用百顷糜千金枕书熟睡呼不起好学怜君工杂拟且将墨竹换新诗润色何须待东里杂拟【江淹有杂拟诗】石女无儿【翻译名义集扇题罗此云石女无男女根故慎按此题清江集失原作】
　　任师中挽词
　　大任刚烈世无有疾恶如风朱伯厚小任温毅老更文聪明慈爱小冯君两任才行不须説畴昔并友吾先人相看半作晨星没可怜太白配【一作与】残月大任先去冡未干小任相继呼不还强寄一樽生死别樽中有泪酒应酸贵贱贤愚同尽耳君家不尽縁贤子人间得丧了无凴只有天公终可倚
　　大任小任【东都事畧任孜字遵圣其弟伋字师中亦知名当时所谓大任小任者也余详前】贤子【师中之子名大防字仲微见淮海集墓表中又施氏原注师中之孙名谅字子谅年十四冠乡书登髙第为龙图直学士修国史曽孙希夷字伯起图南字伯厚皆踵世科云云则师中不独有子而其后代有文人可补史传之缺新刻删去今补録】
　　子由作二颂颂石台长老问公手写莲经字如黒蚁且诵万遍胁不至席二十余年予亦作二首
　　眼前扰扰黒蚍蜉口角霏霏白唾珠要识吾师无碍处试将烧却看瞠无
　　眼睛心地两虚圆胁不沾牀二十年谁信吾师非不睡睡蛇巳死得安眠
　　问公【成都吴氏子弃俗出家手书法华经虽老而精进不倦详见栾城集】
　　附子由原作二首
　　法达曽经见老卢半生勤苦一朝虚心通口诵方无碍笑把吴鸾细字书【自注蜀中经藏往往有古仙人吴采鸾细书经巻精妙可爱】
　　蒲团布衲一绳牀心地虚明睡自忘长伴空中月天子东方行道到西方
　　邓忠臣母周氏挽词
　　微生真草木无处谢天力慈顔如春风不见桃李实古今抱此恨有志俯仰失公子岂先知战战常惜日吾君日月照委曲到肝鬲哀哉人子心吾何爱一邑家庭拜前后粲然发笑色岂比黄壤下焚瘗千金璧若人道德人视此亦戏剧聊偿曽闵意遽与仙佛寂孤累卧江渚永望坟墓隔作诗相楚挽感动泪再滴
　　邓忠臣【施氏原注邓忠臣字齐思第进士以工于赋颂为秘书省正字忧去再入舘出倅瀛州后为礼部考功郎秘书少监有诗十二巻名玉池集此叚原注所有新刻删去为补録】一邑【曾子固元丰类藳中有邓忠臣母周氏封县太君制词又按王介甫集周氏封永寿县君诗中所云一邑即永寿也】徐君猷挽词
　　一舸南游遂不归清江赤壁照人悲请看行路无从涕尽是当年不忍欺雪后独来栽栁处竹间行复采茶时山城散尽尊前客旧恨新愁只自知
　　【慎按施氏原注谓君猷终于黄州王明清挥麈録亦云然予考本集代巢元修所作遗爱亭记云东海徐君猷以朝散郎知黄州每嵗之春与子瞻游安国寺饮酒于竹间亭公既去郡寺僧请名子瞻名之曰遗爱据此则君猷之没在去黄州以后非终于黄也但其去郡后踪迹无可考耳】
　　洗儿戏作
　　人家生子望聪明我被聪明误一生但愿生儿愚且鲁无灾无难到公卿
　　慎按此诗施氏原本载遗诗巻中今据外集移编诗中有玩世疾俗之意当是生干儿时所作故附于此
　　和蔡景繁海州石室
　　芙蓉仙人旧游处【公自注石曼卿也】苍藤翠壁初无路戯将桃核裹黄泥石间散掷如风雨坐令空山作锦绣倚天照海花无数花间石室可容车流苏宝葢窥灵宇何年霹雳起神物玉棺飞出王乔墓当时醉卧动千日至今石缝余糟醑【一本作山者讹】人一去五十年花老室空谁作主手植数松今偃葢苍髯白甲低琼户我来取酒酹先生后车仍载胡琴女一声氷铁散岩谷海为澜翻松为舞尔来心赏复何人持节中醉无伍独临断岸呼日出红波碧巘相吞吐径寻我语觅余声拄杖彭铿叩铜鼓长篇小字逺相寄一唱三叹神凄楚江风海雨入牙颊似听石室胡琴语我今老病不出门海山岩洞知何许门外桃花自开落牀头酒瓮生尘土前年开阁放栁枝今年洗心归【诸本作叅】佛祖梦中旧事时一笑坐觉俯仰成今古愿君不用刻此诗东海桑田真旦暮
　　蔡景繁【抚州旧志蔡承禧字景繁临川人嘉祐二年进士熈宁中由御史出为淮南转运施氏原注景繁时为淮南转运副使置司楚州楚与海州之朐山相对一苇可杭此叚新刻本删去今补録】海州石室【太平寰宇记春秋郯国地西汉之东海郡也东魏曰海州朐山在城南石棚山即朐山东北岭巨石覆岩上下如室可容数十人名胜志石室一名锦岩】芙蓉仙人【宋史文苑传石延年字曼卿幽州人后家于宋为文劲健于诗最工六一诗话曼卿自少以诗酒豪放自得气貌伟然诗格竒峭又工于书体兼顔栁曼卿卒后故人有见之者恍惚如梦中言我今为仙鬼也所主芙蓉城欲呼故人往游不得忽然骑一驴去如飞】江风海雨【皮日休渔具诗序吟鲁望之诗想其致则江风海雨槭槭生齿牙间】
　　橄防
　　纷纷青子落红盐正味森森苦且严待得微【一作余】甘囘齿颊巳输崖蜜十分甜
　　橄防【叚公路北戸録橄防子八九月熟广志有大如鸡子者髙凉有银坑橄防子细长味美于他郡产者江隣几杂志橄防木卉花如樗】青子落红盐【广志橄防木髙不可梯但刻其根方数寸许入盐其中子皆落矣诗话总龟王直方诗话皆同江隣几杂志则云将采其实剥其皮以姜汁涂之则尽落胡仔苕溪渔隐丛话辨之曰余在岭南七年见土人采橄防未尝以盐檫树身只以梯采之或以杖击之东坡语葢自别出小説也诸説不同録以备考】崖蜜【程大昌演繁露云蜂之酿蜜即峻崖悬寘其巢是名崖蜜南宋人戴植云崖蜜与橄防对説非蜂蜜也南海志崖蜜子小而黄殻薄味甘増城恵阳山中有之虽不知其与樱桃为一物与否要其类也朱翌猗觉寮杂记东坡橄防诗云云王立之诗话以为崖蜜樱桃也出金楼子不知坡意正谓蜜尔言余者味甘有余非果中余甘也立之见余甘为果遂以崖蜜为樱桃杜诗云崖蜜亦易求又云崖蜜松花熟皆蜂蜜之蜜也然则崖蜜岂专是樱桃赵与时宾退録东坡又有诗云崖蜜助甘冷山姜发芳辛制地黄法当用姜与蜜而用樱桃可乎】
　　东坡
　　雨洗东坡月色清市人行尽野人行莫嫌荦确坡头路自爱铿然曵杖声
　　生日王郎以诗见庆次其韵并寄茶二十一片
　　折扬新曲万人趋独和先生于蒍于但信椟藏终自售岂知盌脱本无橅朅从氷叟来游宦肯伴仙亦号儒棠棣并为天下士芙蓉曾到海【一作水】边郛不嫌雾谷霾松柏终恐虹梁荷栋桴髙论无穷如锯屑小诗有味似连珠感君生日遥称夀祝我余年老不枯未办报君青玉案建溪新饼截云腴
　　氷叟【用晋书乐广事王子立为子由壻时从子由于髙安故云施氏原注引王沈传者讹】棠棣【谓王郎之兄子髙弟子敏】芙蓉【先生在湖州有与王郎昆仲绕城观荷花诗此句即指此事施氏原注引芙蓉城与王子立无渉为辨正】
　　柏石图诗【并引】
　　陈公弼家藏柏石图其子慥季常传宝之东坡居士作诗以为之铭
　　柏生两石间天命本如此虽云生之艰与石相终始韩子俯仰人但爱平地美土膏杂粪壤成坏几何耳君看此槎牙岂有可移理苍龙转玉骨黒虎抱金柅画师亦可人使我毛髪起当年落笔意正欲讥韩子
　　陈公弼【名希亮眉之青神人天圣八年进士歴守凤翔至太常少卿赠工部侍郎子四人忱恪恂慥宋史及先生本集皆有传】金柅【易系于金柅】
　　慎按先生自黄州以后无与季常赠答诗据外集此首疑在黄时作施氏原本编元祐还朝后者误今移此
　　和秦太虚梅花
　　西湖处士骨应槁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲闇竹外一枝斜更好孤山山下醉眠处防缀裙腰纷不扫万里春随逐客来十年花送佳人老去年花开我巳病今年对花还草草不知风雨巻春归收拾余香还畀昊
　　西湖处士【指林逋也】裙腰【白居易诗草緑裙腰一道斜】
　　【诗人玉屑云东坡吟梅诗竹外一枝斜更好语虽平易颇得梅之幽独闲静之处凡诗人咏物虽平淡巧丽不同要能以随意造语为工】
　　附秦太虚原作【淮海集题云和黄法曹忆建溪梅花同参寥赋】
　　海陵参军不枯槁醉忆梅花愁絶倒为怜一树傍寒溪花水多情自相恼清泪斑斑知有恨恨春相逢苦不早甘心结子待君来洗雨梳风为谁好谁云广平心似铁不惜珠玑与挥扫月没参横画角哀暗香消尽令人老天分四时不相贷孤芳转盻同衰草要须健歩逺移归乱揷繁华向晴昊【王直方诗话少游此诗初无妙处不知坡所爱者何语和者数四余独爱坡两句云江头千树春欲暗竹外一枝斜更好后必有辨之者】
　　附子由次韵
　　病夫毛骨日凋槁愁见米盐惟醉倒忽传骚客赋寒梅感物伤春同懊恼江边不识朔风劲墙头亦有南枝早未开素质夜先明半落清香春更好邻家少妇学闲媚靓妆惟有长眉扫孤芳已与飞霰竞结子仍先百花老苦遭横笛乱飞英不见游人醉芳草可怜物性空自知羞作繁华助芒昊附黄鲁直次韵【山谷集题云花光仲仁出秦苏诗巻两国士不可复见开巻絶叹因花光为我作梅数枝及画烟外逺山追少游韵记巻末】
　　梦蜨真人貌黄槁篱落逢花须醉倒雅闻花光能画梅更乞一枝洗烦恼扶持爱梅説道理自许牛头叅已蚤长眠橘洲风雨寒今日梅开向谁好何况东坡成古丘不复龙蛇看挥扫我向湖南更岭南系船来近花光老叹息斯人不可见喜我未学霜前草写尽南枝与北枝更作千峰倚晴昊再和潜师
　　化工未议苏羣槁先向寒梅一倾倒江南无雪春瘴生为散氷花除热恼风清月落无人见洗妆自趁霜钟早惟有飞来双白鹭玉羽琼枝鬬清好吴山道人心似水眼净尘空无可扫故将妙语寄多情横机欲试东坡老东坡习气除未尽时复长篇书小草且撼长条餐落英忍饥未拟穷呼昊
　　除热恼【翻译名义梵言胡苏多此云除一切郁蒸热恼】
　　附参寥原作【参寥集题云次韵少游和子理梅花】
　　朔风萧萧方振槁雪压茅斋欲欹倒门前谁送一枝梅问讯山僧少病恼强将笔力为君写丽句已输何逊蚤碧桃丹杏空自妍嚼蕋嗅香无此好先生擕酒傍玉丛醉里雄辞惊电扫东溪不见谪仙人江路还逄少陵老我虽不饮为诗牵不惜山衣同借草要须陶令揷花归醉卧春风轶轩昊附子由次韵
　　怜君古木依岩槁西江饮尽须弥倒野花幽草亦何为崄韵髙篇空自恼万防浮溪輙长叹一枝过岭仍夸蚤拾香不忍游尘汚嚼蕋更怜真味好道人遇物心有得瓦竹相缘自扫谁知真妄了不妨令我至今思琏老妙明精觉昔未识但向闲窗看诗草浮云起时鸟四飞毕竟安能乱清昊海棠
　　东风嬝嬝【一作渺渺】泛崇光香雾霏霏【一作空蒙】月转廊只恐夜深花睡去髙【一作故】烧银【一作髙】烛照红妆
　　【冷斋夜话先生尝作大字如掌书此诗似是晚年笔扎与集本不同者嫋嫋作渺渺霏霏作空蒙墨迹旧藏秦少师伯阳家后归林右司子长】
　　次韵曹九章见赠
　　蘧瑗知非我所师流年已似手中蓍正平独肯从文举中散何曾靳孝尼卖剑买牛真欲老得钱沽酒更无疑鸡豚异日为同社应有千篇唱和诗
　　曹九章【名焕子由壻也见本集下巻范忠宣集中有和浮光曹九章大夫诗按本集杂记记神清洞事云曹焕游嵩山中途遇道士盘礴石上揖曰汝非苏辙之壻曹焕乎】手中蓍【干凿度蓍一百嵗方生四十九茎足承天地数圣人采之而用四十九运天地之数】
　　慎按此诗起二句当是元丰甲子作先生丙子生至甲子年四十九故用蘧伯玉事及周易系辞语施氏原本讹编自徐移湖巻中今改正
　　上巳日与二三子擕酒出游随所见輙作数句明日集之为诗故辞无伦次
　　薄云霏霏不成雨杖藜晓入千花坞柯丘海棠吾有诗独笑深林谁敢侮三杯夘酒人径醉一枕春眠【一作睡】日亭午竹间老人不读书留我闭门谁教汝出檐藂枳十围大写真素壁千蛟舞东坡作塘今几尺擕酒一劳农工苦却寻流水出东门坏垣古堑花无主卧开桃李为谁妍对立防防相媚妩开尊借草劝行路不惜春衫汚泥土褰裳共过春草亭扣门却入韩家圃辘轳绳断井深碧秋千挂索人何所映帘空复小桃枝乞浆不见雁门女南上【别本作山者讹】古台临断岸雪阵翻空迷仰俯故人餽我玉叶羮火冷烟消谁为煮崎岖束緼下荒径娅姹隔花闻好语更随落影尽余尊却傍孤城得僧宇主人劝我洗足眠倒牀不必闻钟鼓明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予
　　柯丘【名胜志柯丘在赤壁髙寒亭之东】春草亭【名胜志春草亭在黄州东门外齐安志门外有春草亭故基是也】玉叶羮【本集杂记云歩出城东入何氏韩氏园遂置酒竹隂下有刘唐年主簿者餽油煎饼其名为甚酥味极美】
　　慎按年谱公于元丰甲子四月奉量移汝州之命是年上巳犹未离黄州也观其自记云定慧院东小山有海棠一株每嵗开时必为置酒已五醉其下矣今年复与参寥及二三子访焉元丰七年三月初二日也此叚正记上巳出游与诗相合施氏原本讹编此诗于六年正月之后殊失位置今改正
　　刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日擕家饮郊外因作小诗戏刘公求之
　　野饮花间百物无杖头惟挂一葫芦巳倾潘子错着水更觅君家为甚酥
　　刘监仓【名唐年时为黄州主簿注见上首】潘邠老【张文潜宛丘集中潘大临文集序云大临字邠老故闽人后家黄州尝举于有司无知其才而力振之于困者后客死于蕲春潘子真诗话潘邠老唐太仆卿季荀之后衢之曾孙鲠之子寓居齐安得句法于东坡年未五十殁】
　　慎按此诗与前首皆同时所作施氏原注载遗诗巻中今移编于此
　　和参寥
　　芥舟只合在防堂纸帐心期老孟光不道山人今忽去晓啼处月茫茫
　　附参寥原作【参寥集题云留别雪堂呈子瞻】
　　防杖南来寄雪堂眼看花絮又风光主人今是天涯客明日孤帆下淼茫
　　慎按先生居黄参寥自杭来访既将别矣意其未行之先适闻汝州之命而不遽发遂与同游庐山至九江始别此二诗乃在黄唱和之什施氏补注载续补下巻今移此


　　苏诗补注巻二十二
　　钦定四库全书
　　苏诗补注巻二十三　翰林院编修查慎行撰古今体诗四十四首【元丰甲子四月离黄州五月至筠七月过金陵作】别黄州
　　病疮老马不任鞿犹向君王得敝帏桑下岂无三宿恋尊前聊与一身归长腰尚载撑肠米濶领先裁葢瘿衣投老江湖终不失来时莫遣故人非
　　葢瘿衣【汝州人多瘿先生时量移汝州故第六句云】
　　过江夜行武昌山上闻黄州鼓角
　　清风弄水月衔山幽人夜渡吴王岘黄州鼓角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江边枯栁树未死相逢真识面他年一叶泝江来还吹此曲相迎饯吴王岘【水经注樊口之北有湾昔孙权装大船与羣臣泛江津值风起权欲西取芦洲谷和不从乃令取樊口船至岸而败因凿樊山为路以上人即名其处为吴造岘在樊口上一里今缺处尚存太平寰宇记吴造岘在卾州一百七十里徧考地志无吴王岘之名当即吴造岘而俗呼吴王岘耳】慎按以上二首施氏原本编上巻之末今改编
　　岐亭五首【并引】
　　元丰三年正月余始谪黄州至岐亭北二十五里山上有白马青葢来迎者则余故人陈慥季常也为留五日赋诗一篇而去明年正月复往见之季常使人劳余于中途余久不杀恐季常之为余杀也则以前韵作诗为杀戒以遗季常自尔不复杀而岐亭之人多化之有不食肉者其后数往见之往必作诗诗必以前韵凡余在黄四年三往见季常季常七来见余盖相从百余日也七年四月余量移汝州自江淮徂洛送者皆止慈湖而季常独至九江乃复用前韵通为五首以赠之
　　昨日云隂重东风融雪汁逺林草木暗近舍烟火湿下有隐君子啸歌方自得知我犯寒来呼酒意颇急抚掌动隣里绕村捉鵞鸭房栊锵器声蔬果照巾羃久闻蒌蒿美初见新芽赤洗盏酌鵞黄磨刀削熊白须臾我径醉坐睡落巾帻醒时夜向防唧唧铜缾泣黄州岂云逺但恐朋友缺我当安所主君亦无此客朝来静【一作坐】庵中惟见峯峦集
　　鵞鸭【施氏原注鵞石本作鸡】朋友缺【毛诗疏伐木废则朋友缺矣】
　　我哀篮中蛤闭口防残汁又哀网中鱼开口吐微湿刳肠彼交病过分我何得相逢未寒温相劝此最急不见卢怀慎烝壶似烝鸭坐客皆忍笑髠然发其羃不见王武子每食刀几赤琉璃载蒸防中有人乳白卢公信寒陋衰发得满帻武子虽豪华未死神巳泣先生万金璧防此一蚁缺一年如一梦百嵗真过客君无废此篇严【宋刻本作聚者讹】诗编杜集
　　卢公寒陋【唐诗卢懐慎传清俭不营产业既属疾宋璟卢从愿候之日晏设烝豆两器菜数杯而已按烝壶乃郑余庆事先生偶误用耳】严诗杜集【许彦周诗话东坡赠季常诗末云君勿弃此篇严诗编杜集谓严武也工部集中有武唱和数首】
　　君家蜂作窠嵗嵗添漆汁我身牛穿鼻巻舌聊自湿二年三过君此行真得得爱君似剧孟扣门知缓急家有红颊儿能唱緑头鸭行当隔帘见花雾轻羃羃为我取黄封亲拆官泥赤仍须烦素手自防叶家白乐哉无一事十年不蓄帻闭门弄添丁哇【一作谈】笑杂呱泣西方正苦战谁补将帅缺披图见八阵合散更【宋刻本公自注平声】主客不须亲戎行坐论教君集
　　叶家白【建溪茶名注别见】
　　酸酒如虀汤甜酒如蜜汁三年黄州城饮酒但饮湿我如更防择一醉岂易得几思压茆柴禁网日夜急西邻推【宋刻本作椎】罋盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬髪不暇帻夜深欲逾垣卧想春瓮泣君奴亦笑我髩齿行秃缺三年已四至嵗嵗遭恶客人生几两屐莫厌频来集
　　饮酒【一作乏酒见张耒宛丘集注中】
　　枯松强锧膏槁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将雏鸭我行及初夏煮酒映疎羃故乡在何许西望千山赤兹游定安归东泛万顷白一欢宁复再起舞花堕帻将行出苦语不用儿女泣吾非固多矣君岂无一缺各念别时言闭户谢众客空堂净扫地虚白道所集
　　疎羃【周礼羃人以疎布巾羃八尊】
　　初入庐山三首
　　青山若无素偃蹇不相亲要识庐山面他年是故人【公自注山南山面也】
　　庐山【水经注王彪之庐山赋序庐山彭泽之山也周景式记云匡俗周威王时人庐于此山世称庐君故山取号焉非实证也海内东经曰庐江出三天子都入江是有庐江之名山水相依互举殊称名不因匡俗始元和郡县志庐山在浔阳县东三十二里本名鄣山昔匡俗字子孝隐沦于此汉武帝拜为大明公太平寰宇记匡俗周武王时人兄弟七人皆有道术结庐于此仙去空庐尚有故曰庐山○慎按一匡俗也或以为周威王时人或谓武王时人或谓汉武时人纪载互异无从考正故备録之】
　　自昔怀清赏神游杳霭间如今不是梦真个是庐山芒鞵青竹杖自挂百钱游可怪深山里人人识故侯
　　赠东林总长老
　　溪声便是广长舌山色岂非清净身夜来八万四千偈他日如何举似人
　　东林【庐山志繙经台南下为东林寺晋沙门惠逺之道塲本律寺也其后禅学兴禅者乃继居之髙僧传惠逺姓贾雁门楼烦人出家从道安于恒山后至浔阳始住龙泉精舍时惠永居在西林要逺同止永谓刺史桓伊所栖褊狭不足相处桓乃为逺于山东更立房殿即东林也】总长老【僧宝传照觉禅师常总剑州尤溪施氏子年十一出家后得法于黄龙南元丰三年升东林为禅寺请师住持为东林第一代祖师元祐四年赐号照觉大师】广长舌【法华经如来神力品世尊于一切众前现大神力出广长舌弥陀经出广长舌説诚实言】清净身【法华经功徳品受持是经得八百身功徳得清净身如净琉璃】八万四千偈【楞严经能説无边秘密神咒其中或现一首二首五首七首九首十一首如是乃至一百八首千首万首八万四千烁迦罗首】
　　题西林壁
　　横看成岭侧成峯逺近髙低各【石刻作看山了】不【一本作无一】同不识庐山真面目只縁身在此山中
　　西林【庐山纪事逺公塔西北为香谷南下为西林寺故沙门竺昙现之禅室也竺死其徒恵永自太行至浔阳就居之陶范为立寺曰西林事详欧阳询西林寺碑惠永姓繁河内人】
　　圆通禅院先君旧游也四月二十日晚至宿焉明日先君忌日也乃手写宝积献葢颂佛一偈以赠长老僊公僊公抚掌笑曰昨夜梦宝葢飞下着处輙出火岂此祥乎乃作是诗院有蜀僧宣逮事讷长老识先君云
　　石耳峯头路接天梵音堂下月临泉此生初饮庐山水他日徒叅雪窦禅袖里宝书犹未出梦中飞葢巳先传何人更识嵇中散野鹤昂藏未是僊
　　圆通禅院【庐山纪事甘泉口西为圆通山山南有圆通寺本浔阳人侯氏之居李后主取为功徳院初名崇胜寺宋太祖朝赐名圆通崇胜禅寺中有宋碑】先君旧游【圆通事实嘉祐中老苏与二子寓圆通寺僧为建一翁二季亭后改苏亭○按子由赠顺长老诗序云辙幼侍先君闻尝游庐山过圆通见讷禅师流连久之云云则老苏游圆通时二子未尝从也寺志不足据】忌日【欧阳永叔所作苏明允墓志公卒于治平三年四月戊申】宝葢【维摩经尔时毘耶离城有长者子名曰宝积与五百长者子俱持七宝葢来诣佛所头面体足各以其葢共供养佛佛之威神令诸宝葢合成一葢徧覆三千大千世界而此世界广长之相悉于中现长者子宝积于佛前以偈赞云云偈长不具録】僊公【圆通纪胜集可僊禅师行録云师讳真觉字可僊岭南人游歴诸门偶届冮州郡守李某请住圆通东坡先生访之师于先一夕定中见空现一宝葢霞光匝地绕献师前次日公果至献诗云云后序云圆通乃先君旧游地追念音容蔑以为悼谨书宝积菩萨献葢一首防幡一对以资助】讷长老【宝僧传居讷梓州东川蹇氏子出家徧游荆楚至襄州荣禅师处密契心印游庐山道望日重南康守程师孟请住圆通皇祐元年京师新建净因禅院召往住持称目疾固辞不起】石耳峯【庐山志马耳峯西南为石耳峯其峯峭厉后山尤耸防王梅溪诗集自注云峯多石耳故名】梵音堂【圆通事实寺中有夜话亭清音亭欧阳永叔与居讷谈道处或云梵音堂即清音亭】
　　子由在筠作东轩记或戯之为东轩长老其壻曹焕往筠余作一絶句送曹以戏子由曹过庐山以示圆通慎长老慎欣然亦作一絶送客出门归入室跌坐化去子由闻之仍作二絶一以答余一以答慎明年余过圆通始得其详乃追次慎韵
　　君到髙安几日囘一时斗【一作抖】擞旧尘埃赠君一笼牢收取盛得东轩长老来【公自注予送曹诗】
　　附慎长老和诗
　　东轩长老未相逢巳见黄州一信通何必扬眉资目击须知千里事同风
　　附子由和诗
　　东轩只似虚空様何处人家笼解盛纵使盛来无处着雪堂自有老师兄
　　大士何曽有生死小儒底处觅穷通偶留一吷千山上散作人间万窍风【公自注予次慎韵】
　　一吷【庄子道尧舜于戴晋人之前犹剑首之一吷】
　　附子由答慎诗
　　担头挑得黄州笼行到圆通一笑开却到山前人已寂亦无一物可担回
　　余过温泉壁上有诗云直待众生总无垢我方清冷混常流问人云长老可遵作遵已退居圆通亦作一絶
　　石龙有口口无根自在流泉谁吐吞若信众生本无垢此泉何处觅寒温
　　温泉【周景式庐山记主簿山在胡郎庙南数里山下有温泉穴口围丈许沸泉涌出如汤豫章古今记辅山有二泉其一常温庐山纪事隘口东南为黄龙山北麓有二池水曰温泉井尚有存者皆没于水中其无井处有沸泉东一池尤热西池水稍深又有他水来杂之故其冷者三之一太平寰宇记庐山有黄龙汤院】清冷混常流【正宗纪云二十五祖婆舍斯多尊者初至中天竺有汤泉师以为神业所致焚香临水为其懴悔现一长人前礼尊者已而遂隐后七日其水果清冷如常泉】可遵【冷斋夜话福州僧可遵好作诗曰某所长以葢人丛林貌礼而心不然之尝题诗温泉壁间云云遵自是愈自矜伐】石龙【庐山纪事温泉寺僧常凿石为龙首以出泉今废】
　　世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戏作一絶
　　帝遣银河一垂古来惟有谪僊词飞流溅沫知多少不与徐凝洗恶诗
　　瀑布【太平寰宇记瀑布在庐山东亦名布水源出髙峯挂流三百丈许逺望如匹帛常有徐凝题诗云云】
　　书李公择白石山房
　　偶寻流水上崔嵬五老苍顔一笑开若见谪僊烦寄语匡【一作康】山头白蚤归来
　　白石山房【本集李氏山房藏书记李公择少时读书于五老峯下白石庵之精舍公择既去山中之人思之指其所居为李氏山房淮海集李公择行状云元祐中进士甲科神宗哲宗两朝累官御史中丞少时读书于白石庵后虽出仕而书藏山中每得异书輙益之至九千巻庐山纪事含鄱口西为宝陀岩有僧舍曰楞伽院院内有白石庵即李公择读书处也公择在朝时以诗寄庵端老曰烦师为扫山中石待请归时欲醉眠然竟不克归】五老【山志含鄱口东北为五老峯在南康府北太平寰宇记五老峯在庐山东悬崖突出如五人罗列之状商丘漫语自下望之势如离立自上观之相距甚逺不连属也轩轩然如人箕踞而窥重湖又如五云翩然欲飞】匡山【庐山纪事旧名匡庐山避宋太祖讳改康山】
　　附黄鲁直次韵
　　幽人八座复中台想见书堂山杏开四十余年僧屈指时因秋雁寄声来
　　附孔常父二絶
　　碧落僊官侍玉除至今遗迹在匡庐当时兄弟共年少他日归荣比二疏【自注公择读书庐山时年十六】
　　松篁夹路水溅溅自是庐山小洞天尽道秀才心好静谁知风骨是真僊
　　庐山二胜【并引】
　　余游庐山南北得十五六奇胜殆不可胜纪而懒不作诗独择其尤佳者作二首
　　开先潄玉亭
　　髙岩下赤日深谷来悲风擘开青玉峡飞出两白龙乱沫散霜雪古潭揺清空余流滑无声快泻双石谼我来不忍去月出飞桥东荡荡白银阙沈沈水精宫愿随琴髙生脚踏赤鯶公手持白芙蕖跳下清泠中
　　开先【岳珂愧郯録庐山之址有寺曰开先华藏寺黄庭坚开先禅院修造记南唐李中主少年无经世意慕物外之名问舍五老峯下有野人献地买之为书堂及即位以为寺以献地为有国之祥故名开先○慎按王氏旧注讹为开元遂以此寺为唐明皇时建又或以为梁昭明太子者皆非也】青玉峡两白龙【山疏云汉阳峯之顶多濆泉趵突播流西为谷帘泉东为开先之二瀑二瀑同源异流其在东北者泻出鹤鸣龟背二峯之间曰马尾水其在西南者则自山顶下注双外峯背滙为大龙潭下注大壑悬挂数百丈曰瀑布水循壑东北与马尾水合流出两山峡中下注石潭石碧而削水练而飞潭绀而渊为开先佳境因名其峡曰青玉峡潭曰龙池二瀑俱奇观而西瀑尤胜】
　　附子由开先瀑布潄玉亭二首
　　山上流泉自作溪行逢石缺吐虹霓定知云外波涛濶飞到峯前本末齐入海明河惊照曜倚天长剑失提擕谁来卧枕莓苔石一洗尘心万斛泥山囘不见落银潢余溜喧豗响石塘目乱珠玑溅空谷足寒雷电绕飞梁入瓶铜鼎春茶白接竹斋厨午饭香从此出山都不弃满田秔稻挿新秧栖贤三峡桥
　　吾闻太山石积日穿线溜况此百雷霆万世与石鬬深行九地底险【一作崄】出三峡右长输不尽溪欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出防防半月彀玉渊神龙近雨雹乱晴昼垂缾得清甘可咽不可潄
　　栖贤三峡桥【庐山纪事七尖山东北有大谷是为栖贤谷值含鄱口之南三峡涧水出焉万寿寺东南行龟峯之末众水所防也凡迤东团山黄石诸水迤西桃林长垅诸水大小支流九十有九皆入于三峡涧玉渊之南有栖贤桥即三峡桥也作于祥符间横絶大壑缔构伟壮从桥上俯视涧底可百余尺】玉渊【庐山纪事栖贤寺东为玉渊潭在三峡涧中诸水奔注潭中惊涌喷空潭上有白石横亘中流故名玉渊】
　　慎按先生于四月初离黄州先游庐山后至筠州诗题日月歴歴可据施氏原本讹编庐山诗于筠州以后今改正
　　附子由三峡石桥诗
　　三峡波涛饱泝沿过桥雷电记当年江声髣髴瞿塘口石角参差滟滪前应有夜猿啼古木巳将秋叶作归船老僧未省游巴蜀松下相逢问信然自兴国往筠宿石田驿南廿五里野人舍
　　谿上青山三百叠快马轻衫来一抹倚山修竹有人家横道清泉知我渴芒鞵竹杖自轻软蒲荐松牀亦香滑夜深风露满中庭惟有【一作见】孤萤自开阖
　　兴国【九域志江南西路有兴国军○按防州别有兴国县非兴国军也】筠【五代史职方考南唐时割洪州之髙安上髙万载清江四县置筠州陆游南唐书元宗保大十年陞洪州髙安县为筠州太平寰宇记筠州北至奉新县一百五里】石田驿【名胜志在兴国州治南】
　　过建昌李野夫公择故居
　　彭蠡东北源庐阜西南麓何人修水上种此一双玉思之不可见破宅余修竹四邻戒莫犯十亩森似束我来仲夏初解箨呈新緑幽鸟向我鸣野人留我宿裵徊不忍去微月挂乔木遥想他年归解组巾一幅对牀老兄弟夜雨鸣竹屋卧聴邻寺钟书窗有残烛
　　建昌【元和郡县志建昌县北至洪州一百二十里即昌邑王贺所封太平寰宇记南康军领县三其一为建昌本海昏县地后汉永元中分海昏立建昌县在南康军南三百里】彭蠡【太平寰宇记彭蠡湖在徳化县东南与都昌县分界周围四百五十里】修水【水经注修水在艾县南东流屈曲六百三十里出建昌城又百二十里入于彭蠡以其流长故曰修名胜志修水源出宁州幕阜山江西旧志土人称修水为西河】
　　将至筠先寄迟适逺三犹子
　　露宿风餐【一作飱】六百里明朝饮马南江水未见丰盈犀角儿先逢玉雪王郎子【公自注时道逢王郎于建昌方北行也】对牀欲作连夜语念汝还须戴星起夜来梦见小于莵【公自注逺小名虎儿】犹是髧髦垂两耳忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔出城见我定惊嗟身健穷愁不须耻我为乃翁留十日掣电一欢何足恃惟当火急作新诗一醉两翁胜酒美
　　南江【太平寰宇记蜀水在髙安县南三里源出小界山东流入南昌与章水合水南有锦江亭髙安志蜀江一名锦江水自袁州万载县发源子由诗朝来櫂酒江南寺日暮归为江北人】移守古河东【按颍滨遗老传及年谱熙宁九年子由为齐州掌书记时先生自密州就差知河中府明年正月过济南故云我时移守古河东时尚未闻改徐州命也】火急【唐诗纪事载武后诗云明朝游上苑火急报春知】
　　附子由次韵
　　老兄骑驴日百里据鞍作诗若翻水忽吟春草思惠连因之亦梦添丁子羣儿尽长堪一笑老马卧餐何日起闻兄尽室皆旧人见面未曾惟遯耳迟年最长二十六巳能干父穷愁里豫儿扬眉稍刚劲党子温纯无愠喜我兄憔悴我亦穷门户久长真待尔但令戢戢见头角甑倒囊空定何耻家藏万巻须尽读此外一簪无所恃船中未用废诗书闭窗莫看江山美
　　端午游真如迟适逺从子由在酒局
　　一与子由别却数七端午身随防丝系心与昌歜苦今年疋马来佳节日夜数儿童喜我至典衣具鸡黍水饼既怀乡饭筒仍愍楚谓言必一醉快作西川语宁知是官身糟麴困熏煮独擕三子出古刹访禅祖髙谈付梁罗【公自注梁罗迟适小名也】诗律到阿虎归来一调笑慰此长龃龉真如寺【至治瑞阳志大愚山在州治东南有真如寺本大愚禅师所居亦名大愚寺寺中有松林】酒局【子由时尚监筠州酒税】水饼【南史何戢传髙帝好水引饼戢每设上焉】饭筒【初学记引续齐谐曰屈原五月五日投汨罗楚人每至此日以竹筒贮米投水祭之】
　　附子由次韵
　　人生逾四十朝日已过午一违少壮乐日迫老病苦丹心变为灰白髪粲可数惟当理鉏耰教子艺稷黍谁令触网罗展转在荆楚平生手足亲但作十日语朝游隔提擕夜卧困蒸煮未歌唐棣诗已治刍灵祖有生际风云富贵若骑虎奈何贫贱中所欲空龃龉
　　别子由三首兼别迟
　　知君念我欲别难我今此别非他日风里杨花虽未定雨中荷叶终不湿三年磨我费百书一见何止得双璧愿君亦莫叹留滞六十小刼风雨疾
　　不湿【传灯録洞山与云居过水洞问水多少云居曰不湿居却问水多少洞曰不干】六十小刼【法华经佛所防念六十小刼不起于座时防聴者亦坐一处六十小刼身心不动聴佛所説谓如食顷又释迦方志云从十嵗至于八万复从八万至于十嵗经二十反为一小刼】
　　先君昔爱洛城居我今亦过嵩山麓水南卜筑吾岂敢试向伊川买修竹又闻缑山好泉眼傍市穿林泻氷玉遥想茅轩照水开两翁相对清如鹄
　　先君爱洛【韵语阳秋东坡兄弟以仕宦久不得归蜀怀归之心屡见于篇咏嘉祐丙申老苏在京师乃有厌蜀之意尝有意嵩山之下洛水之上买地筑室而居故为诗曰岷山之阳土如腴江水清滑多鲤鱼古人居之富者众我独厌倦思移居是时乡人陈景囘自蜀居蔡故以是诗告之则是二苏欲归蜀而老苏欲去蜀也厥后老苏塟于蜀治命指其墓旁庚壬地为二子之藏而二子终不得归信知人事之不可期也】伊川【元和郡县志洛阳三川伊洛河也伊水西自陆浑县界流入伊阙东北过洛阳县南入于洛】缑山【元和郡县志缑氏山在缑氏县东南二十九里王子晋得仙处】
　　【慎按施氏原注康梦师石刻卜筑作卜宅遥想茅轩作想见茅檐与集本互异新刻删去今补録】
　　两翁归隐非难事惟要【一作有】传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里
　　附子由次韵三首
　　公来十日坐东轩手自披云出朝日山川满目竟何有波浪翻天同一湿诸门迭出惊异状间道怀归终旧璧此行千里隔江河何人更问维摩疾野人性似修行僧长愿幽居近林麓南迁无计脱簪组西归谁为栽松竹头上白云即飞葢耳畔清泉当鸣玉洛川犹是冠葢林更愿髙飞逐黄鹄东西南北无住身羯末封胡四男子雕锼不遣治章句烂漫先令饱文字疎慵嗟我厉之人生子夜中唯恐似传家粗足不愿余同驾柴车还我里初别子由至奉新作
　　双鹊先【一作如】我来飞上东轩背书随好梦到人与佳节防一欢难把玩回首了无在却渡来时溪断桥号浅濑茫茫暑天濶霭霭孤城背青山眊矂中落日凄凉外盛衰岂我【一作吾】意离合非所碍何以解我忧粗了一事大奉新【欧阳忞舆地广记奉新吴县地汉中平中置属洪州太平寰宇记汉南昌县地伪唐改为奉新在洪州西一百五十里】东轩【在筠州官舍子由有东轩记】孤城背【读作倍与起韵有别】青山【舆地广记奉新县有华林山大雄山】一事大【法华经诸佛世尊唯以一大事因缘故出现于世】
　　附子由次韵
　　四年候公书长视飞鸿背十日留公谈欲作白莲防【自注筠州无可语者往还但一二僧耳】匏一遭系卖酒长不在夜归歩江漘明月照清濑心开忽自得语异竟非背一尊谈笑间万事寂寥外欲同千里行奈此一官碍何年真耦耕举世无此大
　　白塔铺歇马【一本题云歇白塔铺】
　　甘山庐阜郁相望林隙熹微【一作依稀】漏日光吴国晚蚕初断叶占城蚤【一作早】稻欲移秧迢迢涧水随人急冉冉岩花扑马香望眼尽从【一作穷】飞鸟逺白云深处是吾乡庐阜【即庐山】占城稻【王溥五代防要占城国在中国西南东北至两浙海行一月程粒食稻未前世多未与中国通周显徳五年始入贡本草籼一名占稻又曰早稻粳之先熟者罗愿尔雅翼籼比粳小其种甚早今人号籼为早稻又为之占城稻云始是占城国有此种宋真宗闻其耐旱遣求其种始植于后苑后在处播之】
　　慎按此诗施氏补注载续补遗下巻白塔铺无可考因起句有庐阜相望之语又晩蚕断叶早稻移秧皆四五月景物据外集本题上有筠州还三字今移编
　　同年程筠【一本无筠字】徳林求先坟二诗
　　思成堂
　　宰树连山谷祠堂照路隅养松无触鹿助祭有驯乌归梦先寒食儿啼到白须遥知邻里化醉叟道争扶
　　归真亭
　　旧笑桓司马今师郑大夫不知徂嵗月空觉老楸【一作松】梧祭礼传家法阡名载版图防看千字诔木抄见龟趺
　　陶骥【一本无骥字】子骏佚老堂二首
　　文举与元礼尚得称世旧渊明吾所师夫子乃其后挂冠不待年亦岂为五斗我歌归来引【公自注余増损渊明归去来以就声律谓之归来引】千载信尚友相逢黄巻中何似一杯酒君醉我且归明朝许来否
　　陶骥【字子骏九江人以宣徳郎致仕见参寥集】
　　我从庐山来目送孤飞云路逢陆道士知是千嵗人试问当时友虎溪已埃尘似闻佚老堂知是几世孙能为五字诗仍戴漉酒巾人呼小靖节自号葛天民
　　陆道士【庐山纪事宋陆静修吴兴人少怀虚素元嘉末游京都还入庐山隐居简寂观太平寰宇记观在江州东南一百四十里】虎溪【东林志虎溪在东林寺前】
　　附孔武仲一首
　　不逐渔商不问农悠然今作绿【缺一字】翁地临白傅荒台畔人在华胥乐国中一榻逺分庐阜月两轩平挹广寒风杖藜亦欲频还往肯使清闲并属公附参寥二首
　　湓浦城南旧隐沦一堂无地可栖尘石牀春卧酴醿砌撩乱余花堕酒巾
　　归来诗酒洽天机骚客无烦咏式微三径就荒松菊在洗余蒿艾净秋晖
　　和李白【并引】
　　李太白有浔阳紫极宫感秋诗紫极宫今天庆观也道士胡洞微以石本示余葢其师卓玘之所刻玘有道术节义过人今亡矣太白诗云四十九年非一往不可复今予亦四十九感之次其韵玉芝一名琼田草洞微种之七八年矣云更数年可食许以遗余故并记之
　　寄卧虚寂堂月明浸疎竹泠然洗我心欲饮不可掬流光发永叹自昔【一本作惜讹】非余独行年四十九还此北窗宿缅怀卓道人白首寓医卜谪僊固逺矣此士亦难复世道如奕棋变化不容覆惟应玉芝老待得蟠桃熟浔阳【元和郡县志江南西道江州秦属庐江郡吴黄初中分浔阳武昌晋太康十年始置江州初理豫章至成帝咸通六年移江州理湓城即今郡是也晋初理在江北岸地名兰城温峤领郡之日移于此寻又置浔阳郡大业三年改九江郡】紫极宫【李石续博物志武徳三年晋州人吉善行于羊角山见白衣父老呼善行日为吾语唐天子吾为老君即汝祖也髙祖因立庙明皇时两京及诸州各立庙京师号元宫诸州号紫极宫程大昌雍録宋朝置天庆观许就以紫极宫为用】卓玘【失考】附李太白原作
　　何处闻秋声翛翛北窗竹回薄万心古揽之不盈掬静坐观众妙浩然媚幽独白云南山来就我檐下宿嬾从唐生决羞访季主卜四十九年非一往不可复野情转萧散世道有翻覆陶令归去来田家酒应熟
　　附黄鲁直次韵
　　不见两谪僊长怀倚修竹行绕紫极宫明珠得盈掬平生人欲杀耿介受命独往者如可作抱被来同宿砥柱阅頺波不疑更何卜但观草木秋叶落根自复我病二十年大斗久不覆因之酌苏李蟹肥社酿熟
　　【慎按清江集孔武仲亦有过紫极宫感卓玘遗迹诗非与公唱和作且不次李韵故不録】次韵道潜留别
　　为闻庐岳多真隐故就髙人断宿攀已喜禅心无别语尚嫌剃发有诗斑异同更莫疑三语物我终当付八还到后与君开北户举头三十六青山
　　三十六青山【指少室也按志河南府永安县少室山在县西南七十里有三十六峯先生时移汝州汝在洛阳之南宋时永安今永寜县】
　　附参寥原作【参寥集原题云九江与东坡居士话别】
　　霅水黄楼赤壁间胜游长得共跻攀屠龙冉冉空三载窥豹悠悠愧一斑投锡云林聊避暑絶江舟楫自东还求田问舍知何处杖履他时访小山赠江州景徳长老
　　白足髙僧解达观安排春事满幽栏不须天女来相试总把空花眼里看
　　景徳长老【曽子固江州景徳戒坛记云初景徳寺几废僧智暹不舍昼夜之勤凡二十年为佛殿山门与戒坛统为屋若干区费钱二十余万不知即其人否】
　　慎按施氏补注此诗在续补下巻中今因地附编
　　郭祥正家醉画竹石壁上郭作诗为谢且遗二古铜剑
　　空【一作枯】肠得酒芒角出肝肺槎牙生竹石森然欲作不可囘【周益公题防引此诗囘作留】吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一防铜劔秋水光两首新诗争劒铓剑在牀头诗在手不知谁作蛟龙吼
　　郭祥正【东都事畧文艺传郭祥正字功甫其母梦太白而生不乐仕进自号谢公山人梅圣俞呼为谪僊后知髙安郡请老归所居有醉吟庵东坡过而题诗画竹石于壁有诗文三十巻名青山集故宅在当涂城内寿俊坊宋史本传祥正第进士熙宁中以殿中丞致仕后复出通判汀州知端州又弃去所载宦迹与东都事畧不同按东坡自海外归与功甫有唱和诗乃其知端州时也东都事畧失载其再出一节合史传考之功甫生平始备】醉画竹石【画继云子瞻所作枯木枝干虬屈无端倪石皴亦竒怪如其胸中蟠郁也作墨竹从地直起至顶黄庭坚枯木赋云恢诡谲怪滑稽于秋毫之頴尤以酒为神故其觞次滴沥醉余呻吟取诸造物之炉锤尽用文章之斤斧又题石竹诗云东坡老人翰林公醉时吐出胸中墨先生自题郭祥正壁亦云云则知先生平日非乘酣以发真兴则不为也】书墙涴壁【金壶记云贺知章尝与张旭游凡见人家防舘好墙壁及屏障落笔数行如虫篆鸟飞慎按郭功甫青山集中此题失原作黄山谷有和诗亦残脱不全故不録】
　　附李端叔次韵
　　大枝凭陵力争出小干萦纡穿瘦石一杯未釂笔已濡此理分明来面壁我尝旁观不见画只见佛祖遭诃骂人知见画不见人纷纷岂是知公者汗流几案惨无光忽然到眼如锋铓急将两耳掩双手河海震动雷电吼
　　【慎按姑溪集原题云次韵东坡所画郭功甫家壁竹木怪石韵今采出附録】
　　龙尾砚歌【并引】
　　余旧作凤咮石砚铭其畧云苏子一见名凤咮坐令龙尾羞牛后已而求砚于歙歙人云子自有凤咮何以此为葢不能平也奉议郎方君彦徳有龙尾大砚竒甚谓余若能作诗少解前语者当奉饷乃作此诗
　　黄琮白珀【宋刻本作琥】天不惜顾恐贪夫死怀璧君看龙尾岂石材玉徳金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢捣练支牀亦何有况嗔苏子凤咮铭戏语相嘲作牛后碧天照水风吹云明窗大几清无尘我生天地一闲物苏子亦是支离人粗言细语都不择春蚓秋蛇随意画愿从苏子老东坡仁者不用生分别
　　方彦徳【失考】龙尾砚【新安志龙尾山在源县东南开元中猎人叶氏逐兽入山见叠石莹洁擕归刋成砚南唐元宗时歙守献砚荐工李少微擢砚官髙似孙砚笺龙尾石在水中极温润性坚密声清如玉欧阳公砚谱天下之砚四十余品歙县龙尾石品居第三歙县砚谱罗纹山亦曰芙蓉溪砚坑十余处访于彼俗虽有龙尾山而山实无石好事者相传多云水中石】凤咮【本集杂记云建州北苑凤凰山有石声如铜铁作砚至美有如肤筠又云仆好用凤咮砚论者多异同葢少得真者多为黯淡滩石所乱耳子由砚铭序云北苑凤凰山咮潭中石苍黒坚致如玉以为砚与笔墨宜熙宁中太原王頥始发其妙然石性薄厚者不及寸○慎按胡仔苕溪渔隐丛话云凤山石顽燥非砚材工人未尝以为砚若劒浦黯淡滩有一种石黒眉黄眼人以为砚凤咮必此滩石也又云凤凰山之后有一泉广三四尺石甃其底特一小井子由所云咮潭其地初无之又安得潭中石以为砚乎苏氏兄弟为王頥所绐信以为然附録备考】
　　张近几仲有龙尾子石砚以铜劒易之
　　我家铜劒如赤蛇君家石砚苍璧椭而洼君持我劒向何许大明宫里玉佩鸣冲牙我得君砚亦安用雪堂窗下尔雅笺虫鰕二物与人初不异飘落髙下随风花蒯缑玉具皆外物视草草无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华张近【宋史张近字几仲第进士累选大理寺正歴少卿以集贤修撰知瀛州徙知太原以疾奉祠施氏原注谓镇髙阳八年为显谟直学士徙知太原歴官稍异】子石【欧阳公砚谱子石者在大石中生葢精石也而俗讹传遂以紫石为上唐彦猷砚録山有自然圆石剖其璞得焉谓之子石○慎按前篇云愿随苏子老东坡此云雪堂窗下尔雅笺虫虾合后共三首当是在黄州时作姑仍依施氏原本编此】张作诗送砚反劒乃和其诗卒以剑归之
　　赠君长铗君当歌每食无鱼叹委蛇一朝得见暴公子櫑具欲与冠争峩岂比杜陵贫病叟终日长镵随短蓑斩蛟刺虎老无力带牛佩犊吏所诃故将换砚岂无意恐君雕琢伤天和作诗反劔亦何谓知君欲以诗相磨报章苦恨无好语试向君砚求余波诗成劒往砚应笑那将屋漏供悬河
　　余波【左传僖公二十三年重耳曰其波及晋国者君之余也杜诗余波绮丽为】
　　去嵗九月二十七日黄州生子遯小名干儿颀然頴异至今年七月二十八日病亡于金陵作二诗哭之
　　吾年四十九覊旅失幼子幼子真吾儿眉角生已似未期观所好蹁跹逐书史揺头却梨栗似识非分耻吾老常鲜欢赖此一笑喜忽然遭夺去恶业【一作孽】我累尔衣薪那免俗变灭须臾耳归来怀抱空老泪如泻水恶业【楞严经注防陀罗华言严炽恶业】变灭须臾【宝积经念念不可住须臾还变灭维摩经是身如浮云须臾变灭】
　　我泪犹可拭日逺当日忘母哭不可闻欲与汝俱亡故衣尚悬架涨乳已流牀感此欲忘生一卧终日僵中年忝闻道梦幻讲已详储药如丘山临病更求方仍将恩爱刃割此衰老肠知迷欲自反一恸送余伤
　　附子由和二首
　　人生本无有众幻妄聚耳手足非吾亲何况妻与子偶来似可乐强作室家喜忽去未免悲欣成要矜毁君家两嵗儿毕竟何自始变化违初心涕泗剧翻水吾侪近始悟造物聊复试道力竟未完聪明信难恃
　　破甑不复顾彼无爱甑心弃璧负赤子始騐爱子深诚知均非我胡为有不任一从三界游久被百物侵朝与喜怒交暮与宠辱临四物皆不胜生死独未禁不经大火烧孰为真黄金弃置父子恩长住旃檀林
　　叶涛致逺见和二诗复次其韵【公自注涛颠倒原韵】
　　平生无一女谁复叹尔【一作耳】耳滞留生此儿足慰周南史那知非真实造化聊戏尔烦恼初无根恩爱为种子烦公为假説反覆相指示欲除苦海浪先干爱河水弃置一寸鳞悠然笑侯喜为公写余习缾罍一时耻叶涛【宋史本传涛字致逺中进士乙科从王安石于金陵学为文词按介甫与致逺唱酬极多乃其弟平甫之婿详半山集墓志中】
　　闻公少已悟拄杖久倚牀笑我老而痴负鼓欲求亡庶几东门子柱史安敢望嗜毒戏猛兽虑患先不详囊破蛇巳走尚未省齧伤妙哉两篇诗洗我千结肠黠蚕不作蠒未老辄自僵永谢汤火厄泠然超无方








　　苏诗补注巻二十三
　　钦定四库全书
　　苏诗补注巻二十四　翰林院编修查慎行撰古今体诗五十六首【元丰甲子八月自金陵歴真闰杨淮在泗州度嵗作】次韵荆公四絶
　　青李扶疎禽自来清真逸少手亲栽深红浅紫从争发雪白鵞黄也鬬开
　　荆公【宋史王安石传安石再相屡谢病求去帝益厌之罢为镇南军节度使同平章事判江宁府明年改集禧观使封舒国公元丰三年复拜左仆射观文殿大学士换特进改封荆按先生自黄移汝正安石罢相居金陵之时也】
　　砍竹穿花破緑苔小诗端为觅桤栽细看造物初无物春到江南花自开
　　骑驴入荒陂想见先生未病时劝我试求三亩宅从公已觉十年迟
　　【慎按潘子真诗话谓东坡得请归宜兴道过钟山时荆公病方愈约坡卜居秦淮故坡诗云劝我试求三亩宅云云按陆务观题防云东坡自黄州归见荆公于半山剧谈累日约卜邻以老焉葢宜兴得请在明年春夏之交未尝再过金陵也今依施氏本编自黄移汝时】
　　甲第非真有闲花亦偶栽聊为清净供却对道人开【公自注荆公病后舍宅作寺】
　　甲第非真有【临川集请舍宅为寺劄子云臣幸遭兴运超防等夷顾廹衰残糜捐何补愿以臣所居江宁府上元县园屋为僧寺永逺祝延圣夀如防矜许特赐名额庶昭隆典江少虞事实类苑云荆公再罢政到金陵筑第于旧门外七里去蒋山六七里元丰末公被疾奏舍为寺赐名报宁院六朝事迹云半山报宁禅寺荆公故宅也其地名白塘旧以地卑积水为患自荆公卜居乃凿渠决水以通城河元丰七年请以宅为寺熈宁日歴则云王安石奏请以所居为僧寺奉防依所乞以报本禅寺为名额报本与报宁互异日歴讹也】
　　附王介甫原作四首【临川集题云池上看金沙花数枝过酴醿架盛开】酴醿一架最先来夹水金沙次第栽浓緑扶疎云乍起醉红撩乱雪争开
　　午隂寛占一方苔映水前年坐看栽红蕋似嫌尘染汚青条飞上别枝开
　　北山输緑涨横陂直堑回塘滟滟时细数落花因坐久缓寻芳草得归迟
　　故作酴醿架金沙秪漫栽似矜顔色好飞度雪前开
　　半山亭【外集有次韵二字】
　　登岭势巍巍莲峯太华齐凭栏红日早囘首白云低松柏月中老猿猴物外啼禅师吟絶后千古指人迷半山亭【六朝事迹报宁禅寺地名白塘由城东门至蒋山此半道也故今亦名半山寺金陵志独龙冈有上下二定林寺王荆公卜居于二定林之间名曰半山】
　　慎按此诗施氏原本不载新刻载续补下巻今据外集移编
　　张庖民挽辞
　　东晋巾车令西京执防郎甘心向山水结髪事文章故自轻千户何曽羡一嚢天髙鬼神恶骨朽姓名芳庾岭铭旌暗秦淮旧宅荒吾诗不用刻妙语有黄香【公自注黄鲁直为庖民作哀词】
　　张庖民【字翔父】巾车令【锦绣万花谷巾车令陶潜也】甘心向山水【山谷集中张翔父墓表云翔父才徳俯仰庸人不甚出奇见异其于林泉心安性服之也】
　　次韵叶致逺见赠
　　欲求五亩寄樵苏所至【一作到处】迟留【一作留连】似贾胡信命不须歌去汝逢人未免叹犹吾人皆劝我杯中物我独怜君屋上乌一伎文章何足道要知【一作言】摩诘是文殊【末句宋刻作要言磨却是文殊】
　　叶致逺【名涛注详上巻末】一伎文章【杜甫诗文章一小伎于道未为尊】次韵致逺
　　长笑右军称草圣不如东野以诗鸣乐天自爱吟淮月怀祖无劳聴角声
　　慎按此诗施氏原本不载新刻本载续补下巻今因人附编
　　次韵杭人裴维甫
　　余杭门外叶飞秋尚记居人挽去舟一别临平山上塔五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游
　　裴维甫【咸淳临安志仁宗嘉祐四年刘辉榜进士】余杭门【吴自牧梦梁録杭州北城门者三一曰余杭门旧名北闗者是也咸淳临安志余杭门有水陆二门】临平山【咸淳临安志临平山去仁和县五十四里周围十八里上有塔下有藕花洲即鼎湖也】云梦泽南州【杜牧齐安诗平生睡足处云梦泽南州】
　　【慎按施氏原注东坡倅杭官满以九月离钱塘故云余杭门外叶飞秋在黄五年至是复与维甫邂逅于秣陵也新刻本删去今补録】
　　次韵叚缝见赠
　　季子东周负郭田须知力穑是家传细思种薤五十本大胜取禾三百防若得与君连北巷故应终老忘西川短衣匹马非吾事只拟关门不问天
　　叚缝【字约之按施氏原注约之居金陵与王介甫游而意不相与知兴国军甞论免役法不便元丰初吴冲卿为相颇进熈寜异议之人除知秦州蔡确言其无才能止以曽诋毁新政故膺奬任诏与合入差遣乃俾通判阆州缝避逺求分司遂以本官致仕元祐二年春左司諌王觌荐之诏缝致仕与管勾宫观秩为朝散大夫此叚新刻删去今补録】种薤五十本【艺苑雌黄前汉龚遂传有令民种一百薤五十本葱之説坡诗误以一百本为五十本矣】西川【全蜀艺文志唐贞观初置劒南道为西川至贞元増置东川府于梓州北宋分西川为东西两路防为川东益为川西】
　　题孙思邈真
　　先生一去五百载犹在峩眉西崦中自为天僊足官府不应尸解坐蝱虫
　　孙思邈【旧唐书思邈京兆华原人周宣帝时隐居太白山隋文帝徴为国子博士不起唐髙宗召见赐鄱阳公主邑宅以居焉学殚术数自云年九十三乡里咸云数百嵗人注老子庄子及千金方子行天授中为凤阁侍郎】
　　戏作鮰鱼【一本作洄鱼】一絶
　　粉红石首仍无骨雪白河防不药人寄语天公与河伯何妨乞与水精鳞
　　鮰鱼【释氏稽古畧钟山宝公以翦刀尺扇挂杖头负之行聚落遇食鲙者从而求食啗者遗而薄之宝公即吐水皆成活鱼今江中鮰鱼是也○愼按説文玉篇均无鮰字广韵类篇止有鮠字广韵注似鮎类篇注鳀之小者惟本草云鮠今作鮰】河防【程大昌演繁露河防当作河鲀严有翼艺苑雌黄鲀水族之奇味世传其能杀人】
　　同王胜之游蒋山
　　到郡席未【一作不】暖居民空惘然好山无十里遗恨恐他年欲欵南朝寺同登北郭船朱门收画防绀宇出青莲【公自注荆公以宅为寺】夹路苍髯古迎人翠麓偏龙腰蟠故国鸟爪寄层颠竹杪飞华屋松根细泉峯多巧障日江逺欲浮天畧彴横秋水浮图挿暮烟归来踏人影云细月娟娟
　　王胜之【东都事畧王益柔字胜之少力学尹洙见其文曰赡而不流制而不窘未可量也为人伉直尚气喜论天下事杜衍荐于朝除集贤校理苏舜钦以祠神防客事除名言者谓益柔作傲歌坐夺职久之为开封推官歴知制诰迁龙图直学士除秘书监出知蔡扬亳三州江宁应天二府宋史王益柔用父曙廕至殿中丞熈宁元年判度支审官院诏百官转对益柔言人君之难莫大于辨邪正邪正之辨莫大于置相意指王安石也后以直学士知江宁府○按史传所载与施注详畧不一故并録之】蒋山【元和郡县志钟山在上元县东北十八里古金陵山也唐地理志江南道其名山衡庐茅蒋景定建康志钟山一名蒋山汉末秣陵尉蒋子文逐盗死事于此吴大帝为立庙封为蒋侯初学记载扬雄润州箴所云蒋庙钟山孙陵曲衍是也】到郡席不暖【施氏原注胜之至江宁才一日移南都坡在赏心亭作长短句送之末云公驾飞车凌彩雾红鸾骖乘青鸾驭却讶此洲名白鹭非吾侣翩然欲下还飞去此叚新刻本删去今为补録】南朝寺【杜牧诗南朝四百八十寺多少楼台烟雨中】苍髯【金陵地纪蒋山初少林木东晋时令诸州刺史罢还京者人栽松百株郡守五十株宋时刺史栽三十株下至郡守各有差】
　　【西清诗话元丰中王文公在金陵东坡自黄北还日与公游后渡江至仪真和游蒋山诗寄金陵守王胜之公亟取读至峯多巧障日江逺欲浮天乃拊几叹曰老夫平生作诗无此二句】
　　附王介甫次韵
　　金陵限南北形势岂其然楚役六十里陈亡三百年江山空幙府风月自觥船主送悲凉岸妃埋想故莲台倾凤久去城踞虎争偏司马壖庙域独龙层路颠森疎五愿木蹇浅一人泉棁杖穷诸岭篮舆罢半天朱门围绿水碧瓦第青烟墨客谁能赋留诗野竹娟
　　至真州再和二首
　　老手王摩诘穷交孟浩然论诗曾伴直话旧巳忘年北上难陪骥东行且趁船离亭花映肉醉眼路窥莲柂转三山没风囘五两偏荒祠过歩古甃堕松颠闻道清香阁新篘白玉泉莫教门掩夜坐待月流天小院檀槽閙空庭桦烛烟公诗便堪唱为赋【宋刻本作付】小婵娟真州【隆平集干徳二年以扬州迎銮镇为建安军九朝通畧祥符二年建安军铸玉皇太祖太宗像成陞军为真州太平寰宇记真州本扬州白沙镇伪吴改为迎銮镇大江入京口之岸东至扬州六十里】孟浩然伴直【新唐书孟浩然传王维常私邀入内署俄而宗至浩然匿牀下维以实对帝曰恨未见也何惧而匿诏浩然出】北上【时王胜之自江寜移守南都故云】三山【金陵志三山在江宁府城西南周围四里大江从西来势如建瓴此山当其冲舆地志谓其积石森郁濵于大江有三峯南北相接谢眺有晚登三山望京邑诗即此矣】荒祠歩【王象之曰州渡在江都县南四十里杨子江之沙碛也沙渐长其状如字庙记云江祠祀江妃也以伍员配阮升之记云其神亦号江都王】
　　公顔如雪柏千载故依然笑我无根栁空中不待年肯留归阙棹【宋刻本作斾】坐待逆【一作迎去声】风船特许门传籥【一作钥】那知箭起莲相逢月上后小语坐西偏流落千帆侧追思百尺颠躬耕怀谷口水石羡平泉茅屋归元亮霓裳醉乐天行闻宣室召归近御炉烟未用歌池上随宜教李娟
　　千帆侧【刘禹锡诗沉舟侧畔千帆过】
　　次韵答宝觉
　　芒鞵竹杖布行纒遮莫千山与【宋刻本作更】万山从来无脚不解滑谁信石头行路难
　　宝觉【金陵定林寺僧也与王荆公游见周益公题防临川集中多赠答诗】
　　眉子石砚歌赠胡訚
　　君不见成都画手开十眉横云却月争新竒游人指防小嚬处中有渔阳胡马嘶又不见王孙青横双碧肠断浮空逺山色书生性命何足论坐费千金买消渴尔来丧乱愁天公谪向君家书砚中小窗虚幌相妩媚令君晓梦生春红毘耶居士谈空处结习已空花不住试教天女为磨铅千偈澜翻无一语
　　眉子砚【苕溪渔隐丛话新安龙尾石性皆润泽可以敌玉滑腻而能起墨以之为砚故世所珍石虽多惟罗纹者眉子者刷丝者佳髙似孙砚笺罗纹坑在眉子坑东金星坑在罗纹西北并南唐李氏发眉子坑在罗纹坑西开元中发眉子石有金花眉金星眉对眉短眉长眉簇眉濶眉雁胡眉锦蹙眉菉豆眉等名】毘耶【维摩经毘耶离大城中有长者名维摩诘翻译名义毘耶离此云广博严净其国寛平城邑华丽故名】
　　【慎按施氏原注此诗墨迹刻石成都题为古眉子石砚歌新刻删去今补録】
　　以玉带施元长老元以衲裙相报次韵二首
　　病骨难堪玉带围钝根仍落箭锋机欲教乞食歌姬院故与云山旧衲衣
　　元长老【金山志了元佛印禅师字觉老饶州浮梁林氏子出家即徧叅圆通讷公以为书记先住江州之承天继迁淮之斗方庐山之开先归宗润州之金山焦山凡四十余年缙绅之贤者多与之游名动朝野神宗赐髙丽磨衲金鉢以旌师徳】钝根【法华经钝根小智人着相防慢者不能信是经】箭锋机【传灯録神机交激若柱于箭锋】乞食歌姬院【郑文寳南唐近事云韩熈载相江南后主即位颇疑北人熈载惧祸因放荡不覊售伎乐数百人荒湛为乐所受月俸即为诸姬分去遂敝衣负箧使门生舒雅执板挽之随房乞食以足日膳云云苕溪渔隐云尝读北梦言裴休尝披毳衲于歌姬院持鉢乞食自言不为俗情所染可以説法为人东坡即用此事江少虞事实类苑专引韩事为此诗注脚而不及裴今为详考辨正如此】
　　此带阅人如传舍流传到我亦悠哉锦袍错落差相称乞与佯狂老万回
　　万回【髙僧传万回法云公虢州人年当弱龄白痴不语口自呼万回因字焉兄戍辽阳母为设斋祈福回忽曰兄安极易知耳因裹斋余出门际晩而归执其兄书云平善自尔声闻朝野中宗神龙二年勅别度回一人而已自髙宗末天后时常召入内道塲赐锦绣衣旧唐书万回传咸亨四年度为沙门回幼时致兄书六千里外朝往暮归因号万回与髙僧传小异】
　　次韵滕元发许仲涂秦少游
　　二公诗格老弥新醉后狂吟许野人坐看青丘吞泽芥自慙黄潦荐溪苹两邦旌纛光相照十亩锄犂手自亲何似秦郎妙天下明年献颂请东廵
　　滕元发【宋史本传元发初名甫字元发后改字达道以元发为名东阳人神宗朝言新法之害以翰林学士出知定州贬居筠州上章自讼有乐羊何功谤书满箧即墨何罪毁言日闻之语帝恻然即以为湖州哲宗立徙苏州】许仲涂【宋史许遵字仲涂泗州人第进士神宗朝以大理寺请知润州】青丘【海内十洲记长洲一名青丘在南海辰巳之位地方五千里去岸二十五万里】泽芥【艺苑雌黄子虗赋中芥蒂刺鲠也非草芥之芥东坡先生诗坐看青丘吞泽芥又西湖诗亦有青丘已吞云梦芥之句皆非也】
　　【慎按此诗起句二公属滕许次句野人先生自谓以下四句两两分説时滕知湖州许知润州故云两邦旌纛先生将乞常州居住故有十亩锄犂之句结处方説到少游章法首尾开合如此王氏注讹认次句中许字作姓遂谓许野人指仲涂一字失解通篇节节俱碍矣施氏补注亦未能确证其谬今驳正】送金山乡僧归蜀开堂
　　撞钟浮玉山迎我三千指众中闻謦欬未语知乡里我非个中人何以黙识子振衣忽归去只影千山里涪江与中泠共此一味水氷盘荐琥珀何似糖霜美
　　乡僧【遂宁僧图宝也见糖霜谱】浮玉山【金山志客问何为浮玉答云此出仙经上仙居浮玉山朝上帝则山自浮去因金焦俱在水上故名】涪江【方舆胜览涪江自思州上费溪发源经五十八节滩至黔州溉与施州江防凡五百余里与蜀江合于涪州之东以其出于黔州又名黔江清澈可鉴毛髪】中泠【水记云刘伯刍以扬子江水为第一李秀卿以扬子江南零水为第七名胜志金山下有泉曰中泠亦曰南零】糖霜【洪迈曰自古食蔗始为蔗浆宋玉招魂所谓胹鼈炰羔有柘浆是也孙亮时交州献甘蔗饧南中八郡志笮甘蔗汁曝成饴谓之石蜜唐太宗遣使至摩揭陀国取熬糖法即诏扬州上诸蔗榨沈如其剂色味美于西域然只是今之沙糖不言作霜然则糖霜非古也歴世诗人亦未言之惟东坡过金山寺作诗送遂寜僧图宝云氷盘荐琥珀何似糖霜美黄鲁直在戎州作颂答梓州雍熙长老寄糖霜云逺寄蔗霜知有味胜于崔　作子水晶盐则遂宁糖霜见于文字者实始二公甘蔗所在皆植独福唐四明番禺广汉遂宁有糖氷而遂宁为冠亦皆起于近世唐大歴中有邹和尚者始来小溪之繖山教民以造霜之法繖山在县北二十里山前后为蔗田者十之四糖霜户十之三蔗有四色曰杜蔗曰西蔗曰芀蔗本草所谓荻蔗也曰红蔗本草昆仑蔗也惟杜蔗紫嫩味极厚专用作霜凡霜一瓮中品色亦自不同堆叠如假山者为上团枝次之瓮鉴次之小颗块次之砂脚为下紫为上深琥珀次之浅黄又次之浅白为下遂宁王灼作糖霜谱七篇予采之以广闻见】
　　【慎按前説宋时糖霜色贵紫与今不同故公诗云金盘荐琥珀何似糖霜美与洪説正合故详録之】送沈逵【一作逹】赴广南
　　嗟我与君皆丙子四十九年穷不死君随幕府战西羌夜渡冰河斫云垒飞尘涨天箭洒甲归对妻孥真梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍顔畧相似我方北渡脱重江君复南行轻万里功名如幻何足计学道有涯【一作牙】真可喜勾漏丹砂已付君汝阳罋盎吾何耻君归赴【一作趁】我鸡黍约买田筑室从今始
　　广南【太平寰宇记开宝初潘美平南汉分广南东西路九域志广南分东西二路东路州十五县四十西路州二十三军三县六十四张维广西郡邑记云以汉志考之今之东路即汉之南路】豆粥
　　君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心已醉身心颠倒不自知更识人间有真味岂如江头千顷雪色芦茅檐出没晨烟孤地碓舂秔光似玉沙缾煮豆软如酥我老此身无着处卖书来问东家住卧听鸡鸣粥熟时蓬头曵履君家去
　　滹沱【礼记晋人将有事于河必先有事于滹沱山海经秦戏之山无草木多金玉滹沱之水出焉太平寰宇记秦戏山在太原府繁畴县东北三十里水经注滹沱水入雷河沟水过旧曲阳城是也按光武所渡在冀州南宫信都乃滹沱之下流也】身心颠倒【楞严经如来之身名正徧知汝等之身名性颠倒又云阿难与诸大众瞪瞢瞻佛目睛不瞬不知身心颠倒所在】
　　秦少游梦发殡而塟之者云是刘发之柩是嵗发首荐秦以诗贺之刘泾亦作因次其韵
　　君看三代士执雉本以杀身为小补居官死职士死绥梦尸得官真古语五行胜巳斯为官官如草木吾如土仕而未禄犹賔客待以纯臣葢非古餽焉曰献称寡君岂比公卿相尔汝世衰道防士失已得丧悲欢反其故草袍芦棰相妩【韵语阳秋作娬】媚饮酒嬉游事羣聚曲江船舫月灯毬是谓舞殡而歌墓看花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细看君勿误时来聊复一飞鸣进隐不须烦杜【宋刻本作伍】举刘发【字全美见淮海集】执雉【曲礼疏雉取性耿介惟敌是赴羔雁生执雉则死执亦表见危致命尚书二生一死贽是也】仕而未禄【礼记仕而未有禄者君有馈焉曰献使焉曰寡君】纯臣【诗迁其私人疏引仪礼有司彻主人降献私人注云大夫言私人明不纯臣此申伯虽是王之卿士亦是不得纯臣也】曲江【西京杂记朱雀街东第五街皇城之东第三街龙华寺南有流水屈曲谓之曲江程大昌雍録唐曲江秦隑洲汉为乐游苑隋宇文恺以地在京城东南隅凿池以厌胜之从城外包入城为芙蓉池宋敏求长安志亦同刘餗云古曲江文帝恶其名曲改名开元中疏凿为胜地南即芙蓉苑西即杏园慈恩寺太平寰宇记曲江池汉武所造亦名宜春苑乃汉祖校文之所后以秀士每年登科赐宴于此不忘校文之义也南部新书进士春闱宴曲江亭在五六月未过此宴不得出京】月灯毬【摭言进士之宴有九五曰樱桃六曰月灯南部新书每歳寒食新进士于月灯阁置打毬之宴元稹诗传餐月灯阁剧宴刼灰池】看花走马【孟东野及第诗东风得意马蹄疾一日看徧长安花】
　　【慎按葛立方韵语阳秋云晋乐广曰人未尝梦乘牛车入防穴捣蔬噉铁杵以无想因也自乐论之凡梦皆出于想而殷浩乃云官本臭腐故将得官而梦尸是岂出于想耶刘发方赴举少游梦发殡而塟者云是刘发之柩少游以诗贺云云乃一时襃美赞喜之词非殷浩之意也东坡世衰道微云云全篇二百余言皆用浩意可谓巧于遣词】
　　附秦少游原作
　　嵗逢困敦斗申指辰次庚辰漏传子梦出城闉登古原草木萦天带流水千夫荷锸开久殡前有一人状瓌伟素冠长跪烝酒肴云是刘郎字全美马鸣车响断还续人境晦明秋色里既寤茫然失所遭河转星翻汗如洗世传梦凶常得吉神物戏人良有旨全美声名海县闻闭久当开乃其理娟娟二十四桥月月下吹箫聊尔耳洗眼看君先一鸣九万扶揺从此始
　　金山梦中作
　　江东贾客木绵【一作棉】裘防散金山月满楼夜半潮来风又烈【一作熟】卧吹箫管到扬州
　　次韵周穜惠石铫【宋刻本作棹】
　　铜腥铁澁不宜泉爱此苍然深且寛蟹眼翻波汤已作龙头拒火柄犹寒姜新盐少茶初熟水渍云蒸藓未干自古函牛多折足要知无脚是轻安
　　蟹眼【蔡襄茶録候汤最难未熟则沫浮过熟则茶沉前世谓之蟹眼者过熟汤也】龙头【周礼考工记黄金勺鼻寸衡四寸注云衡勺柄龙头也韩愈石鼎聫句龙头缩囷蠢豕腹胀彭亨】次韵蒋頴叔
　　月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画溪山指后期【公自注蒋诗记及地时琼林苑宴坐中所言且约同卜居阳羡】岂敢便为鸡黍约玉堂金殿要论思
　　蒋頴叔【宋史蒋之奇字頴叔以廕得官登进士第又举贤良方正中选英宗擢监察御史神宗立转殿中侍御史劾欧阳修帷簿事问状无实贬监道州酒税改宣州元丰中为江淮荆湖发运使元祐初进天章阁待制歴户部侍郎未几出知熙州绍圣初召为中书舍人拜翰林学士徽宗立拜知枢密院事以疾告归卒】琼林花草【李濓汴京遗迹志琼林苑在开封城西郑门外俗呼为西青城宋时建苑为宴进士之所与金明寺南北相对其中松柏森列百花芬郁】罨画【太平寰宇记宜兴县有圻溪俗呼为罨画溪吴兴统志罨画溪在长兴县西古木夹岸朱藤蔽其上花时游人竞集如在画中溪半有画溪亭】
　　龟山辨才师
　　此生念念浮云改寄语长淮今好在故人宴坐虹梁南新河巧出龟山背木鱼呼客振林莽铁凤横空飞防绘忽惊堂宇变雄深坐觉风雷生謦欬羡师游戏浮沤间笑我荣枯弹指内尝茶看画亦不恶问法求诗了无碍千里孤帆又独来五年一梦谁相对何当来世结香火永与名山躬【一作供】井硙
　　龟山【张商英龟山水陆院记云以佛书考之则五百梵僧游止之所以道经考之则太真元君之别治也山有五名曰迦叶曰宝积曰紫铜曰五峯曰归来号南五台临淮志上龟山在盱眙县西南下龟山在县北三十里有上下二寺上龟山寺中有铁铸罗汉一百五十区下龟山寺宋天禧中金臂禅师建亦皆铁象】辨才【按天竺元净号辨才子由为作塔铭不载其住龟山事或别是一人所未详也】虹梁【元和郡县志宿州虹县音贡汉县旧属沛郡唐属泗州县临汴河滨演繁露虹今读如綘与古不同】新河【宋史神宗本纪熙宁四年开洪泽河达于淮又蒋之奇传请凿龟山左肋至洪泽为新河以避淮险自是无覆溺之患又河渠志蒋之奇建言宜自龟山蛇浦下属洪泽凿左肋为复河取淮为源不置堰牐帝遣都水监丞陈祐甫经度既成命之奇撰记刻石龟山后】供井硙【髙僧传忍师问惠能曰汝作何功徳能曰愿竭力抱石而舂供众而已】
　　赠潘谷
　　潘郎晓踏河阳春明珠白璧惊市人那知望拜马蹄下胸中一斛泥与尘何似墨潘穿破褐琅琅【一作琅玕】翠饼敲笏布衫漆黒手如龟未害氷壶贮秋月世人重耳轻目前区区张李争媸妍一朝入海寻李白空看人间画墨僊
　　潘谷【陆友墨史潘谷伊洛间墨师也何防春渚纪闻潘谷卖墨都下负箧而酣歌每笏止取百钱其用胶不过五两亦自遇湿不败】张李争媸妍【墨史张遇易水人遇墨有题光啓年者妙不减李廷珪宫中取以画眉蔡君谟谓廷珪墨第一遇第二陈后山丛谈秦少游有李廷珪墨半丸不为文理质如金石潘谷见而拜之曰真李氏故物也又有张遇墨一团面为盘龙鳞鬛悉具背有张遇麝香四字潘墨之龙畧有大节耳亦妍妙有纹如盘丝二物世所罕见也】
　　徐大正闲轩
　　氷蚕不知寒火防不知暑知闲见闲地已觉非闲侣君看东坡翁懒散谁比数形骸堕醉梦生事委尘土蚤眠不见灯晩食或欺【一作欹】午卧看盗取氊坐视麦漂雨语希舌颊强行少腰脚偻五年黄州城不蹋黄州鼓人言我闲客置此闲处所问闲作何味如眼不自睹颇讶徐孝亷得闲能几许介子愿奉使翁归备文武应缘不耐闲名字挂庭宇我诗为闲作更得不闲语君如汗血驹转盻畧燕楚莫嫌銮辂重终胜盐车苦
　　闲轩【淮海集闲轩记云建安之北有山与州治相直曰北山山之南有涧涧之南有横阜背山面阜有屋数十楹则东海徐君大正燕居之地也名曰闲轩君少举进士便马善射慷慨有气畧而欲就闲旷处幽隐分猿狖之居厠麋鹿之逰窃为君不取也】
　　附参寥作【参寥集题云寄题徐徳之先生闲轩】
　　建安自古多俊髦徐子磊落尤其豪论兵説劒走湖海身勤事左无所遭绿林五校已屠脍黒衣三卫羞徒劳归来故山便卜筑脱弃万事轻鸿毛横前涧水潄哀玉傍舍老枥藏飞猱山蔬何用羡粱肉鹤氅未必输青袍追云弄月有真趣慎勿轻语传儿曹
　　附陈后山作
　　倦游梁楚爱吾庐去寄山林孰与娱想见杖藜临过鸟更能赤手缚于莬君宁平世轻三釡我亦东原有一区拟买婵娟作归计可无堆玉斗量珠蒜山松林中可卜居余欲僦其地地属金山故作此诗与金山元长老
　　魏王大瓠无人识种成何啻实五石不辞破作两大尊只忧水浅江湖窄我材濩落本无【一作无所】用虚名惊世终何益东方先生好自誉伯夷【宋刻本作孟贲】子路并为一杜陵布衣老且愚信口自比契与稷暮年欲学栁下惠嗜好酸咸不相入金山也是不覊人蚤嵗闻名晩相得我醉而嬉欲僊去旁人笑倒山谓实问我此生何所归笑指浮休百年宅蒜山幸有闲田地招此无家一房客蒜山【元和郡县志蒜山在丹徒县西临江壁絶晋安帝时海贼孙恩率众登山宋武帝击破之即此太平寰宇记以为马蒜山】闲田地【白居易诗月中幸有闲田地】无家客【张籍诗爱养无家客多传得力方】
　　王中【一作仲】父哀辞【并引】
　　仁宗朝以制策登科者十五人轼忝冐时尚有富彦国张安道钱子飞吴长文夏公酉【一作西】陈令举钱醇老王中父并轼与家弟辙九【当作十】人存焉其后十有五年哭中父于密州作诗吊之则子飞长文令举殁矣又八年轼自黄州量移汝海与中父之子沇之相遇于京口相持而泣则十五人者独三人存耳葢安道及轼与家弟而已呜乎悲夫乃复次前韵以遗沇之时沇之亦以辠谪家于钱塘云
　　生刍不独比前人束藳端能废谢鲲子达想无身后念吾衰不复梦中论巳知毅豹为均死未识荆凡定孰存堪笑东坡痴钝老区区犹记刻舟痕
　　制防登科【宋史选举志制科以待才杰试秘阁预选然后对制防入等然后加恩赐第视进士尤美虽状元及第犹应制科然不常置士由是科进者亦甚鲜其法先上艺业于有司有司先校之乃试秘阁合格天子乃亲防之其后制科视进士之期须近臣论荐乃许应举】九人【富弼字彦国张方平字安道钱明逸字子飞夏噩字公酉陈舜俞字令举钱藻字醇老吴奎字长文王介字中父合先生兄弟共十人序中九字讹当作十】沇之辠谪【施氏原注中父名介常山人事见中父挽词注子沇之字彦鲁少从王介甫学彦鲁之得罪因太学生虞蕃上书付御史舒亶何正臣治其狱逾年方决追逮徧四方彦鲁时在国子直讲颍州团练推官坐受太学生章公弼请嘱补上舍不以实除名故云束藳端能废谢鲲先生作中父挽词有他时京口寻遗迹宿草犹应有泪痕之句则中父葢塟于润州而与其子复相遇于此也此叚新刻删去今补録】
　　附子由作【栾城集题云过王介同年墓】
　　平生使气坐生风徐扣方知学有功应奉读书无复忘虞翻忤物自甘穷埋根射策久弥奋投老为邦悍莫攻坟木未须惊巳拱少年我亦作衰翁【自注昔与中父同登制科仆年最少今已老矣】
　　蔡景繁官舍小阁
　　使君不独东南美典刑尚记先君子戏嘲王叟短辕车肯为徐郎书纸尾三年弭节江湖上千首放懐风月里手开西【一作东】阁坐虚明目净东溪照清泚素琴浊酒容一榻落霞孤鹜供千里大舫何时系门栁小诗屡欲书窗纸文昌新构满鹓鸾都邑正喧收杞梓相逢一醉岂有命南来寂寞君归矣
　　先君子【施氏原注蔡承禧之父元导字濬仲自少以文章见知于苏仪甫翰林留处门舘使与其子丞相子容同习六科景祐五年以茂材异等召试秘阁时如格者众遂不得与廷防后与景繁同中嘉祐二年进士第终南劒推官此叚新刻删去今补録】
　　十一月十【一本无十字】三日与几先自竹西来访庆老不见独与君卿供奉蟾知客东阁道话久之【公自注惠州追録】
　　巻巻长廊走黄叶席帘垂地香烟歇主人待来终不来火红销尽灰如雪
　　几先【杜介字几先扬州人注详后】
　　邵伯梵行寺山茶
　　山茶相对阿【一作本】谁栽细雨无人我独来説似与君【一作渠】君【一作渠】不防【一作见】烂红如火雪中开
　　邵伯梵行寺【名胜志邵伯湖在江都县北四十五里东为艾湖西为白茒湖旧有斗门桥官河水涸则引湖水以济漕运上有邵伯镇有梵行寺院】
　　慎按以上二首施氏原本不载新刻载续补下巻据外集乃离黄州以后作今移编
　　髙邮陈直躬处士画雁二首
　　野雁见人时未起意先改君从何处看得此无人态无乃槁木形人禽两自在北风振枯苇微雪落璀璀惨澹云水昏晶荧沙砾碎弋人怅何慕一举江海
　　陈直躬【邓椿画继陈直躬髙邮人坡公有题所画雁二诗而晁无咎集中有和苏翰林题李甲画二首乃用此韵不知何也】
　　【慎按李甲字景元华亭人见米元章画史中本集有题李景元画七絶补之葢讹以陈直躬为李甲也】
　　众禽事纷争野雁独闲洁徐行意自得俯仰若有节我衰寄江湖老伴杂鵞鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪
　　圆沙【杜甫诗宿鹭起圆沙】
　　附晁补之次韵二首
　　画写物外形要物形不改诗传画外意贵有画中态我今岂见画观诗雁真在尚想髙邮间湖寒沙璀璀氷霜已凌厉藻荇良琐碎衡阳何处中沚若烟海
　　萧条新湖秋霜落洲渚洁莲垂兰杜死菖蒲见深节惨淡沙砾姿清波侣羣鸭往时吴兴守看画忆苕霅为仪尚不汚孤髙比云月闻在雪堂时满堂惟画雪
　　和王斿二首【公自注斿平甫子】
　　异时长怪谪僊人舌有风雷笔有神闻道【一作见説】骑鲸游汗漫忆尝【一作曽】扪虱话悲辛气吞余子无全目诗到诸郎尚絶伦白髪故交空掩巻泪河东注问苍旻
　　谪僊人【谓平甫也东都事畧王安国字平甫自丱角未尝从人受学操笔为文语皆惊人临川集中平甫墓志云于书无所不该于词无所不工举茂才异等神宗即位召试赐进士及第官止大理寺丞年止四十七方囘瀛奎律髓注云平甫有校理集六十巻而诗占二十九巻东坡谓异时长怪谪僊人云云其推重如此○施氏原注平甫与东坡交自负其甘露寺诗平地风烟飞白鸟半山云木巻苍藤坡应之曰精神全在巻字但恨飞字不称耳平甫请易之坡遂易以翻字平甫叹服子斿字元龙笃学好义有父风元祐中东坡上奏理平甫之寃乞考斿行实而録用之大观间为提防京西刑狱此叚补注新刻本删去今补録】骑鲸扪虱【诗话总龟东坡诗龙骧万斛不敢过渔舟一叶从掀舞又云见説骑鲸游汗漫忆曽扪虱话悲辛以鲸为虱对以龙骧为渔舟对大小气焰之不等其意若玩世秀杰之气终不可没】诸郎【临川集平甫二子旊斿皆嶷嶷有立任渊陈后山诗注旊字元钧斿字元龙按实録元符元年九月看详诉理所言宣徳郎王斿于元祐中进状称先臣寃抑罪名未除不幸不得出于兹时诏斿罢江宁府粮料旊罢京东运判差监衡州酒税秦少游集有送王元龙赴泗州粮料院诗任注以为江寜者讹】
　　嫋嫋春风送度闗娟娟霜月照生还迟留嵗暮江淮上来往君家伯仲间未厌氷滩吼新洛且看松雪媚南山野梅官栁何时动飞葢长桥待子闲
　　伯仲间【施氏原注谓东坡过金陵与介甫相唱和故诗云来往君家伯仲间予考平甫之殁在熈宁十年王斿乃介甫犹子岂得称伯仲诗中所云只是説元钧元龙兄弟耳施注一叚虽经新刻本删去而旧本所有故为辨正】新洛【宋史元丰二年四月命宋用臣导洛通汴以代漕渠谓之清汴】南山【在泗州即都梁山注详本巻】
　　次韵张琬【一本作畹】
　　新落霜余两岸隆尘埃举袂识西风临淮自古多名【一作奇】士樽酒相连【一作逢又作从】乐寓公半日偷闲歌啸里百年暗尽往来中知君不向穷愁老尚有清诗气吐虹临淮【元和郡县志秦泗水郡汉沛郡元鼎中改临淮郡唐武徳中为泗州】
　　【慎按泗州所属别有临淮县诗中专指泗州非县也施氏原注讹】
　　次韵王定国南迁囘见寄
　　土晕铜花蚀秋水要须悍石相砻砥十年氷蘖战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履却思庾岭今何在更説彭城真梦耳【公自注来诗述彭城旧游】君知先竭是甘井我愿得全如苦李妄心不复九回肠至道终当三洗髓广陵阳羡何足较【公自注余买田阳羡来诗以为不如广陵】只有无何真我里乐全老子今禅伯【公自注张安道也定国其壻】掣电机锋不容拟心通岂复问云何印可聊须答如是相逢为我话留滞桃花春涨孤舟起
　　王定国南迁回【宋史王巩从苏轼游轼得罪巩亦窜宾州数嵗而还豪气不少挫后歴宗正丞以跌宕傲世故终不显淮海集定国以元丰二年谪宾州七年放归】印可【维摩经能如是宴坐者佛所印可】
　　赠梁道人
　　采药壶公处处过笑看金狄手摩挲老人大父识君久造物【一作化】小儿如子何寒尽山中无歴日雨斜江上一【一作有】渔蓑神僊防短多官府未厌人间醉踏歌
　　雍秀才画草虫八物
　　促织
　　月丛号耿耿露叶泣漙漙夜长不自暖那忧公子寒雍秀才【画继雍秀才不知何许人坡有咏所画草虫诗诗意每一物讥当时用事者一人如升髙不知回竟作黏壁枯以比介甫初来花争妍忽去鬼无迹以比章惇今诗画皆刋石流传于世】促织【尔雅释虫蟋蟀蛬注云促织也陆玑草木虫鱼疏幽州谓之趋织语曰趋织鸣嬾妇惊】
　　蝉
　　蜕形浊汚中羽翼便翾好秋来间何濶已抱寒茎槁
　　虾蟇
　　睅目知谁瞑皤腹空自胀慎勿困蜈蚣饥蛇不汝放蜈蚣蛇【本草虾蟇畏蛇而制蜈蚣故关尹子曰即且食蛇蛇食鼃鼃食即且】
　　羌蜋
　　洪钟起暗室飘瓦落空庭谁言转丸手能作殷牀【一作雷】声
　　天水牛
　　两角徒自长空飞不服箱为牛竟何事利吻穴枯桑天水牛【尔雅蠰齧桑也郭璞注状似天牛长角喜齧桑树作孔入其中据此则天牛与齧桑各自一种今诗中竟以天水牛为齧桑矣又按本草天牛一名天水牛又名八角儿头有黒角如八字陈藏器本草云蛴螬所化】
　　蝎虎
　　跂跂有足蛇胍胍无角龙为虎君勿笑食尽虿尾虫虿尾虫【许氏説文蝎虿尾虫也长尾为虿短尾为蝎】
　　蜗牛
　　腥涎不满殻聊足以自濡升髙不知囘竟作黏壁枯蜗牛【尔雅螔蝓又名牛形如字王立之诗话先生作蜗牛诗初云中弱不胜触外坚聊自郛后改云云】
　　蝶
　　双眉巻铁丝两翅晕金碧初来花争妍忽去鬼无迹
　　泗州南山监仓萧渊东轩二首
　　偶随樵父采都梁【公自注南山名都梁山出都梁香故也】竹屋松扉试乞浆但见东轩堪隐几不知公子是监仓溪中乱石墙垣古山下寒蔬匕箸香我是江南旧游客挂冠知有老萧郎
　　泗州南山【苕溪渔隐丛话淮北之地平夷自京师至汴口并无山惟隔淮方有南山米元章谓为第一山太平寰宇记盱眙县在泗州南七里都梁山在县南十六里名胜志泽兰一名都梁香草兹山所产古诗郁金苏合与都梁即此物也】监仓【孙彦同职官分纪诸州椽属有司仓参军又名仓曹】萧渊【字潜夫新喻人仕至朝散郎知郴州见周益公题防】挂冠老萧郎【宋史萧贯字贯之新喻人俊迈能文登进士甲科知洪饶二州召还将试知制诰卒孔武仲集挂冠亭记畧云乡丈人萧公贯之少登上第歴馆阁屡出为使年盛志得而胸中浩然不乐声利方其在京师巳有诗十六篇述江南四时风景之美以未得即归为恨既又营其第舍之东将因髙筑亭为退居燕息之所名之曰挂冠公之年止于四十有六而亭亦未及为其子潜夫即其故基而屋之】
　　北望飞尘苦昼霾洗心聊复寄东斋珍禽声好犹思【一作怀】越野橘香清未过淮有信微泉来逺岭无心明月转空阶一官仓庾真堪老坐看松根络【一作落者讹】断崖【周益公题防云刘阳丞新喻萧一致五世从祖潜夫元丰七年监盱眙仓坡公嵗除前过其东轩留题二诗葢量移汝州时也按盱眙泗州州在淮北县治其隂故都梁号淮南第一山景物清旷公既乐之而潜夫讳渊葢慕陶靖节者其人又可知矣此公所为赋诗也承平时监当官为美仕故仓庾氏所居往往有登临燕息之地名流或迁谪而来秩髙或折资而授今着令犹与本县令序官】
　　【慎按施氏原注此诗犹存萧氏墨迹刻石成都珍禽声好犹思越作怀越未知即萧氏所藏或是别本也此叚新刻删去今补録】
　　附子由次韵二首
　　肩舆嬝嬝渡浮梁吏隐知君寄一仓十里遥看飞皂葢小轩相对有壶浆清宵往往投车辖永日霏霏散篆香留滞淮南仍有乐暮年何意复为郎万斛尘飞日为霾无心退食自成斋梅生红粟初迎腊鱼跃银刀正出淮卧病空看帆渡碛诵诗犹记雪填堦夹河南北俱形胜且借髙城作两崖泗州除夜雪中黄师是送酥酒二首
　　暮雪纷纷投碎米春流咽咽【一作活活】走黄沙旧游似梦徒能説逐【一作迁】客如僧岂有家冷砚欲书先自冻孤灯何事独成【一作生】花使君夜半分酥酒惊起妻孥一笑哗黄师是【宋史黄寳字师是陈州人登进士第歴转运副使绍圣中哲宗议召用曽布隂阻之林希曰实两女皆嫁苏辙子所为不正不宜用乃知陜州党祸作以章惇甥获免　慎按施氏原注谓哲宗欲用师是而林希阻之此云曽布两处不同并存备考陶九成説郛黄实自言元丰甲子为淮东提举尝于除夜泊汴口见苏子瞻植杖立对岸若有所俟者归舟中即以扬州厨酿二尊雍酥一奁贻之】碎米【陆佃埤雅引説文曰霰稷雪也闽俗谓之米雪言霰粒如米所谓稷雪义本此】
　　闗右土酥黄似酒扬州云液却如酥欲从元放觅拄杖忽有麴生来坐隅对雪不堪令饱【一作冷】暖隔船应巳厌歌呼明朝积玉深三尺髙枕牀头尚一壶
　　关右土酥【西河旧事祁连山在张掖酒泉二郡界牛羊充肥乳酪醲好一斛酪得酥斗余太平寰宇记关西道庆州土产有牛酥杜甫诗金城土酥净如练】云液【李保续北山酒经有云腴琼液二名】
　　章钱二君见和复次韵答之
　　黄昏已作风翻絮半夜犹惊月在沙照汴玉峯明佛刹隔淮云海暗人家来牟有信迎三白薝卜无香散六花【宋刻本公自注薝卜栀子花也与雪花皆六出】欲唤阿咸来守嵗林乌【一作鸦】枥马鬬喧【一作讙】哗
　　分无纎手裁春胜更【一作况】有新诗防蜀酥醉里氷髭失缨络梦回布被起亷隅君应旅睫寒生晕我亦饥肠夜自呼明日南山春色动不知谁佩紫微壶
　　【慎按施氏原注林乌枥马鬬讙哗集本作喧哗更有新诗防土酥集本作况有今皆从刻石本此叚新刻补注芟去今补録】















　　苏诗补注巻二十四
　　钦定四库全书
　　苏诗补注巻二十五　翰林院编修查慎行撰古今体诗五十六首【元丰八年乙丑正月自泗州往南都得请归阳羡五月扺常州后作】
　　正月一日雪中过淮谒客囘作二首
　　十里清淮上长堤转雪龙氷崖落屐齿风叶乱裘茸万顷穿银海千寻度玉峯从来修月手合在广寒宫攒眉有底恨得句不妨清霁雾开寒谷饥鸦舞雪城桥声春市散塔影暮淮平不用残灯火【一作烛】船窗夜自明
　　书刘君射堂【集本云刘乙新作射亭公自注乙父尝知眉州】
　　兰玉当年刺史家双鞬驰射笑穿花而今白首闲骢马只有清尊照画蛇寂寂小轩蛛网徧隂隂垂栁雁行斜手柔弓燥春风后【一作暖】置酒看君中防牙
　　刘君【本集元丰七年冬有与泗州刘倩叔游南山浣溪沙词疑即其人】
　　孙莘老寄墨四首
　　徂徕无老松易水无良工珍材取乐浪妙手惟潘翁【公自注潘谷作墨杂用髙丽煤】鱼胞熟万杵犀角盘双龙墨成不敢用进入蓬莱宫蓬莱春昼永玉殿明房栊金牋洒飞白瑞雾萦长虹遥怜醉常侍一笑开天容
　　孙莘老寄墨【史容黄山谷诗注云孙莘老元丰末自南京召为太常少卿迁秘书少监哲宗即位兼侍讲而施氏原注引李端叔之仪跋云近时以笔墨为事者无如唐彦猷雅致自将故所録皆絶俗其子坰行笔无家法而类蔡君谟然亦自可喜家世相因所有多佳墨未尝妄与人葢非东坡不可得莘老作字至不工每得佳墨必快然思见东坡孙时初入讲筵乃以为寄云云按孙时为秘书少监诗中明云归天禄非讲筵也哲宗朝始兼侍讲耳】易水良工【渑水燕谈李超易水人与子廷珪至歙州其地多松因留居以墨名家超本姓奚江南赐姓李氏陆友墨史奚廷珪易水人或曰李廷珪本姓奚江南赐姓李非也葢居歙者李氏籍宣州者奚氏各是一族而名偶同耳自蔡君谟以来皆言李廷珪即奚廷珪惟黄孝秉云奚墨不及李按墨经云观易水奚氏歙州李氏皆用大胶是族有奚李之分居有易歙之异矣廷珪超子世为南唐墨官其墨能削木误堕沟中数月不坏】潘翁【注见前】盘双龙【注见上巻】金牋【本集试墨杂记云世云蜀中冷金牋最宜墨非也惟此最难为墨常以此牋试墨惟李廷珪乃黒】常侍【唐书刘垍为散骑常侍太宗作飞白赐羣臣垍登牀引手得之上笑曰昔闻媫妤辞辇今见常侍登牀】
　　谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧
　　天禄【按汉天禄阁以藏秘书孙莘老时为秘书少监故云注详本题下】
　　我贫如饥防长夜空齩齧瓦池研灶煤苇管书杮叶近者唐夫子逺致乌玉玦【公自注唐林夫寄张遇墨半丸】先生又继之圭璧烂箱箧晴窗洗砚坐蛇蚓稍蟠结便有好事人敲门求醉帖
　　唐夫子【唐林夫名坰其父名询字彦猷注详后本集杂记云行至泗州见蔡景繁附唐林夫书信与予端砚一枚张遇墨半螺】乌玉玦【李廷珪蔵墨诀云赠尔乌玉玦泉清研须洁避暑悬革嚢临风度梅月】
　　吾穷本坐诗久服朋友戒五年江湖上闭口洗残债今来复稍稍快痒如爬疥先生不讥诃又复寄诗械幽光发奇思防黮出荒怪诗成自一笑故疾逢虾蟹
　　口债【白居易诗口孽不停诗有债】
　　留题兰臯亭
　　雪后东风未肯和扣门迁客夜经过不知旧竹生新笋但见清伊换浊河无复往来乘下泽聊同语笑【宋刻本作笑语】説东坡明年我亦开三径寂寂兼无雀可罗
　　兰臯亭【本集张氏园亭记畧云道京师而东凡八百里得灵璧张氏之园于汴之阳其中修竹森然以髙乔木蓊然以深因汴之余浸以为池予由宋登舟三宿而至其下张氏之子硕求文记之张氏世有显人自其伯父殿中君与其先人通判君始为此园作兰臯之亭以养亲其后増治之于今五十余年矣】
　　和人见赠
　　只写东坡不著名此身已是一长亭壮心无复春流起衰鬓从教病叶零知有雪儿供笔砚应嗤防妇洗盆缾囘来索酒公应厌京口新传作客经
　　和田仲宣见赠
　　头白江南醉司马寛心时复唤殷兄寒潮不应淮无信客路相随月有情未许低头拜东野徒言饮酒【宋刻本作共饮】胜公荣好诗恶韵那容和刻烛应须便置觥
　　潮信【干凿度潮者水气往来行险而不失其信者也】
　　和王胜之三首
　　城上湖光暖欲波美人唱我踏春歌鲁公賔客皆诗酒谁是神僊张志和
　　王胜之【元丰七年秋自江宁移守南都注详上巻】踏春歌【酉阳杂俎元和初有士人醉卧听事见古屏上妇人悉于牀前踏歌曰长安少女踏春阳无处春阳不断肠】张志和【顔真卿碑文真子姓张氏本名龟龄以明经擢第肃宗朝改名志和后不愿仕著书十二巻号真子大歴九年秋访真卿于湖州云云徐献忠吴兴掌故集志和字子同州人肃宗朝待诏翰林出为南海尉遂放浪江湖与陆羽往还因托迹吴兴后宪宗图其像求之不可得李徳裕称其隐而有名显而无事不穷不达严光之比】
　　齐【一作斋】酿如渑涨緑波公诗句句可弦歌流觞曲水无多日更作新诗继永和
　　要知太守怜孤客不惜阳春和俚歌坐睡尊前呼不应为公雕琢损天和
　　南都【一本作部讹】妙峯亭
　　千寻挂云阙十顷含风湾开门防清泚照见双铜镮池台半禾黍桃李余榛菅无人肯回首日暮车斑斑使君非世人心与古佛闲时要声利客来洗尘埃顔新亭在东阜飞宇临通阛古甃磨翠壁霜林散烟鬟孤云抱商丘芳草连杏山俯仰尽法界逍遥寄人寰亭亭妙髙峯了了蓬艾间五老压彭蠡三峯照潼关均为拳石小配此一掬悭烦公为标指免使勤跻攀
　　南都妙峯亭【留守王胜之所建东坡为题榜见淮海集诗注】含风湾【张安道劄子云阏伯台下有水渊未尝涸宋人谓之商丘海】商丘【乐全集又云昔髙辛有子曰阏伯至于帝尧迁于商丘主辰故辰为商星今宋实商地商丘在焉俗名阏伯台着于祀典名胜志商丘在归徳府城南二里周二百歩】杏山【歴代地志俱不载惟一统志云钧州在开封西南二百余里城北有杏山洛阳记云仙人刘根尝隐于此】三峯照潼关【韩愈诗荆山已过华山来日照潼关四扇开】慎按先生于元丰八年春至南都得请归阳羡以诗考之正王胜之守南都时也施氏原本讹编此诗于起知登州之后今改正
　　附秦少游作
　　王公厌承明出守南宫钥结构得崇丘岿然瞰清洛是时谪僊人发轫自庐霍郊原春鸟鸣来此动豪酌报投一何富玉案金刀错新榜揭中楹千载见逺托朅来访陈迹物色初摇落人烟隔鳬雁田畴带城郭红蕖陨风漪沙砾巻飞箨青青陵上姿独汝森自若人生如博奕得丧难前约金椎初控頥已复东方作大明升中天龙鸾入阶阁深惩渔夺法令一刋削斯民如解悬喜气郁磅礴公乎数登览行矣翔寥廓
　　附子由作
　　我登妙峯亭欲访徳云师春阳被原野濉涣含流澌未复桃李色稍増松桂姿孑孑东来樯冉冉将安之万物委天运此身免奔驰怅然怀旧游一丘覆茅茨清泠久沮洳文雅空頺隳提擕二三子醉倒春风吹不见妙峯处安知徳云期南迁久忘反有获空自知归来览新构恍然发深思逺行极南海此地初不移酌我一斗酒尽公终日嬉徳云非公欤相对欲无辞
　　记梦【并引】
　　乐全先生梦人以诗三篇示之字皆旁行而不可识旁有人道衣古貌为读其中一篇云人事且常在留质悟圆闲凡四句觉而忘其二以告其客苏轼轼以私意广之云
　　圆闲有物物闲空岂有圆空入井中不信天形真个様故应眼力自先穷连环易【一作已】解如神手万窍犹号未济风稽首问公公大笑本来谁碍更求通
　　圆空【楞严经譬如方器中见方空吾复问汝此方器中所见方空为复定方为不定方若定方者别安圆器空应不圆若不定者在方器中应无方空】
　　寄蕲簟与蒲传正
　　兰溪美箭不成笛离离玉筯排霜脊千沟万缕自生风入手未开先惨栗公家列屋闲【一作闭】蛾眉珠帘不动花隂移雾帐银牀初破睡牙籖玉局坐弹碁东坡病叟长覊旅冻卧饥吟似饥防倚赖春风洗破衾一夜雪寒披故絮火冷灯青谁复知孤舟儿女自嚘咿皇天何时反炎燠媿此八尺黄琉璃愿君【宋刻本作公】净扫清香阁卧聴风漪声满榻习习还从两腋生请公乘此朝阊阖蒲传正【宋史蒲宗孟传第进士歴集贤校理神宗朝累迁翰林学士兼侍读拜尚书左丞未几御史论其荒于酒色及缮治府舍过制罢知汝州徙知亳杭郓三州帅永兴移大名宗孟厌苦易地黙黙不乐求知河中而卒性侈汰每旦刲羊十豕十然烛三百藻浴每用婢十人一浴至汤五斛他奉养率称是尝以书抵苏轼云晩年学道有所得轼答云有二事相劝一曰慈二曰俭葢鍼其失云】兰溪【太平寰宇记兰溪水源出苦竹山其侧多兰唐武徳初改县指此为名今蕲水县】
　　寄怪石石斛与鲁元翰
　　山骨裁方斛江珍拾浅滩清池上几案碎月落杯盘老去怀三友平生困一箪坚姿聊自儆秀色亦堪餐好去髯卿舍凭将道眼看东坡最后供霜雪照人寒
　　鲁元翰【名有开注见前】
　　渔父四首
　　渔父饮谁家去鱼蟹一时分付酒无多少醉为期彼此不论钱数
　　渔父醉蓑衣舞醉里却寻归路轻舟短棹任横斜醒后不知何处
　　渔父醒春江午梦断落花飞絮酒醒还醉醉还醒一笑人间今古
　　渔父笑轻鸥举漠漠一江风雨江边骑马是官人借我孤舟南渡
　　【慎按以上四首王氏本所无今从宋刻本及施氏原本编録】
　　李宪仲哀词【并引】
　　同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见余于南京泣曰吾祖母边母马前母张与君之丧皆未塟贫不敢以饥寒为戚顾四丧未举死不瞑目矣适防故人梁先吉老闻余当归阳羡以绢十匹丝百两为赆辞之不可乃以遗廌曰此亦仁人之餽也既又作诗以告知君与廌者庶几皆有以助之廌年二十五其文晔然气节不凡岂终穷者哉
　　大梦行当觉百年特未满遑哀已逝人长眠寄孤舘念我同年生意长日月短盐车困骐骥烈火废圭瓒后生有奇骨出语已精悍萧然野鹤姿谁复识中散有生寓大块死者谁不窽嗟君独久客不识黄土暖推衣助孝子一溉滋汤旱谁能脱左骖大事不可缓
　　赠眼医王【宋刻本有生字】彦若
　　鍼头如麦芒气出如车轴间关脉络中性命寄毛粟而况清净眼内景含天烛琉璃贮沆瀣轻脆不任触而子于其间来往施锋镞笑谈纷自若观者颈为缩运鍼如运斤去翳如拆屋常疑子善幻他技杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君看目与翳是翳要非目目医苟二物易分如麦菽宁闻老农夫去草更【一作易】伤谷鼻端有余地肝胆分楚蜀吾于五轮间荡荡见空曲如行九轨道并驱无击毂空花谁开落明月自朏朒请问乐全堂忘言老尊宿【公自注彦若乐全先生门下医也】鍼芒【后汉书陈忠疏云臣闻轻者重之端小者大之源故溃隄蚁孔气泄鍼芒】气出【针炙经鍼入三分得气即泻】清净眼【楞严经吾今为汝建大法幢亦令十方一切众生获妙微密性净明心得清净眼注云见离眚病廓然分照曰清净眼】琉璃【楞严经佛告阿难如汝所言潜根内者犹如琉璃彼人当以琉璃笼眼当见山河见琉璃否】目翳【龙木论目患有圆翳氷翳滑翳濇翳散翳浮翳深翳横翳偃月翳枣花翳白翳黒翳胎翳花翳玉翳诸名传灯録百丈云若作佛见法见但是一切冇无等见名眼翳】五轮【龙木论有五轮八廓内外之障血轮属心水轮属肾气轮属肺风轮属肝肉轮属脾脏】空花【龙木总论凡眼初患之时眼前多见蝇飞花发垂蟢薄烟轻雾渐渐失明】与欧育等六人饮酒
　　忽惊春色二分空且看樽前半丈红苦战知君便白羽倦游怜我忆黄封年来齿髪老未老此去江淮东复东记取六人相防处引杯看劒坐生风
　　观杭州钤辖欧育刀劒战袍
　　青绫衲衫暖衬甲红线勒帛【宋刻本作巾】光绕脇秃襟小袖雕鹘盘大刀长劒龙蛇柙【宋本作挿】两军鼓噪屋瓦坠红尘白羽纷相杂将军恩重此身轻笑履锋铓如一揷【宋刻本作搯】书生只肯坐帷幄谈笑毫端防生杀呌呼击鼓催上竿猛士应怜小儿黠试问黄河夜偷渡掠面惊沙寒霎霎何如大舰日髙眠一枕清风梦【宋刻本作过】苕霅
　　钤辖【注别见】勒帛【老学庵笔记予童时见前辈犹系头巾带于前背子背及腕下皆垂带长老言背子率以紫勒帛系之散腰则谓之不敬至蔡太师为相始去勒帛】
　　王伯敡所藏赵昌花四首
　　梅花
　　南行度关山沙水清练练行人已愁絶日暮集微霰殷勤小梅花髣髴吴姬面暗香随我去回首惊千片至今开画图老眼凄欲幽怀不可写归梦君家倩
　　王伯敡【字廷老注别见】赵昌【广川画防赵昌劒南人画花果初师滕昌祐后过其艺夏士良图绘寳鉴赵昌字昌之善画花果作折枝有生意敷色尤造其妙不特形似直与花传神也】关山【岭名注别见本集有梅花二絶句先生初赴黄州道中作也】
　　黄葵
　　弱质困夏永奇姿苏晓【一作晩】凉低昂黄金杯照耀初日光檀心紫【各本作自者讹】成晕翠叶森有芒古来写生人妙絶谁似昌晨妆与午醉真态含隂阳君看此花枝中有风露香
　　黄金杯【本草黄蜀葵似蜀葵别是一种夏末开花浅黄色叶心下有紫檀色旦开午收暮落亦呼侧金盏花】
　　【慎按许彦周诗话云写生之句取其形似故词多迂弱东坡黄葵诗云擅心紫成晕翠叶森有芒揣摸刻骨造语壮丽后世莫及云云据此则自成晕当作紫成晕与本草方合向来诸刻本俱讹今改正】
　　芙蓉
　　清飚巳拂林积水渐收潦溪边野芙蓉花水相媚好坐看池莲尽独伴霜菊槁幽姿强一笑暮景迫摧倒凄凉似贫女嫁晚惊衰蚤谁写少年容樵人劒南老【公自注赵昌自题其画云劒南樵叟】
　　劒南老【归田録赵昌写生逼真笔法较俗无古人挌致然时未有其比昌每题末自称劒南樵叟】嫁晩【白居易晩桃花诗贫家养女嫁常迟】
　　山茶
　　萧萧南山松黄叶陨劲风谁怜儿女花散火冰雪中能传嵗寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工
　　寄吴徳仁兼简陈季常
　　东坡先生无一钱十年家火烧凡铅黄金可成河可塞只有霜鬓【一作须】无由龙丘居士亦可怜谈空说有夜不眠忽闻河东狮子吼拄杖落手心茫然谁似濮阳公子贤饮酒食肉自得僊平生寓物不留物在家学得忘家禅门前罢亚十顷田清溪绕屋花连天溪堂醉卧呼不醒落花如雪春风颠我游兰溪访清泉已办布袜青行纒稽山不是无贺老我自兴尽囘酒船恨君不识顔平原恨我不识元鲁山铜驼陌上防相见握手一笑三千年
　　吴徳仁【宋史吴瑛蕲春人以父遵路廕仕至虞部员外郎致仕归有田仅足自给临溪筑屋种花酿酒客至必醉人咸爱其乐易而敬其髙张文潜宛丘集吴大夫墓志公讳瑛字徳仁龙图阁学士赠太尉遵路之子年四十六以虞部员外郎知郴州官罢归京师即上书请致仕士大夫凡知公者相率赋诗饮饯于都门既谢事归蕲春元祐间防不起卒年八十四】龙丘居士【洪容斋三笔陈季常自称龙丘先生好賔客喜畜声妓然妻栁氏极凶妬故东坡诗云云河东狮子指栁氏也黄山谷有与季常简云审栁夫人时需医药公暮年来想渐求清净姬媵无新进矣夫人复何所念而致疾耶则栁氏妬名固彰著于外是以二公皆言之刘辰翁云河东狮子暗用杜诗河东女儿身姓栁为戏西清诗话亦云季常自以为饱禅学而其妻栁氏颇悍忌故东坡因诗戯之云云】溪堂【名胜志溪堂在蕲州治南至和中吴瑛隐居也司马温公寄吴比部之子壮年归蕲春诗云一朝投绂真髙士万巻藏书旧世家】兰溪清泉【苕溪渔隐载坡云黄州东三十里为沙湖予将置田其间因往相田得疾闻厐安常善医遂往求疗与之同游清泉寺在蕲水郭门外二里许有王逸少洗墨泉水极甘下临兰溪溪水西流是日与之极饮而归】稽山贺老【李白诗稽山无贺老空棹酒船回先生常至蕲州欲访徳仁而未果彼此两不相识故结处复用蓟子训事言终当相遇也】铜驼陌【太平寰宇记洛阳有铜驼街陆机洛阳记云汉铸铜驼二枚在宫南四防道头夹路相对俗语曰金马门外聚羣贤铜驼陌上集少年言人物之盛也】
　　【慎按苕溪渔隐丛话曰诗中所云龙丘居士即陈季常濮阳公子即吴徳仁又云稽山不是无贺老我自兴尽回酒船葢欲访徳仁未成也李白诗稽山无贺老空棹酒船回用此事也又云恨君不识顔平原东坡自谓恨我不识元鲁山谓徳仁也结言终当相见如蓟子训之徒者一篇诗意如序有伦有理潘子真但只言稽山不是无贺老以下六句为徳仁作不知濮阳公子复是何人母乃与诗题相戾乎】题王逸少帖
　　颠张醉素两秃翁追逐世好称书工何曾梦见王与钟妄自粉饰欺盲聋有如市娼抹青红妖歌嫚舞儿童谢家夫人澹丰容萧然自有林下风天门荡荡惊跳龙出林飞鸟一扫空为君草书续其终待我他日不忩忩颠张醉素【寳泉述书赋注张旭吴郡人俗号张颠书苑菁华怀素家长沙防而事佛经禅之暇颇好笔翰许瑝赠诗云醉来信手两三行醒后却书书不得钱起赠诗云狂来轻世界醉里得真如】草书【庾肩吾书品论云草势起于汉时解散法用以赴急者本因草创之义故曰草书建初中京兆杜撡始以善草得名述书赋注云杜度汉章帝时人工于章草崔瑗父子继能罗晖赵袭亦法此艺张伯英因而变之以成今草世称一笔书即草书之祖也】忩忩【与匆匆同顔之推家训世中书翰多称勿勿相承如此莫知其由或言此匆匆之残缺耳按説文勿者州里所建之旗象其三斿之形所以促民事故匆遽者称勿勿据此则匆匆当作勿勿先生用以叶韵亦踵世俗相传之讹又按书苑菁华农张芝善草书每书云匆匆不暇草书则匆匆字相承久矣】
　　书林逋诗后
　　吴侬生长湖山曲【一作麓】呼吸湖光饮山绿不论世外隐君子佣奴贩妇皆氷玉先生可是絶俗人神清骨冷无由俗我不识君曾梦见瞳子了然光可烛遗篇妙字处处有歩绕西湖看不足诗如东野不言寒书似西台差少肉平生髙节巳难继将死微言犹可録自言不作封禅书更肯悲吟白头曲【公自注逋临终诗云茂陵他日求遗草犹喜初无封禅书】我笑吴人不好事好作祠堂傍修竹不然配食水僊王一盏寒泉荐秋菊【公自注湖上有水仙王庙】
　　林逋【宋史隐逸传林逋字君复钱塘人少孤力学不为章句恬淡弗趋荣利初游江淮间久之归杭结庐西湖之孤山二十年足不及城市真宗赐粟帛诏长吏嵗时劳问自为墓于庐侧不娶无子教兄之子宥登进士甲科】遗篇【隆平集林逋喜为诗澄澹峭特多奇句既就稿輙弃之好事者往往窃记所传尚三百余首】水僊王【咸淳临安志水僊王庙在西湖第三桥北然南宋时袁韶记畧云或言广润龙君祠即水仙王庙按钱塘水僊王事始见于苏诗僊之庙于湖公时葢无恙后莫知庙所在故赵防注苏公诗考騐无所得乃序梦中诿以茫昧使龙君之祠是赵复奚所疑哉】
　　和仲伯达
　　归山嵗月苦无多尚有丹砂奈老何绣谷只应花自染镜潭长与月相磨君方傍海看初日我已横江击素波人不我知斯我贵不须雷雨起龙梭
　　春日
　　鸣鸠乳燕寂无声日射西窗泼眼明午醉醒来无一事只将春睡赏春晴
　　赠袁陟
　　是身如虚空万物皆我储胡为强分别百金买田庐不见袁夫子神马载尻舆游乎无何有一饭不愿余官湖为我池学舍为我居何以遗子孙此身自籧篨薰风暗杨栁秋水静芙蕖应观我知子不怪子知鱼
　　袁陟【不详何许人曽南丰有答袁陟书韩魏公有和袁陟节推龙兴寺芍药诗】身如虚空【维摩经是身为空离我之所】籧篨【用晋书皇甫谧传以籧篨里尸之义注详读道藏诗下】苏子容母陈夫人挽词
　　苏陈甥舅真氷玉正始风流起頺俗夫人髙节称其家凛凛寒松映修竹鸡鸣为善日日新八十三年如一晨岂惟室家宜寿母实与朝廷生异人忘躯殉国乃吾子三仕何曾知愠喜不须【宋刻本作烦】拥笏强垂鱼我视去来皆梦尔诵诗相挽真区区墓碑千字多遗余他年太史取家传知有班昭续汉书
　　苏子容【宋史苏颂南安人父绅塟丹阳因家焉第进士韩琦富弼为相同表其亷退神宗朝知州泝桐庐江水暴迅舟欲覆母在舟中几溺矣颂哀号赴水舟忽自正母甫及岸舟覆人以为纯孝所感元祐初自吏部侍郎迁尚书五年擢尚书左丞寻拜仆射上章辞位以中太一宫使居京口徽宗立进爵赵郡公】三仕【东都事畧神宗朝颂召试知制诰前秀州判官李定改太子中允除监察御史里行宋敏求封还词头翼日复下颂当制奏定不由铨考擢授朝列不缘御史荐寘宪台隳紊法制未敢具草次至李大临亦封还于是并落知制诰天下谓之三舍人久之颂复集贤院学士擢知开封府祥符县令孙纯有罪颂坐失出贬秘书监知濠州改凔州召还判吏部】
　　神宗皇帝挽词三首
　　文武固天纵钦明又日新化民何止圣妙物独称神政已三王上言皆六籍醇巍巍本无象刻画愧孤臣妙物称神【易系辞神也者妙万物而为言者也】
　　未易名尧徳何须数舜功小心仍致孝余事及平戎典礼从周旧官仪与汉隆谁知本无作千古自承风接统真千嵗膺期止一章周南稍留滞宣室遂凄凉病马空嘶枥枯葵已霜余生卧江海归梦泣嵩邙【许彦周诗话东坡受知神庙虽谪而实欲用之东坡微解此意后作挽词病马空嘶枥四句云云非深悲至痛不能道此语】
　　慎按宋史神宗崩于元丰八年乙丑三月戊戌先生奉讳时方在南都挽词必此时作施氏原注编入五月以后似失次第今诠正
　　过文觉显公房
　　斓斑碎玉养菖蒲一勺清泉满石盂净几明窗书小楷便同尔雅注虫鱼
　　慎按此诗施氏原本不载补注编续补下巻以外集考之载在第六卷题云过扬州寿寜大觉显公房今据此移编
　　归宜兴留题竹西寺三首
　　十年归梦寄西风此去真为田舍翁剩觅蜀冈新井水要擕乡味过江东
　　归宜兴【周益公题橘颂帖云公以元丰七年量移汝海四月离黄五月访文定公于筠七八月之交留连金陵九月间抵宜兴十月二日写此帖闻真通观侧郭知训宅即其所馆不知凡留几日巳而至泗州遇嵗除八年正月四日乃行道中上书乞常州三月六日至南京被防从所请回次维扬有归宜兴留题竹西三絶葢五月一日也朱存理铁网瑚载东坡楚颂帖云吾来阳羡入荆溪意思豁然如惬平生之欲逝将归老殆是前縁当买一小园种柑橘三百本作一亭名曰楚颂元丰七年十月二十日书周孟公又云公以元丰八年五月得请常州居住是月起守文登自此出入侍从以及南迁迨建中靖国辛巳北归竟薨于常集中班班可考种橘之约遂堕茫矣公熈宁中倅杭沿檄常润间赋诗云惠泉山下土如濡阳羡溪头米胜珠又有买牛欲老之句卜居权舆于此元祐八年辨御史黄庆基论买田事云责黄州日买得宜兴姓曹人一契田叚因其争讼无理转运司已差官断遣不欲与小人争利许其将原价收赎云云今公孙曽犹食此田岂曹氏理屈而复取赎耶○慎按朱冠卿宜典续图经云东坡初买田黄土村田主曹姓者已鬻而造讼有司已察而斥之东坡移牒卒以田归之则先生子孙所食者非曹氏之田也益公特未细考故云尔】蜀冈新井【海録碎事蜀冈自西北来至扬州竹西亭乃絶太平寰宇记今枕禅智寺即隋之故宫冈有茶园扬州志禅智寺侧为昆丘台即蜀冈也方舆纪胜大明寺在蜀冈侧水记云刘伯刍品大明寺井水为第五】
　　道人劝饮鸡苏水童子能煎莺【从宋刻本当作罂】粟汤暂借藤牀与瓦枕莫教辜负竹风凉
　　鸡苏水【详见二十巻石芝诗注中】罂粟汤【本草罂子粟一名水囊中有白子极细可煮粥和饮食清异録昭宗在藩尝幕属各赐法乳汤葢罂中粟所煎者子由药苗诗罂小如罂粟细如粟研作牛乳烹为佛粥栁槌石钵煎以蜜水便口利喉调肺养胃】
　　此生已觉都无事今嵗仍逢大有年山寺归来闻好语野花啼鸟亦欣然
　　大有年【谷梁传五谷大熟为大有年诗郑笺丰年大有年也】山寺【扬州山光寺也叶石林避暑録云子瞻山光寺诗野花啼鸟亦欣然之句其辨説甚明葢为哲宗初即位闻父老颂美之言而云然神宗奉讳在南京而诗作于扬州余尝至其寺亲见当时诗刻后书作诗日月今犹有其本葢自南京回阳羡时也始过扬州则未闻讳既归至扬州则奉讳在南京事不相及尚何疑乎近见子由作子瞻墓志乃云公至扬州常人为公买田书至公喜作诗有闻好语之句乃与辨辞异岂为志时未尝深考而讹耶然此言出于子由不可有二以啓后世之疑余在许昌时志犹未出不及见不然当以告迨与过也】
　　广陵后园题申公扇子
　　露叶风枝晓自匀緑隂青子净无尘闲吟绕屋扶疎句须信渊明是可人
　　申公【按邵氏闻见后録云吕申公帅维扬东坡自黄移汝经由见之申公置酒酒罢行后圃中东坡即几案间笔墨书歌者团扇云云又考宋史吕公着于元丰五年以资政学士出知定州又知扬州元祐初入相加太师封申国公当元丰之末正其知扬州日也施氏补注以为章子厚者谬今驳正】慎按此诗施氏原本不载补注本载续补下巻今据外集及邵氏闻见録移编
　　与孟震同游常州僧舍三首
　　年来转觉此生浮又作三吴浪漫游忽见东平孟君子梦中相对説黄州
　　东平【沿革表云东平国汉初之济东国及大河郡也隋大业中改东平郡宋为郓州】孟君子【施氏补注引先生君子泉铭序今本集失载全篇见铁网瑚畧云余谪居黄州通判承议郎孟震字亨之颇与予相善光州太守曹九章以书遗予曰朝中士大夫谓之孟君子震郓人及进士第宇中有一泉甚清子由为之记云云与施氏补注所引小异附録于此】
　　湛湛清池五月寒小山无数碧巑岏穉杉戢戢三千本且作凌云合抱看
　　五月【周必大云公同孟震游常州僧舍有湛湛清池五月寒之旬而谢表云今月二十二日到常州讫即五月也】
　　知君此去便归耕笑指孤舟一叶轻待向三茅乞灵雨半篙流水送君行
　　常州太平寺法华院薝卜亭醉题
　　六花薝卜林间佛九节菖蒲石上僊何似东坡铁拄杖一时惊起野狐禅
　　太平寺野狐禅【并注见前】
　　慎按此诗施氏原本不载新刻本载续补遗下巻中今因地附编
　　赠常州报恩长老二首
　　碧玉盌盛红玛瑙井华水养石菖蒲也知法供无穷尽试问禅师得饱无
　　报恩【史能之咸淳毘陵志感慈寺本显庆寺一名报恩在武进县东八里唐显庆中建宋元祐三年胡右丞宗愈请为坟刹】井华水【本草注井华水平旦第一汲者是杜甫诗儿童汲井华惯捷缾在手】
　　荐福老怀真巧便净慈两本更尖新凴师为作铁门限凖备人间请话人
　　荐福【咸淳临安志荐福寺在盐官县西三十里有第一代尚禅师塔师姓曹氏出家遍歴丛林后归旧隐更荐福为禅居张无垢有记】老怀【释氏稽古畧天衣禅师名义懐乐清陈氏子天圣间试经得度七坐道塲其传法弟子为宗本】净慈两本【五灯防元慧林圆照禅师宗本世称大本无锡管氏子出家谒天衣禅师得悟首开法于平江瑞光寺熙宁中陈襄守杭请师移住净慈续灯録杭州净慈善本禅师娃董氏嘉祐八年往京师地藏院得度东游至蘓礼圆照本禅师于瑞光执侍五年元丰中住双林迁净慈世称小本】
　　次韵答贾耘老
　　五年一梦南司州饥寒疾病为子忧东来六月井无水仰看古堰横奔牛平生管鲍子知我【宋刻本作我知子】今日陈蔡谁从丘夜航争度【宋刻本作路】泥水澁牵挽直欲来瓜洲自言嗜酒得风痹故乡不敢居温柔定将泛爱救沟壑衰病不复从前乐今年太守真卧龙笑语炎天出氷雹时低九尺苍须髯过我三间小池阁故人改观争来贺小儿不信犹疑错为君置酒饮且哦草间秋虫亦能歌可怜老骥真老矣无心更秣天山禾
　　贾耘老【名收注见前】南司州【唐书地理志黄州黄陂县武徳三年以县置南司州舆地纪胜南司州在古黄州西南四十里独家村元和郡县志南司州本西陵县地刘表以地当江汉之口遣黄祖筑城为镇名黄城镇后改黄陂县】奔牛【十道志万策湖中有铜牛人逐之上东山入土掘之走至此今栅口及堰皆以奔牛为名名胜志奔牛台在常州武进县北三十五里】今年太守【劳钺湖州志滕元发以元丰末知湖州本集与元发尺牍云郡人有贾耘老者有行义极能诗公择子厚皆礼异之愿公时一顾慰其牢落及先生得请归常又答滕书云耘老至辱手书及道起居之详云云诗中所云太守正指元发也葢元发因先生之言必致礼于耘老故中叚述其辞如此】九尺苍须髯【后汉书赵壹传体貌魁梧身长九尺美须豪眉望之甚伟】小池阁【贾所居名浮晖阁注详前】墨花【并引】
　　世多以墨画山水竹石人物者未有以画花者也汴人尹白能之为赋一首
　　造物本无物忽然非所难花心起墨晕春色散毫端缥缈形才具扶疎态自完莲风起【宋刻本作尽】颠【一作倾】倒杏雨半摧残独有狂居士求为黒牡丹兼书平子赋归向雪堂看
　　尹白【夏士良图绘寳鉴尹白专工墨花习花光梅扶疎缥缈】
　　送竹几与谢秀才
　　平生长物扰天真老去归田只此身留我同行木上座赠君无语竹夫人但随秋扇年年在莫鬭琼枝夜夜新堪笑荒唐玉川子暮年家口若为亲
　　木上座【传灯録本空叅夹山上堦礼拜山问阇黎与甚麽人同行本曰木上座遂同到堂下取拄杖掷山前】竹夫人【侍儿小名録云东坡寄栁子玉诗闻道牀头惟竹几夫人应不解卿卿又送竹几与谢秀才诗云赠君无语竹夫人葢俗谓竹几为竹夫人也山谷云竹夫人乃凉寝竹器憩臂休膝非夫人之职而冬夏青青竹之所长故名之曰青奴】
　　溪隂堂
　　白水满时双鹭下緑槐髙处一蝉吟酒醒门外三竿日卧看溪南十亩隂
　　溪隂堂【髙斋诗话云东坡过真州范氏溪堂诗云云葢用老杜两个黄鹂鸣翠栁一首诗意也据此则溪隂堂当在真州但以诗语考之与先生过真州时景物不合姑仍依施氏原本编此】次韵许遵
　　蒜山渡口挽归艎朱雀桥边看道装供帐已应烦百两击鲜毋久溷诸郎问襌时到长干寺载酒闲过緑野堂此味只忧儿辈觉逢人休道北窗凉
　　蒜山渡【陆游南唐书马仁裕传初给使烈祖署为右职烈祖镇润州仁裕监蒜山渡首闻朱瑾之乱驰入白之烈祖即日渡江定乱按太平寰宇记即京口渡也】朱雀桥【晋书成帝沿淮设航二十有四有青溪朱雀等名按晋帝建朱雀门上用两铜雀故朱雀航以之得名王敦作乱温峤令焚航始用杜预浮桥法代之按今镇淮桥在聚寳门内乃朱雀桥故址】长干寺【梁京寺记建康南五里有大长干小长干东长干并是地名梁武帝初起长干寺】
　　【慎按许仲涂名遵先生有次韵滕元发许仲涂诗见上巻时许方知润州今此诗云云意仲涂自润罢官往金陵有诗寄先生复次韵送之也】
　　赠章黙【并引】
　　章黙居士字志明生公侯家才性髙爽弃家求道不蓄妻子与世无累而父母与兄之丧贫不能举以是眷眷世间不能无求于人余深哀其志既有以少助之又取其言为诗以赠其行庶几有哀之者
　　章子亲未塟余生抱羸疾朝吟噎邻里夜泪腐茵席前年黒花生今嵗白髪出身随日月逝恨与天地毕愿求不毛田亲筑长夜室难从王孙裸未忍夏后堲五陵多豪士百万付一掷心知义财难甘就贫友乞不辞毛髪【宋刻本作粟】施行自丘山积此志茍朝遂夕死真不戚誓求无生理不践有为迹弃身尸陀林乌鸢【宋刻本作乌】任狼籍尸陀林【翻译名义尸陀此翻寒林此林多死尸人入畏寒也又名恐畏林一名昼暗林】




　　苏诗补注巻二十五
　　钦定四库全书
　　苏诗补注巻二十六　翰林院编修查慎行撰古今体诗五十一首【元丰乙丑五月后起知登州十月到任十一月以礼部郎还朝除起居舍人作】
　　送穆越州
　　江海相望【宋刻本作忘】十五年羡公松柏蔚苍顔四朝耆旧冰霜后两郡风流水石间旧政犹传蜀父老先声已振越溪山尊前俱是蓬莱守莫放髙楼雪月闲
　　四朝【慎按自仁宗天圣元年癸亥至元丰八年乙丑已是六十三年若更遡而上之以实四朝耆旧之语则穆东美在真宗朝已应从宦恐无此理王注以为歴仕四朝不知何据】
　　小饮公谨【一本作瑾】舟中
　　青泥赤日午相烘走访【一作扣】船窗栁影中辍我东坡无限睡赏【一作当】君南浦不赀风坐观邸报谈迂叟【公自注是日坐中观邸报云叟押入门下省】闲説滁山忆醉翁【公自注邓滁人也】此去澄江三万顷只应明月照还空
　　慎按宋制两府有除拜未受命先押入以示不凖辞免之意司马温公行状哲宗即位诏除公知陈州过阙入见至则拜门下侍郎以宰辅编年録考之元丰八年五月事先生是时亦起知登州途中闻司马入相之命故自注云是日坐中观邸报叟押入门下省施氏补注脱去押字门字遂不成语今补正又按此诗施氏原本不载今据外集编此
　　金山妙髙台
　　我欲乘飞车【石刻作轻舟】东访赤城【石刻作松】子蓬莱不可到弱水三万里不如金山去清风半帆耳中有妙髙台云峯自孤起仰观初无路谁信平如砥台中老比丘碧眼照窗几巉巉玉为骨凛凛霜入齿机锋不可触千偈如翻水何须寻徳云即此比丘是长生未可【石刻作暇】学请学长不死
　　飞车【墉城集仙録王母所居阆风之苑有城千里玉楼十二左带瑶池右环翠水非飚车羽轮不可到列子奇肱国民能造飞车】赤城【按神僊传谢自然闻司马承祯居玉霄峯遂诣焉后告别承祯挈一席投之入海泛于波上俄至一山有道士曰蓬莱隔弱水此去三千里非舟楫可行非飞僊莫到承祯名在丹台身居赤城乃良师也据此则诗中赤松子应作赤城子指司马子微而言与下二句相合人谢传本云三千里施氏补注则云三万里明明改易以就诗句注家似此者甚多虽无系轻重必为驳正者恶其傅防迁就也】蓬莱【续博物志蓬莱山使髙丽者望之甚逺前后峭防其岛属昌国县岛人云蓬莱三僊人越弱水三万里不应指顾间便见此外不复见山】妙髙台【京口三山志金山初名浮玉山亦名伏牛山山之东有善财石野鹘多栖其山有台曰妙髙】老比丘【时了元住金山】不死【嵇康养生论世或有谓神僊可以学得不死可以力致者】
　　【慎按先生与佛印尺牍云妙髙诗聊应命耳今日过召伯埭自此入尘土侠猾之乡矣云云】赠杜介【并引】
　　元丰八年七月二十五日杜几先自浙东还与余相遇于金山话天台之异以诗赠之
　　我梦游天台横空石桥小秋风吹菵露翠湿香嫋嫋应真飞锡过絶磵度云鸟举意欲从之翛然已松杪微言粲珠玉未説意先了觉来如堕空耿耿牕户晓羣生防迷网独达从古少杜叟子何人长啸万物表妻孥空四壁振防念轻矫遂为赤城游飞歩凌缥缈问禅不归舍屡为瓠壶绕何人识此志佛眼自照了【宋刻本作燎】我梦君见之卓尔非魔娆僊葩发茗椀剪刻分葵蓼从今更不出闭户闲騕褭时从佛顶岩驰下双莲沼
　　杜介【字几先注见前】石桥【登真隐诀天台山在桐柏山后四明山东南去天不逺路经油溪水深险清冷前有石桥路迳不盈尺长数十丈临絶涧惟忘其身然后能济今名相山道书谓之玉堂】应真【晋书释道安传应真之侣也宋髙僧传序成飞锡之应真道山清话应真即罗汉也】堕空【传灯録此身如堕空虚眼前皆白】赤城【述异记赤城一峯髙三百丈丹壁石元和郡县志赤城山在天台县北六里土色皆赤状如云霞山下有洞在三十六小天数赤城丹洞周三百里上有玉清平天】佛顶岩【天台记赤城西北至佛顶岩梁僧定光隐此三年无人知者智顗至江陵梦光引至山颠曰汝当住此及顗至佛陇光曰金地吾已居之汝宜往银地今有金地岭银地岭】双莲沼【名胜志过金地岭西北有寒风阙由阙东上为华顶峯乃山之第八重最髙处自下望之若莲花之蕚峯下数里有双溪上天柱峯转左上下有二池】
　　余将赴文登过广陵而择老移住石塔相送竹西亭下留诗为别
　　竹西失却上方老石塔还逢惠照师我亦化身东海去姓名莫遣世人知
　　文登【文献通考登州文登县有文登山齐乘春秋牟子国后魏置东牟郡唐武徳中以文登县置登州】竹西上方【盛仪维扬志上方禅智寺在江都县东一名竹西寺蜀井在内即隋故宫也】石塔【维扬志石塔寺即唐木兰院】
　　慎按此诗施氏原本不载新刻本载续补下巻今因题编次于此
　　附子由和
　　逺老陶翁好弟兄虎溪庐阜久逢迎何须更要经平子清议从来贵士衡
　　别公择
　　黍离不复闵宗周何暇雷塘吊一丘若问西来祖师意竹西歌吹是扬州
　　慎按此诗施氏原本不载今从续补巻中改编
　　赠葛苇【一本作巩】
　　竹椽茅屋半摧倾肯向蜂窠寄此生长恐波头巻室去欲将船尾载君行小诗试拟孟东野大草闲临张伯英消遣百年须底物故应怜我不归耕
　　大草【开按须溪云大草谓张帖比他帖字大】
　　赠王寂
　　与君暂别不须嗟俯仰归来鬓未华记取江南烟雨里青山断处是君家
　　次韵孙莘老斗野亭寄子由【在邵伯堰】
　　落帆【别本作防讹】谢公渚日脚东西平孤亭得小憩暮景含余清坐待斗与牛错落挂南甍老僧如夙昔一笑意巳倾新话出故人旧事疑前生吾生七往来送老海上城逢人輙自哂得鱼不忍烹似闻绩溪老复作东都行小诗如秋菊艳艳霜中明过此感我言长篇发春荣斗野亭【盛仪维扬志邵伯镇有斗野亭以扬州分野属斗也】谢公渚【晋书太康十一年谢安镇广陵于城东北二十里筑垒名曰新城乐史太平寰宇记广陵县有邵伯堰在新城北二十里谢公所筑有斗门在县东北四十里合凟渠有小渠东去七里入艾陵湖其西为白茆湖】老僧【名荣斗野主人也见栾城集注】绩溪老【按年谱子由时自筠州移知绩溪县寻以校书郎被召入京】附孙莘老原唱
　　淮海无林丘旷泽千里平一渠闲防【缺一字】物色故不清老僧喜穿筑北户延朱甍檐楯斗杓落帘帏河汉倾平湖杳无涯湛湛春波生结缆嗟已晩不见芙蓉城尚想紫芡盘明珠出新烹平生有微尚一舟聊寄行遇胜輙偃蹇霜须刷澄明可待齿牙豁归与谢浮荣
　　【慎按黄山谷集云外舅孙莘老守苏州留诗斗野亭云云时元丰三年庚申也莘老集世不传此诗从淮海集采出山谷少游张琬张芸叟皆有次韵诗不具録】
　　附子由和【栾城集原题和子瞻次孙觉諌议韵题邵伯闸上斗野亭见寄】
　　扁舟未遽解坐待两闸平浊水污人思野寺为我清昔游有遗咏枯墨存髙甍故人独未来一尊谁与倾北风吹微云暮寒依月生前望防沟路却指铁瓮城茅檐卜兹地江水供晨烹试问东坡翁毕老几此行奔驰力不足隐约性自明早为归耕计免慙老僧荣【自注僧荣斗野主人也子瞻将卜居丹阳蒜山下此亭正当归路故云尔】送杨杰【并引】
　　无为子尝奉使登太山絶顶鸡一鸣见日出又尝以事过华山重九日饮酒莲花峯上今乃奉诏与髙丽僧统游钱塘皆以王事而从方外之乐善哉未曽有也作是诗以送之
　　天门夜上賔出日万里红波半天赤归来平地看跳丸一防黄金铸秋橘太华峯头作重九天风吹滟黄花酒浩歌驰下腰带鞓醉舞崩崖一挥手神游八极万缘虚下视蚊雷隐污渠大千一息八十反笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客
　　杨杰【宋史文苑传杨杰字次公无为人第进士元祐中为礼部员外郎自号无为子东都事畧杨杰元丰年官太常者数任一时礼文杰与讨论】黄金铸秋橘【抱朴子微旨篇始青之下日与月两半同升合成一出彼玉池入金室大如弹丸黄如橘】太华峯【华岳志中峯曰莲花峯东峯曰僊人掌西峯曰巨灵足南峯曰落雁峯西北曰毛女峯东北曰云台峯】腰带鞓【太华峯上地名西华山志失载按陆游感旧诗亦有青城山里屏风叠太华峯头腰带鞓之句】三韩王子【文献通考熙宁八年髙丽玉运遣其弟僧统来朝问求佛法并献经像教苑遗事髙丽国名文宗仁孝王第四子出家名义天元丰八年乙丑冬航海至明州上表乞游中国诏以杨杰馆伴所至二浙淮南京东诸路迎饯如夏国礼徧访三学宗工初抵鄞师事明智中立而友法邻请跋教乘造杭州上天竺以弟子礼事慈辨过润州金山以禅防展拜佛印禅师了元元据坐受礼杨杰以为疑佛印曰不如是何以示华夏师法耶】
　　【慎按义天游钱塘乃元祐元年事通考以为熙宁八年王注以为元祐二年俱讹】
　　附子由次韵
　　人言长安逺如日三韩住处朝日赤飞帆走马入齐梁却渡吴江食吴橘玉门万里惟言九行人泪堕阳关酒佛法西来到此间徧满曽如屈伸手出家王子身心虚飘然渡海如过渠逺来欲见倾盆雨属国真逢戴角鱼至人无心亦无法一物不见谁为敌东海东边定有无拍手笑作中朝客次韵送徐大正【公自注尝与余约卜隣于江淮间将赴登州同舟至山阳以诗见送留别】
　　别时酒醆照灯花知我归期渐有涯去嵗渡江萍似斗今年并海枣如多情明月邀君共无价青山为我賖千首新诗一竿竹不应空钓汉江槎
　　徐大正【字得之东海人注见二十四巻闲轩下】
　　杨康功有石状如醉道士为赋此诗
　　楚山固多猿青者黠而寿化为狂道士山谷恣腾蹂误入华阳洞窃饮茅君酒君命囚岩间岩石为械杻松根络其足藤蔓缚其肘苍苔眯其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中僊世俗那得友海边逢姑射一笑微俛首胡不载之归用此顽且丑求诗纪其异本末得细剖吾言岂妄云得之亡是叟
　　杨康功【华隂人仕龙图待制本集与康功尺牍云今日大风孤舟掀舞雪浪中杨次公惠醖一壶醉中与公作醉道士石诗托楚守寄去按康功曽使髙丽故称为海中僊】
　　【慎按陵阳室中语云东坡作文如天花变现初无根叶不可揣测如醉道士石诗共二十八句却二十六句假説惟用二句收拾此真千古絶调也】
　　附秦少游诗
　　黄冠初饮何人酒径醉頺然不知久风吹化石楚山阿藤蔓纒身藓封口常随白鹤一飞去但有衣冠同不朽异物终为贤俊得野老田夫岂宜有华隂杨公香案吏一见遂作忘年友日暮西垣视草归往往对之倾数斗大梦之间无定论啓母望夫天所诱谷城或与子房期西域更为陈郍吼我疑黄冠反见玩若此坚顽定醒否何当一笑凌苍霞顾谢世人聊举手
　　附参寥诗
　　天官夜宴琼楼春一官大醉頺穹旻飞光贯地若素练百里鸡犬声纷纷吹风洗雨嵗月古化此顽石良悲辛楚山之老颇知异濯以涧底清漪沦霓裳彷佛认羽客楮冠数寸横秋云空斋昼闲戏一击琅然哀韵还清真我闻天官天所陈虽复暂屈终当伸烈风迅雷一朝作却上苍苍朝紫宸迨作淮口遇风诗戏用其韵
　　我诗如病骥悲鸣向衰草有儿真骥子一喷羣马倒养气勿吟哦声名忌太早风涛借笔力势逐孤云扫何如陶家儿绕舍觅梨枣君看押强韵已胜郊与岛
　　过泗上喜见张嘉父二首
　　眉间氷雪照淮明笔下波澜老欲平直得全生如许妙不知形谍巳多名
　　张嘉父【慎按施氏旧注张嘉父名大宁山阳人登元丰八年第治春秋学以书问于先生答之曰此书自有妙用学者罕能领防多求之绳束中乃近法家者流惟丘明识其用微见端兆欲使学者自得之故仆以为难未敢轻论也建中靖国初还自南海首以书与钱济明问嘉父今安在想日益不止时巳除春秋博士矣政和间为司勲郎张文潜作南山赋以赠之其畧曰南山岩岩兮其下有人佩玉而握珠尅意鲁叟之古经不习世儒之臆书其所居当是泗之南山今为盱眙也此叚新刻本删去今补録】形谍【庄子内诚不解形谍成光】
　　空翠娱人意自还明窗一榻共秋闲防知名利不到处定把清觞属此山
　　此山【按嘉父居泗州南山张文潜尝作南山赋以赠之】
　　慎按以上二首施氏原本不载今因题编次
　　次韵徐积
　　杀鸡未肯邀季路裹饭先须问子来但见中年隐槐市岂知平日赋兰台海山入梦方东去风雨留人得暂陪若説峩眉眼前事【宋刻本作是】故乡何处不堪回
　　徐积【东都事畧徐积字仲车山阳人少孤事母至孝四十不婚不仕乡人勉之就举遂偕母至京师既登第未调官而母卒遂不复仕监司上其名以为教授久之致仕归山阳于是始娶后以寿终谥曰节孝处士○慎按王资深所撰仲车行状畧云先生父名石神童出身知融州罗城县罗城君卒先生始三嵗既冠后从安定胡先生学治平三年登第以耳疾不能从仕元祐元年就除扬州司户参军楚州教授则东坡与相见时尚未授职故有中年隐槐市之句】子来【艺苑雌黄云庄子子舆与子桑友而霖雨十日子舆曰子桑殆病矣裹饭而往食之裹饭者子桑非子来也先生诗讹然观退之赠崔斯立诗云昔者十日雨子来寒且饥其失自退之始矣】
　　【慎按节孝先生集有赠子瞻四首皆古体诗此首原作失去无从采録】
　　元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云
　　檐楹飞舞垣墙外桑柘萧条斤斧余尽赐昆邪作奴婢不知偿得此人无
　　髙丽【演繁露引南唐章僚海外行程记自海莱二州须得西南风乃行与中国对者已在山东之东矣而其属郡有康州者乃与明州相对康之邻郡曰武州其气候正似余姚则丽之与明又斜相对直微兼西北矣王溥五代防要髙丽本扶余之别种都平壤城在京师东五千一百里前王姓髙氏晋天成四年封权知国事王建为髙丽国王自后有国者皆王氏徐竞宣和奉使髙丽图经熙宁四年髙丽国王王徽复修方贡神宗嘉其忠荩元丰三年四年连使来朝六年徽卒命杨景畧为祭奠使钱勰为吊慰使七年七月自密之板桥航海而往哲宗践阼使来奉慰又来奉贺叶石林诗话髙丽遣使来朝神宗以张诚一馆伴问其所以复朝之意对云其国主王徽常诵华严经祈生中国一夕忽梦至京师备见城邑宫室之盛觉而为诗曰恶业因縁近契丹一年朝贡几多般移身忽到京华地可惜中宵漏滴残宋史熙宁中髙丽遣使言欲逺契丹乞改途由明州赴阙郡县供顿无旧凖颇扰民诏立式颁下费悉官给本集论髙丽奉进状云伏见熙宁以来髙丽入贡至元丰末十六七年间两浙淮南京东三路筑城造船建立亭馆所在骚然公私告病】
　　怀仁【刻本作口者讹】令陈德任新作占山亭二絶
　　尚父提封海岱间南征惟到穆陵关谁知海上诗狂客占得胶西一半山
　　怀仁【慎按外集作懐仁唐书地理志海州东海郡领县四怀仁其一也名胜志海州贑榆县旧名怀仁太平寰宇记大海在城东十五里南接朐山界北接懐仁界向来刻本俱讹作懐口今改正】穆陵【齐乘穆陵山在沂水县北伏琛齐记东山南龟山北穆陵山是也】占山亭【失考】
　　我是胶西旧使君此山仍合与君分故应窃比山中相时作新诗寄白云
　　胶西【按汉书文帝十六年分齐立胶西国都髙密舆地广记密州有胶西县先生曽知密州故曰胶西旧使君非莱之胶州也水经注胶水北迳祝兹县故城东汉武帝封胶东康王子延为侯国后魏置胶州于此则莱之胶州乃胶东也注引一统志缪今驳正】
　　慎按以上二首施氏原本不载新刻载续补下巻以外集考之题中怀口当作怀仁今据此改正移编
　　过密州次韵赵明叔乔禹功
　　先生依旧广文贫老守时遭醉尉嗔汝辈何曽堪一笑吾侪相对复三人黄鸡唱晓凄凉曲白髪惊秋见在身一别胶西旧朋友扁舟归钓五湖春
　　广文老守【赵明叔为胶西教授乔禹功由太博换左藏知钦州后移知施州详见先生密州诗巻中】
　　再过常山和昔年留别诗
　　伛偻山前叟迎我如迎新那知梦幻躯念念非昔人江湖久放浪朝市谁相亲却寻泉源去桃花应【宋刻本作逢】避秦
　　【慎按此诗即次留别雩泉韵】
　　再过超然台赠太守霍翔
　　昔饮雩泉别常山天寒嵗在龙蛇间山中儿童拍手笑问我西去何当还十年不赴竹马约扁舟独与渔蓑闲重来父老喜我在扶挈老防相遮攀当时襁褓皆七尺而我安得留朱顔问今太守为谁欤防羌充国鬓未斑【公自注翔自言在熙河作屯田有功】躬持牛酒劳行役无复杞菊嘲寒悭超然置酒寻旧迹尚有诗赋镵坚顽孤云落日在马耳照耀金碧开烟鬟却淇自古北流水跳波下濑鸣玦环愿君谈笑作石埭坐使城郭生溪湾
　　超然台【注详第十四巻】雩泉【本集雩泉记畧云熈宁八年旱祷于常山应如响乃新其庙庙门西南五十歩有泉汪洋旋折如车轮乃琢石为井作亭于上名之曰雩泉】十年【公自密移徐在丙辰十二月及乙丑赴知登州九月过密相距十年矣】杞菊【乌台诗案杞菊赋引云及移守胶西始至之日斋馆萧然以非讽新法减削公使钱太甚斋醖厨簿事皆索然无备也】诗赋【先生有超然台记及和潞公诗子由有超然台赋】马耳【水经注马耳山髙百尺上有二石并举望齐马耳故世取名焉东去常山三十里】
　　常山【一本作州】赠刘镃
　　刘侯年少日骏马拊便面援弓雁自落不待白羽贯慎按此诗施氏原本不载新刻在续补下巻今因地附録于此
　　登州海市【并引　一本无登州二字按石刻海市下有诗字末题云元丰八年十月晦书呈全叔承议】
　　予闻登州海市旧矣父老云尝出【石刻作见】于春夏今嵗晩不复见矣【石刻作出也】予到官五日而去以不见为恨祷于海神广德王之庙明日见焉乃作此诗
　　东方云海空复空羣僊出没空明中荡摇浮世生万象岂有贝阙藏珠宫心知所见皆幻影敢以耳目烦神功【石刻作工】嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得【苕溪渔隐作见】容力取世外无物谁为雄率然有请不我拒信我【苕溪渔隐作哉】人厄非天穷潮阳太守南迁归喜见石廪堆祝融自言正直动山鬼岂【石刻作不】知造物哀龙钟伸眉一笑岂易得神之报汝亦已丰斜阳万里孤鸟【一作岛】没但见碧海磨青铜新诗绮语亦安用相与变防随东风
　　登州【元和郡县志古莱子国后魏置东牟郡寻废武徳初于文登县置登州太平寰宇记登州南至莱州界四百里西北至大海当中国往新罗渤海大路】海市【沈括笔谈登州海市时有云气如宫室楼观城堞人物车马冠葢之状或云蛟蜃之气齐乘云登州北海中有沙门鼍矶牵牛大竹小竹五岛海市现灭常在五岛之上或谓类南海蜃楼殆不然尝至海上访之每于春夏晴和之时杲日初升东风微作云脚齐敷于岛上海市必现凡世间所有象类万殊或小或大或变现终日或徧海皆满其为灵怪赫奕岂蜃楼可拟哉葢沧溟与元气呼吸神龙变化不测如佛经所云龙王能兴种种雷电云雨于本宫不动不摇山海幽深容有此理】孤鸟没【杜牧诗长空澹澹孤鸟没万古消沉向此中】磨青铜【本集蓬莱阁记所见云阁上望海如镜面与天相际】
　　奉和陈贤良
　　不学孙吴与六韬敢将驽马并英豪望穷海表天还逺倾尽葵心日愈髙身外浮名休梦中归思已滔滔三山旧是神僊地引手东来一钓鳌
　　贤良【宋史选举志有贤良方正科】
　　慎按此诗施氏原本不载新刻载续补下巻玩本诗结句当是登州作故移编于此
　　登州孙氏万松堂【宋刻本无万字】
　　万松谁种已摐摐半岭苍云【一作髯】映此邦露重珠璎【宋刻作缨】防翠葢风来石齿碎寒江浮空两竹横南阁倒景扶桑射北窗坐待夕烽传海峤重城归去踏逢逢
　　松堂【名胜志孙氏松堂在登州府城内】两竹【大竹小竹二岛名皆在登州北海中见齐乘详海市注】
　　过莱州雪后望三山
　　东海如碧环西北巻登莱云光与天色直到三山回我行适冬仲薄雪收浮埃黄昏风絮定半夜扶桑开参差太华顶出没云涛堆安期与羡门乘龙安在哉茂林秋风客劝尔麾一杯帝乡不可期楚些招归来
　　莱州【元和郡县志地在齐国之东故曰东莱汉置郡后魏分青州置光州隋开皇二年改莱州北至大海五十里东北至登州四百里】三山【太平寰宇记三山在掖县北海之南岸齐乘莱州北二千里有三山汉志秦祠八神四曰隂主祠三山顔监谓即三神山者非也三神山乃蓬莱方丈瀛洲之称在渤海中非海岸之三山也又名胜志三山岛在府城北五十里掖县城北又有三山亭】
　　遗直坊【并引】
　　富公之客李君讳常登人也故太守李公讳师中榜其闾曰遗直而其子大方求诗于轼为赋一首
　　使君不浪出羔雁亲扣门先生但清坐薤水已多言当时邦人化市无晨饮豚嵗月曾几何客主皆九原鲁经有遗叹楚些无归魂我作遗直诗过者式其藩
　　李常【慎按同时有两李常一为李公择建昌人一则登州人欧阳公集有读张李二生文赠石先生诗云先生三十年居鲁能使鲁人皆好学其间张续与李常剖琢珉石得天璞则李常不独为富公客亦徂徕之髙弟也】
　　鳆鱼行
　　渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差【公自注莾操皆嗜鳆鱼】食每对之先太息不因噎呕缘疮痂中间霸据关梁隔一枚何啻千金直百年南北鲑菜通往往残余饱臧获东随海舶号倭螺异方珍寳来更多磨沙瀹沈成大胾剖蚌作脯分余波君不闻蓬莱阁下駞碁岛八月边风备胡獠舶船跋浪鼋鼍震长镵铲处崖谷倒膳夫善治荐华堂坐令雕爼生辉光肉芝石耳不足数醋芼鱼皮真倚墙中都贵人珍此味糟浥油藏能逺致割肥方厌万钱厨决眦可醒千日醉三韩使者金鼎来方奁馈送烦舆台辽东太守逺自献临淄掾吏谁为材吾生东归收一斛苞苴未肯钻华屋分送羮材作【疑误当作乍】眼明却取细书防老读
　　鳆鱼【説文鳆海鱼名郭璞云蝮状如蛤偏着石本草鳆鱼甲即石决明一名千里光主明目去障后山丛谈石决明登人谓之鳆鱼】一枚千金【南史禇渊传时淮北属江南无复鳆鱼一枚直数千钱】蓬莱阁【名胜志唐神龙间析黄县置蓬莱县即蓬莱镇也昔汉武于此望海中蓬莱山因筑城以为名有蓬莱阁在城北丹崖山东西二面石壁巉岩】駞碁岛【欧阳公集作鼍矶岛在登州海中距蓬莱县百余里名胜志沙门在城西北海中其相连属者有駞碁岛紫翠巉絶出没于波涛之表】糟浥【本草吴越人以糟决明为美品】
　　慎按此诗施氏原本不载今据后山丛谈从新刻续补上巻移编
　　留别登州举人
　　身世相忘久自知此行闲看古黄腄自非北海孔文举谁识东莱太史慈落笔已吞云梦客抱琴欲访水僊师莫嫌五日匆匆守归去先传乐职诗
　　黄腄【史记始皇二十八年东行郡县并渤海以东过黄腄注引括地志云黄县故城在莱州黄县东南二十五里古莱子国也十三州志云牟平县古腄县也】
　　慎按此诗施氏原本不载新刻本载续补遗巻中以题考之乃登州作今移编
　　次韵赵令铄
　　东坡巳报六年穰惆怅红尘白首郎枕上谿山犹可见门前冠葢已相望故人年少真琼树落笔风生战堵墙端向罋间寻吏部老来专【一作惟】以醉为乡
　　赵令铄【王明清防东坡真迹云英宗潜龙日居穆亲宅与宗属淄恭宪王世雄厚善庆歴八年戊子两家各生子同年日月时其后英宗入继大统所诞即神宗恭宪所育乃太仆伯坚也为本朝宗室登进士第之冠易文阶最先伯坚令铄字也施氏原注赵令铄字伯坚熙宁中以诸衞将军对防学士院改职方员外郎佥书南京判官侍祠郊丘对垂拱殿言青苗不当立俵散赏格恐希功生神宗然之元祐初为光禄少卿将作监终太仆卿赠寳文阁待制】
　　【慎按赵令铄字伯坚赵令时字景贶东坡为改字徳麟集中有字説可证明明两人也吴中新刻本于注中忽増一云字景贶五字乃施氏原本所无自佥书南京判官以下一叚原本所有而新刻则妄为删削今为补録全文紏摘缪讹一览昭然用为轻改古书之戒】
　　次韵王定国得颍倅二首
　　僊风入骨巳凌云秋水为文不受尘一噫固应号地籁余波犹足挂天绅买牛但自捐三尺射防何劳挽六钧莫向百花潭上去醉翁不见与谁亲
　　三尺【石林诗话唐彦谦题汉髙祖庙诗耳闻明主提三尺眼见愚民盗一坏语皆歇后如三尺律三尺喙皆可何独劒乎子瞻诗买牛但自捐三尺射防何劳挽六钧亦与此同病六钧可去弓字三尺不可去劒字也○慎按髙祖纪吾以布衣提三尺取天下人韩安国传髙帝曰提三尺取天下者朕也陈书髙帝诏提彼三尺賔于四门三尺下何必更着劒字耶】百花潭【当在颍州失考】
　　滔滔四海我知津每愧先生植杖耘自少多言晚闻道从今闭口不论文滟翻白兽尊中酒归煮青泥坊底芹要识老僧无尽处牀头牛蚁不曽闻
　　次韵赵令铄惠酒
　　神山无石髓生世悲暂寓坐待玉膏流千载真旦暮青州老从事鬲上非所部惠然肯见从知我憎【一作困】市酤开瓶自洗盏肴核谁与具门前聴剥啄烹鱼得尺素玉膏【酒名鲜于枢游臯亭记载先生此诗题云伯坚惠玉膏两壶且枉佳篇次韵戏答云云】洗盏【杜甫诗洗盏开尝对马军】
　　附赵伯坚原唱【此下二首从鲜于枢记中采出】
　　古人醉以酒葢亦有所寓一饮百忧忘陶陶朝复暮公欲醉为乡瓮间寻吏部惜取青铜钱浊醪安足酤敢窃好事名聊资子云具巧手斧鼻端此情知有素
　　附伯坚再和一首
　　登州与仪曹到官如旅寓螭陛凤凰池翺翔未云暮氷雪照人清黄色盈中部譬如千日酿一宿陋清酤载笔无多辞公真济时具叹息贺德基尤知我尸素
　　【慎按元鲜于伯机游臯亭山记畧云元贞元年送客临平镇晚宿广严院僧普闻出书画夸客中有东坡与赵令铄唱和真迹一巻令铄有诗声集不行世因録之其序云子瞻和余致斋诗有端合罋间寻吏部老来惟以醉为乡之句因送薄酒兼成斐章冀发一笑也诗云古人醉以酒云云东坡和诗神山无石髓云云伯坚人有诗云子瞻辞免起居之命令铄复用前韵以勉之登州与仪曹云云赵伯坚诗世不多见亟録以附先生集中一时赠答风流犹可想见也】
　　送范纯粹守庆州
　　才大古难用论髙常近迂君看赵魏老乃为滕大夫浮云无根蒂黄潦能须臾知经几成败得见真贤愚羽旄照城阙谈笑安边隅当年老使君赤手降于莵诸郎更何事折棰鞭其雏吾知邓平叔不鬬月支胡
　　范纯粹【施氏原注范纯粹字徳孺文正公之季子元丰初检正中书五房公事与同列不合谪知徐州滕县东坡时守徐为作公堂记后转运陜西神宗遣髙遵裕等将兵伐西夏徳孺从军给饷遵裕无功而还神宗鋭意大举再伐中人李宪先为帅以失期当坐惧罪遂进疏以逢上意关陜不堪科调汹汹
　　将乱徳孺屡疏危言甚力防中人李舜举奉使归告上以再举必乱帝意悟始知其忠　　　　删哲宗即位以直龙图阁京东转运副使代其兄忠宣公守庆请弃所侵西夏地曰争地未弃则边隙无时可除于是还四砦而夏人服绍圣后以弃地故又坐党锢屡起屡仆终龙图阁直学士此诗着其为国尽言之实卒言文正公在仁宗时元昊叛命讫以计降之徳孺守庆州竞如先生所期云】庆州【元和郡县志关内道庆州顺化都督府古西戎地秦属北地郡隋为合川镇后割宁州归徳县置庆州九域志陜西永宁军路中府庆州安化郡去东京一千九百里】当年老使君【东都事畧范仲淹传元昊反仁宗知仲淹材兼文武令知延州时议诸路进兵仲淹独守鄜延不从后徙庆州为环庆路经畧安抚招讨使寻拜陜西四路安抚缘边招讨使居三嵗士勇边实乃谋取横山复灵武宋使仲淹在庆州筑大顺城于州西北当后川桥口以断夏人侵冦之路】诸郎【按史神宗朝文正公次子纯仁以直龙图阁知庆州哲宗朝幼子纯粹以直学士继守是州】
　　【慎按任渊山谷诗注引实録元丰八年八月直龙图阁京东转运使范纯粹知庆州是时先生方赴登州其冬十二月始还朝岂徳孺至是乃西行耶山谷亦有送范守庆诗年谱以为元祐元年作】送范徳孺【一本作过范县访徳孺】
　　渐觉东风料峭寒青蒿黄韭试春盘遥想庆州千嶂里暮云衰草雪漫漫
　　慎按此诗施氏原本不载新刻本载续补下巻今因题附録于此
　　次韵王震
　　擕文过我治平间雾豹当时始一斑闻道吹嘘借余论故教流落得生还清篇带月来霜夜妙语先春发病顔诗酒暮年犹足【一作得】用竹林髙防许时攀
　　治平间【按年谱英宗治平乙巳丙午间先生自凤翔还朝召试秘阁直史馆】吹嘘借余论【王定国闻见近録云六侄震尝谓予曰子瞻贬黄州神宗每怜之一日谓执政曰国史大事欲俾苏轼成之执政有难色上曰非轼则用曾巩其后复有旨起苏轼以本官知江州中书蔡持正张粹明受命震当词头明日改承议郎江州太平观提举又明日命格不下皆王禹玉之力也】竹林【王震为定国之侄故云】
　　【陈鹄耆旧续闻东坡谪黄元丰末移汝州制词云苏轼谪居既久念咎已深人才实难不忍终弃葢王子发词也元祐初坡入掖垣与子发同僚和子发诗云清篇带月来霜夜妙语先春发病顔葢为此故也】喜王定国北归第五桥
　　白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思束手主恩未报耻归田谁怜第五桥边水独照台州老郑防
　　慎按诸刻本此诗题止第五桥三字今从外集补録全题改编于此
　　次韵王定国谢韩子华过饮
　　楚有孙叔敖长城隐千里哀哉练【宋刻本作綀】帬子负薪蹑破履岂无故交亲逝去如覆水不如老优孟谈笑【宋刻本作説】托谐美世家不可恃如倚折足几祥符有贤相手握天下砥懿敏亦名公三贵徳爵齿葢棺今几日公子谁料理谁要卿料理欲説且止止宅相开府公久为苍生起如何垂老别氷盘餽苍耳亲嫌妨鹗荐相对发微泚新诗如弹丸脱手不移晷我亦老賔客苦语落纨绮莫辞三上章有道贫贱耻
　　韩子华【宋史韩绛字子华忠宪公亿之第三子举进士甲科神宗立以韩琦荐拜枢密副使熙宁三年参知政事寻以观文学士知许州七年复代王安石为相再出知许州封康国公元祐初以太尉致仕谥献肃】祥符贤相【宰辅编年録王旦于景徳三年拜相歴祥符至天禧元年在位凡十二年李焘长编云旦为相端重坚正明达国体接物若甚和易而风仪峻整当官莅事庄厉不可犯】懿敏【宋史王素文正公旦之子事仁宗出入垂三十年卒谥懿敏】宅相【王氏旧注云文正公长女嫁韩宪肃公子华乃王氏之甥○慎按子华之父名亿谥忠宪非献肃也献肃乃子华谥王注讹今驳正】开府【宋史韩綘传熙宁中为陜西宣抚使即军中拜中书门下平章事开幕府于延安】
　　【慎按宋史及东都事畧韩子华立朝柄政一无可称甚至为言路所劾与章惇曽布并提而论生平槩可知矣定国为名家之后其人材门地自堪大用初因东坡先生废斥先生入为侍从定国亦宜膺显擢子华乃王之所自出乂当路有汲引之力反托亲嫌不为表荐遂使五年瘴疠万里生还区区颖杨二倅转徙靡常与流落何异子华不得辞其责也公此诗似为定国痛惜然所以讽刺子华者深矣】次韵马元宾
　　流落江湖万里归相逢自慰巳差池初闻好句惊人倒悔过东庭识面迟握手宁知无贺监结交谁复【一作定】许袁丝塞鸿正欲摩天去垂老追攀岂可【一作所】朝
　　马元宾【爵里失考】
　　慎按此诗施氏原本不载新刻载续补下巻以起句观之当是元祐初年作编録于此
　　惠崇春江晚景二首
　　竹外桃花三两枝春江水暖鸭先知蒌蒿满地芦芽短正是河豚欲上时
　　惠崇【图绘寳鉴建阳僧惠崇工画鹅雁鹭鸶尤工小景善为寒汀野渚潇洒虚旷之象欧阳公以为九僧之一也】河豚【程大昌演繁露引博雅云鯸防鲀也背青鳆白触物即怒其肝杀人酉阳杂爼鱼肝与子俱毒艾能已其毒江淮人食河豚必和艾艺苑雌黄河豚新附本草云味甘温无毒日华子云有毒苕溪渔隐云按游僊杂録暮春杨花飞此鱼大肥江淮人脔其肉杂蒌蒿荻牙瀹而为羮或不甚熟亦能害人本草以为无毒讹矣张来明道杂志此鱼有二种色淡黒有文防谓之斑子阮一阅诗话总龟梅圣俞诗春岸飞杨花永叔谓河豚食杨花则肥韩偓诗栁絮覆溪鱼正肥大抵鱼食杨花则肥不必河豚】
　　两两归鸿欲破羣依依还似北归人遥知朔漠多风雪更待江南半月春
　　次韵周邠
　　南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓已皤何日西湖寻旧赏淡烟疎雨暗渔蓑
　　周邠【周邠字开祖先生倅杭时开祖为钱塘令注详见施氏原注开祖时知管城县】
　　次韵胡完夫【成都石刻题云次韵完夫舍人见戏一首】
　　青衫别泪尚斓斑十载江湖困抱关老去上书还北阙朝来拄笏看【石刻作望】西山相从杯酒形骸外笑説平生醉梦间万事防须咨伯始白头容我占清闲
　　胡完夫【施氏原注胡完夫名宗愈晋陵人副枢宿之侄举进士神宗擢同知諌院王安石执政用李定为御史苏李宋三舍人皆不草制坐绌完夫曰御史须官博士员外郎用学士及丞杂荐今定以幕职不因荐得之是一出执政意即大臣不法谁复言之安石怒出通判真州入为吏部右司郎中元祐中擢左史西掖夕郎中执法哲宗问朋党之对曰君子指小人为奸则小人指君子为党陛下能择中立之士而用之则党祸息矣明日具君子无党论以进拜右丞以资政殿学士知陈州徙成都召入为礼部吏部尚书卒年六十六此诗墨迹刻石成都府治题云次韵完夫见戏一首朝来拄笏看西山墨迹作望西山完夫诗题宗愈闻子瞻舍人有怀居之兴为小诗以戏云云○慎按施注全文及胡完夫原作新刻本尽删去今补録存真】
　　附胡完夫原作
　　苏公五十【缺一字】髯斑云袖青袍入汉关贾谊谪归犹太傅谢安投老负东山黄冈泉石红尘外阳羡牛羊返照间知有竹林髙兴在欲闲谁肯放君闲次韵钱穆父
　　老入明光踏旧班染须那复唱阳关故人飞上金銮殿迁【墨迹作病】客来从饭颗山大笔推君西汉手一言置我二【墨迹作老】刘间【公自注公行轼告词引董仲舒刘向事】便须置酒呼同舍看赐飞龙出帝闲
　　金銮殿【唐书李白传贺知章见其文叹曰子谪僊人也言于宗召见金銮殿诏供奉翰林】大笔【猗觉寮杂记大手笔始王珣梦人以大笔与之如椽人谓有大手笔事已而果有防谥之草此非美事不可用齐文宣有大手笔多命徐陵草唐燕许号大手笔此可用也】二刘【周必大二老堂诗话曾吉甫侍郎藏子瞻和钱穆父诗真本一言置我二刘间其下自注云穆父尝草某答诏以歆向见喻故有此句而广川董彦逺乃讥子瞻不当用髙光事过矣○慎又按施氏原注云宿为余姚尝刻石县斋墨迹云病客从来饭颗山集本作迁客一言置我老刘间集本作二刘诸家所注皆引石勒载记云朕当在二刘之间耳东坡自注云公行轼告词引董仲舒刘向事云云与周益公所记互异两处必有一譌并録以备再考】飞龙【李肇翰林志学士初迁者于麟徳殿对同院赐宴又赐衣一副绢二十疋飞龙司借马一匹其所乘马送迎于擗仗门内扩门之西江少虞事实类苑旧规云学士初入院飞龙廐赐马一匹鞍辔及刍粟谓之长借今则赐马并鞍辔程大昌雍録后苑有骥徳苑禁马所在亦名飞龙廐】附钱穆父作【施注题云次完夫韵简子瞻右史舍人】
　　史观婆娑马与班十年流落共间关鸾凰乍喜翔西省猿鹤何劳怨北山不学三闾吟泽畔仍欣二陆下云间非惟纶綍须椽笔谠论尤宜赐燕闲【慎按胡完夫及钱穆父二诗皆载施氏原注中新刻删去今补録】
　　次韵完夫再赠之什某已卜居毘陵与完夫有庐里之约云
　　栁絮飞时笋箨斑风流二老对开关雪芽我为求阳羡乳水君应饷惠山竹簟凉【一作水】风眠昼永玉堂制草落人间应容缓急烦闾里桑柘聊同十亩闲
　　玉堂制草【宋史职官志中书舍人与学士对掌内外制学士内制舍人外制谓之两制内制自大诰令外国书许令进草凡册拜之事召入面谕制分六房掌行命令随房当制既得词头即于紫微阁下草制俟宰执出堂方得下直宋敏求春明退朝録凡公家文书之藁枢宻谓之底三司谓之检中书谓之草欧阳修有学士院草録】
　　慎按此诗施氏原本不载新刻本载续补下巻观所用韵乃同时唱和作今改编于此
　　次韵穆父舍人再赠之什
　　诏语春温昨夜班屋头鸣鴂便关关游僊梦觉月临幌贺雨诗成云满山怜我白头来仗下看君黄气发眉间凤池故事同机务火急开尊及尚闲
　　舍人【宋史官志中书省舍人四人掌行命令为制词分治六房随房当制事有失当及除授非其人则论奏封还词头又有起居舍人通事舍人皆属中书省时穆父为中书舍人详见上注慎按施氏原注是时东坡为起居舍人故用唐制所载每仗下议政事起居郎执笔记録事新刻本删去每仗下议政事一句与原文不合今补録】
　　次韵答李端叔
　　若人如马亦如班笑履壶头出玉关已入西羌度沙碛又从【一作来】东海看涛山识君小异千人里慰我长思十载间西省邻居时邂逅相逢有味是偷闲
　　李端叔【宋史李之仪字端叔沧州人登第三十年乃从苏轼于定州幕府后歴枢密院编修通判原州元符中以其尝从轼辟诏勒停之仪能为文尤工尺牍轼称其入刀笔三昩】
　　慎按李端叔姑溪集中失原作先生此诗用前唱酬韵亦必同时作施氏原本不载今从续补下巻附编于此
　　再次韵答完夫穆父【公自注二公自言先世同在西掖】
　　掖垣老吏【一作史】识郎君并辔天街两絶尘汗血固应生有种夜光那复困无因岂知西省深严地也着东坡病瘦身免使谪僊明月下狂歌对饮只三人
　　掖垣【汉书吕后本纪注非正门而在两旁若人之臂掖】西省【杨奂汴故宫记登闻检院之东曰左掖门门南曰待漏院登闻鼔院西曰右掖门西省即右掖也】
　　【慎按施氏原注此诗墨迹藏吴兴秦氏首云又次韵穆父舍人和完夫初入省且述世契集本云掖垣老吏墨迹乃老史也新刻本删去今补録】
　　次韵答满思复
　　自甘茅屋老三间岂意彤廷缀两班纸落云烟供醉后诗成珠玉看朝还谁言载酒山无贺记取啼乌巷有顔但恐跛羊随赤骥青云飞歩不容攀
　　两班【沈括笔谈唐制两省供奉官东西对立谓之蛾眉班】跛羊赤骥【史记李斯传太山之髙百仭而跛羊牧其上杜甫诗赤骥请长缨】
　　【慎按施氏原注满思复字中行东坡擢起居舍人中行为起居郎又同省而中行为东阳人故有跛羊随赤骥啼乌巷有顔之句】
　　送戴防赴成都玉局观将老焉
　　拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百嵗风狂定何有羡君今作峩眉叟纵未家生执防郎也应世出埋轮守莫欺老病未归身玉局他年第几人防待子猷清兴发还须雪夜去寻君
　　戴防【赵尧卿云戴防本名庄吴兴人庆歴六年贾闇榜登第后改名防】成都【欧阳忞舆地广记秦蜀郡晋武帝改成都国九域志宋嘉祐四年以益州路为成都府劒南西川节度治成都华阳二县】玉局观【方舆胜览道经二十四化上应二十四气而座隐地中因成洞穴故以玉局名之云笈七籖玉局洞与青城第五洞天相连中刻老子像按宋时宫观使有勾管成都玉局观及提举成都玉局观之名】








　　苏诗补注巻二十六
　　钦定四库全书
　　苏诗补注巻二十七　翰林院编修查慎行撰古今体诗三十八首【哲宗元祐元年丙寅春自右史除中书舍人十月擢翰林学士知制诰一年中作】
　　送陈睦知潭州【别本作陈陆者讹】
　　华清缥缈浮髙栋上有缬林藏石罋一杯此地初识君千岩夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风鸾【别本作銮者讹】鸣铁凤旧游空在人何处二十三年真一梦我得生还雪髯满君亦老嫌金带重有如社燕与秋鸿相逢未稳还相送洞庭青草无际天柱紫盖森欲动湖南万古一长嗟付与骚人发嘲弄
　　陈睦【施氏原注陈睦字和叔嘉祐六年第二名进士神宗擢为御史元丰元年假起居舍人介安焘以聘髙丽除鸿胪少卿防广州缺人以寳文阁待制使出守给事中韩忠彦言其偶縁泛海之劳侥幸至此不足以玷侍从诏从之至是以直龙图阁守长沙初和叔为两浙提刑杭州有裴氏婢夏沈香者因与其女赴井女既死沈香科杖巳决矣和叔举驳差秀州倅张若济重勘夏沈香遂坐死杭州狱掾杜子方陈珪戚秉道亦得罪冲替东坡时倅杭赋诗送之云杀人无騐中不快此恨终身恐难了盖指和叔若济云尔兹送和叔所述者止少时登临相从而已并无一语以及其人则东坡不与之意可见盖与赠唐林夫坰诗皆一律也此叚原文新刻本删改殆尽今从旧本补録备考】潭州【欧阳忞舆地广记荆湖南路潭州古三苖地秦置长沙郡汉为国晋永嘉元年置湘州隋改潭州以昭潭为名】华清【程大昌雍録华清宫开元十年建初名温泉宫后改名在骊山最为奢盛百司皆有邸第明皇常以十月徃幸嵗竟乃归宋敏求长安志华清宫四面皆有缭墙内有朝元阁长生殿羯鼔楼】石罋【郑嵎津阳门诗注石鱼岩下有天丝石其形如罋以贮飞泉故上以石罋为寺名寺僧于上层飞楼中悬辘轳斜引脩笮长三百余尺以汲罋泉出红楼乔树之杪】白鹿泉【津阳门诗饮鹿泉边春露晞程大昌雍録白鹿原在南山之麓自蓝田东北入万年县浐水源低故行乎此原西北隅之外防水源髙故行乎原上元和郡县志白鹿原亦谓之防上郭允蹈蜀鉴周平王东迁之后有白鹿游此因名在京兆府蓝田县】朝元阁【长安志朝元阁在华清宫东南老君殿之北天寳七载老君降于朝元阁改名降圣阁】金带【归田録国朝之制自学士以上赐金带谓之重金太宗创为金銙銙制方团毬路以赐两府御仙花以赐学士以上今俗以毬路为笏头御仙花为荔枝皆失其本号岳珂媿郯録国朝服带之制乘舆东宫以玉大臣以金金带有六种毬路御仙花荔枝师蛮海防寳藏此外又有金涂带九种金束带八种金涂束带四种春明退朝録重金谓金带上垂金鱼者】
　　附子由次韵
　　海上石桥余折栋大舶记君过铁罋东行万里若乘空老蜃长鲸应入鞚波摇风巻卧不起免教髀肉鞍磨痛归来过我话艰苦惊汗津津尚流汞海涯风物画成图错落天呉兼紫凤至今想像隔人事徃徃风涛吹昼梦长沙欲徃厌飞楫幸有千兵作迎送文章清逸世少比科第峥嵘声自重逺行屡屈众所叹出祖谁攀车欲动明朝皷角背王城莫聴单于吹晓弄【自注云子雍奉使三韩辙时在南都见其徃返故此诗言之】用前韵答西掖诸公见和
　　双防蟠础龙纒栋金井辘轳鸣晓罋小殿垂帘白【一作碧】玉钩大宛立仗朱【一作青】丝鞚风驭宾天云雨隔孤臣忍泪肝肠痛羡君意气风生座落笔纵横盘走汞上尊日日泻黄封赐茗时时开小凤闭门怜我老太元给札看君赋云梦金奏不知江海木爪屡费瑶琼【一作琼瑶】重岂惟蹇步困追攀巳觉侍史疲奔送春还宫栁腰支活水【一作雨】入御沟鳞甲动借君妙语发舂【一作春】容顾我风琴不成弄
　　西掖【杨奂汴故宫记登闻皷院之西曰右掖门翰林知制诰者多居西掖】金井【黄庭坚诗睿思殿东金井栏任渊注云睿思神宗便殿在垂拱殿之后】小殿【即睿思殿注见上】小凤【渑水燕谈録蔡君谟造小团以充贡一斤二十饼仁宗尤所珍惜虽宰相未尝辄赐惟郊礼致斋之夕两府各四人共赐一饼宫人剪龙凤花贴其上八人各蓄之不敢自试有佳客出为传玩又北苑杂述云北苑细色第五纲有兴国岩小龙小凤之名】
　　次韵王觌正言喜雪
　　圣人与天通有诏寛狱市好语夜喧街湿云朝覆砌纷然退朝后色映宫槐媚欲夸剪刻工故上【一作入】朱蓝袂我方执笔侍【一作待】未敢书上瑞君犹伏阁争髙论亦少慰霏霏止还作盎盎风与气神龙久潜伏一怒势必倍行当见三白拜舞讙万嵗归来饮君家酣咏追既醉王觌【施氏原注王觌字明叟泰州如臯人第进士熙宁初为编修三司令式删定官不乐久居职求润州推官朝廷遣使赈贷明叟为精言民间利病归荐之除司农寺主簿转为丞司农为时要官多由此进明叟拜命一日即求外韩子华丞相髙其节留检详三司防计元祐初吕正献范忠宣荐其可大用擢右正言进司谏极言当位者奸邪害正使一二元老不得行其志章数十上公论韪之东坡时为右史故云我方执笔侍云云明叟在言路每欲深破朋党之説东坡居翰苑朱公掞光庭讦其试馆职策问吕元钧陶辨其不然遂起洛蜀二党之目明叟言轼之辞不过失轻重之体若悉考同异深究嫌疑则两岐遂分党论滋炽夫学士命辞失体其事尚小使士大夫有朋党之名大患也帝深然之后为侍御史又言一年之内章疏多縁程颐苏轼之故前日颐去而言者攻轼故乞补外降诏不允寻　　职经筵适当执政有　　少欲　　少轼则且勿遽用之使不及于悔吝进谏议大夫自是出藩入从绍圣间一再被贬徽宗擢御史中丞出典二州又安置清江绍兴初追复龙图阁学士此叚大半为新刻所删今补録】正言【宋史职官志门下中书二省其属各有正言一人门下省为左正言中书省为右正言皆从七品乃左右拾遗之任曾子固隆平集以拾遗为正言乃太平兴国六年改】朱蓝【齐书文学传论朱蓝共妍不相祖述】执笔侍【王应麟困学纪闻宋朝旧制太史局秘书凡天文失度三馆皆知之有灾异馆吏以片纸探报得因事献言程大昌雍録今世侍从汉之九卿也张安世持槖簪笔事孝武数十年者即今侍从之事也今时侍从又名两制内制为翰林学士外制为中书舍人在元祐末置权侍郎以前中书舍人以上方为侍从故率内外制而名其官所以别汉之侍从而未为九卿者也】
　　和蒋发运
　　夜语翻千偈书来又一言此身真佛祖何处不羲轩船稳江吹坐楼空月入尊遥知思我处醉墨在頺垣发运【宋史职官志发运使掌经度山泽财货之源漕淮浙江湖六路储廪以输中都而兼制茶盐泉寳之政燕翼贻谋録初下江南置水陆发运二使后以陆路不便悉从水路雍熙四年诏合水陆发运为一路孙彦同职官分纪淮南江浙荆湖有都大发运使副使等官】蒋之奇【施氏原注蒋之奇字颖叔宜兴人锁防擢进士第举贤良方正试六论中选及对策以　一书间自报罢英宗览而善之擢监察御史神宗立进副端歴诸道转运遂为江淮发运祖宗旧制嵗终奏计京师其实多至次年正月到阙颖叔十月巳诣京师奏计进侍制守长沙为御史谏官以亷白称由寳文阁侍制河北都漕守瀛入为戸部侍郎以后事见送颖叔帅熙河诗注此叚全文新刻本悉删去今补録以存其旧】
　　送表弟程六知楚州
　　炯炯明珠照双璧当年三老苏程石里人下道避鸠杖刺史迎门倒鳬舄我时与子皆儿童狂走从人觅梨栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逢万里外一笑未解千忧集子方得郡古山阳老手生风谢刀笔我正含毫紫防阁病眼昏花困书檄莫教印绶系余年去扫坟墓当有日功成头白早归来共借梨花作寒食
　　程六【施氏原注东坡母成国太夫人程氏眉山着姓其侄之才字正辅第二之元字徳孺第六即楚州之邰字懿叔第七正辅初娶　一坡女　一早亡老苏公以为　一事见后次韵正辅江行见桃花诗注此诗首云炯炯明珠照双璧次韵送徳孺漕江西又云君家兄弟真联璧独指徳孺彛叔不复及正辅犹以旧怨故也徳孺以父文应防得官自江右移节广南为郎金部元符三年由河中守为两浙转运使东坡归自海外防于金山后为卫尉少卿坐曾丞相布取金山下鼻塘地徳孺尝与调防蔡京与布不协徳孺亦得罪时崇宁二年秋也徳孺孙敦厚字子山有文名绍兴间为右史掌制诰此叚新刻删去今补録】楚州【舆地广记隋开皇初废山阳郡十二年置楚州】醴泉【眉州山名注见第六巻】石头山【考志眉州有石佛山无石头山先生寄子由诗云买田向何许石佛山前路头字疑当作佛字】附子由作
　　与君外兄弟初如一池鱼中年云雨散各异涧谷居客舍复相从语极长欷歔青衫奉朝谒白髪惊晨梳百年不堪把一尊欢有余清言我未厌昨夜闻除书淮南旱巳久疲民食田蔬请发上供米仍疏古防渠要须贤使君均此积嵗储径乘两桨去不待五马车别离难重陈劳来不可徐政成得召节嵗晩当归与
　　碣石庵戯赠湛庵主【公自注相国寺僧也】
　　保康桥上夜观灯碣【疑当作喝】石岩前夏饮氷莫把山林笑朝市老夫手里有乌藤
　　相国寺【汴京遗迹志相国寺在开封府城东本北齐建国寺后废唐为郑审宅景云初僧惠云覩审后园池中有梵宫影遂募縁易宅赐额相国寺东京梦华録大内前州桥之东临汴河大街曰相国寺东轩笔録云相国寺旧传公子无忌之宅今其地属信陵坊寺前旧有公子亭】保康桥【东京梦华録汴京穿城河道有四南曰蔡河自西南戴楼门入城缭绕自东南陈州门出河上有桥十一第六曰西保康门桥】
　　慎按此诗施氏原本不载新刻载续补下巻今改编
　　元祐元年二月八日朝退独在起居院读汉书儒林传感申公故事作小诗一絶
　　寂寞申公谢客时自言巳见穆生机【一作防】绾臧下吏明堂废又作龙钟病免归
　　申公【汉书申公鲁人楚王令申公傅太子戊及戊立申公退居家谢宾客王臧赵绾尝从受诗绾臧请立明堂武帝安车蒲轮迎申公时巳八十余窦太后不悦儒术得绾臧之过以让上因下绾臧吏废明堂事申公亦免病归】起居院【宋史职官志旧置起居院命三馆校理以上修起居注】慎按此首施注原本不载以题中年月考之确是元祐初作今编録于此
　　和人假山
　　上党搀天碧玉环絶河千里抱商顔试观烟雨三峯外都在灵仙一掌间造化何如童子戯写真聊发使君闲何当挈取西征去画作围牀六曲山
　　上党【太平寰宇记五龙山本名上党山其山松柏参霄】商顔【水经注楚水源出上洛县西南楚山皇甫谧云商山亦称楚山古老云州有商君商国商塞商密商顔曰五商】
　　送王伯守虢
　　华山东麓秦遗民当时依山来避秦至今风俗含古意柔桑绿水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲携壶就君饮
　　王伯【施氏原注残脱不可辨○慎按伯长子娶东坡女栾城集有代祭王虢州文云我迁于南一徃六年归来执手白发侵颠遂以息女许君长子朋友惟旧亲戚惟始又云君以罪废还家宋都子由诗亦有一废十五年之句东坡守徐州有和王廷老退居见寄诗则廷老放废巳久至是复起知虢州耳】虢州【九域志陜西永兴军路虢州唐农郡治虢畧县东至西京一百五十里周封虢仲之地汉武置函谷关谓道形如函即孙卿子所云秦有松柏之塞是也】崤函【元和郡县志自东崤至西崤三十五里皆在秦关之东汉关之西程大昌雍録自华至陜凡三关秦函谷关在唐陜州灵寳县南十里汉函谷关杨仆所改筑在唐河南府新安县东一里比秦旧关则移东三百七十八里唐之潼关在华州华隂县东北】三堂【太平寰宇记三堂在虢州治内唐岐薛二王刺史时所建】
　　附子由作
　　满腹贮精神触手防众理一废十五年直坐才多耳我昔游宋城忆始识君子簿书填丘山宾客乱蜂蚁出寻城下宅屡倒牀前屣清谈如锯木落屑纷相委解颐自有乐置酒姑且止逡巡破黄封婉娩歌皓齿风髙熊正白霜落蠏初紫夜阑意未厌河斜客忘起归来笑童仆熟酒未曾尔江湖一流荡欢意日頺弛西还经旧游相逢值新喜诏催西州牧门有朱轓柅都城挽不住山贼近方侈提刀索崖谷援枹动闾里居家百无与王事非由巳何日却休官复饮梁王市
　　道者院池上作
　　下马逢佳客携壶傍小池清风乱荷叶细雨出鱼儿井好能氷齿茶甘不上眉归途更萧瑟真个解催诗道者院【李濓汴京遗迹志道者院在郑州门外五里髙文虎蓼花洲门録五代时有僧卓庵道边艺蔬一日昼寝梦一金色龙食所种莴苣数畦巳而见一伟丈夫于所梦之处取莴苣食之遂摄衣延坐餽食甚勤因以梦告之且曰公他日得志愿为老僧于此建一寺伟丈夫即艺祖也既即位求僧尚存遂命建寺赐名普安都人称为道者院周燀清波杂志所载亦同】催诗【杜甫诗片云头上黑应是雨催诗】
　　附子由次韵
　　雨气凉侵殿河流渗入池黄粱瀹鱼子白酒泻鹅儿风细初生防尘清免污眉郊行不得意拂壁看题诗
　　附晁无咎次韵【鸡肋集原题云和普安院壁上苏公韵】
　　畏暑聊寻寺追凉故绕池雨园鸠唤妇风径燕将儿散篆萦帘额留云暗井眉龙蛇动屋壁知有长公诗
　　次韵子由送千之侄
　　江上松楠深复深满山风雨作龙吟年来老榦都生菌下有孙枝欲出林白发未成归隐计青衫傥有济时心闭门试草三千牍侧【一作仄】席求人少似今
　　千之【慎按千之兄弟五人东坡同祖兄不欺之子也】
　　附子由原作
　　京洛东游嵗月深相逢初喜解防吟梦中助我生池草别后同谁饮竹林文字承家怜汝在风流似舅慰人心便将格律传诸弟王谢诸人无古今书文与可墨竹
　　亡友文与可有四絶诗一楚辞二草书三画四与可尝云世无知我者惟子瞻一见识吾妙处既没七年覩其遗迹而作是诗
　　笔与子皆逝诗今谁为新空遗运斤质却吊断弦人断弦【吕氏春秋钟子期死伯牙破琴絶弦终身不复鼓琴以为世无知音者后汉书蔡琰传注引刘昭幼童传曰蔡邕故断琴一以问琰琰曰第四弦】
　　次韵钱舍人病起
　　牀下寒且耐支杯中蛇去未应衰殿门明日逢王傅櫑具争先看不疑坐觉香烟携防少独愁花影上廊迟何妨一笑千疴散絶胜仓公饮上池
　　钱舍人【施氏原注钱舍人即穆父时为中书舍人新刻删去今补録】仓公【按苕溪渔隐丛话史记扁鹊遇长桑君曰我有禁方年老欲传与公乃出其怀中药与扁鹊饮以上池之水三十日当知物矣非太仓公也】
　　次韵和王巩
　　谪仙窜夜郎子美耕东屯造物岂不惜要令工语言王郎年少日文如缾水翻争锋虽剽甚闻鼓或惊奔天欲成就之使触羝羊藩孤光照防陋耿如月在盆归来千首诗倾泻【一作写】五石尊却疑彭泽在颇觉苏州烦君看驺忌子亷折配春温知音必无人坏壁挂桐孙
　　王巩【字定国注详前】
　　附黄鲁直次韵
　　逺志非小草鼃衣生陵屯但为居移气其实何足言名下难为人丑好随手翻百年炊未熟一垤蚁追奔夏日蓬山永戎葵茂墙藩王子吐佳句如蠒丝出盆风姿极洒落云气画罍尊属有补衮章日当宠频烦鄙夫无他能上车问寒温惟思家山去抱犊长儿孙
　　用定国韵赠二十侄震
　　衡门老苔藓行【一作竹】柏千兵屯开尊邀落日未对乌鸟言清风举吹籁散乱书帙翻传呼一何急人马从车奔贫居少宾客邻妇窥篱藩墙头过春酒緑泛田家盆比来伏青蒲坐捉白兽尊王猷脩润色亦有簿领烦朝廷贵二陆屡闻天语温犹能整笔阵媿我非韩孙
　　慎按此诗施氏原本不载新刻载续补上巻所用韵与前后二首同今类编于此
　　用王巩韵送其侄震知蔡州
　　九门插天开万马先朝屯举鞭红尘中相见不得言夜走清虚宿扣门惊鹊翻君家汾阳家永巷车雷奔夕郎方不夕列防以自藩相逢开月阁画檐低金盆至今梦中语犹举灯前尊阿戎脩玉牒未惮笔削烦君归助献纳坐继岑与温我客二子间不复寻诸孙【公自注子美诗云权门多噂沓且复寻诸孙】
　　王震【施氏原注震字子发文正公旦曾孙铨试履等赐第检正孔目吏房元丰官制行从辅臣执笔入记上语面授右司外郎为右史进西掖元祐初迁给事中以龙图阁待制守蔡绍圣初归故班权吏部尚书以龙图直学士知开封为张子厚所恶夺职知岳州卒此叚新刻本删去今依原本补録】夕郎【子发时为给事中故云】脩玉牒【时王定国为宗正丞故云】
　　附子由次韵
　　朝廷入忘返冠盖如云屯贤哉贵公子独以民社言西台出命书落笔波涛翻东台典封驳坐惜日月奔试剧得上蔡髙卧强东藩旱嵗独多麦时雨如倾盆铃轩省鞭抶幕府多壶尊逡巡文字乐斥去簿领烦赐环行当至坐席恐未温三槐日成隂富贵属曾孙
　　虢国夫人夜游图
　　佳人自鞚玉花骢翩如惊燕蹋飞龙金鞭争道寳钗落何人先入明光宫宫中羯鼓催花栁玉奴弦索花奴手坐中八姨真贵人走马来看不动尘明眸皓齿谁复见只有丹青余泪防人间俯仰成今古呉公台下雷塘路当时亦笑张丽华不知门外韩擒虎
　　虢国夜游图【李端叔姑溪集云内侍刘有方蓄名画乃唐虢国夫人夜游图最为絶笔东坡馆北客都亭驿有方请跋其后】呉公台【太平寰宇记呉公台在扬州城西北四里一名弩台陈呉明彻围北齐东广州刺史敬子猷増筑之故号呉公台亦名鸡台按唐赵嘏诗鬬鸡台边花照尘白居易诗呉公台下多悲风指此】雷塘【汉书江都王传注雷陂即雷塘也太平寰宇记有大雷小雷之宫上塘长广六里余下塘长广七里塜记云雷塘隋焬帝塟处】
　　【慎按苕溪渔隐丛话云东坡虢国夫人夜游图结二句全用小杜台城曲门外韩擒虎楼头张丽华陈后主张贵妃名丽华尤见宠幸隋遣韩擒虎平陈后主与丽华俱被收今注坡诗皆讹作潘丽华缃素杂记至以东坡为讹盖不记小杜诗也】
　　附李端叔次韵
　　天街雨过花满骢万人壁立惊游龙飘飘衣袂欲仙去寳鞭遥指蓬莱宫真人睡起春如栁谁眷琵琶最先手合欢堂里谢使人暗香犹带天街尘宛然相对若可语笔墨顿失当时防开眼成今合眼古回头自有来时路长风破浪真快哉快处须防倒骑虎
　　用旧韵送鲁元翰知洺州
　　我在东坡下躬耕三亩园君为尚书郎坐拥百吏繁鸣蛙与皷吹等是俗物喧永谢十年旧老死三家村惟君绨袍信到我雀罗门缅怀故人意欲使薄夫敦新年到宣室白首代尧言相逢问前辈所见多后【一作从】昆道馆虽云乐冷卿当复温还持刺史节却驾朱轮轩黄发方用事白须宜少存嗣圣真生知拯民如救燔初囚羽渊魄尽返湘江魂坐忧东郡决老守思王尊北流桑柘没故道尘埃翻知君一寸心可敌千步垣流亡自栖止老幼忘崩奔得间闭关坐勿使道眼浑聊乘应舍筏【宋刻本作栰】直泝无生源归来成二老夜榻当重论
　　洺州【元和郡县志秦邯郸郡地汉分置广平国周武帝建徳六年置洺州以水为名太平寰宇记河北道洺州广平郡治永年县唐天寳元年为广平郡乾元中复为洺州西南至东京五百五十里】宣室【长安志未央宫有宣室殿】东郡决【东都事畧鲁有开传有开知冀州河决小呉口水不至城下数里有开议增筑防城隄人皆谓初无水患何劳役为有开卒成之明年河决水至以有备无患○慎按舆地广记博濮大名滑开徳皆秦东郡之地元翰在冀州治河有成效故移知洺州借王尊事以美之】北流【颍滨遗老传元祐初文潞公主回河之议先是神宗因河决大呉导之北流巳得水性惟隄防未完每年不免泛溢耳自回河议起都水监呉安持等塞北京之南三斗门贴筑西隄约水使东直过北京之上故连年告急后遣吕希纯井亮采徃视二人归极以北流为便事方施行而议复格于是河流遂东凡七年而后北流复通○慎按洺州与北京接壤九河故道半从此入海时巳湮塞故云故道尘埃翻】附子由次韵
　　仲连虽不仕而非绮与园逡巡谈笑间屡解战鬬繁子敬识二孙长揖鼓鼙喧意气感周郎振策起江村二贤继英风千载为髙门曾孙事仁祖风义夙所敦台阁余故事父老称遗言白发识公子十载友元昆婆娑久不试俯仰色逾温五马忽鸣嘶朱轮夹征轩旍旄隔河至部曲防人存铜虎不可留刍狗行当燔秋潦决河防遗黎化惊魂西城扣门别南风吹防翻嗟我限出谒未敢逾短垣新晴水尚壮想见民惊奔安得万丈隄止此百里浑姑尔救一境谁当理其源百闻贵一见尺书为我论次韵朱光庭初夏
　　朝罢人人识郑崇直声如在履声中卧闻疎响梧桐雨独咏防凉殿阁风谏苑君方续承业醉乡我欲访无功陶然一枕谁呼觉牛蚁初除病后聪
　　朱光庭【宋史朱光庭字公掞偃师人以父景廕入官复登第哲宗立司马光荐为左正言首乞罢青苗等法论蔡确章惇韩缜言甚切迁左司谏】谏苑续承业【慎按王应麟困学纪闻云隋乐运字承业録夏殷以来谏诤事名谏苑隋文帝览而嘉焉事出北史非僻书也呉中补注谓南史李承业集古今章疏作谏苑者讹今据北史驳正】
　　附子由次韵【栾城集题云次韵光庭省中书事】
　　放浪江湖久惰慵安排谁置从官中粗疎空与延和对开纳初还正始风二鄙氷消真帝力四方雨足自天功时将一勺倾沧海漫使人知达四聪次韵朱光庭喜雨
　　久苦赵盾日欣逢傅説霖坐知千里足初觉两河深破屋常持伞无薪欲爨琴清诗似庭燎虽美未忘箴两河【续述征记汴沙到浚仪而分汴东注沙南流按水经注沙音蔡又按李濓汴京遗迹志蔡河贯京城其自尉氏北流至戴楼门东广利水门入城名西蔡河其从陈州门西普济水门出城经通许接旧蔡河者名东蔡河】
　　附子由次韵
　　焦枯连夏火洗濯待秋霖都邑沟渠净郊原黍豆深流膏侵地轴晴意动风琴谁似臣居易先成喜雨箴
　　奉勅祭西太一和韩川韵四首
　　圣主新除秘祝侍臣来乞丰年夀宫神君欲至夜半灵风肃然
　　西太一【宋史礼志国初太一坛在国门之东郊熙宁中司天正周琮上言五福太一自雍熙元年入东南巽位时修东太一宫天圣七年入西南坤位修西太一宫叶梦得石林燕语太平兴国中司天言太一十神凡行五宫自今甲寅嵗入黄室巽宫当呉分请即苏州建宫祠之巳而复有言京城东南苏村可应姑苏之兆乃改筑于苏村洪容斋三笔东太一宫在苏村西太一宫在八角镇○慎按以上诸説确不可易呉中新刻本踵王注旧注谓太一宫旧在京城西苏村谓之西太一者讹今为详考驳正】韩川【宋史韩川字元伯陜人进士上第元祐初为监察御史极论市易之害迁殿中侍御史寻改太常卿】乞丰年【厐元英文昌杂録祠部每嵗立春祭东太一宫立夏立冬祭中太一宫立秋祭西太一宫】神君【曾子固元丰类藁初作太一宫用张齐贤领祠事齐贤以为太一者五帝之佐天之贵神宜半祠天之礼天子使加伶官百人自昏祠至明如汉制石林燕语太一式有五福大游小游四时天一地一真符君綦民綦臣綦凡十神皆天之贵神而五福所临无兵疫凡行五宫四十五年一易】
　　玉玺亲题御笔金童来侍天香礼罢祝融参乘前驱巳过衡湘
　　解剑独行残月披衣困卧清风梦蝶犹飞旅枕粥鱼巳响枯桐
　　陂水初含晓渌稻花半作秋香皂盖却迎朝日红云正绕宫墙
　　附黄鲁直次韵四首
　　黄灵未对甘泉五福间祀迎年旍旂三斿半偃风马云车阗然
　　白旄下金神节青祝携御炉香百礼尽修亳祀九歌不取沈湘
　　紫府侍臣鸣玉霜台御史生风官独论诗未了知秋自属梧桐
　　泰坛下瑞云黄雨师洒道尘香便面犹承坠露金钲半吐东墙
　　西太一见王荆公旧诗偶次其韵二首
　　秋早川原净丽雨余风日清酣从此归耕剑外何人送我池南
　　但有尊中若下何须墓上征西闻道乌衣巷口而今烟草萋迷
　　附王介甫原作
　　栁叶鸣蜩绿暗荷花落日红酣三十六陂春水白头想见江南
　　二十年前此地父兄持我东西今日重来白首欲寻陈迹都迷
　　【慎按王半山集中所载与注中所引不同栁叶二句集本云草色浮云漠漠树隂落日潭潭第三句陂春二字集本作宫烟今依次韵酣字】
　　附黄鲁直次韵二首【山谷集又有次韵怀半山老人二首不具録】风急啼鸟未了雨来战蚁方酣真是真非安在人间看北成南
　　晚风池莲香度晓日宫槐影西白下长干梦到青门紫曲尘迷
　　次韵子由送陈侗知陜州
　　谁能如铁牛横身负黄河滔天不能没尺棰未易诃世俗自无常徐公故逶迤别来不可説事与浮云多当时无限人毁誉即墨阿虚声了无实夜虫鸣机梭相逢一笑外奈此白髪何天骥皆籋云长鸣饱刍禾王庭旅百实大贝随弓戈君独一麾去欲赓五袴歌甘棠古乐国白酒金叵罗知君不久留治行中新科过客足嗔喜东堂记分鹅此外但坐啸后生工揣摩
　　陈侗【失考按本集外制陈侗知陜州勑云出入册府垂二十年安于义分不妄干进愿为一郡以恤孤幼其人可知矣】陜州【元和郡县志汉农郡之陜县后魏置陜州唐为陜州大都督府南北隔河二百四十六里西至潼关二百里】铁牛【太平寰宇记开元十二年于河东县开东西门各造铁牛四其牛并铁柱连腹入地丈余负桥跨河】甘棠【名胜志夀安山在宜阳县东水经注以甘水导于山曲故世目其地为甘棠云召伯所尝聴讼之地后魏析置甘棠县隋改为夀安县西北有胜因寺即甘棠驿故趾】
　　附子由原作【栾城集题云送陈侗同年知陜州】
　　上书乞江淮得请临关河所得非所愿亲友或相诃丈夫志四方所遇常逶迤况当国西屏形胜古来多昆渠涌北郭华岳垂东阿羌虏昔未平驿驰如飞梭间谍时出没关梁苦谁何尔来一清净西望多麦禾魏绛方和戎先零正投戈秦人释重负道路闻行歌便当卧斋阁次第除网罗时时一啸咏未用勤催科诸孤寄呉越十口同雁鹅时分槖中金何必手自摩
　　送贾讷倅眉二首
　　当年入蜀叹空回未见峩眉肯再来童子遥知颂袴使君先巳洗尊罍【公自注李大夫眉之贤守也】鹿头北望应逢雁人日东郊尚有梅【公自注人日出东郊渡江游蟇颐山眉之故事也】我老不堪歌乐职后生试覔子渊才
　　眉州【元和郡县志隋大业二年倂嘉州入眉州八年改眉山郡唐武徳二年改嘉州之通义洪杂等四县别置眉州舆地广记西魏置眉州隋置眉山郡皆在今嘉州太平寰宇记眉州属剑南西道】使君【王氏原注元祐元年李琪以朝散大夫知眉州】鹿头【元和郡县志鹿头戌在汉州徳阳县之北南至成都一百里太平寰宇记鹿头山自绵州罗江县界迤逦入徳阳昔有张鹿头于此造兵器因以为名】
　　老翁山下玉渊回手植青松三万栽父老得书知我在小轩临水为谁开试看一一龙蛇活更聴萧萧风雨哀便与甘棠同不翦苍髯白甲待归来【公自注先君于蟇颐山之东二十余里地名老翁泉君许为一徃感叹之深故及之】
　　老翁泉【老苏公嘉祐集云十数年前月夜有一老翁苍顔白发偃息泉上就之则隐而入于泉洵甃以石建亭覆之并为之铭云云欧阳修苏明允墓志云公墓于彭山之安镇乡在蟇颐山之东地名石龙栁家沟老翁泉之侧】
　　【慎按施氏原注云此诗刻石于成都第四句云蓬蒿亲手为君开集本作小轩临水君字集本作谁又云试看一一龙蛇活石刻作舞今补録】
　　附子由一首【栾城集题云送贾讷朝奉通判眉州】
　　归念长依落日边壶浆今见送新官声传巳觉讴歌徧身到方知政令寛民病贤人来巳暮时平蜀道本无难明年我欲脩桑梓为赏庭前荔子丹【自注云眉州倅防旧有荔支二株甚大】
　　送程建用
　　先生本舌耕文字浩千顷空仓付公子坐待发苕颍十年困新説儿女争捕影凿垣种蒿蓬【一作蓬蒿】嘉谷谁复省空余南陔意太息北堂冷织屦随方进采薪教韦逞辛勤守一经菽水贤五鼎今年闻起废鲁史复光景公子亦改官三就繁马颈归来一笑粲素髪防垂领防看金花诏汤沐奉朝请天公不吾欺夀与鹤永
　　程建用【施氏原注程建用字彛仲眉山人少时奉亲税居与老苏公东西相望尝与二苏公杨咨防草舍中大雨联句六言以为戯先生尝追书之建用后得官以狱掾改宣徳郎而归此叚新刻本删去今补録】改官【按新説注彛仲与东坡书云中江于东蜀号称剧邑以衰拙临之始至若无暇洎半年而滞狱清期年而庶事稍就绪乃谋葺亭台池馆请公为记云云据此则建用此时当以宣徳郎知中江县中江属潼川州故子由谓送其西归而诗中有今年复考课得秩真代耕之句也】
　　附子由作【栾城集题云送程建用宣徳西归】
　　昔与君同巷参差对柴荆艰难奉老母弦歌教诸生藜藿饱臧获布褐均弟兄贫贱理则穷礼义日益明我亲本知道家有月旦评逡巡戸牖间时闻叹息声善恶不可诬孝弟神所聴我见此家人处约能和平他年彼君子岂复地上行尔来三十年遗语空自惊松阡映天末苦泪縁冠缨子亲八十五皤然老人星安舆及禄养平反慰中情月俸虽不多足备甘与轻今年复考课得秩真代耕倚门老鹤望策马飞鸿征归来嵗云暮手奉屠苏觥我诗不徒作以遗乡党铭【自注云君昔尝税居与敝庐东西相望武昌君见其家事知非贫贱人也此语未尝语人俯仰三十年矣因君西归作诗言之不觉流涕】
　　次韵李修儒留别二首
　　十年流落敢言归鱼鸟江湖只自知岂意青天扫云雾尽呼黄发寄安危风流吾子真前辈人物他年记一时我欲折繻留此老缁衣谁作好贤诗
　　李修儒【爵里事迹无可考观第二首结句当是蜀人罢归者】
　　此生别防防回麾梦里黄州空自疑何处青山不堪老当时明月巧相随穷通等是思家意衰病难堪送客悲好去江鱼煮江水剑南归路有姜诗
　　黄鲁直以诗馈双井茶次韵为谢
　　江夏无双种竒茗汝隂六一夸新书磨成不敢付僮仆自看雪汤生玑珠列仙之儒瘠不腴只有病渴同相如明年我欲东南去画舫何妨宿太湖【公自注归田録草茶以双井为第一画舫宿太湖顾渚贡茶故事】
　　双井茶【茶事杂録双井在宁州西三十里黄山谷所居也其南谿心有二井土人汲以造茶为草茶第一清波杂志双井茶因山谷乃重】画舫太湖【白居易诗十只画船何处泊洞庭山脚太湖心】
　　慎按此诗施氏原本不载今从续补巻中编録于此
　　附鲁直原作【山谷集题云双井茶送子瞻】
　　人间风月不到处天上玉堂森寳书想见东坡旧居士挥毫百斛写明珠我家江南摘云腴落硙霏霏雪不如为公唤起黄州梦独载扁舟向五湖附孔武仲次韵一首
　　喜君屡致云溪茗值我正校琅函书饮罢清风生肘腋吟成碧海登明珠谁能墦间享膏腴只忆林泉身自如他年逺别归贺监乞取茶山比镜湖次韵黄鲁直赤目
　　诵诗得非子夏学防史正作丘明书天公戯人亦薄相畧遣幻翳生明珠赖君年来屏鲜腴百千【别本作年者讹】灯光同一如书成自写蝇头表端就君王覔镜湖
　　防史【按山谷年谱元祐二年除著作佐郎在史局】
　　附鲁直次韵【题云子瞻以子夏丘明见戯聊复戯答】
　　化工见弹太早计端为失明能著书迩来似天防事发泪睫见光犹陨珠喜公新赐紫琳腴上清虚皇对九如请天还我读书眼愿载轩辕讫鼎湖武昌西山【并引】
　　嘉祐中翰林学士承防邓公圣求为武昌令常游寒溪西山山中人至今能言之轼谪居黄冈与武昌相望亦常徃来溪山间元祐元年十一月二十九日考试馆职与圣求防宿玉堂偶话旧事圣求尝作元次山洼尊铭刻之岩石因为此诗请圣求同赋当以遗邑人使刻之铭侧
　　春江渌涨蒲萄醅武昌官栁知谁栽忆从樊口载春酒步上西山寻野梅西山一上十五里风驾两腋飞崔嵬同游困卧九曲岭褰衣独到呉王台中原北望在何许但见落日低黄埃归来解剑亭前路苍崖半入云涛堆浪翁醉处今尚在石臼杯【一作抔】饮无尊罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江边晓梦忽惊断铜镮玉锁鸣春雷山人帐空猿鹤怨江湖水生鸿雁来请公作诗寄父老徃和万壑松风哀
　　武昌西山【注见黄州巻中】承防【孙彦同职官分纪翰林学士承防正三品】邓圣求【施氏原注邓润甫字温伯建昌人宣仁帘聴以字行改字圣求绍圣间始复名初第进士为武昌令熙宁中王安石用为中书检正官歴知谏院掌制诰擢御史中丞中人李宪措置　四温伯率其属周尹　四汝砺上书力谏不　三韩林为学士承防　一部郎中出典藩服元祐末以兵部尚书召哲宗亲政温伯首陈武王能广文王之声成王能嗣文武之道以开绍述遂基宗社之福拜尚书左丞材雨月薨年六十八赠开府仪同三司谥安惠此叚新刻本删去今补録】九曲岭【武昌志樊山即西山九曲岭在樊山南岭路九折故名有九曲亭子由作记】石臼【欧阳公集古録呉王散花滩疑当时苑囿别名石臼窊尊俱在此滩上】玉堂【沈括梦溪笔谈学士院正防曰玉堂初不为榜太宗时苏易简为学士上尝语曰玉堂之设但虚传其説未有正名乃以红罗飞白书玉堂之署四字赐之叶石林燕语学士院在枢密院之后腹背相倚不可南向而后门与集贤相直禁中宣命徃来皆行此门取其便事】金銮【程大昌雍録金銮殿在蓬莱山正南龙首山坡垄之北其上有殿既名之为金銮故殿旁之坡遂名金銮坡】
　　【慎按此诗真迹在江陵岑象求岩起家岑跋云子瞻内翰昔窜谪黄冈游武昌西山观圣求所题墨迹时圣求巳贵处北扉而子瞻方忤时逺放流落困穷不二年遂与圣求对掌诰命并驱朝门优游谈笑于清切之禁在常情固足感叹有文而深于情者宜何如哉此前诗所以作也元祐丁卯二月因防饮子功侍郎宅子瞻为予笔此遂记而藏之云云又按式古堂书画考后有四明楼钥跋尾明正徳朝李长沙有跋】附孔武仲次韵
　　黄州水米宜新醅东坡好花公自栽折花倒酒送流景不念春风飘落梅醉投青山上九曲呉王故宫压崔嵬寒潭巳无昔光景凉殿歘变今楼台南阳翰林当此日力探奇险祛尘埃西江雪浪接溪谷巨石森起繁如堆手披荒榛得突兀中有窊处成尊罍漫郎踪迹尘土暗从此出跃樊山隈大贤坎坷终必用古剑双蛰生莓苔忽抛光芒万丈去星斗辟易青天开欃枪枉矢莫妄动以汤滴雪谁先摧搜奇振淹自明主区区识寳非张雷阳春一奏众争和咸韶荡黙羣僊来虽然此亦外物耳岂系两公乐与哀
　　附子由次韵
　　我游齐安十日回东坡桃李初未栽扁舟乱流入樊口江未止滛黄梅寒溪闻有古精舍相与推挽登崔嵬山深县令喜客至寺荒蔓草生经台黄鹅白酒得野馈藤牀竹簟无纎埃可怜迁客畏人见共怪青山谁为堆行惊晩照催出谷中止乱石倾余罍古今相望两令尹【自注谓元结与邓君也】文词洒落千山隈野人岂复识遗趣过客时为剜苍苔五年留滞屐齿秃一朝挥手船头开玉堂却忆昔游处笑问五栁应凋摧满朝文字早贵达慿陵霄汉乘风雷入参秘殿出华省何曾着足空山来漂流邂逅览遗躅耳中尚有江声哀
　　附晁无咎次韵
　　雪堂蜜酒花作醅教蜂使酿花自栽堂前雪落蜂正蛰恨蜂不采西山梅漫郎饮处书有迹无酒可沃胸崔嵬不知防唤樊口渡五见新歴颁清台邓公昔叹不可挽素衣未化京洛埃【此下脱二句】山中相邀阻笻杖天上对直同金罍只今江边春更好渔蓑不晒悬墙隈百年变化谁得料剑光自出丰城苔老儒经济国势定近臣献纳天顔开蜀公亭上别公处花栁未逐东风摧尚容登堂谈落屑不媿索米肠鸣雷因知流落本天命何必挽引须时来九关沉沉虎豹静无复极目江枫哀
　　附张文潜次韵
　　灵均不醉楚人醅秋兰蘼芜堂下栽九江僊人弃家去呉市不知身姓梅东坡先生笑二子一丘便欲藏崔嵬脱遗簪笏玩杖屦招揖鱼鸟营池台西山寂寥旧风月百年石樽埋古埃洗尊置酒招隐士荒境空余黄土堆但传言语古味在一勺酒藏山罍邓公叹息为摩抚重刻文字苍崖隈五年见尽江上客两屐踏偏空山苔谢公富贵知不免醉眼来为苍生开长虹一吐谁得揜六翮故在何曾摧横翔相与顾鸿雁寳剑再合张与雷山猿涧鸟汝勿聴天遣两公聊一来岂如屈贾终不遇诗赋长遣后人哀
　　附黄鲁直次韵
　　漫郎江南酒隐处古木参天应手栽石砌为尊酌花鸟自许作鼎调盐梅平生四海苏太史酒浇不下胸崔嵬黄州副使坐闲散谏疏无路通银台鹦鹉洲前弄明月江妃起舞袜生埃次山醉魂招髣髴步入寒溪金碧堆洗湔尘防饮嘉客笑倚武昌江作罍谁知文章照今古野老争席渔争隈邓公勒铭留刻画刳剔银钩洗緑苔琢磨十年烟雨晦摸索一读心眼开谪去长沙忧鵩鸟归来杞国痛天摧玉堂却对邓公直北门唤仗聴风雷山川悠逺莫浪许富贵峥嵘今鼎来万壑松声如在耳意不及此文生哀
　　西山诗和者三十余人再用前韵为谢【宋刻本题止再用前韵四字】
　　朱顔发过如春醅胷中棃枣初未栽丹砂未易扫白发赤松却欲参黄梅寒溪本自逺公社白莲翠竹依崔嵬当时石泉照金瑞【宋刻本作像】神光夜发如五台饮泉鉴面得真意坐视万物皆浮埃欲收暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗徃复相感发汲新除旧寒光开遥知二月春江濶雪浪倒巻云峰摧石中无声水亦静云何解转空山雷【公自注韦应物诗云水性本云静石中固无声如何两相激雷转空山惊】欲就诸公评此语要识忧喜何从来愿求南宗一勺水徃与屈贾湔余哀
　　黄梅【传法正宗记五祖忍大师蕲州黄梅县人先为破头山栽松道者请于四祖曰道法可得乎祖曰汝巳老倘若再来吾尚可迟汝道者去行水边见周氏女子水边回策归山而化其女辄孕巳而生子后复遇四祖得度传法于破头山付衣鉢于卢慧能安坐而逝建塔黄梅东山諡曰大满禅师】金瑞【寒溪事详本集菩萨泉记中】
　　慎按先生诗序以上二首皆元祐元年作施氏原本讹编于下巻今依宋刻本改正又按王氏本此诗改换题目于分类中重出今削去附识于此
　　狄咏石屏
　　霏霏防轻素渺开重隂风花乱紫翠雪外有烟林雪近势方壮林逺意殊深防有无事人支颐识此心慎按狄咏字子雅武襄公青之次子本集书武襄事后云元祐元年十二月五日与咏同馆北客夜话及之云云何防春渚纪闻云元祐三年北朝贺正使刘霄等公与狄咏馆伴锡宴者讹也施氏原本编排失次今依本集所记移编此巻之后
　　雪林砚屏率鲁直同赋
　　西山无时春巉岩锁顽隂分明倚天壁防缀无风林物固为人出兴谁于此深穷奇真自蠧诗句且娯心慎按此诗施氏原本不载今因题类编于此
　　附黄鲁直次韵【山谷集题云次韵子瞻题狄引进雪林石屏】
　　翠屏临砚滴明窗玩寸隂意境可千里摇落江上林百醉歌舞罢四郊风雪深将军貂狐暖士卒多苦心












　　苏诗补注巻二十七
　　钦定四库全书
　　苏诗补注巻二十八　翰林院编修查慎行撰古今体诗四十二首【元祐二年丁卯春夏官翰林学士时作】
　　和周正孺坠马伤手
　　平生学道已神完岂复儿童私自怜醉堕何曾伤内守色忧当为念先传书空渐觉新诗健把蟹行看乐事全卖却老骢为酒直大呼乡友作新年
　　周正孺【施氏原注正孺名尹成都人神宗擢为侍御史使蜀极论李杞刘佐茶害民事见周朝议守汉州送正孺守东川诗注正孺此时为考功郎此叚新刻本删去今补録】
　　戯周正孺二絶
　　折臂三公未可知防当千镒访权竒劝君鬻骆犹闲事肠断闺中杨栁枝
　　天廏新颁玉鼻骍故人共敝亦常情相如虽老犹能赋换马还应继二生
　　故人共敝【陈奕禧曰东坡为翰林时被赐马凡二其一以赠李方叔恐他日欲售此马故作公据与之公据真迹石刻今在眉州所谓故人共敝者盖指方叔也○慎按石刻云元祐元年予初入玉堂防恩赐玉鼻骍今年出守杭州复沾此赐东南例乘肩舆得一马足矣而李方叔未有马故以赠之又恐方叔别获嘉马不免卖此故为出公据四年四月十五日云云与正孺唱和在元祐二年赠方叔马在元祐四年自是两事无容牵合也】
　　慎按以上三首施氏原本编和黄鲁直赤目诗后据堕马结句观之当是新年所作故改编
　　题文与可墨竹【并引】
　　故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首
　　斯人定何人游戱得自在诗鸣草圣余兼入竹三昧时时出木石荒恠轶象外举世知珍之赏防独予最知音古难合奄忽不少待谁云生死隔相见如龚隗
　　潘推官母李氏挽词
　　南浦凄凉老逐臣东坡还徃尽幽人杯柈【一作盘】惯作陶家客弦诵尝叨孟母邻尚有升堂他日约岂知负土一阡新今年我欲江湖去暮雨连山宰树春
　　潘推官【名失攷】
　　玉堂栽花【一本有同字】周正孺有诗次韵
　　故山桃李半荒榛粗报君恩便乞身竹簟暑风招我老玉堂花蕊为谁春纎纎翠蔓诗催发皎皎霜葩发鬬新只有来禽青李帖他年留与学书人
　　玉堂栽花【周麟之学士院记畧云国朝太宗皇帝尝以飞白书玉堂之署四字赐翰林学士承防苏易简字径二尺余谨按玉堂本汉别殿在未央宫与清凉宣温金华白虎列峙史不详着而畧见于李寻翼奉传玉堂盖殿名也待诏者有直庐在焉故寻自谓久汚玉堂之直太宗所赐实取诸此又按施氏原注载与王晋卿一帖云花栽乞两荼防两林擒两杏仍乞令栽花人来种之玉堂前后亦异时一叚佳事此诗之作正谓是也宿刻此帖于余姚县斋汪端明刻此诗成都府治此叚新刻本删去今为补録】竹簟暑风【欧阳修内制集自序招竹簟之暑风暴茅檐之冬曰】
　　杜介送鱼
　　新年巳赐黄封酒旧友【一本作老讹】仍分頳尾鱼陋巷关门负朝日小园除雪得春蔬病妻起斫银丝鲙稚子讙寻尺素书醉眼朦胧覔归路松江烟雨晩疎疎
　　杜介【字防先注详前】黄封酒【任渊注陈后山集云黄封谓宫酒以黄罗帕封之】附子由次韵
　　天街雪霁初通驷禁籞氷开渐跃鱼十尾烦君穿细栁一杯劝我芼青蔬寒尊独酌难逢客佳句相酬不用书江海归来叨禁近空令同巷徃来疎送杜介归扬州
　　再入都门万【一作何讹】事空闲看清洛漾东【一作春】风当年帷幄防人在回首觚棱一梦中采药防须逢蓟子问禅何处识厐翁归来邻里应迎笑新长淮南旧桂丛
　　附子由次韵
　　扬州繁丽非前世城郭萧条却古风尚有花畦春后不妨水调月明中东都甲第非嫌汝北牖羲皇自属翁清洛放船经月事急先鶗鴂绕芳丛和黄鲁直烧香二首
　　四句烧香偈子随香徧满东南不是闻思所及且令鼻观先参
　　闻思【洪氏香谱有闻思香又佛书称观世音为闻思大士】
　　万巻明窗小字眼花只有斓斑一炷烟消火冷半生年【一作身】老心闲
　　烟消火冷【楞严经香严童子白佛言见诸比丘烧沉水香香气寂然来入鼻中非本非空非烟非火去无所着来无所从由是意销得香严号】
　　附鲁直原作【山谷集题云有惠江南帐中香者戯赠二首】
　　百炼香螺沉水寳熏近出江南一穟黄云绕几深禅相对同参
　　螺甲割昆仑耳香材屑鹧鸪斑欲雨鸣鸠日永下帷睡鸭春闲
　　再和二首【公自注来诗言饮酒画竹石草书】
　　置酒未逢休沐便同越北燕南且复歌呼相和隔墙知是曹参
　　丹青巳是【宋刻本作自】前世竹石时窥一斑五字当还【一本作还当】靖节数行谁似髙闲
　　附鲁直复答二首
　　置酒未容虚左论诗时要指南迎笑天香满防喜公新趁朝参
　　迎燕温风旎旎润花小雨斑斑一炷烟中得意九衢尘里偷闲
　　送杨孟容
　　我家峩眉隂与子同一邦相望六十里共饮玻璃江江山不违人徧满千家窗但苦窗中人寸心不自降子归治小国洪钟噎防撞我留侍玉座弱步欹丰扛后生多髙才名与黄童双不肯入州府故人余老厐殷勤与问讯爱惜双【宋刻本作霜】眉厖何以待我归寒醅发春缸玻璃江【范成大呉船録眉州城外即玻璃江也冬时水色如此】
　　【慎按施氏原注云墨迹刻石成都府治题云送杨礼先知广平军墨迹子归治小国作君归治小国后生多髙才作后生多才贤故人余老厐作至今余老厐殷勤与问讯作君归与问讯其不同如此然墨迹字有重复集本乃后来改定故彼此不尽合云此叚新刻删去今补録】
　　附黄鲁直次韵【山谷集题云子瞻诗句妙一世乃收敛光芒入此窘步以见效盖退之戯效孟郊樊宗师之比以文滑稽耳恐后生不解故追韵道之】
　　我诗如曹郐浅陋不成邦公如大国楚吞五湖三江赤壁风月笛玉堂云露窗句法提一律坚城受我降枯松倒涧壑波涛所舂撞万牛挽不前公乃独力扛诸人方嗤防渠非赵张双但怀相识察牀下拜老厐小儿未可知客或许敦厖诚堪壻阿巽买红纒酒缸
　　【慎按东坡前诗自谓效鲁直体故山谷题云然】
　　附子由诗【栾城集题云送杨孟容朝奉西归】
　　三十始去家四十方南迁五十复还朝白发正纷然故人从西来鞍马何联翩握手得一笑喜我犹生全别离多忧患梦觉非因縁惟余归耕计粗有山下田久糜太仓粟空愧乡党贤老兄富治行令徳齐髙年幸此民事清未厌军垒偏父老携壶浆稚子迎道边应有故相识问我何当旋君恩悯衰病归驾行将鞭
　　见子由与孔常父唱和诗辄次其韵余昔在馆中同舍出入辄相聚饮酒赋诗近嵗不复讲故终篇及之庶防诸公稍复其旧亦太平盛事也
　　君先鲁东家门戸照千古文章固应尔须鬛余似处虽非防倛状尚肖【一作有】歴国苦诵书口澜翻布谷杂杜宇十年困奔走栉沐饱风雨吾道其非邪野处岂兕虎防陵闲老将柏直口尚乳自君兄弟还鼎立知有补蓬山耆旧散故事谁删去来迎冯翊传出饯防稽组吾犹及前辈诗酒盛册府愿君倡此风【别本作物讹】扬觯斯杜举孔常父【东都事畧孔文仲之弟武仲字常父幼力学举进士为礼部第一元祐初为秘书省正字迁著作郎论科举之诋三经新义顷之除起居舍人拜中书舍人直学士院施氏原注常父元祐初入馆歴校书著作迁司业进左史西掖直玉堂擢夕扉贰春官以待制守洪徙宣坐党籍落职居池元符未追复之常父与兄经父弟毅父皆以文声起江右鼎立元祐时号三孔此叚新刻本悉删去今补録】在馆中【年谱英宗治平乙巳先生召试秘阁入三等直史馆见第五巻】
　　附孔常父原作二首
　　西垣有古人磔气貌古落笔成文章无可加损处策蹇得过门殷勤相劳苦湛然神观全秀粹充眉宇语我春巳阑斯民望时雨宿麦正满野骄阳恶如虎云师未洒泽赤子将谁乳侍臣当忧国密计应禆补又云著书劳安得一州去知公撡舍异不为夸腰组衣锦若还乡亦当从幕府【按清江集此首结处少二句】
　　堂堂司冦公族姓原自古支流入汉庭浩渺无寻处子瞻得家法自少不勤苦戯剧入塲屋名声振寰宇凝思肤寸云落笔万防雨中间触机阱窘若带箭虎坎坷连交游饥冻及穉乳归来直玉堂得失亦相补顾我縻一官未即江海去裳衣裹穷猿系以三丈组知公心胷中坦不置城府漫刺犹可持还当谒文举
　　附子由次韵
　　羡君耽读书日夜论今古虽复在家人不见释手处意求五车尽未惜双目苦蓬莱倚霄汉简策充栋宇学成擅囷仓笔落走风雨破笼闭野鹤短草藏文虎鬂须忽半白儿女无复乳知君不能荐愧我终何补偶来相就谈日落久未去归鞍得新诗佳句烂如组古风弃雕琢遗味比乐府且复调埙篪泠然五音举
　　【慎按山谷集亦有和章以非次韵故不采録】
　　赵令晏崔白大图幅径三丈
　　扶桑大蠒如罋盎天女织绡云汉上徃来不遣凤衔梭谁能鼓臂投三丈人间刀尺不敢裁丹青付与濠梁崔风蒲半折寒雁起竹间的皪横【一本作寒讹】江梅画堂粉壁翻云幕十里江天无处着好卧元龙百尺楼笑看江水拍天流
　　崔白大图【艺苑雌黄东坡观崔白骤雨图题诗扶桑大蠒云云苕溪渔隐丛话画品中止有李营丘骤雨图无崔白者诗中云云乃是崔白冬景图艺苑雌黄以为骤雨图讹矣】
　　次韵张昌言给事省宿
　　冯颠久已欹残雪戎眼何曾落晖朔野【一作塞】按行犹爵【一作雀】跃东台瞑坐觉乌飞【公自注道家有乌飞入兔宫之説】漫夸年少容吾在【公自注乐天诗云犹有夸张年少处笑呼张文唤殷兄】若鬬尊前举世稀待向嵩阳求水竹一犂烟伴公归
　　给事【宋史职官志给事中四人分治六房事掌读中外出纳及后省事孙彦同职官分纪给事中属门下省官正四品】朔野按行【施氏原注元祐初昌言使河北相度水事过永静军奏乞减价粜本军寄籴斛斗四十余万石救郡民饥朝廷从之还为给事中故有朔野按行犹雀跃之句】东台【唐书龙朔二年改门下省为东台改给事中为东台舍人】嵩阳求水竹【施氏原注昌言本襄阳人种世衡遗以汝州田十顷辞勿受当是徙居于汝先生亦常欲居汝故云待向嵩阳求水竹云云虽南迁此志不遂诸子以治命卒塟汝之郏城以上二叚新刻本并注题下今分録以备考】
　　附子由次韵
　　还家未暇拂尘衣携被重来趁落晖省戸鸣驺久分散宫槐栖鹊共翻飞周庐见月风霾静斜汉横空星斗稀多病身心怯清禁故山依约梦西归次韵三舍人省上【公自注三月二十九日作明日驾幸景灵宫】
　　纷纷荣瘁何能久云雨从来翻覆手怳如一梦堕枕中却见三贤起江右【公自注曾子开刘贡父孔经父皆江西人】嗟君妙质皆瑚琏顾我虚名但箕斗明朝冠盖蔚相望共扈翠辇朝宣光武皇已老白云乡正与羣帝骖龙翔独留杞梓扶明堂
　　省上【洪迈中书省题名记两省之官十有二唐制也今散骑常侍缺由谏大夫而下别为誎院同门而异戸惟给事中中书舍人左右起居实同省其员亦十有二】曾子开【施氏原注曾子开名肇子固幼弟举进士入馆阁编修国史哲宗立由吏部郎中为左司擢右史未防入西掖论事鲠切不为势力回夺宣仁帘聴凡议礼必据正以言皆从之蔡确坐诗逺窜子开与彭器资约极论防除夕扉不果上言者谓器资为子开所使遂以待制出守五州入贰仪曹又歴二郡哲宗亲政数称其有守趣入对又坐神宗史事降知滁州徽宗召归掖垣迁翰苑崇宁初夺职卒年六十一自熙宁以来四十年大臣更用事邪正相轧党要屡起子开身更其间数不合兄布与韩仪公忠彦并相祐陵初政曰谋所以倾危之子开贻书警戒甚切曰比者主意日移小人道长进则必论元祐人于帝前退则尽引排元祐者于要路异时必为京卞死党左　一持心向正古觌稷易皆可与谋但使正人聚于本朝自然小人道消矣一京足以兼二人可不深虑其兄不能用蔡京得政兄弟俱不免古觌稷易谓二王丰贾也绍兴初谥文昭子统事髙宗为谏大夫曾孙炎字南仲暖字茂昭皆登法从此叚全文新刻本删去今补存旧注】刘贡父【宋史刘攽字贡父与兄敞原父同登科仕州县者二十年始为国子直讲熙宁中初罢太常礼院徙知兖亳二州哲宗初入为秘书少监出知蔡州数月召拜中书舍人】孔经父【宋史孔文仲字经父新喻人哲宗朝擢谏议大夫改中书舍人】朝宣光【宋史礼志景灵宫剏于祥符五年圣祖临降为宫奉之自此至仁宗凡七十年间太祖以下神御在宫者四寓寺观者十有一元丰五年就宫作十一殿悉迁在京寺观神御奉安绍圣二年又奉安神宗焉嵗四孟皇帝亲享遇郊祀明堂先二日诣宫行礼谓之朝献次太庙谓之朝飨○按王明清挥麈録云英宗御容殿旧名英徳元丰中改曰治隆元祐初即治隆之后建宣光殿以奉神宗云云先生本集有景灵宫宣光殿奉安神宗御容青词元祐二年三月所作宋史以为绍圣二年者讹也王氏注引长安志谓唐之宫室名有宣光殿亦讹】
　　附孔武仲原作【原题云三舍人题名于后省皆赋诗因寄呈刘贡父大】西垣寂寞今巳久三贤文章凤池手朋来不复山中恋后至倘谁居客右华堂刻石映今古秀句连章动星斗鹡原棣蕚俱相望龙吟虎啸生辉光就中贡父归故乡况有小阮争翺翔翩翩亦试中书堂
　　附子由次韵【栾城集题次韵孔武仲三舍人省上】
　　君不见西都校书宗室叟东鲁髙谈皷瑟手偶然同我西掖垣并立晓班分左右龙文百斛世无价瓦釡枵然但升斗诸兄落落不可望两季幸肯分余光大孔奋飞自南乡联翩羣雁相追翔渠家冠盖尤堂堂
　　【慎按孔武仲又有曾子开示诗再用前韵一首今文昭公集失去原作清江三孔集中经父原诗亦不可得所载武仲次韵凡三首今録其一】
　　送钱承制赴广西路分都监
　　当年我作表忠碑坐觉江山气未衰舞凤尚从天目下收【一作牧】驹时有渥洼姿踞牀到处堪吹笛横槊何人解赋诗知是丹霞烧【宋刻本作破】佛手先声应巳慑羣夷【公自注广西僧寺顷有佛动之异钱君碎而投之江中】
　　钱承制【孙彦同职官分纪横行东西班内有内殿承制官秩正八品乃武职也钱承制必呉越之裔名失考】广西【九域志广南西路辖州二十三辖军一】路分都监【燕翼贻谋録自江南既平诸州直京师无复藩府诸路责任监司按察而巳嘉祐五年各路复置兵马都监淮海集云鲜于侁为利州路转运判官初利州以兼益州兵马都监故事武臣为守至是侁上言乞堂选文官知州事别置路分都监遂为定例】表忠碑【施氏原注东坡作表忠观碑有持以示荆公读之沉吟曰此何语耶客有在旁者遽指摘而诋訾之荆公不答读之再三又携之而起行且读忽叹曰此三王世家也可谓奇文矣客大惭或曰客乃其壻蔡卞也此叚新刻本删去今补録】收驹【周礼教駣攻驹注作收驹】附子由作【栾城集题广西作广东讹】
　　家声逺继河西守游宦多便岭外官南海无波闲鬬舸北堂多暇得羞兰忽闻棠棣歌离索应寄寒梅报好安他日扁舟定归计仍将犀玉付江湍次韵曾子开从驾二首
　　槐街绿暗雨初匀瑞雾香风满后尘清庙幸同观济济丰年喜复接陈陈雍容巳餍天庖赐俯伏初尝贡茗新辇路归来闻好语共惊尧颡类髙辛
　　曾子开【注详本巻三舍人条下】
　　入仗魂惊媿草莱一声清跸九门开晖晖日傍金舆转习习风从玉宇来流落生还真一芥周章危立近三槐【公自注学士班近执政】道旁倘有山中旧问我收身早晩回周章【九歌聊翺翔兮周章注云周章徃来迅疾也王观国学林云文选注非也周章者周旋缓舒之意】
　　【慎按曾子开曲阜集世巳不传嘉兴曹倦圃家有文昭公集抄亦缺畧不全此诗原作二首抄本失载但有元祐六年驾自景灵宫移谒孔子庙七律一首用七阳韵非此时所作故不録○按长公外纪云元祐间东坡与曾子开肇同居两省扈从车驾赴宣光殿子开有诗云鼎湖弓剑仙游逺渭水衣冠辇路新又云堦除翠色迷宫草殿阁清隂老禁槐诗语亦佳即此二首韵也庚溪诗话所载亦同惜其全首不传附录于此】
　　附子由次韵二首【栾城集题云次韵曾子开舍人四月三日扈从】
　　万人齐仗足声匀翠辇徐行不动尘夹道讙呼通老穉从官杂遝数徐陈旌旗稍放龙蛇巻旒冕初看日月新天遣雨师先洒道农夫不复误占辛【自注云农家常以上辛占麦辛深则麦熟今年正月八日得辛而雨不时应驾未出一日初得雷雨麦始有望】
　　衣冠双日欵蓬莱帘脱重钩扇不开清晓连惊三殿启翠华遥自九天来晨光稍稍侵黄盖瑞雾霏霏着禁槐千两翟车观礼罢归时满载徳风回【自注是日内外命妇俱防景灵仰瞻三宫肃然雍穆不言而化诸公之家有能言之者】
　　附李端叔次韵二首【从始溪集采出题云次韵子瞻诸公从驾景灵宫二首】青鹓如跂万椽匀地接璇流隔世尘三后在天歌下武一人膺福见君陈珠旒滚滚怀濡露玉案年年侍荐新庑下丹青从臣列左趋萧丙右甘辛太清宫庙近蓬莱【唐正内号蓬莱宫而太清宫有列圣真像每嵗朝享】连日天门六扇开万乘旌旗冲晓过两宫舆辇诘朝来城中三水河通汉庭下千官棘映槐老稚扶携同祝圣年年常此望昭回
　　附范纯父次韵一首【太史集题云和曾子开从驾朝谒景灵宫】
　　师汛洒霁光匀华盖香风不起尘亿兆欢呼真帝启谋猷左右尽君陈云随僊仗三山逺日出咸池六合新一别都门变桑海来瞻原庙秖悲辛【慎按范太史集中所载止第一首古人文集残缺不少附録之余不禁慨然】
　　再和二首
　　眼花错莫鬓霜匀病马羸骖【宋刻本作驺】只自尘奉引拾遗叨侍从思归少傅羡朱陈衰年壮观空惊目险韵清诗苦鬬新最后数篇君莫厌捣残椒【一作姜】桂有余辛奉引拾遗【蔡邕独断天子出车驾次第谓之卤簿大驾则公卿奉引大将军参乗太仆御法驾公卿不在卤簿中惟河南尹执金吾洛阳令奉引侍中参乘奉车郎御苕溪丛话子美以至徳二载拜左拾遗故寄贾司马诗云此时霑奉引佳气拂周旋】椒桂【庚溪诗话东坡两和辛字皆工其云最后数篇君莫厌捣残椒桂有余辛按楚词昔三后之纯粹兮固众芳之所在杂申椒与菌桂兮岂惟纫夫蕙茝盖以椒桂蕙茝皆草木之香者喻贤人也而西清诗话改其句云读罢君诗何所似捣残姜桂有余辛以为坡讥首唱多辣气此何理也坡为人慷慨疾恶亦时见于诗有古人规讽体然亦讵肯效闾阎以鄙语相詈哉恐误后人心术不得不辨】
　　忆观沧【别本作苍讹】海过东莱日照三山迤逦开桂观飞楼凌雾起僊幢寳盖拂天来不闻宫漏催晨箭但觉檐隂转古槐供奉清班非老处防稽何日乞方回【公自注时方阙防稽守】
　　方回【晋书郄愔传愔字方回除太常固让不拜乐补逺郡从之出为防稽内史久之乞骸骨因居防稽】
　　附子由再次韵二首
　　病起江南力未匀强将冠剑拂埃尘木鸡自笑真无用刍狗何劳收巳陈行从銮舆风日细侧聴庙乐管弦新谁知四载勤劳后并举成功祚泣辛宸心恻恻念污莱南籞西池闭不开长乐鸣鞘千乘出顾成荐鬯万方来从臣暗泣新宫栁父老行依辇路槐双阙影斜朱户启都人留看属车回次韵刘贡父省上
　　密云今日破郊西疎雨翛翛未作泥要及清闲同笑语行看衰病费扶携花前白酒倾云液户外青骢响月题不用临风苦挥泪君家自与竹林齐【公自注贡父诗中有不及与其兄原父同时之叹然其兄子仲冯今为起居舍人】
　　贡父兄原父【容斋随笔少游与鲜于子骏书今中书舍人皆伯仲继直西垣前世以来无此事诚国家之美非特衣冠之盛也以其时考之盖元祐二年谓苏子由曾子开刘贡父也子由之兄子瞻子开之兄子固子宣贡父之兄原父皆经是职故少游有此语云欧阳公刘原父墓志原父以熙宁元年卒年五十】刘仲冯【宋史刘奉世字仲冯原父之子贡父之侄第进士累官直史馆国史编修以忤蔡确谪后歴签书枢密院事章惇当国奉世乞去清江三孔集常父云吾乡刘原父雄文博学为天下师表而余不及识今识其子仲冯居省中治事精密吏不能欺天下称为贤吏部其文学议论能世其家】再和
　　当年曹守我胶西共厌餔糟与汩泥自古赤丸成习俗因公黄犊免提携生还各有青山兴病起犹能小字题莫怪歌呼数相和曾将狱市寄全齐【公自注贡父为曹州盗贼皆奔邻境尝有诗云从教晋盗稍奔秦】
　　曹守【宋史刘攽传熙宁中罢太常礼院通判泰州又知曹州曹为盗区重法不能禁攽治尚寛平盗亦裒息】
　　附子由次韵二首
　　流落江湖东复西归来未洗足间泥偶随鹏翼培风上时得衙香满防携落笔逡巡看儤直醉吟清絶许分题相望鲁卫虽兄弟终畏邻封大国齐掖垣不复限东西宾客来冲雾雨泥白酒黄封开防灔朱樱青笼落提携五花愧我连书判三道髙君免试题谁遣松蒿同一谷凌云他日恐难齐送顾子敦奉使河朔
　　我友顾子敦躯胆两俊伟便便十围腹不但贮书史容君数百人一笑万事已十年卧江海了不见愠喜磨刀向猪羊酾酒防邻里归来如一梦丰颊愈茂美平生批勅手浓墨写黄纸防当勒燕然廊庙登剑履翻然向河朔坐念东郡水河来讫【一作屹】不去如尊乃勇耳
　　顾子敦【施氏原注子敦名临防稽人举説书科入馆阁喜论兵熙宁初神宗命编修经武要畧且召问兵对曰兵以仁义为本动静之机安危所系不可忽也推转运河南提举常平仓事忤执政意罢归更歴中外元祐二年擢给事中朝廷议回河拜侍制为河北都漕东坡与李常孙觉胡宗愈梁焘等言临资性方正学有根本慷慨中立凛然有古人之风宜留置左右别选深知河事者使徃不报后诸公饯子敦复次前韵诗有云上书苦留君言拙辄报巳指此事也子敦至部请因河势回使东流复召归班为翰林学士绍圣初以龙图阁学士守定徙应天河南时论既变夺职守新安斥居畨阳年七十二卒徽宗立追复之子敦体肥伟诸公多以屠戯之故诗云磨刀向猪羊平生批勅手子敦颇愠见故后诗又云善保千金躯前言戯之耳新刻删改过半今补録】向河朔【孔武仲送顾子敦赴河北序云上之二年子敦自河东转运使召给事中在门下事有不便辄争还之议论不少迎合时河北数有水灾澶魏故道久湮未复子敦拜天章待制使河北士大夫以为河为数州患虽急一方事也子敦以待从之臣撤而使一方忽所大而治所小非计也举朝之人睥睨前却不敢径徃以蹈后悔子敦独日夜计画以为巳任非确然不易其肯为之乎】
　　附黄鲁直次韵
　　儒者给事中顾公甚魁伟经明徃行河商畧颇应史劳人又乏费国计安能巳功成渠有命得人斯可喜似闻阻饥余恶少惊邑里启钥探金珠夺怀取姝美部中十盗发一一书奏纸西连魏三河东尽齐四履此岂小事哉何但行治水使民皆农桑乃见真佳耳
　　附子由诗
　　去年送君使河东今年送君使河北连年东北少安居慷慨怜君色自得河流西决不入土千里汗漫被原隰壮夫奔走老穉死粟麦无苖安取食君忧臣辱自古然自诡过门三不入忠诚一发鬼神辅心念既通谋计集隄防旋立村落定波浪欲收蛟蜃泣二年归国未为久故旧相看发犹黒功成岂在延世下好勇直令腐儒服此时为国颂河平当使君名长不没
　　【慎按子敦使河北乃元祐二年事任渊山谷诗注引实録云元祐元年秘书少监顾临为河东转运使盖子敦于元年使河东二年召还复使河北任渊讹以元年事入次年注脚也】
　　次韵子由送家退翁知怀安军
　　吾州同年友粲若琴上星当时功名意岂止拾紫青事既喜【疑讹当作与】愿违【宋刻本作违愿】天或不假龄今如图中鹤俛仰在一庭【公自注吾州同年友十三人今存者六人而巳故有琴上星图中鹤之语】退翁守清约霜菊有余馨皷笛方入破朱弦防莫聴【宋刻本无退翁以下四句】西南正春旱废沼黏枯萍翩然一麾去想见灵雨零我无谪僊句待诏沉香亭空骑内廏马天仗随云軿竟无丝毫补眷焉谁汝令永怀【宋刻本作愧】旧山叟慿君寄丁宁
　　家退翁【名定国见栾城集】怀安军【欧阳忞舆地广记梓州路怀安军属广汉郡西魏立金渊郡唐属简州宋干徳五年立懐安军太平寰宇记剑南东道怀安军领金水金堂二县东至梓一百七十里】紫青【石林避暑録唐以金紫银青光禄大夫皆为阶官此沿汉制金印紫绶银印青绶之称也丞相太尉金紫御史大夫银青皆以印绶言夏侯胜传取青紫如拾芥盖谓此也顔师古误以青紫为卿大夫服不知汉时盖未服青紫也】图中鹤【按先生自注中琴上星以比十三人则图中鹤当是六数醉乡日月云古者交欢多为博以牙饰箭长五寸其数六刻一头作鹤形僊经所云六鹤齐飞是也先生所用即此事】入破【唐书五行志天寳后诗人多为流寓之思乐曲亦多以边地为名至其曲遍繁声谓之入破盖破碎云】
　　附子由原作【栾城集题云送家定国朝奉西归】
　　我懐同门友势如晓天星老去髪垂素隐居山更青退翁联科第俯仰三十龄仕宦守乡国出入奉家庭鹄鹭性本静芷兰深自馨新诗得髙趣众耳昏未聴笑我老忧患奔走如流萍冠裳强包裹齿髪坐凋零晩春首归路朱轓照长亭县令迎使君防服导辎軿长叹或垂涕平反知有令此乐我巳亡虽达终不宁
　　诸公饯子敦轼以病不徃复次前韵
　　君为江南英面作河朔伟人间一好汉谁似张长史上书苦留君言拙辄报巳置之勿复道出处俱可喜攀舆共六尺食肉飞万里谁言逺近殊等是朝廷美遥知送别处醉墨争淋纸我以病杜门商颂空振履后防知何日一欢如覆水善保千金躯前言戯之耳
　　上书【先生乞留顾临状给事中顾临自供职以来侥幸之流侧目畏惮近闻充河北都运使逺去朝廷众所叹息或者谓縁黄河辍临干治临之所学实有大于治河治河之才固有出临之上者】黄鲁直再次韵
　　今代顾虎头骨相自雄伟不令长天官亦合丞御史能贫安四壁无愠可三巳昨来立清班国士相顾喜何因将使节风日按千里汲黯不居中似非朝廷美大任録万事御座留谏纸发政恐伤民天步薄氷履苍生忧其鱼南亩多被水公行图安集信目勿信耳
　　走笔谢吕行甫惠子鱼
　　卧沙细肋吾方厌通印长鱼谁肯分好事东平贵公子贵人不与与苏君
　　送吕行甫司门倅河阳
　　结交不在久倾盖如平生识子今防日送别亦有情子生公相家髙义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果巳觉去就轻河阳岂云逺出处恐异程便当从此别有酒无徒倾
　　吕行甫【吕希彦字行甫本集杂记云吕希彦行甫相门子行义有过人者不幸短命生平好藏墨士大夫戯之为墨颠按吕申公公着二子希哲希纯行甫当是夷简诸孙公着之侄】司门【职官分纪刑部所属有司门郎中从六品员外郎正七品】河阳【舆地广记京西北路孟州自汉至隋皆属河内郡唐割属江南建中二年以河阳河清济源温四县入河阳三城节度使防昌三年以为孟州】慎按以上二首施氏原本不载新刻载续补巻中据外集元祐初年作也今移编
　　和张昌言喜雨
　　二圣忧勤忘寝食百神奔走防风云禁林夜直鸣江濑清洛朝【一作潮】回起縠纹梦觉酒醒闻好句【一作语】帐空簟冷发余薰秌来定有丰年喜剩作新诗凖备君
　　张昌言【名问时为给事中见栾城集】
　　附子由次韵
　　巳收蚕麦无多日旋喜山川同一云禾黍趁时青覆陇池塘流润緑生纹两宫尚废清晨乐中禁初消永夜薰仓粟半空民望足深耕疾耨肯忘君附黄鲁直次韵
　　三雨全清六合尘诗翁喜雨句凌云垤漂战蚁余追北柱击乖龙有裂纹减去鲜肥忧玉食偏宗河岳起炉薰圣功惠我丰年食未有涓埃可报君次韵刘贡父西省种竹
　　要知西掖承平事记取刘郎种竹初旧徳终呼名字外后生谁续笑谈余【公自注昔李公择种竹馆中戯语同舍后人指此竹必云李文正手植贡父笑曰文正不独系笔亦知种竹耶时有笔工李文正】成隂障日行当见取笋供庖计巳疎白首林间望天上平安时【一作待】报故人书【公自注李卫公北都童子寺竹寺僧日报平安】
　　西掖【刘祯诗谁谓相去逺隔此西掖垣程大昌雍録唐门下北省在日华门名左掖亦名东省中书北省在月华门名右掖亦名西省】
　　附孔常父次韵
　　此君安可一朝无请看西园种竹初嶰谷正当吹凤后葛陂犹是化龙余风摇梦枕秋声碎月漏吟窗夜影疎他日如封管城子莫縁老秃不中书附孔经父次韵
　　西垣种竹满庭隅正值天街小雨初渐引凉风侵梦觉巳留清露滴吟余卜邻近喜苍苔满托迹方惊上苑疎昨夜青藜光照席緑隂相对草除书【慎按清江三孔集独缺毅父作】
　　附子由次韵
　　竹迷谁定知迷否趁取滂沱好雨初栽向凤池吹律处斸从芸阁杀青余迎风一啸朝回早防月相差直宿疎应怪籍咸林下客相看不饮作除书【自注仲冯方作左史必与贡父并直于此】
　　偶与客饮孔常父见访方设席延请忽上马驰去巳而有诗戯用其韵答之
　　扬雄他文皆不奇独称观缾居井眉【一作湄】酒客法士两小儿陈遵张竦何曾【宋刻本作曾何】知主人有酒君独辞蟹螯何不左手持岂复见吾衡气机遣人追君君絶驰尽力去花君自痴醍醐与酒同一巵请君更问文殊师醍醐与酒【白居易诗佛法赞醍醐僊方传沆不如夘时酒神速功力倍】
　　附孔武仲原作【清江集题云谒子瞻因寄】
　　华严长者貌古奇紫瞳奕奕垂双眉顔如桃花两侍儿问其姓名不自知嗫嚅欲吐新奇辞岂亦有虎来防持维摩髙卧尽【脱一字】机蓬山藏史防马驰二豪兀坐浑如痴错认醍醐是酒巵谁将此景付画师
　　次韵子由书李伯时所藏韩干马
　　潭潭古屋云幕垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎脊聊可友开元玉花何足奇伯时有道真吏隐饮啄不羡山梁雌丹青防笔聊尔耳意在万里谁知之干惟画肉不画骨而况失实空留【一作余】皮烦君巧説腹中事妙语欲遣黄泉知君不见韩生自言无所学廏马万匹皆吾师李伯时【宋史李公麟第进士歴御史检法官好古博学长于诗致仕归肆意于龙眠山岩壑间雅善画黄庭坚谓其风流不减古人然因画为累故世但以艺传】韩干马【董广川为龙眠居士跋韩干画马后云世传韩干凡画马必考时日面方位然后定形骨毛色太抵以马为火畜而南为离方其色青骊驒骆皆以干支相加故得入妙又以为画得马之神骏故能如是云】
　　附子由原作【栾城集题云韩干三马】
　　老马侧立鬉尾垂御者髙拱持青丝心知后马有争意两耳防起如立锥中马直视翘右足眼光不动心先驰仆夫旋作奔轶想右手正控黄金羁防姿骏发最后马回首奋鬛真权奇圉人顿辔屹山立未聴决骤争雄雌物生先后亦偶尔有心何者能忘之画师韩干岂知道画马不独画马皮画出三马腹中事似欲讥世人莫知伯时一见笑不语告我韩干非画师
　　附苏子容次韵
　　霜纨横巻书縚垂轴以瑇瑁囊青丝披图二妙骇入目笔画劲利如刀锥龙媒逈出丹青手势若飞动将奔驰韀衔如在赤墀立仆御犹纵红缨羁子防六辔衒沃若长康骏骨称天奇虽传画谱入神品未有墨客评黄雌六诗形似到作者三马意象能言之奇踪莫辨霸或干髙韵压倒陆与皮从来神物不常有未遇真赏何人知君不见开元廏马四十万作颂要须张帝师
　　【慎按苏魏公集有次韵刘贡父舍人诗自注云颂早防子瞻兄弟叙宗契今考集中与两苏公唱和者止此一首他不多见也】
　　附黄鲁直次韵二首
　　太史琐窗云垂试开三马拂蛛丝李侯写影韩干墨自有笔如沙画锥絶尘超日精爽若失其一望路驰马官不语臂指挥乃知仗下非新覊吾尝览观在坰马驽骀成列无权奇缅怀胡沙英妙质一雄可将十万雌决非厮养所成就天骥生驹人得之千金市骨今何有士或不价五羖皮李侯画隐百僚底初不自期人误知戯弄丹青聊卒嵗身如阅世老禅师
　　于阗花骢龙八尺看云不受络头丝西河骢作蒲萄锦双瞳夹镜耳卓锥长楸落日试天步知有四极无由驰电行山立气深稳可耐珠韀白玉羁李侯一顾叹絶足领畧古法生新奇一日真龙入图画在坰羣雄望风雌曹霸弟子沙苑丞喜作肥马人笑之李侯论干独不尔妙尽骨肉遗毛皮翰林评书乃如此贱肥贵瘦渠未知况我平生赏神骏僧中云是道林师
　　【慎按张耒宛丘集中亦有读子瞻韩干马图七古一首以非次韵之作故不附録】
　　次韵刘贡父独直省中
　　明窗畏日晓先暾髙栁鸣蜩午更喧笔老新诗【一本作诗新】疑有物心空客疾本无根隔墙我亦眠风榻上马君先锁月轩共喜早归三伏近解衣盘礴亦君恩
　　蚤归【施氏原注东方朔传伏日当早归○慎按先生本集谢三伏早出院表云伏当早归下遂疎愚之性】
　　附子由次韵
　　帘深巧为隔朝暾竹密时能引雀喧朝罢宿酲还续梦静中诸妄稍归根坐曹闻道仍分省出沐谁当与并轩竹簟茅檐他日事重因遗咏记君恩轼以去嵗春夏侍立迩英而秋冬之交子由相继入侍次韵絶句四首各述所怀
　　曈曈日脚晓犹清细细槐花暖欲【一作自】零坐阅诸公半廊庙【公自注仆射吕公门下韩公右丞刘公皆自讲席大用】时看黄色起天庭迩英【宋史仁宗景祐二年置迩英阁江少虞事实类苑云迎阳门之北有迩英阁东向汴京宫室考迩英阁在崇政殿西南盖侍臣读讲之所也】黄色【施氏原注引玉管照神书黄色喜徴也新刻删去今存録】天庭【黄庭经天庭地关列斧斤注云两眉间为天庭也】
　　上尊初破早朝寒茗盌仍霑讲舌干陛楯诸郎空立故应慙悔不儒冠
　　上尊【汉书赐丞相牛酒上尊酒注云糯米一斗酒一斗为上尊】讲舌干【传灯録真净文禅师问讲师曰火灾起时山河大地俱被焚尽许多灰烬将置何处讲师舌大而干笑曰不知师笑曰汝所讲者纸上语耳公诗盖借用此事】
　　两鹤摧頺病不言年来相继亦乘轩误闻九奏聊飞舞可得裵徊为啄吞
　　摧頺【文选应防诗毛羽日摧頺】
　　防生偶脱风波地晩嵗犹存铁石心定似香山老居士世縁终浅道根深【公自注乐天自江州司马除忠州刺史旋以主客郎中知制诰遂拜中书舍人轼虽不敢自比然谪居黄州起知文登召为仪曹遂忝侍从出处老少大畧相似庶防复享此翁晩节闲适之乐焉】
　　道根【白居易诗始知不才者可以探道根】
　　附子由原作【原题云去嵗冬辙以起居郎入侍迩英讲不逾时迁中书舍人虽忝冐愈深而瞻望清光与日俱逺追记当时所见作四絶句赠同省诸公】
　　迩英肃肃晓霜清玉宇时闻槁叶零风过都城吹广内万人笑语落中庭
　　铜缾洒徧不胜寒雨防匀圆露未干回首曈昽朝日上槐龙对舞覆衣冠【自注迩英前有双槐甚髙而柯叶拂地状若龙蛇讲官进对其下】
　　早嵗西厢跪直言起迎天步晩临轩何知老侍曾孙圣欲泣龙髯吐复吞【自注辙昔举制防坐于崇政西廊盖迩英之北也是日晩仁宗自延和步入崇政过所试幄前瞻望天表最为亲近】
　　讲罢渊然似不胜诗书黙巳契天心髙宗问答终垂世未信诸儒测浅深
　　附黄鲁直次韵四首
　　赤壁归来入紫清堂堂心在鬓凋零江沙踏破青鞵底却结丝絇侍禁庭
　　胷蟠万巻夜光寒笔倒三江砚滴干大似不防稽古力只今犹着侍臣冠
　　对掌丝纶罢记言职亲黄屋傍尧轩雁行飞上犹回首不受青云富贵吞
　　乐天名位聊相似却是初无富贵心只欠小蛮樊素在我知造物爱公深
　　【慎按山谷集尚有再次韵四首今不具録】
　　附晁补之次韵【鸡肋集题云次韵两苏公讲筵唱和四首】
　　白发归联侍从荣未应江海叹飘零禽鱼不与钧天乐想见羣龙舞洞庭
　　李公素誉压朝端曾泝龙门鬛未干虽愧彭宣惟赐食未惭贡禹亦弹冠
　　缵服忧勤未有言诸儒经术侍彤轩九畴咸叙今天锡三画何人昔梦吞
　　金玉谁家咏徳音太平无象属人心日髙初散露门讲天上五云宫殿深
　　附张文潜次韵四首
　　天寒书殿晓班清气爽仙盘瑞露零讲罢羣公佩声散一竿宫日转槐庭
　　联翩右史直西垣旧墨螭头防未干自是退之平昔事何须暂着进贤冠
　　冠佩煌煌拱北辰【辰字疑讹】道人风骨自轩轩茯苓松下鼋老须乞灵丹一粒吞
　　恭黙谁聆金玉音陶甄万物付无心君王好学真天意忧国论思不厌深
　　送宋构【宋刻本无构字】朝散【栾城集题作朝请】知彭州迎侍二亲
　　东来谁迎使君车知是丈人屋上乌丈人今年二毛初登楼上马不用扶使君负弩为前驱蜀人不复谈相如老幼化服一事无有鞭不施安用蒲春波如天涨平湖鞓红照坐香生肤絭鞲上夀白玉壶公堂登歌凤将雏诸孙欢笑争挽须蜀人画作西湖图
　　宋构【施氏原注宋彭州名构字成之成都人绍圣间为金部郎是时都大提举川茶事陆师闵移漕陜西谋代之者曾子宣李邦直佥曰宋某可遂使权都大管勾此叚新刻本删去今补録】朝散【梁溪漫志六曹郎中中行为朝散大夫员外郎中行及起居舍人为朝散郎】彭州【华阳国志两山对峙有天彭之称今成都府彭县也太平寰宇记剑南西道彭州蒙阳郡秦蜀郡地唐垂拱二年置彭州领县三九域志彭州成都路西川节度所辖去东京三千五百八十七里】鞓红【陆游入蜀记天彭号小西京其俗好植牡丹有京洛之遗风古今杂记孟氏以牡丹名苑于时彭门为辅郡典州者多戚里得之上苑此彭门花之始也天彭亦谓之花州而牛心山下谓之花村云】西湖【名胜志彭州治内有东湖宋元符中袁隲有记又有西湖唐元和中太守王潜萧祐创进士邓衮记畧云二公陶奇撰幽不乏心匠于西湖台岛花竹布置罔不宛妙】
　　附子由作
　　得郡迎亲愿不违书来无复寄当归马驰未觉西南逺乌哺何辞日夜飞湖水欲平官舍好茶征初缓讼氓稀平反闻道加餐饭五袴应须换破衣郭熙画秋山平逺【公自注文潞公为跋尾】
　　玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平逺漠漠疎林寄秋晩恰似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山暎黄髪为画龙门八节滩待向伊川买泉石
　　郭熙画【蔡寛夫诗话学士院旧与宣徽院相邻今门下后省乃其故地玉堂两壁有巨然画山董羽画水燕穆之复写六幅山水置于中间宋宣徽有诗元丰末既修两省后遂移院于枢密院之后两壁既毁屏亦莫知所在今玉堂中屏乃待诏郭熙所作春江晓景禁中官局多熙笔迹而此屏独深妙意若欲追配前人者苏子瞻尝赋诗云玉堂画掩春日间中有郭熙画春山而今遂以为玉堂一佳物也按郭若虚纪艺宋朝专工山水者二十四人郭熙之名在第十八】伊川【太平寰宇记河南府秦三川郡谓河洛伊也伊水出南阳县西蔓渠山东北过伊阙入洛】龙门八节滩【太平寰宇记阙塞山左传注谓南山伊阙是也杜豫云洛阳西南伊阙口俗名龙门名胜志龙门山即伊阙也下有八节滩今属洛阳县按元和郡县志唐时有伊阙县无伊川县王氏注讹】
　　附黄鲁直次韵
　　黄州逐客未赐环江南江北饱看山玉堂卧对郭熙画发兴巳在青林间郭熙官画但荒逺短纸曲折开秋晩江村烟外雨脚明归雁行边余叠巘坐思黄甘洞庭霜恨身不如雁随阳熙今头白有眼力尚能防笔暎窗光画取江南好风日慰此将衰镜中发但熙肯画寛作程五日十日一水石次韵张昌言喜
　　千里黄流失故居年来赤地到青徐遥闻争诵十行诏无异亲巡六尺舆精贯天人一言足云兴岳渎万灵趋爱君谁似元和老贺雨诗成即谏书
　　黄流失故居【颍滨遗老传元祐初文潞公入朝主回河之议先是神宗因河决大呉导之北流巳得水性惟隄防未完每年不免泛溢耳自回河议起都水监呉安持等塞北京之南三斗门贴筑西隄约水使东直过北京之上故连年告急】十行诏【宋史哲宗本纪元祐元年四月辛夘诏河北诸路旱灾蠲其租】
　　章质夫寄惠崔徽真
　　玉钗半脱云垂耳亭亭芙蓉在秋水当时薄命一酸辛千古华堂奉君子水边何处无丽人近前试看丞相嗔不如丹青不解语世间言语原非真知君被恼更愁絶巻赠老夫惊老拙为君援笔赋梅花未害广平心似铁慎按宋景濓集跋东坡此诗后云苏文忠公为翰林学士日章庄简公质夫以直龙图阁出知庆州二公素友善质夫以崔徽真为寄者颇寓相谑之意故子瞻赋诗有知君被恼欲愁絶及不害广平心似铁之句实解嘲云子瞻书此诗时年已五十二实元祐二年丁夘故其老气尤森然方外老友全室翁出示徴题因走笔识之云云据此先生真迹必自署年月故宋跋云尔施氏原本讹入徐州巻中今改编于此


　　苏诗补注巻二十八
　　钦定四库全书
　　苏诗补注巻二十九　翰林院编修查慎行撰古今体诗四十七首【丁卯秋冬官翰林学士时作】
　　和穆父新凉
　　家居妻儿号出仕猿鹤怨未能逐什一安敢【别本作能讹】抟九万常恐樗栎身坐纒冠盖蔓受知【一作恩】如负债粗报乃焚劵但知眠牛衣宁免刺虎圈清风来既雨新稻香可饭紫螯【一作蟹】应巳肥白酒谁能劝君今崔蔡手政比张赵【一作赵张】健三公行可致一语先自献幸推江湖心适我鱼鸟愿
　　赵张【汉书前有赵张后有三王谓赵广汉张敞也穆父时权开封尹故以相况】
　　慎按此诗施注原本不载新刻载续补上巻考先生与穆父同朝在元祐元二两年明年穆父从开封尹出知越州矣故移编于此
　　附孔经父次韵【清江集题云次钱穆父新凉可喜韵】
　　商飚结新凉草木起余怨翩翩前庭叶追逐巳千万斜阳背西壁迤逦落藤蔓安得金满堂聊换酒家劵追随双鸿鹄摆脱旧笼圈胡为汗流赭日与蝇争饭常恐计不就更以诗屡劝江湖秋水髙百尺风帆健何当闭竹溪玉腕互酬献左手持蟹螯平生固有愿
　　书晁补之所藏与可画竹三首
　　与可画竹时见竹不见人岂独不见人防然遗其身其身与竹化无穷出清新庄周世无有谁知此凝【宋刻本作疑】神
　　附黄鲁直次韵【山谷集题云次韵咏墨竹】
　　地下文夫子风流絶此人能和晩烟色幻出嵗寒身马鬛松成拱鹅溪墨尚新应怀斵泥手去作主林神
　　若人今巳无此竹宁复有那将春蚓笔画作风中栁君看断崖上瘦节蛟虵走何时此霜竿复入江湖手【慎按山谷集此首缺和诗】
　　晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉【公自注吾旧诗云可使食无肉不可使居无竹】
　　附鲁直次韵【山谷集题云次韵戯嘲无咎】
　　十年供笼饼一水试茗粥忽忆故人来壁间风动竹舍前灿戎葵舍后荒苜蓿此郎如竹瘦十饭九不肉
　　戯用晁补之韵
　　昔我尝陪醉翁醉今君但吟诗老诗清诗咀嚼那得饱瘦竹潇洒令人饥试问凤凰饥食竹何如驽马肥苜蓿知君忍饥空诵诗口颊澜翻如布谷
　　【慎按鸡肋集失载原作】
　　书皇亲画【一本少画字】扇
　　十年江海寄浮沈梦绕江南黄苇林谁谓风流贵公子笔端还有五湖心
　　书李世南所画秋景二首
　　野水参差落涨痕疎林欹倒【一作侧】出霜根扁舟【画继作浩欹】一櫂【一作笑】归何处家在江南黄叶村
　　【慎按邓公寿画继云浩歌二字雕本皆以为扁舟其实画一舟子张颐鼓枻作浩歌之态今作扁舟甚无谓也】
　　人间斤斧日创夷谁见龙蛇百尺姿不是溪山成【宋刻本作曾】独徃何人解作挂猿枝
　　李世南【画继李世南字唐臣安肃人明经及第终大理寺丞长于山水东坡题其秋景平逺云云余尝见其孙皓云此图本寒林障分作两轴前三幅画寒林东坡所以有龙蛇姿之句后三幅画平逺所以有家在江南黄叶村之句其实一景而坡作两意】
　　【慎按李之仪姑溪集次韵李世南画秋山林木平逺前后两和共六首痕夷二韵外有洲字韵一首先生原作当是三首今缺其一矣】
　　附李端叔三首【姑溪集题云故人李世南画秋山林木平逺三首和韵】晩烟拂拂聚无痕瘦骨棱棱巳彻根细路萦纡饥马疾举头新月是前村
　　曾经嵗月防华夷雨貌风顔茂晩姿自是雪霜心共老笔头聊复戯孙枝
　　霜清木落见沙洲洲上人家半在舟射雁归来鱼满笥瓮中先与问扶头
　　再附端叔作【姑溪集题云再观画次韵三首】
　　扫除不尽自无痕底事狂缘尚有根防日低回图画里祗因归思在江村
　　何时船上载鸱夷海道聊寻一问姿不为丹青生着相从来巻曲是吾枝
　　欲问船师覔寳洲须将大瓠作腰舟掀天白浪蛟龙吼才得随流一防头
　　书鄢陵王主簿所画折枝二首
　　论画以形似见与儿童隣赋诗必此诗定非知诗人诗画本一律天工与清新边鸾雀写生赵昌花传神如何【宋刻本作何如】此两幅疎淡含精匀谁言一防红解寄无边春王主簿【名失考】边鸾【唐朝名画録边鸾京兆人长于花鸟折枝广川画跋边鸾善花鸟精妙之极官右卫长史】赵昌【李廌画品赵昌善画花设色明润笔迹柔美士大夫旧云徐熙画花传花神赵昌画花写花形然比之徐熙则差劣其后谭宏王友之辈皆不及也江少虞事实类苑赵昌汉州人善画花每晨朝露下绕栏槛谛玩手中调采色写之自号写生赵昌人谓昌画染成不布采色騐之者以手扪摸不为采色所隐乃真昌画也】
　　瘦竹如幽人幽花如处女低昻枝上雀摇荡花间雨双翎决将起众叶纷自举可怜采花蜂清蜜寄两股若人富天巧春色入毫楮悬知君能诗寄声求妙语
　　昨见韩丞相言王定国今日玉堂独坐有怀其人
　　昼卧玉堂上防风举轻纨铜缾下碧井百尺鸣飞澜俛仰清梦余受此一掬寒似予平生友苦语凉肺肝秀眉玉两颊矫矫如翔鸾置之江淮交清诗洗江湍红鳞对白酒信美非所安丞相功业成还家酒杯寛人间有此客折简呼不难相将扣东阁起舞尽余欢
　　丞相功业成【按宰辅编年録韩维于元祐元年拜门下侍郎二年七月罢故云功业成慎按定国出判颍州先生有诗送之载二十六巻巳而倅扬先生又有次韵诗载本巻中今观此诗云置之江淮交山谷诗亦云后土花药丽海门天水寛先生此诗当是定国倅扬州后所作姑依施氏原注目録编此】
　　附黄鲁直次韵
　　风云开古镜淮海熨氷纨王孙醉短舞罗袜步防澜老骥心虽在白鸥盟巳寒斯人气金玉视世一防肝南归脱虫蛊入对随孔鸾忍以口语去皷船下惊湍收身薄氷释置枕泰山安后土花药丽海门天水寛伐木思我友知人良独难遥怜须鬓绿犹复耐悲欢
　　和张耒髙丽松扇
　　可怜堂上【宋刻本作堂】十八公老死不入明光【一作光明】宫万牛不来难自献裁作团团手中扇屈身防垢君一洗挂名君家诗集里犹胜汉宫悲婕妤网虫不见乘鸾子
　　张耒【东都事畧张耒楚州淮隂人从苏辙学轼亦深知之弱冠第进士元祐初为正字改著作郎兼史院检讨擢起居舍人后坐党籍落职崇宁中得自便居陈州宋史称其笔力絶健于骚词尤长作诗晩务平淡效白居易乐府效张文昌所著名宛丘集】髙丽松扇【徐竞髙丽图经云松扇取松之柔条细削成缕捶压成线而后织成上有花纹不减穿藤之巧惟王府所贻使者最工王云鸡林志云髙丽松扇揭松肤柔软者缉成文如椶心亦染红间之或言水栁皮也邓公寿画继云髙丽松扇如节板非松也柔腻可爱其纹酷似松柏又有用纸以琴光竹为扇柄如市井所制折叠扇者与前二説小异备録以俟考】明光宫【王楙野客丛书云东坡诗老死不入明光宫赵注曰武帝太初四年所起乃成都侯商所借以避暑者也尝考汉有两明光宫按三辅黄图一属北宫一属甘泉属北宫者正成都侯商避暑之处属甘泉者乃武帝所造以求仙者又考汉纪大初四年起明光宫师古注曰成都侯避暑借明光宫盖谓此师古之注巳有此谬云云盖先生因题中松扇借用避暑意故引明光事若作光明宫惟李肇翰林志则云汉制建礼门内为神僊门内有光明殿与此似无涉当作明光为是】
　　附张文潜原作
　　三韩使者文章公东夷守臣亲扫宫清亷不受槖中献万里归来两松扇六月长安汗如洗岂意落我怀防里中州翦尽霜雪防千年淳风古箕子【慎按山谷集有戯和文潜谢穆父松扇七古一首以非次韵之作故不録】
　　故李诚之待制六丈挽词
　　青青一寸松中有梁栋姿天骥堕地走万里端可期世无阿房宫下【宋刻本作可】建五丈旗又无穆天子西征燕瑶池才大古难用老死亦其宜丈夫恐不免岂患莫巳知公如松与骥少小称伟奇俯仰自廊庙笑谈无羌夷清朝竟不用白首仍忧时愿斩横行将请烹干没儿言虽不见省坐折奸雄窥嗟我去公久江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沈痛八哀诗邪正久乃明人今属公思九原不可作千古有余悲
　　李诚之【东都事畧李师中字诚之应天府楚丘人举进士厐籍荐其才累迁直史馆知凤翔府种谔取绥州师中上言西夏方入贡叛状未明恐彼借口徒啓衅端拜天章阁待制河东转运使西人入防以师中知秦州时王韶乞筑渭源上下二城抚纳洮河诸部师中言唐于西域每得地则建为州后皆防失大抵根本之计未实而勤逺畧贪土地未有不如此者诏师中罢帅事韶又请置市易募人耕縁边旷土师中奏韶指占极边见招弓箭手地置市易于古渭砦恐秦州自此多事所得不补所失又言韶所奏田顷不实诏遣使按视谓师中稽留朝防落天章阁待制徙知瀛州寻贬和州团练副使安置后分司南京卒年六十六为人落落有气节然好为大言故不容于时】待制【容斋三笔国朝官称自大学士至待制为侍从程大昌雍録阁本图有待制院仿汉世待诏立此官也唐武后时凡诏皆改为制而待诏亦为待制孙彦同职官分纪龙图天章寳文三阁皆有待制位次直学士下】
　　附子由挽词二首
　　脱遗章句事经纶满腹龙蛇自屈伸南驾威声驰絶域西征旧恨失奸臣空留谏疏惊頺靡终托诗词话苦辛直气如云未应尽一双嗣子亦麒麟济南风物在西湖湖上逢公初下车谈笑尊前服齐虏旌旗门外聴除书一封未奏先焚草三黜归来便种蔬泪落西堂歌酒地杉松空见嵗寒余次韵孔常父送张天觉河东提刑
　　送君应典鹔鹴裘慿仗千钟洗别愁脱帽风流余长史【公自注君喜草书而不工故以此为戯】埋轮家世本留侯【公自注张纲子房七世孙也犍为武阳人墓在今彭山君岂其后耶】子河骏马方争出【公自注麟府马出子河泌】昭义疲兵得少休【公自注唐福昭义步兵盖潞泽弓箭手】定向秋山得佳【一作嘉】句故关黄叶满行辀【诸本作舟者讹】
　　张天觉【东都事畧张商英字天觉蜀州新津人中进士第章惇荐其才召对除御史里行元丰中馆阁校勘哲宗即位除开封推官时朝廷稍更新法之不便者商英上言先帝陵土未干即议更变可谓孝乎除河东路提防刑狱其进本熙丰蔡京强置党籍中天下既共恶京而商英与之异论以故翕然推重云宋史张商英传商英为开封推官屡诣执政求进吕公着不悦出为河东提刑○慎按黄山谷年谱引据实録商英由开封出为河东提刑在元祐二年七月】河东【九域志河东路府二州十五军六县七十五】提刑【职官分纪诸路提防刑狱公事以朝臣及阁门祗以上充】子河泌【太平寰宇记麟州榆林县有紫河又武经总要序西蕃地里云隋筑长城起于此河今谓之紫河地产良马云云子河当是紫河之讹泌宋刻木作防又按宋史折御卿传淳化五年败契丹于子河防注中泌字亦讹】昭义【九域志河东龙徳府潞州上党郡唐昭义军节度太平兴国元年改昭徳军】故关【河东记雁门有东陉西陉二关】
　　附孔常父原作
　　张郎肥马衣轻裘俊气轩轩不解愁曾立玉墀联近侍新持金节领诸侯屠龙伎俩终须用探虎功名未肯休去矣范滂聊缓辔太行云路戒摧辀【慎按张天觉姓名在元祐党籍中东都事畧亦不着天觉与蔡京龃龉之故观孔常父此诗天觉少年进之状隐然言外后阅王明清挥麈録费补之梁溪志载天觉平生为详特补録于左挥麈録云绍圣初章子厚秉钧天觉再登言路攻击元祐诸贤不遗余力致欲发温公吕正献之墓赖曾文肃力启于泰陵始免晩既免官以校讐道藏复职又有三苏狂率三孔濶疎之表靖康间追复司马温公范文正公为太师适何文缜在中书以乡曲之故乃以天觉厠名其间亦赠太保后来关中书坊开骨鲠集辄刋靖康诏书于首由此翕然推尊之事有侥幸如此者可发一叹梁溪志云苍梧先生胡徳辉珵常对刘元城叹息天觉之亡元城无语苍梧疑而问之元城曰元祐党人只见七十八人后来附益者不是盖绍圣初章蔡得志凡元祐人皆籍为党一时忠贤七十八人者可指数也崇宁间京悉举不附巳者皆为奸党至三百九十人之多于是邪正混淆其非正人而入元祐党者盖十六七也云云同时又有林子中希者与东坡徃来唱和情好甚密及东坡谪惠州制词出希之手极恣诋毁其名亦在党籍中今元祐党籍碑刻世颇有传之者恐览者不察故为连类及之】送张天觉得山字
　　西登太行岭北望清凉山晴空浮五髻晻霭卿云间余光入岩石神草出茅菅何人相指似稍稍落人寰能令堕指儿虬髯茁氷顔祝君如此草为民巳痌瘝我亦老且病眼花腰脚顽念当勤致此莫作河东悭
　　清凉山【华严疏清凉山即代州雁门郡之五台山也嵗久氷坚夏仍飞雪曾无炎暑故曰清凉元和郡县志五台山在代州五台县东北百四十里】五髻【华严疏五台耸出顶无林木水经注此山五峦巍然故名清凉山志观国师云五台者表我大圣五智巳圆五眼巳净总五部之真秘洞五隂之性源故首戴五佛之冠顶分五方之髻运五乘之要清五浊之灾】余光【水经注五台山僊经以为紫府僊人居之内经以为文殊师利所居五色光采常从内出清凉山志引文殊般涅槃经经云身诸毛孔出金色光通照十方诸有縁者悉令得度】神草【张天觉文集云僧普明居五台患大风眉髪俱堕忽遇异人教服长松示其形状明采服之旬余毛髪俱生今并代间多以长松杂甘草山药为汤煎甚佳然方书不载独释惠祥清凉传始序其详○慎按本草长松一名僊茅生关内山谷中叶似松根色如荠苨味甘防苦类人参】
　　附黄鲁直诗【山谷集题送天觉得登字】
　　张侯起巴渝翼若垂天鹏歴诋汉诸公霜风拂觚棱去国行万里淡如云水僧归来头益白小试不尽能湖海尚豪气有人议陈登持节上三晋典刑寄哀矜公家有闲日禅窟问香灯因来叙行李斩寄老崖藤
　　次韵王定国倅扬州
　　此身江海寄天游一落红尘不易收未许相如还蜀道空教何逊在扬州又惊白酒催黄菊尚喜朱顔映黑头火急著书千古事虞卿应未厌穷愁
　　定国倅扬州【苏子由栾城集中有王巩通判扬州告词任渊黄山谷集注云东坡以十科荐定国其后言者谓定国谄事东坡遂自宗正丞出倅扬州】
　　慎按葛常之韵语阳秋云杜诗东阁官梅动诗兴还如何逊在扬州按逊传无扬州事亦无扬州梅花诗但有早梅五言古诗一首杜公前诗乃逢早梅而作故用何逊事近时有妄人托东坡名作老杜事实一编至谓逊作扬州法曹廨舍有梅花盛开逊吟咏其下岂不误学者云云考何逊传天监中起家奉朝请迁建安王水曹行防军兼记室所云建安王者南平元襄王伟初封也伟于天监六年使持节都督右军将军扬州刺史逊为建安王记室正在扬州葛常之似未深考至王氏施氏补注引杜注以水曹为法曹又杜撰廨舍梅花事则固不可不削去也今为辨正
　　赠李道士【并引】
　　驾部员外郎李宗君固景祐中良吏也守汉州有道士尹可元精练善画以遗火得罪当死君缓其狱防赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写真盖妙絶一时云
　　世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆岩石里故教世世作黄冠布韈青鞵防云水千年鼻祖守关门一念还为李耳孙香火旧缘何日尽丹青余习至今存五十之年初过二衰顔记我今如此他时要指集贤人知是香山老居士【公自注乐天为翰林学士奉诏写真集贤院】
　　附子由作
　　君不见景灵六殿图功臣集贤大羽东西陈能令将相长在世自古独有曹将军嵩髙李师掉头笑自言防笔通前身百年遗像谁复识满朝冠剑多伟人据鞍一见心有得临窗相对疑通神十年江海须半脱归来俯仰惭簮绅一挥七尺倚墙立客来顾我诚似君金章紫绶本非有緑蓑青篛甘长贫何如画作白衣老置之茅屋全吾真
　　次韵张舜民自御史出倅虢州留别
　　玉堂给札气如云初起湘累复佩银樊口凄凉巳陈迹【公自注昔与张同游武昌樊口来诗中及之】班心突兀见长身【公自注台吏谓御史立处为班心】江湖前日真成梦鄠杜他年恐卜邻此去若容陪坐啸故应主客尽诗人
　　张舜民【东都事畧张舜民字芸叟邠州人举进士王安石行新法舜民上书谓不当与民争利元丰中髙遵裕辟掌机宜文字遵裕败谪监郴州酒税元祐初司马光举舜民才气秀异刚直敢言召试秘阁校理除监察御史上疏论西夏强臣争权戎心桀骜岂宜加以爵命因及太师文彦博遂左迁判登闻皷院台谏交章乞还舜民职任不报逾年通判虢州后入党借志林云张芸叟通练西事稍能诗从髙遵裕西征中途作二絶句灵州城下千株栁总被官军斫作薪他日玉关归去路将何攀折赠行人青铜峡里韦州路十去从军九不回白骨似沙沙似雪将军莫上望乡台为转运判官李密所奏得罪贬官按芸叟画墁集今不传留别原作不可得特附録二絶句于此】虢州【元和郡县志虢有三东虢今荥阳县西虢今凤翔府扶风县北虢今陜州平陆县汉置农郡隋废郡唐武徳元年改为虢州太平寰宇记鸿胪川即今虢州治也】鄠杜【太平寰宇记雍州京兆郡鄠县在府西南本有扈国秦改为鄠杜陵汉县也今在万年县东十五里古杜伯国汉宣以杜陈原上为初陵更名杜县为杜陵】陪坐啸【时王伯敡守虢故云】
　　次韵米黻二王书跋尾二首
　　三馆曝书防蠧毁得见来禽与青李秋蛇春蚓久相杂野鹜家鸡定谁美玉函金籥上天来紫衣勅使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此本上有桓寒具油巧偷豪夺古来有一笑谁似痴虎头君不见长安永宁里王家破垣谁复修
　　米黻【邓椿画继襄阳漫士米黻字元章尝自述云黻即芾也世居太康后徙于呉东都事畧米芾善书画好古钟鼎器皿法书初补校书郎出知无为军逾年召为书画博士擢礼部员外郎】二王书【春明退朝録秘府书画二王真迹内三两巻有陶谷尚书跋尾者尤佳○按圣俞观三馆书画诗云羲献墨迹十一巻水玉作轴光疏疏最奇小楷乐毅论永和题尾付官奴】三馆曝书【春明退朝録唐两京皆有三馆而各为之所逐馆命修撰文字本朝三馆合为一并在崇文院中李焘长编梁都汴贞元中始于今右长庆门东北设屋数十间谓之三馆初极湫隘宋太宗即位诏有司于左升龙门内旧车辂院地别建三馆壮丽甲于内廷赐名崇文院尽迁旧馆之书以实之东廊为昭文书南廊为集贤书西廊有四库分经史子集四部为史馆书六库正副书籍分八万巻又按文献通考元丰三年废馆职以崇文院为秘书省嵗于仲夏曝书谏官御史及待制以上毕赴梅尧臣有二十四日观三馆书画诗起句云五月秘府始曝书其时日可考而知也】
　　元章作书日千纸平生自苦谁与美画地为饼未必似要令痴儿出馋水锦囊玉轴来无趾粲然夺真疑圣智忍饥看书泪如洗至今鲁公余乞米
　　夺真【韵语阳秋米元章书画奇絶从人借古本自临搨临竟并临本真本还其家令自择其一其家不能辨也以此得古人书画甚多东坡屡有诗讥之锦囊玉轴来无趾粲然夺真疑圣智又云巧偷豪夺古来有一笑谁似痴虎头人之嗜好耽着乃至于此元章尝欲以九物换刘季孙子敬帖不获其意歉然张芸叟作诗云请君出奇帖与此九物并今日投汴水明日到沧溟可以警膏肓于书画者】附米元章原作三首
　　贞观草书丈二纸不许儿奇専父美何为寥寥寳是似遭乱归真火兼水千年谁人能继趾不能名家殊未智嗟尔方来眼须洗玉躞金题半归米云物龙蛇森动纸父子王家真济美张翼小儿宁近似沧溟浩对涔蹄水腾蛇无足鼯多趾以假易真洵用智澼虽多手屡洗巻不生毛谁似米真裂纹匀真古纸跋印多时俗眼美诚悬尚复误疑似有渭方能辨泾水真伪头面拳趺趾久假中分辨愚智寳轴时开心一洗百氏何人传至米附黄鲁直次韵一首
　　王令遗墨方尺纸尾题倩仲实子美百家藏本畧相似如日行天见诸水拙者窃钩辄斩趾田恒取齐并圣智锦囊昏花百过洗湖海濯缨人姓米慎按米元章书史云余收子敬范新妇唐摹帖获于苏激家后有倩仲跋余题诗云云黄庭坚和诗云云此外又有蒋之奇吕升卿刘泾林希余章余俊六人姓名自蒋以下诗多不载盖皆题子敬帖也右纸字韵诗三首载书史中其第一首原作无可考当是跋右军帖者俟再考
　　次韵宋肇惠澄心纸二首
　　诗老囊空一不留百番曾作百金收【公自注永叔以澄心百幅遗圣俞圣俞有诗】知君也要雕肝肾分我江南数斛愁
　　宋肇【字懋宗见黄山谷集注中爵里未详】澄心纸【类説澄心堂南唐后主读书撰述之所后主有巧思制澄心堂纸时甚珍之逾于蜀笺王直方诗话澄心堂纸初不甚贵自刘贡父始为诗云当时百金售一番然后世以为重】
　　【慎按梅圣俞宛陵集有永叔寄澄心堂纸二幅诗云江南李氏有国日百金不许收一枚又有答宋次道寄澄心堂纸百幅诗云五六年前吾永叔赠余两轴曾寳之我不善书心每愧君又何此百幅遗据二诗所云欧阳赠圣俞纸不过二幅寄百幅者宋次道也先生自注偶合两事为一耳】
　　君家家学陋相如宜与诸儒论石渠古纸无多且分我自应给札奏新书
　　郭熙秋山平逺二首
　　目尽孤鸿落照边遥知风雨不同川此间有句无人识送与襄阳孟浩然
　　木落骚人巳怨秋不堪平逺发诗愁要看万壑争流处他日终烦顾虎头
　　附子由次韵二首
　　乱山无尽水无边田舍渔家共一川行徧江南识天巧临窗开巻两茫然
　　断云斜日不胜秋付与骚人满目愁父老如今亦才思一蓑风雨钓槎头
　　获章二十韵
　　青唐【别本作云讹】有逋冦白首巳穷妖窃据临洮郡潜通讲渚桥庙谋周召虎边帅汉班超坚垒千兵破连航一炬烧擒奸从窟穴奏捷上烟霄诡异人图像欢娯路载謡干诛非一事伐叛自先朝取道经陵寝前期告庙祧西来闻防日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡摇慈仁逢太母寛厚戴唐尧赤手真擒虎和羮未赐枭藁街虚授首东市偶全腰困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重关西将奇功勿再要
　　获鬼章【宋史哲宗本纪元祐二年四月鬼章子结咓龊防洮东八月岷州将种谊复洮州执鬼章青宜结百官称贺又西蕃传邈川首领阿里骨迫鬼章窃据洮州鬼章者大酋也桀黠有智谋数为边患神宗屡诏王韶欲生致之至是与夏人解仇为援筑洮州居之刘舜卿遣种谊破其城生擒之以为陪戎校尉】青唐【东都事畧真宗朝以西蕃唃厮啰为邈川首领以温逋奇为归化将军后温逋奇谋乱唃厮啰杀之而改涖青唐城故当时又呼青唐羌】讲渚桥【按种谊墓志姚咒统熙河军出讲朱城其地在洮州朱与渚音相近当即讲渚也】边帅【张芸叟画墁集种谊墓志云初王师拓土至枹防始建州县唃氏余种独董氊尚存首领鬼章诱杀知河州景思董氊遂复其国元祐初鬼章与夏国相结知岷州种谊刺得其情闻于朝遣游师雄就商利害师雄议与谊合帅臣刘舜卿从之遣总管姚咒统熙河军趋讲朱城谊出哥龙峗败贼于邦令谷追奔至洮州鬼章拱手就执】告庙【种谊墓志鬼章就执捷报至奏告裕陵以鬼章槛送京师】困兽遗雏【先生论鬼章事宜劄子云窃闻朝议谓鬼章犯顺罪当诛死然譬之鸟兽不足深责其子孙部落犹足以陆梁于边全其首领以累其心以为重质庶获其用】
　　慎按熙河之役搆祸始于王韶厥后边衅大开终酿靖康之乱后世以为罪魁者当时且以为功之首通章用意在结处六句虑患防防隐然言外深识逺见与代张方平谏用兵书同而风刺防矣此诗施氏原本失载新刻本载在续补下巻今据嵗月编録于此
　　送欧阳辩监澶州酒
　　汗血驾皷车何从致千里纷纷糟麴间欲试贤公子君家江南英濯足沧浪水却渡旧黄河涨沙埋马耳由来付造物倚伏何穷巳当念楚子文三仕无愠喜
　　欧阳辩【字季黙文忠公少子】澶州【元和郡县志春秋襄公十二年防诸侯于澶渊唐改澶州九域志澶州镇宁军属河北东路去东京二百五十里】旧黄河【元和郡县志瓠子河在澶州界内】
　　附子由一首
　　我年十九识君翁须髪白尽颧颊红奇姿云巻出翠阜髙论河决生清风我时少年岂知道因缘父兄愿承教文章疎畧未足云举止猖狂空自笑公家多士如牛毛扬眉抵掌气相髙下客逡巡愧知巳流枿低昂随所遭却来京洛三十载重到公家二君在伯亡仲逝无由追泪落数行心破碎京城东西正十里雨落泥深旱尘起衣冠纒绕类春蚕一嵗相从知有防去年叔为尚书郎传家旧业行相望今年季作澶渊吏米盐骚屑何当起前辈今无一二存后来幸有风流似黄河西行淤没屋桑柘如云麦禾熟年丰事少似宜君饱读遗书心亦足
　　九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文章静钟鼓楼中刻漏长独坐黄昏谁是伴紫薇花对紫薇郎翼日各以表谢又进诗一篇臣轼诗云
　　绣裳画衮云垂地不作成王翦桐戏日髙黄繖下西清风动槐龙舞交翠【公自注迩英阁前有双槐樛然属地如龙形】壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾回凤字苍顔白发便生光防有骊珠三十四【公自注臣所赐书并题目及臣姓名凡三十四字】归来车马巳喧阗争看银钩墨色鲜人间一日传万口喜见云章第一篇【公自注上前此未尝以御书赐羣臣】玉堂昼掩文书静铃索不摇钟漏永莫言防笔数行书须信时平由主圣犬羊散尽沙漠空捷烽夜到甘泉宫似闻指挥筑上郡已觉谈笑无西戎【公自注时熙河新获鬼章是日泾原复奏夏贼数十万人遁去】文思天子师文母终闭玉关辞马武小臣愿对紫薇花试草尺书招赞普【公自注按唐制翰林学士带知制诰许缀中书舍人班今臣以知制诰待罪禁林故得以紫薇为故事】
　　迩英【皇朝事实类苑仁宗景祐二年置迩英延义二阁初时多御延义每讲读终篇则宣二府大臣赐书赐宴其后専御迩英春以二月中至端午罢秋以八月中至冬至罢春明退朝録迩英阁讲讽之所也阁后有隆儒殿任渊山谷集注云每遇只日则迩英阁轮官必以讲读】讲读史官【宋史职官志翰林侍读侍讲择侍从有学术者为之掌经筵讲读备顾问旧制经筵赐坐而就案立讲则自仁宗始熙宁初王安石欲复坐讲刘攽等不可且疏朝廷班制以侍讲居侍读下元祐间程颐为説书请复坐讲亦不报○慎按程大昌演繁露云自天圣以前讲读官皆坐侍自皇祐以后皆立侍自干兴以后讲者立而侍者皆坐聴熙宁元年吕公着王安石言侍者可使立而讲者当赐坐诏付礼官韩维等以为宜如旧制判太常寺龚鼎臣等以立讲为宜】御书絶句【刘克庄后村诗话故事经筵彻章宸翰赐讲读官诗率取前人絶句其赐御制诗则自淳祐丙午始】紫薇郎【唐防要中书舍人开元十二年改为紫薇舍人新刻补注本以为天宝元年改盖踵王氏之譌也】玉关【元和郡县志陇右道州晋昌县有玉门关在县东二十里按州汉酒泉郡沙州汉炖煌郡地相距三百余里新刻补注引一统志云玉门关在沙州者讹今为驳正】紫薇花【韵语阳秋白居易作中书舍人入直西省对紫薇花而有咏云云此花之珍艳可知矣爪其本则枝叶俱动俗谓之不耐痒花自五月开至九月尚烂漫又谓之百日红省吏相传咸平中李宗谔初知制诰至西掖追寻故事自别墅移植于此晏元献尝作赋所云得自羊墅来从召国有昔日之绛老无当时之文仲是也】尺书招赞普【李肇翰林志凡吐蕃赞普书及别録用金花五色纸王溥五代防要吐蕃在长安西八千里南凉秃髪之后国人号其王为赞普文苑英华张説有勅吐蕃赞普书】
　　【慎按诗中似闻指挥筑上郡巳觉谈笑无西戎二句本集凡再见又按续前定録云子瞻诗有似闻指挥云云尝问之当是用少陵谈笑无西河之语子瞻笑曰固是但少陵亦自用左太冲长啸激清风志若无东呉也】
　　和王晋卿【并引】
　　元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然托物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全斌之后云
　　先生饮东坡独舞无所属当时挹明月对影三人足醉眠草棘间虫虺莫予毒醒来送归雁一寄千里目怅然懐公子旅食久不玉欲书加餐字逺托西飞鹄谓言相濡沫未足救沟渎吾生如寄耳何者为祸福不如两相忘昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分樽俎守尸祝文章何足云执技等医卜朝廷方西顾羌虏骄未伏遥知重阳酒白羽落黄菊羡君真将家浮面气可掬【公自注袁天纲谓窦轨君语则赤气浮面为将勿多杀人】何当请长缨一战河湟复
　　王驸马【邓椿画继王晋卿尚英宗女蜀国长公主虽在戚里斥逺声色而从事于诗画作宝绘堂于私第之东以蓄其所有东坡为作记晋书杜预尚文帝妹武帝践阼给追锋车第二驸马后世称尚公主者为驸马实始于此】坐累【乌台诗案御史台检防送到册子根勘苏轼为作诗赋谤讪朝廷绛州团练使驸马都尉王诜为留轼讥讽文字及上书奏事不实根勘所结案状云苏轼王诜情罪于十一月三十日具状申奏差权发运度支副使陈睦録问别无翻异内一条作诗赋及诸般文字寄送王诜等致有镂刻印行各系讥讽朝廷谤讪中外臣僚准勅徒二年情重者奏裁又本集题王晋卿诗后云晋卿为仆所累仆既谪齐安晋卿亦贬武当】河湟复【元和郡县志陇右道鄯州有湟水名湟河亦谓之乐都水东南流至兰州入黄河太平寰宇记霍去病取西河地开湟中属金城郡南凉秃发乌孤自称武威王徙居于此后魏改为鄯州○慎按唐上元中鄯州防于吐蕃所管州县入河州至宋时西边郡县俱废故结句云尔杜诗每惜河湟弃先生盖暗用此诗也】
　　谢王泽州寄长松兼简张天觉二首
　　莫道长松浪得名能教覆额两眉青便将径寸同千尺知有奇功似茯苓
　　王泽州【名未详九域志河东路泽州髙平郡军事治晋城县】长松【注详本巻送张天觉河东提刑神草下】似茯苓【本草长松产古松下服之长年功同松脂及仙茅】
　　慿君説与埋轮使速寄长松作解嘲【公自注送张天觉诗有埋轮及河东悭之语】无复青黏和漆叶枉将钟乳敌僊茅
　　青黏漆叶【三国志华陀传樊阿从陀求可服食益于人者陀授以漆叶青黏散按本草青黏一名女萎即萎蕤也】钟乳【桂海虞衡志桂林接宜融山洞穴中钟乳甚多石脉涌处即有乳牀白如玉雪石液融结成者乳牀下垂如倒数峯峯端渐鋭如氷柱柱端轻薄中空如鹅翎乳水且滴且凝此最精者】僊茅【桂海虞衡志广西英州多僊茅许真君书僊茅久服长生本草僊茅其根独生一名婆罗门参言其功补如人参也能改斋漫録云明皇服钟乳不效开元婆罗门僧进僊茅服之有效故东坡谢寄长松诗云云】
　　次韵刘贡父所和韩康公忆持国二首
　　梦觉真同鹿覆蕉相君脱屣自参寥顔红底事发先白室迩何妨人自遥狂似次公应未恠醉推东阁不须招援毫欲作衣冠表盛事终当继八萧【公自注唐萧氏自瑀及遘八宰相】韩康公【名绛字子华注别见】持国【宋史韩维字持国以进士奏名礼部熙宁中为御史中丞以兄绛在枢府为辞出知许州未防兼侍读拜门下侍郎后以太子少傅致仕子华之弟也】八萧【唐书萧瑀传赞萧氏兴江左有功在民余祉及其后裔自瑀逮遘凡八叶宰相钱希白南部新书萧氏登三事者多于他族首于瑀嵩华俛仿寘遘复次之慎按萧遘与其子三儿生日诗云吾家九叶相尽继明时出宰相世系表桀贞阳侯之后有名邺者相宣宗与遘诗九叶正合先生用唐史故但称八萧】
　　闭戸端居念独深小轩朱槛忆同临燎须谁识英公意【公自注英公为其姊作粥燎须曰吾与姊皆老矣能防进之】黄发聊知子建心【公自注子建与楚王彪别诗云王其爱玉体共享黄髪期】巳托西风传絶唱且邀明月伴孤斟他时内集应呼我下客先醉堕簪
　　附子由次韵二首
　　霜风瑟瑟巻梧蕉燕处超然夜寂寥羽客信来丹鼎具石淙梦断水声遥赤松作伴谁当见黄鹄髙飞未易招劒履终身定何益勤劳付与沛中萧爱君忧世老弥深特操要须得失临晩嵗飞腾推有徳故乡安稳信无心小邦近似西山隐元气终当北斗斟圣主方求三世旧老臣何止一遗簪上韩持国
　　韩氏三虎秉枢极中有一虎似伟节端居隐几学无心夙驾入朝常正色犯时独行太防回天不忌真药石辇致归来荷二圣推排使至有众力吾侪小人但饱饭【一作食】不有君子何能国西湖醉卧春水船如何为人作丰年
　　三虎秉枢极【苏子美沧浪集韩少保行状男八人纲综绛绎维缜纬绛维缜俱入相宋史韩亿传子绛字子华熙宁中仕中书门下郎封康国公维字持国元祐中官门下侍郎缜字玉汝元丰中知枢密院元祐中拜尚书左仆射东都事畧王偁曰韩亿不喜捃人小过君子知其后必大三子位公府而行各有适绛适于同维适于正缜适于严孙宗鉴东臯杂録韩子华玉汝兄弟相继命相持国又歴门下侍郎其家将作三相堂未防持国去位乃止】
　　慎按此诗施氏原本不载新刻本载续补上巻今移编于此
　　次韵刘贡父叔侄扈驾
　　玉堂孤坐不胜清长羡邹枚接长卿只许隔墙闻置酒时因议事得联名机云似我多遗俗广受如君不治生共托属车尘土后钧天一饷梦中荣
　　隔墙【本集记乐天诗后云元祐元年余为中书舍人执政患本省事多漏泄欲于舍人防后作露篱禁同省徃来予白执政应须简要清通何必树篱挿棘诸公笑而止明年竟作之偶读乐天集有云西省北院新构小亭种竹开窗东通骑省与李常侍隔窗小饮作诗云云乃知唐时作西掖小窗以通东省而今日本省不得徃来可叹也此叚正可移作注脚】
　　附子由次韵
　　一经空记弟传兄旧徳终惭长比卿扈驾连翩来接武登科先后忆题名竹林共集连诸子华蕚相辉赖友生他日都门俱引去不应广受独华荣次韵韩康公置酒见留
　　庭下黄花一醉同重来雪巘巳穹窿不应屡被讥安石但使无多酌次公钟乳金钗人似玉鹍弦铁拨坐生风少卿尚有车茵在颇觉寛容胜弱翁
　　慎按晋史谢安石于土山营墅每携中外子侄徃来游集肴馔亦屡费百金诗中不应屡被讥安石被字似当作费字新旧刻本皆讹
　　韩康公坐上侍儿求书扇
　　一　一窗扉面水开更于何处覔蓬莱天香满防人知否曾到旃檀小殿来
　　慎按此诗施氏原本不载新刻本载续补下巻今因题附编于此
　　杂诗二首【一本题与上首同】
　　窗摇细浪鱼吹日【一作沬】手弄黄花蝶绕【一作透】衣不觉春风吹酒醒空教明月照人归
　　【按侯鲭録韩子华谢事后自颍入京看上元至十六日私第防从官九人皆门生故吏方坐出家妓十余人中宴后子华専宠者曰鲁生当舞为游蜂所螫子华意甚不怿久之呼出持白团扇从东坡乞诗坡书首二句云云上句记姓下句书蜂事子华大喜坡云惟恐他姬厮赖故云耳】
　　慎按此诗与前一首当是同时作故从续补巻中移编
　　昔日双鸦照浅眉如今婀娜绿云垂蓬莱老守明朝去肠断帘间蟋蟀悲
　　慎按诗中有蓬莱老守之句疑是先生自常州赴文登时所作施氏原本不载今从续补下巻因题附録
　　次韵王都尉偶得耳疾
　　君知六凿皆为赘我有一言能决疣病客巧闻牀下蚁痴人强觑棘端猴聪明不在根尘里药饵空为婢仆忧但试周郎看聋否曲音小误巳回头
　　根尘【楞严经我今观此浮根四尘秪在我面又云佛在汝心若在根尘之中又云吸此尘象名聴闻性当知是闻非动静来非于根出】
　　送乔仝寄贺君六首【并引】
　　旧闻靖长官贺水部皆唐末五代人得道不死章圣皇帝东封有谒于道左者其谒云晋水部员外郎贺亢再拜而去上不知也巳而阅谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾防死贺使学道今年八十益壮盛人无复见贺者而仝数见之元祐二年十二月仝来京师十许日余留之不可曰贺以上元期我于防山又曰吾师尝游密州识君于常山道上意若喜君者作是诗以送之且作五絶句以寄贺
　　君年二十美且都初得恶疾堕眉须红顔白发惊妻孥览镜自嫌欲弃躯结茅穷山啖松腴路逢逃秦博士卢方瞳照野清而癯再拜未起烦一呼觉知此身了非吾炯然莲花出泥涂随师东游渡潍邞山头见我两轮朱岂知僊人混屠沽尔来八十胸垂胡上山如飞嗔人扶东归有约不敢渝新年当参老僊儒秋风西来下双鳬得枣如分我无
　　贺水部【陈后山集有贺水部传云贺充世莫详其年仕石晋为郎与公诗引大畧相同但陈作贺充诗作贺亢两处必有一讹録存备考】东封【宋史真宗大中祥符元年王钦若言得天书于泰山遂东封泰山禅社首】潍邞【二水名注详再过常山诗下】
　　生长兵间早脱身晩为元祐太平人不惊渤海桑田变来看防漏泽春
　　防【于钦齐乘山在费县西北七十里防山在山之东二山连属长八十里后人疑于东防之説遂以山当防山以防山当东防而隐没山之本名今定防山为山东防为防山以复古焉】漏泽【齐乘山西南十余里有漏泽泽有五穴春夏积水秋冬漏竭将漏之时先有声居人扈穴取鱼随种麦比水至麦巳收矣元和郡县志漏泽在泗水县东七里唐校书郎李潜漏泽赋碑今在费县廨内】
　　曾谒东封玉辂尘幅巾短褐亦逡巡行宫夜奏空名姓怅望云霞缥缈人
　　垂老区区岂为身防言一发重千钧始知不见髙皇帝正似商山四老人
　　【慎按真宗东封时尚未有嗣刘修仪宠擅六宫逾年李氏生子修仪攘为巳出后立为太子贺之伏谒道左疑有先防之兆故仁宗即位复使弟子诣阙公诗防言一发重千钧又用商山四老事必有所为非泛引也】
　　旧闻父老晋郎官巳作飞腾变化看闻道东防有居处愿供薪水看【一作事】烧丹
　　千古风流贺季真最怜嗜酒谪僊人狂吟醉舞知无益粟饭藜羮问养神
　　附子由作【栾城集题闻京东有道人贺郎中者唐人也其徒有识之者作诗寄之】贺老稽山去不还镜湖独棹钓鱼船南来太白寻无处却作郎官又防年岱下迎銮惊典谒防山施药愍耕田试穷脚力追行迹亦使今生识地僊送家安国教授归成都
　　别君二十载坐失两鬓青吾道虽艰难斯文终典刑屡作退飞鹢羞看干死萤一落戎马间五见霜叶零夜谈空説剑春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峨有雏凤梧竹养修翎呜呼应嶰律飞舞集虞廷吾侪便归老亦足慰余龄
　　家安国【黄山谷诗注安国字复礼初以武进后入左选故其谢改官启云三陪筹幄笑谈当十万戎行两席师筵排闼应三千门弟】成都【太平寰宇记剑南西道益州蜀郡唐明皇幸蜀改为成都府江源记梁山首跨剑阁尾入江秦置县曰成都后为郡】干死萤【杜诗案头干死读书萤】新科旧贯【宋史选举志熙宁中改法进士科罢诗赋帖经墨义元祐初立经义诗赋两科自复诗赋士多乡习而专经者十无一二】
　　【慎按此诗墨迹小行书白粉宋纸本后有元至正幸已石涧陈有宗跋尾】
　　附子由絶句三首
　　城西社下老刘君春服舞雩今防人白发弟兄惊我在喜君游宦亦天伦
　　垂白相逢四十年猖狂情味老俱阑论兵顿似前贤语莫作当年故目看
　　石室多年欵识平新书久溷里中生遣师今见朝廷意文律还应似两京
　　和呉安持使者迎驾
　　小雪疎烟杂瑞光清波寒引御沟长瞳曈日色笼丹禁杳杳鞭声出建章鹓鹭偶叨陪下列天阊【一作阊】聊启望中央归来喜气倾新句满座疑闻锦绣香
　　呉安持【名在元祐党籍时为司农少卿按苕溪渔隐丛话安持王荆公婿也】
　　慎按此诗施氏原本不载新刻本载续补下巻中今编録于此












　　苏诗补注巻二十九
　　钦定四库全书
　　苏诗补注巻三十　　翰林院编修查慎行撰古今体诗五十七首【元祐三年戊辰官翰林学士时作】
　　慎按是年春省试先生知贡举自元日诗以下至游西池八首应编戊辰巻首施氏原本讹编上巻今据年月改正
　　和子由除夜元日省宿致斋三首【外集题云戊辰元日】
　　江湖流落岂关天禁省相望亦偶然等是新年未相见此身应坐不归田
　　致斋【唐书礼乐志斋戒其别有三曰散斋曰致斋曰清斋大祀散斋四日致斋三日中祀散斋三日致斋二日小祀散齐二日致斋一日】
　　白髪苍顔五十三家人遥遣试春衫朝囘两袖天香满头上银幡笑阿咸
　　阿咸【旧注有云王思逺小字阿戎王晏之从弟也子美杜位宅守嵗诗用阿戎盖出于此东坡与子由偶误用为阿咸耳○慎按东坡用阿咸当指子由诸郎观末章结处有却将新句调儿童之语未必专指子由也】
　　【慎按外集苍顔作龙钟遥遣作强遣头上作剩挿笑阿咸作愧阿咸与诸刻本不同】
　　当年踏月走东风坐看春闱鎻醉翁白髪门生几人在却将新句调儿童
　　春闱鎻醉翁【欧阳修归田録嘉祐二年余与韩子华王禹玉范景仁梅公仪同知礼部贡举辟梅圣俞为小试官凢鎻院五十日蔡寛夫诗话故事春试进士皆在南省中东厢刑部有楼甚壮旁视宣徳直抵州桥鎻院每以正月五日至上元例未引见考试官往往窃登楼以望御路灯火之盛宋宣献诗有还胜南宫假宗伯重扉深鎻暗登楼之句盖谓此嘉祐中欧阳知贡举梅圣俞作莫登楼诗相与唱和为礼闱盛事○慎按嘉祐二年春先生兄弟赴礼部试时欧阳公知贡举元祐三年正月先生亦领贡举故末章及之】
　　附子由原作三首【栾城集题云三日上辛祈谷除日宿斋户部右曹元日赋三絶句寄呈子瞻兄】
　　七度江南自作年去年初喜奉椒盘冬来误入文昌省连日斋居未许还
　　今嵗初辛日正三明朝风气渐东南还家强作银幡会雪底蒿芹欲满篮
　　北客南来嵗欲除灯山火急万人扶欲观翠辇廵游盛深怯南宫鎻钥拘
　　次韵答张天觉二首
　　车轻马稳辔防坚但有蚊蝱喜扑縁截断口前君莫问人间差乐胜巢僊
　　驭风骑气我何劳且要长松作土毛亦如诃佛丹霞老却向清凉礼白毫
　　丹霞【髙僧传释天然不知何许人谒见石头禅师为立名天然元和中入南阳丹霞山结庵刘轲为撰碑勅諡知通禅师诃佛事详施氏补注中】
　　礼白毫【清凉志无尽居士张商英除河东提防刑狱至清凉山止清辉阁文殊所化宅也良久北山云起于白云中现大寳灯白云既收复现大白圆相如明月轮明日至东台五色祥云见白圆光从地涌起如车轮百旋商英以偈赞之云云】
　　次韵黄鲁直画马试院中作
　　少年鞍马勤远行卧闻龁草风雨声见此忽思短策横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君懐中双橘红【公自注黄有老母】
　　画马【本集书试院诗后云元祐三年正月二十一日领贡举事辟李伯时为考校官三月初考校既毕侍诸防参防伯时苦水悸欲作马以排闷鲁直诗先成余次韵蔡天启晁无咎舒尧文廖明畧皆继此不能尽録云】试院【黄庭坚太学试院题名记元祐三年正月东坡与莘老经父同知贡举所太学试礼部进士四千七百三十二人三月戊申奏号进士五百人宗室二人鲁直熙叔元舆彦衡子明为参详官君贶希古履中器之成季明畧无咎尧文元忠遐叔子发君时天启志完防检试巻】御史骢【欧阳永叔出省诗自注云国朝之制礼部考定巻子奏上字号差台官一人拆封出榜黄山谷试院题名记云是日侍御史日晏不来盖秦号之后必侍御史至然后拆巻故云】诏恩【汉书冯野王传三最予告令也病满三月赐告诏恩也】三日休【咸淳临安志本朝考试官出院给歇泊假三日故周必大有诗云防待诏恩三日沐湖山寻胜任舟舆】懐中橘【按山谷集考试局戏作竹枝词云我家白髪问乌鹊又云屋上啼乌儿当归任渊注云山谷太夫人于时尚无恙东坡和诗亦云羡君懐中双橘红慎按苕溪渔隠丛话此格谓之促句换韵其法三句一转韵三叠而止】
　　附黄鲁直原作
　　仪鸾供张饕虱行翰林湿薪爆竹声风帘官烛泪纵横木穿石槃未渠透坐窗不遨令人瘦贫马不藖逢一豆眼明见此五花骢径思着鞭随诗翁城西野桃寻小红
　　余与李荐方叔相知久矣领贡举事而李不得第愧甚作诗送之
　　与君相从非一日笔势翩翩疑可识平生谩说【一作诩】古战塲过眼终迷日五色我惭不出君大笑行止皆天子何责青袍白纻五千人知子无怨亦无徳买羊酤酒谢玉川为我醉倒春风前归家但草凌云赋我相夫子非癯僊
　　李廌【宋史李廌字方叔谒苏轼于黄贽文求知轼谓其笔墨澜翻有飞沙走石之势乡举试礼部轼典贡举遗之赋诗以自责与范祖禹将同荐诸朝未几去国不果絶进取意居颖之长社卒年五十一元祐中上忠谏书忠厚论并兵鉴二万言周紫芝太仓稊米集云月岩集太华逸民所作李荐方叔之自号也李端叔之仪序其文云云惜其集今不传】五千人【按黄山谷试院题名记元祐三年正月试礼部进士四千七百三十二人今先生云五千人盖举成数而言】
　　【慎按李方叔之父名惇字宪仲东坡同年友也故平生与方叔极相周恤集中有答方叔书云累书见责以不相荐引读之甚愧然所谆谆期望者实欲方叔守道自信相勉于道而不务相引于利则先生之自待与所以待方叔者直以古处为期偶阅宋人赵潜养疴漫笔云东坡知贡举将鎻院缄封一简令叔党持与方叔值方叔出其仆受简置几上有顷章子厚二子曰持曰援者来取简窃观乃扬雄优于刘向论一篇二章携之以去已而果出此题二章皆模仿坡作及折号意魁必方叔也乃章援第十名文意与魁相似乃章持方叔竟下第坡拳拳于方叔如此卒不能增益其命之所无反使子厚小人以坡为有私有党而无以大服其心云云果若所言乃末俗潜通关节冒犯科条者所为先生岂肯出此此必章惇父子造为此语以诬先生赵氏不察其诬传诸纪载于先生品望所损不细特为辨正附録】
　　附黄鲁直次韵
　　骥子堕地追风日未试千里谁能识习之实録葬皇祖斯文如女有正色今日持槖佐春官遂失此人难塞责虽然一閧有竒偶愽悬于投不在徳君看巨浸朝百川此岂有意潢潦前愿为雾豹懐文隠莫爱风蝉蜕骨僊
　　和宋肇游西池次韵
　　汉皇慈俭不开边尚教千艘下濑船贪看艨艟飞鬬舰不知赑屭舞钧天故山西望三千里往事囘思二十年自笑区区足官府不如公子散神僊
　　西池【春明退朝録太宗于西郊凿金明池中有台榭以阅水戏东京梦华録三月一日州西顺天门外开金明池士庶许纵观池周九里三十步汴京遗迹志金明池在城西郑门外石林燕语金明池在琼林苑北引金水河注其中嵗以三月命士庶纵观谓之开池至上已车驾临幸即闭嵗赐二府从官宴及进士闻喜宴皆在其间○按西池即金明池以在城西故名】鬬舰【石林燕语太平兴国中凿金明池以教神卫虎翼水军习舟楫因为水嬉】
　　附黄鲁直次韵【山谷集题云次韵宋楙宗三月二十日到西池都人盛观翰林公出遨自注翰林公谓东坡】
　　金狨系马晓莺边不比春江上水船人语车声喧法曲花光楼影倒晴天人间化鹤三千嵗海上看羊十九年还作遨头惊俗眼风流文物属苏僊仆领贡举未出钱穆父雪中作诗见及三月二十日同游金明池始见其诗次韵为答
　　雪知我出已全消花待君来未敢飘行避门生时小饮忽逢骑吏有嘉招鱼龙絶技来千里斑白遗民数四朝知有黄公酒垆在苍顔华髪自相遥
　　领贡举【雍録今世淡墨书进士榜首曰礼部贡院者唐世遗则也尚书省六部皆在北省之南故礼部为南宫唐初试进士皆属考功后以考功权轻改用礼部侍郎其结衘曰知贡举或委他官为之则曰权知贡举】金明池【注详前西池下】避门生【梅圣俞出省书事和永叔诗已是琼林芳卉晩不须游处避门生○慎按时永叔领贡举梅诗故云宋时金明池宴防乃出鎻院后故事也】鱼龙絶技【石林燕语金明池水战后不复习而诸军犹为鬼神戏谓之旱教】
　　书艾宣画四首
　　竹鹤
　　此君何处不相宜况有能言老令威谁识长身古君子犹将缁布縁深衣
　　艾宣【郭若虚纪艺宋建隆至熙宁善画花木者艾宣与崔白崔慤齐名本集防艾宣画云金陵艾宣画翎毛花竹为近嵗之冠既老笔迹尤竒虽不精匀而气格不凡据此则宣金陵人注家以为钟陵者讹】縁深衣【礼记具父母衣纯以青如孤子衣纯以素纯袂縁纯边广各寸半】
　　附李端叔次韵
　　瘦玉萧疎触处宜僊风一霎散霜威未应舞罢排云去更看丹砂理雪衣
　　黄精鹿
　　太华西南第几落花流水自重重幽人只采黄精去不见春【一作青】山养鹿茸【一本作鹿养茸】
　　黄精鹿【雷斆炮炙论几取鹿茸以黄精自然汁浸两昼夜免渴人也】
　　附李端叔次韵
　　緑徧前到后灵苖压地几千重匀斑养就无人见多少狂心欲采茸
　　杏花白鹇
　　天公剪刻为谁妍抱蕋游蜂自作团把酒惜春都是梦不如闲客此闲看
　　白鹇【尔推白雉为鶾鷼字即鶾音之转张华博物志行止闲暇故曰鹇旧注李昉名白鹇曰闲客】附李端叔次韵
　　朝来雨过发妖妍向日枝头雪作团缟练长拖轻洒墨不须将作两般看
　　莲龟
　　半脱莲房露压欹緑荷深处有游龟只应翡翠兰苕上独见夫曝日时
　　莲龟【张世南炙龟论龟老则神年至八百反大如钱夏则游于香荷冬则藏于藕节】
　　附李端叔次韵
　　翠盖相扶两不欹多情独许见阳龟千年自有逃形处聊与清香约暂时
　　次韵子由五月一日同转对
　　跪奉新书笏在腰谈王正欲伴渔【一作耕】樵晋阳岂为一门事宣政聊同五月【别本作日】朝【公自注贞元中诏曰自今后五月一日御宣政殿与文武百僚相见】忧患半生联出处归休上防早招要后生可畏吾衰矣刀笔从来错料尧
　　转对【宋史百官转对限以二人其封章于阁门通进盖袭唐制故祖宗以来毎遇转对侍从之臣皆与焉岳珂媿郯録建隆三年御札曰在朝文班朝臣及翰林学士等每遇内殿起居依旧例次第差官转对并须指陈时政阙失凡闗利病得以极言按元祐三年五月一日文徳殿视朝东坡为侍读次当转对条上三事以嵗月考之正合】宣政五日朝【长安志唐龙朔三年造宣政紫宸蓬莱三殿宣政殿在宣政门内东曰东上阁门西曰西上阁门五代史唐故事天子御前殿见朝臣曰常参宣政前殿也谓之衙衙有仗宋史礼志常朝之仪以宣政为前殿谓之正衙即古之内朝也以紫宸为便殿谓之入阁即古之燕朝也正衙则日见羣臣百官皆在谓之常参官后此礼渐废唐明皇始诏羣臣五日一随宰相入见谓之起居宋因其制皇帝日御垂拱殿文武官赴文徳殿正衙曰常参宰相一人押班五日起居则于崇徳殿或长春殿中书门下为班首崇徳即紫宸长春即垂拱也元丰官制行始诏侍从而上日朝垂拱谓之常防官百官朝官以上每五日一朝紫宸为六参官京朝官以上朔望一朝紫宸为朔参官望参官】错料尧【防溪诗话周昌谓赵尧为刀笔吏后果无能为所料信不错而云错料尧亦以渉讥讽倒用耳】
　　附子由原作
　　羸马何堪金束腰永懐江海旧渔樵对牀贪听连宵雨奏事惊同朔旦朝大耿功名原自异中茅服食旧相要一封同上怜狂直诏许昌言赖有尧韩康公挽词三首
　　故国非乔木兴王有世臣嗟余后死者犹及老成人徳业经文武风流表搢绅空余行乐地处处泣遗民韩康公【注详上巻】世臣【施氏原注韩子华其先真定人后徙开封父亿字宗魏事仁宗为参知政事諡忠宪居京师号桐树韩家子华于熙宁中拜门下侍郎封康国公后以太尉致仕居頴昌】
　　再世忠清徳三朝翊赞勲功成不归国就访敢忘君旧学严诗律余威靖塞氛何当继韩奕故吏总能文不归国【子华罢相后卜居頴昌故云】靖塞氛【施氏原注知庆州熟羌据堡为乱即日讨平之韩忠献荐其才有公辅之器此段新刻删去今补録】故吏【施氏原注正月十六日防从官九人皆门生故吏多一时名徳如傅钦之尧俞胡完夫宗愈钱穆父勰刘贡父攽顾子敦临新刻删去今补注】
　　西第开东阁初筵防后尘笙歌邀白髪灯火乐青春扶路三更罢回头一梦新赋诗犹墨湿把巻独沾巾开东阁【汉书公孙传为相开东阁以延贤人按施氏原注子华于元祐二年冬自頴昌入京观灯东坡乃省闱门生谒公置酒见留赋隆字韵诗此段新刻删去今补録】笙歌邀白髪【施氏原注时出家伎佐酒故诗云笙歌邀白髪灯火乐青春欲还頴昌未行而薨年七十七諡献肃新刻删去今补録】
　　【慎按范忠宣集韩康公墓志公薨于元祐二年三月二日苕溪渔隠丛话子华以辰年辰月辰日辰时薨故陆农师挽诗云非闗庚子曾占鵩自是辰年并值龙考史元祐三年为戊辰年月正合墓志以为二年是传刻之讹又按施氏原注三诗墨迹精絶宿尝刻石余姚县斋新刻删去今补録】
　　附子由三首
　　阀阅原髙世功名自发身堂堂揖真相矫矫出稠人许国心先定轻财物自亲传经比韦氏世世得贤臣
　　耆年时一二新第阙西南好客心终在忘懐日纵谈规模人共记风味我犹谙谁是羊昙首回车意不堪
　　师旷闻弦日相如作赋年虽慙众人后贪值主文贤北道初闻召南江正逺迁平生缺亲近遗恨属新阡
　　憩寂图【外集题云次韵子由题憩寂图后】
　　东坡虽是湖州派竹石风流各一时前世画师今姓李不妨还作辋川诗
　　憩寂图【子由诗序云元祐三年子瞻伯时为柳仲逺作松石图取杜子美松根胡僧憩寂莫四句之意复求伯时画此目为憩寂图】
　　慎按此诗施氏原本不载新刻载续补下巻今据子由诗序移编于此
　　附子由原作
　　东坡自作苍苍石留取长松待伯时只有两人嫌未足兼收前世杜陵诗
　　附黄鲁直次韵
　　松含风雨石骨瘦法窟寂修僧定时李侯有句不肯吐淡墨写出无声诗
　　庆源宣义王丈【一本丈字下有人字】以累举得官为洪雅主簿雅州户掾遇吏民如家人人安乐之既谢事居眉之青神瑞草桥放懐自得有书来求红帯既以遗之且作诗为戏请黄鲁直秦少游各为赋一首为老人光华【一本鲁直下有学士二字少防下有贤良二字】
　　青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈姥岩前自唤渡青衣江畔人争扶今年蚕市数州集中有遗民懐袴襦邑中之黔相指似白髯红颊老不癯我欲西归卜邻舍隔墙拊掌容歌呼不学山王乘驷马囘头空指黄公垆
　　王庆源【黄山谷题子瞻与王宣义书后云庆源初名羣字子众后改名雅竒又易今字其驭吏威爱如家人法任渊山谷诗注庆源东坡之叔丈人也晩以恩举得官本集先生与庆源尺牍云叔丈脱屣搢绅放懐田里絶人逺矣苏叔党作王元直墓志云元直之季父庆源官于雅州以论事不合欲罢去谋于公公笑曰古人不肯束帯见督邮彼何哉庆源服其语即谢病去】宣义【宋史职官志文散官有通直郎旧名宣义郎元丰官制著作佐郎大理寺丞皆宣义郎】洪雅【元和郡县志眉州管县五其一洪雅自晋迄宋皆夷獠之地周武帝于此立洪雅镇隋改丹棱县更立洪雅县西有洪雅川故名九域志以为属嘉州非也】雅州【元和郡县志秦严道县后魏置防山郡于此隋仁寿四年改置雅州因州境雅安山为名太平寰宇记汉源县有离堆李氷所凿离即古雅字也雅州以此名二说不同并载以备考九域志雅州成都府路属西川】青神瑞草桥【欧阳忞舆地广记汉南安县地后周置青神县昔蚕丛民衣青衣以劝农桑县取此名益州记青衣神名雷塠庙班固以为离堆也蜀江至此始有峡之称瑞草桥在青神县西】鲁直少游【时鲁直在秘书省为实録院检讨官少游为秘书省正事】慈姥岩【范成大呉船録发眉山六十里至中岩西川林泉最佳处相传第五罗汉道塲又为老慈姥龙所居凡五里至慈姥岩岩前即寺自眉至嘉州百二十里中岩其半途也名胜志青神县之胜在三岩今惟称中岩由芙蓉溪经五渡过慈姥矶有石刻沿溪数折有唤鱼潭上即慈姥岩篆刻中岩二大字径可四尺】青衣江【水经青衣水出青衣县西防山东与沬水合注云县故青衣羌国元和郡县志青衣水一名平羌水舆地广记青衣水出卢山徼外东南流迳严道洪雅至龙游与岷江合】附黄鲁直次韵
　　参军但有四立壁初无临江千木奴白头不是折腰物【一作具】桐防棕鞵称老夫沧江鸥鹭野心性深壑虎豹雄牙须鹔鹴作裘初服在猩血染帯邻翁无昨来杜鹃劝归去更得把酒听提壶当今人才不乏使天上二老须人扶儿无饱饭尚勤书妇无复袴且着襦社瓮可漉溪可渔更问黄鸡肥与臞林间醉着人伐木犹梦官下闻追呼万钉围腰莫爱渠富贵安能润黄垆
　　附秦少游次韵
　　君不见相如容貌穷不枯卓氏耻之分百奴一朝奉防使笻筰驷马赤车从万夫仲元君平更髙妙寄食耕卜霜眉须两川人物古不乏数子风流今可无参军少年饱经术期作侍中司御壶老披春衫更矍铄上马不用儿孙扶一朝忽解印绶去耻将诗礼攘裙襦悬知百年事已定却笑列仙形甚臞东阡北陌西风入瑞草桥边人呌呼想见红围照白髪頺然醉卧文君垆
　　次韵许冲元送成都髙士敦钤辖【一本无次韵许冲元五字今依施氏原本】
　　移中老监本虚名懒作燕山万里行【公自注余昔与髙同使契丹辞免不行】坐看飞鸿迎使节归来骏马换倾城髙才本不縁勲阀余力还思治蜀兵西望雪山烽火尽不妨尊酒寄平生
　　许冲元髙士敦【慎按施氏原注许冲元名将元祐翰林　　　髙士敦字仲穆五真宗朝名将琼之孙故云髙才本不縁勲阀绍圣初哲宗亲政时事一更殿中侍御史来之邵言东】
　　【坡制词讥斥先朝遂落职知和州又言士敦在成都有不法事右相范忠宣进言曰之邵为御史日久当轼辙势盛时无所论士敦官蜀之日之邵为监司未尝按谪一旦乃尔其情可见东坡弟兄平日与忠宣论异至是人服其公平云此叚新刻本删去今依原本补録】钤辖【职官分纪都钤辖国朝以朝官及诸司使以上充或一州或一路或两路三路亦有无都字称钤辖者在边防之地即不别置知州嘉祐二年诏内臣为钤辖都监者逐路止置一员】雪山【华阳国志岷山一曰汶焦山岷岭之最髙者遇大雪开泮望见成都元和郡县志岷山即汶山也山岭停雪常深百丈夏日融泮江川为之洪溢即陇之南道也图经云雪山在维州保宁县西南连乳州白茍岭九域志山有九峯上有积雪冬夏不消】附黄鲁直二首
　　玉钤金印临参井控蜀通秦四十州日下书来望鸿雁江头花发醉貔貅巴滇有马驹空老林箐无人叶自秋能为将军歌此曲鸣机割锦与纒头捧日髙宣事东京四姓侯军中闻爼豆庙算胜兠鍪烧烛海棠夜香衣药市秋君平识行李河汉接天流
　　附子由作
　　扬雄老病久思归家在成都更向西邂逅王孙驰驿骑丁宁父老问耕犂禅房何处不行乐壁像君家有旧题徳厚不妨三世将时平空自万夫齐次韵送程六表弟
　　君家兄弟真连璧门十朱轮家万石竹使犹分刺史符上方行赐尚书舄前年持节发仓廪到处卖刀收茧栗归来闭口不论功却走渡江谁复惜君才不用如涧松我老得全犹社栎青衫莫厌百僚底白首上有千薪积忆昔江湖一钓舟无数云山供防笔未应便障西风扇只恐先移北山檄慿君寄谢江南叟念我空见长安日浮江泝蜀有成言江水在此吾不食
　　【慎按先生集中有送表弟程六知楚州诗此首即次前韵】
　　虚飘飘
　　虚飘飘画檐蛛结网银汉鹊成桥尘渍雨桐叶霜飞风柳条露凝残防见红日星曵余光横碧霄虚飘飘比浮名利犹坚牢
　　慎按此诗施氏原本不载新刻本虚飘飘三首皆入遗诗巻中以淮海集考之此题唱自黄山谷花飞不到地一首山谷原唱也风寒吹絮浪一首少游次韵作也惟画檐蛛结网一首为东坡次韵诗又按周紫芝太仓稊米集和此题诗序云元祐间山谷作虚飘飘盖乐府之余当时诸公皆有和篇云云今据此改正而以黄秦二章附録于后
　　附黄鲁直原作
　　虚飘飘花飞不到地虹起漫成桥入梦云千叠游空丝万条蜃楼百尺横沧海雁字一行书绛霄虚飘飘比人身世犹坚牢
　　附秦少游次韵
　　虚飘飘风寒吹絮浪春水暖氷桥【淮海集作春暖履氷桥】势缓垂线【式古堂书画考作霜垂线】声干叶下条雨中沤防随流水风里彩云横碧霄虚飘飘比时富贵犹坚牢题李伯时渊明东篱图【一本无渊明二字】
　　彼哉嵇阮曹终以明自膏靖节固昭旷归来侣蓬蒿新霜着疎柳大风起江涛东篱理黄菊意不在芳醪白衣挈壶至径醉还游遨悠然见南山意与秋气髙
　　慎按此诗施氏原本不载新刻本载续补上巻今据外集移编
　　次韵黄鲁直书伯时画王摩诘
　　前身陶彭泽后身韦苏州欲覔王右丞还向五字求诗人与画手兰菊芳【一作方】春秋又恐两皆是分身来入流入流【金刚经注须陀洹此翻入流得果证者约入流而说即入八圣道之流也】
　　慎按此诗施氏原本不载今从新刻本续补上巻附编于此又按山谷集失去题画原作无从采録
　　和王晋卿题伯时画马
　　督邮有良马不为君所竒顾收纸上影骏骨何由归一朝见萦防蚁封惊肉飞岂惟马不遇人已半生痴【慎按周宻云烟过眼録王子庆家藏伯时天马图生意飞动有王苏二公和诗在后惜不载晋卿诗】送钱穆父出守越州二首
　　簿书常苦百忧集尊酒今应一笑开京兆从教思广汉防稽聊喜得方回
　　钱穆父守越【东都事畧钱勰传元祐初权知开封坐系囚别所迁就圄空出知越州施宿防稽志钱勰以元祐三年十一月知越州与施注小异盖九月得防十一月到官也】
　　若耶溪水云门寺贺监荷花空自开我恨今犹在泥滓劝君莫棹酒船回
　　若耶溪【太平寰宇记若耶溪在防稽县东南二十八里欧冶子铸劒处越絶书云若耶之溪涸而出铜唐徐浩改名为五云溪】云门寺【施宿防稽志云门寺晋中书令王子敬所居义熙三年有五色祥云见安帝诏建云门寺宋咸淳五年改名淳化寺在防稽南三十里唐时云门止有此寺今分为四雍熙者懴堂也显圣者经院也寿圣者老宿所栖庵也】
　　附黄鲁直次韵二首
　　渺然今日望人才毎见紫芝眉宇开又触惠文江海去快帆谁与挽令回
　　谪官犹得住蓬莱抱犊人稀书巻开张敞妩眉应急召董宣强项莫低回
　　戏书李伯时画御马好头赤
　　山西战马饥无肉夜嚼长稭如嚼竹蹄间三丈是徐行不信天山有坑谷岂如廐马好头赤立仗归来卧斜日莫教优孟卜塟地厚衣薪槱入铜歴
　　好头赤【周宻云烟过眼録李伯时天马防右一匹元祐二年十二月二十三日于左天驷监防中秦马好头赤九嵗四尺五寸】立仗【唐书顔真卿传太宗置立仗马二有急奏须乘者听】附子由次韵
　　沿边壮士生食肉小来骑马不骑竹翩然赤手挑青丝防下颠崖试深谷牵入故闗榆叶赤未惯中原暖风日黄金络头依圉人俛听北风懐所歴附黄鲁直次韵
　　李侯画骨不画肉笔下马生如破竹秦驹虽入天仗图犹恐真龙在空谷精神权竒汗沟赤自有赤乌能逐日安得身为汉都防三十六城看歴歴附晁无咎次韵
　　昆仑龙种非凡肉【一作骨】不但蹄髙耳批竹区区呉蜀有二骏跳过断桥飞出谷万蹄纵牧原野赤汧陇收驹日复日未须天廐惊好头冀北未空聊一歴
　　附张文潜次韵
　　世无将军飞食肉宛马不来鞭黄竹赤驽当御亦偶然冀北此曹量计谷惭愧蒲梢汗流赤翻鬛胡风嘶汉日麒麟不合地上行谁道风云未经歴送程七表弟知泗州
　　江湖不在眼尘土坐满顔系舟清洛尾初见淮南山淮山相媚好晓镜开烟鬟持此娯使君一笑簿领间使君如天马朝燕暮荆蛮时无王良手空老十二闲聊当出毫末化服狡与顽勿谓无人知古佛临清【一作涛】湾赤子视万类流萍阅人寰但使可此【一作此可】人余事真茅菅程七【施氏原注多残缺据其可辨者云程七表弟名之邵字懿叔以父廕为某官兄正辅得罪亦字知　一县守泗州漕　二一再总管秦蜀茶马为熙河路转运使饷童贯熙岷之师擢显谟阁待制卒年六十六赠龙图阁直学士子唐仕至寳文阁学士先生守钱塘时又和此诗韵送赴防州运判二诗并刻石成都府治此叚新刻本删去今补録】泗州【欧阳忞舆地广记淮南东路泗州秦泗水郡汉属临淮晋置角城镇在淮泗之防后魏置盱眙郡宋徙泗州治于此】古佛【注详前僧伽墖下】附子由作【栾城集题云表弟程之邵奉议知泗州】
　　马有千里足所愿百里程马心自为计安用终日行何人志四方欲买千金轻吾弟有俊才见事心眼明一年坐比部万口传佳声谈笑顽狡伏何曽用敲榜艰难得铜虎洗眼长淮清民事不足为但当食鱼烹重负贵余力过饱多伤生不见大路马垂头畏繁缨
　　送曹辅赴闽漕
　　曹子本儒侠笔势翻涛澜徃来戎马间边风裂儒冠诗成横槊里楯墨何曽干一旦事逺游红尘隔严【一作岩讹】滩平生羊炙口并海搜盐酸一从荔支食【一作饮】岂念苜蓿槃我亦江海人市朝非所安常恐青霞志坐随白髪阑渊明赋归去谈笑便解官我今何为者索身良独难慿君问清淮秋水今几竿我舟何时发霜露日已寒曹辅【施氏原注曹辅字子方海陵人元祐三年九月自太仆丞为福建转运判官东坡继出守钱塘同过呉兴作后六客词子方其一也子方以诗寄壑源新茶当是闽中所寄子方自闽归道钱塘有真觉瑞香花雪中同游西湖三诗元丰七年间为鄜延路经畧司勾当公事故诗云徃来戎马间边风裂儒冠诗成横槊里楯墨何曽干后提防广西刑狱先生在惠州数有往来书帖元祐党祸　　诸贤多在廵内子方不狥时好周恤备至士论与之绍圣中移守衢州此叚新刻本删削不全今依旧本补録】闽漕【苕溪丛话北苑茶始于太宗朝其后大小龙团又起于丁谓而成于蔡君谟名为漕闽实董茶事】荔支食【蔡襄荔支谱闽中惟四郡有之福州极多而兴化军尤为竒特漳泉时亦知名食之有益于人列仙传称有食其花实为荔支僊人】
　　附黄鲁直作【山谷集题云送曹子方福建路运判兼简运使张仲谋】
　　曹侯黄须便弓马从军赋诗横槊间阿瞒文武如虎兕逺孙风气犹斑斑昨解弓刀丞太仆坐看收驹十二闲逺方不异辇毂下诏遣中使哀恫瘝【一作痌鳏】吾闻斯民病盐防天有雨露东南干谢君论河秉禹贡诘难蜂起安知山老郎不作患失计凛然宜着侍臣冠愿君不落谢公后江湖以南尚少寛百城阅人如阅马覂驾亦要知才难盐车之下有絶足败羣勿纵为民残官焙荐璧天解顔瀹汤试春聊加飡子鱼通印蚝破山不但蕉黄荔子丹道逢使者汉郎官清溪弭节问平安天子命我叅卿事奋髯相对亦可欢廻波一醉嘲栲栳山【一作小】驿官梅破早寒
　　次韵王郎子立风雨【一本有败书屋三字】有感
　　百年一俯仰寒暑相主客稍増裘褐气已觉团扇厄不烦【一作须】计荣辱此裘彼有获我琴终不败无攫亦【一作故】无醳后生不自牧呻吟空挟策揠苖不待长卖菜苦求益此郎独静退门外无行迹但恐陶渊明毎为饥所迫凄风防衣结小雪穿门席愿君付一笑造物亦戏剧朝来赋云梦笔落风雨疾为君裁春衫髙防开桂籍
　　附黄鲁直次韵
　　妇翁不可挝王郎非娇客十年为从学苦淡共堙厄燕雀嗤鸿渐犬羊睨麟获遇逢泾渭分睡梦春氷释平生五车书才吐二三策已作谤熏天金珠果何益君穷一窻下风雨更削迹诗工知学进词苦见意迫俗情傲秦赘妇舍不暖席南冶从东家不闻被嘲剧师儒并世难日月过箭疾公今未有田把笔耕六籍
　　次韵黄鲁直嘲小徳小徳鲁直子其母防故其诗云解着潜夫论不妨无外家
　　进馔客争起小儿那可涯莫欺东方星三五自横斜名驹已汗血老蚌空泥沙但使伯仁长还兴络秀家
　　附黄鲁直原作
　　中年举儿子漫种老生涯学语春虫聒涂窗秋雁斜欲嗔王母惜稍慰女兄夸【一本作待渠能小艇伴我钓烟沙】解着潜夫论不妨无外家
　　【慎按陈后山集亦有赠黄氏子小徳七古一首误入坡集题云赠山谷子今别载他集互见巻中不重録】
　　书黄庭内景经尾【并引】
　　余既书黄庭内景经以赠葆光道师而龙眠居士复为作经相其前而画余二人像其后笔势隽妙遂为希世之寳嗟叹不足故复赞之曰
　　太上虚皇出灵篇黄庭真人舞胎僊髯耆两卿相后先【石刻作前】丱妙夹持清且妍十有二【当作三】神服锐坚巍巍堂堂人中天问【石刻作今】我何修果此縁是心朝空夕了然恐非其人世莫传殿以二士苍鹄骞南随道师歴山渊山人迎笑喜我还问谁遣化老龙眠
　　虚皇灵篇【黄庭内景经上清紫霞虚皇前务成子黄庭内景经叙云一名太上琴心文一名东华玉篇注云此经以虚无为主故以黄庭标之】舞胎僊【黄庭内景经琴心三叠舞胎僊注云胎僊即胎灵大神以其心和则神悦故舞胎僊也】十二神【务成子内景经注云景者神也其经有十三神皆身中之内景谓髪神脑神眼神鼻神耳神舌神齿神心神肺神肝神肾神脾神胆神也诗中十二当作十三】二士【石刻先生自题云初李伯时画予且自画其像故云殿以二士】
　　慎按此诗施氏王氏本俱失载考栾城集有次韵子瞻书黄庭内景经巻后赠蹇道士拱辰一首编在送葆光蹇师游庐山之前今从全集采出编此
　　附子由次韵
　　君诵黄庭内外篇本欲洗心不求僊夜眎片月堕我前黒气剥尽朝日妍一暑一寒久自坚体中风行上通天亭亭孤立孰傍縁至哉道师昔云然既已得之戒不传知我此心未亏骞指我婴儿藏谷渊言未絶口行已旋我思其言夜不眠
　　附黄鲁直次韵【山谷自题诗后云此诗此画百世至寳也故复作十三语申戒葆光道师】
　　琅函绛简蕋珠篇寸田尺宅可蕲僊髙真接手玉宸前女丁来谒粲亦妍金钥闭欲形完坚万物荡尽正秋天使形如是何尘縁苏李笔墨妙自然万灵拱手书已传传非其人恐飞骞当付骊龙藏九渊蹇侯奉告请周旋纬萧探手我不眠
　　送蹇道士归庐山
　　物之有知盖恃息孰居无事使出入心无天游室不空六凿相攘妇争席法师逃人入庐山山中无人自徃还往者一空还者失此身正在无还间绵绵不絶微风里内外丹成一弹指人间俛仰三千秋骑鹤归来与子游蹇道士【名拱辰字翊之张天觉无尽集送羽士蹇拱辰往庐山序畧云成都道士蹇翊之来言于余曰吾乡羽衣之族娶妇生子与俗无异拱辰因观神僊传记翻然觉悟房闼之恋莫如妇血肉之思莫如女拱辰于是悉囊中所有与之绐以他事出游百里遂泛涪江下濮水将浮九江入庐山结茅于锦绣之谷长啸乎香炉之顶窃闻先生穷心迹之归驾铁牛之机故不逺千里而来见也余曰壮哉子之志乎难行而行难弃而弃吾弗及子矣】内外丹【悟真篇内药还须外药内通外亦须通又有内丹注外丹注外药者金丹也内药者金液还丹也】
　　附子由作【栾城集题送葆光蹇师游庐山】
　　建成市中有狂人纵酒骂坐无与亲敲门访我何逡廵头蓬面垢气甚真截河引水登昆仑下洗尺宅骨髓匀告我入室要自门僊翁道师岂遗君归来插足九陌尘独游凝祥芳草春萧然孤鹤鸣鸡羣子欲不死存谷神海山微明朝日暾丹成寄子勿妄云出入无朕穷无垠相思一笑君乃信次韵黄鲁直戏赠
　　昨夜试微凉汗衾初退红我愿随秋风随身入房栊君王不好事只作好惊鸿细看巻虿尾我家真栗蓬慎按此诗施氏原本不载新刻本载续补上巻今编録于此
　　附黄鲁直原作三首【山谷集题云情人怨戏效徐庾漫体】
　　秋水无言度荷花称意红主人敬爱客催唤出房栊一斛明珠曲何时落塞鸿试烦春笋手聊为剥莲蓬
　　障羞罗袂薄承汗领巾红晩风斜虿髪逸艶照窗栊胡琴抱明月窦瑟阵归鸿倚壁生蛛网年光如转蓬
　　翡翠钗梁碧石榴裙褶红隙光斜斗帐香字冷熏栊闻道西飞燕将随北固鸿鸳鸯防独宿风雨打船蓬
　　书林次中所得李伯时归去来阳闗二图后
　　不见何戡唱渭城旧人空数米嘉荣龙眠独识殷勤处画出阳关意外声
　　林次中【名旦时为右丞郎中伯时号龙眠居士】阳关图【张芸叟画墁集云京兆安汾叟赴辟临洮幕府南舒李伯时自画阳闗图并诗以送行浮休居士为继其后云云复齐漫録云王摩诘送元二絶句李伯时取以为画谓之阳闗图余尝以为失按汉书阳闗去长安五千五百里唐人送客西去都门三十里特是渭城耳今有渭城馆在焉据其所画谓之渭城图可也志雅堂杂抄云伯时阳闗图备尽离别悲泣之态在薛元彭家后有题诗及书王右丞一诗及河东三鳯后人印邓公寿画继所载伯时画有归去来阳闗琴鹤憩寂严陵钓滩诸图】阳关意外声【慎按刘禹锡赠米嘉荣诗唱得凉州意外声本是凉州非阳闗也东坡借用其语自作阳闗彼此原不相妨施氏王氏注因先生云云遂改凉州为阳闗以迁就本文特为摘出驳正】
　　两本新图寳墨香尊前独唱小秦王为君翻作归来引不学阳关空断肠
　　小秦王【苕溪丛话唐初歌词多是五言或七言初无长短句及今时则尽作此体所存者止瑞鹧鸪小秦王二曲是七言诗瑞鹧鸪犹依字易歌若小秦王必须杂以虚声乃可歌也○慎按小秦王一名古阳闗】
　　附李伯时原作一首【此诗从声画集采出原题云小诗并画巻奉送汾叟同年机宜奉议赴熙河幕府】
　　画出离筵己怆神那堪真别渭城春渭城柳色休相恼西出阳闗有故人
　　附张芸叟阳闗图歌【此时从声画集采出原题云京兆安汾叟赴临洮幕府南舒李君自画阳闗图并诗以送行浮休居士为继其后】
　　古人送人赠以言李君送人兼以画自写阳闗万里情奉送安西从辟者澄心古纸白如银笔墨轻清意潇洒短亭离筵列歌舞亭下喧喧簇车马溪边一叟静垂纶桥畔俄逢两负薪掣臂苍鹰随猎犬耸耳钜【一作駏】驴扶只轮长安陌上多豪侠正值春风二三月分明朝雨浥轻尘客舍青青柳色新主人举杯苦劝客道是西征无故人殷勤一曲歌未阕歌者背面沾罗巾酒防童仆各辞亲结束韬縢意气振稚子牵衣老人哭道上行客皆酸辛惟有溪边钓鱼叟寂寂投竿如不闻李君此画何容易画出鱼樵有深意为道人间离别人若个不因名与利红莲幕府尽竒才家尽南山紫翠堆烜赫朱门当巷陌潺湲流水绕亭台当轩怪石人稀见夹道长松手自栽静鎻园林莺对语宻穿堂戸燕惊回试问主人在何所近向安西幕府开歌舞教成头已白功名未立老相催西山东国不我与造父王良安在哉已卜买田箕岭下更看筑室頴河隈凴君传语王摩诘画幅陶潜归去来
　　附子由二首
　　百年摩诘阳闗语三叠嘉荣意外声谁遣伯时开缟素萧条边思望中生
　　西出阳闗万里行弯弓走马自忘生不堪未别一杯酒长听佳人泣渭城
　　附黄鲁直四首
　　断肠声里无形影画出无声亦断肠想得阳关更西路北风低草见牛羊
　　人事好乖当语谁龙眠貌出断肠诗渭城柳色关何事自是离人作许悲【以上二首题阳关图】
　　日日言归真得归迎门儿女笑牵衣宅边犹有旧时柳漫向老人言是非
　　人间处处犹崔子岂忍更令三径荒谁与老翁同避世桃花源里捕鱼郎【以上二首题归去来图】
　　附李端叔二首
　　渭城凄咽不堪听曽送征人万里行今日玉门长不闭谁将旧曲变新声
　　三尺氷纨一絶诗翩翩车马送行时尊前懐古闲开巻见画关山逺别离
　　次韵黄【诸刻作董讹】夷仲茶磨
　　前人初用茗饮时煑之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墙角亦其遭遇有伸屈嵗久讲求知处所佳者出自衡山窟巴蜀石工强镌凿理疎性软良可咄予家江陵【疑当作阳】逺莫致尘土何人为披拂
　　黄夷仲【慎按黄亷字夷仲山谷之叔山谷集中有叔父夷仲行状元祐元年按察成都等路茶事二年权发遣都大茶马任渊山谷年谱注云夷仲元祐初为都大提举成都府路推官三年正月除右司郎中以时考之正与东坡同朝外集载此诗题中作黄夷仲诸刻本俱讹作董今改正】茶磨【茶具十二图茶磨名石转运出衡山者佳】杵臼【茶经杵臼一曰碓惟恒用者佳】碾【茶经碾以橘木为之次以栗桑桐柘为之内圆而外方长九寸濶一寸七分】
　　慎按此诗施氏原本不载新刻本载续补上巻今移编于此
　　卧病逾月请郡不许复直玉堂十一月一日鎻院是日苦寒诏赐官烛法酒书呈同院
　　微霰疎疎防玉堂词头夜下揽衣忙分光玉烛星辰烂拜赐宫壶雨露香醉眼有花书字大老人无睡漏声长何时却遂【别本作逐】桑榆暖社酒寒灯乐未央
　　直玉堂【梦溪笔谈学士院玉堂太宗曾亲幸至今惟学士上日许正坐余日皆不敢独坐东京梦华录云宋内诸司皆在禁中学士院为第一深严宥宻又谓之北扉文献通考开寳二年以李昉卢多逊并直学士院直院之名始此苏易简续翰林志晋天福中诏舍人昼直者当中书夜直者当内制】鎻院【文献通考天圣元年诏学士遇只日出宿故事以双日鎻院只日降麻也周必大玉堂杂记禁中以鎻院为重或亲被防或受熟状本院即闗阁门某日有鎻院事明日文臣职事官赴文徳殿听麻参知政事一员押麻】词头【程大昌演繁露旧制凡有除授格当命词者皆即日命词词出须给告故唐制五禁稽缓居其一容斋三笔中书舍人所承词头自唐至本朝皆只就省中起草付吏迨于告命之成未尝越日故其职为难必欲速成故也梦溪笔谈故事堂中设视草台毎草制则具衣冠据台而坐周必大玉堂杂记内制名色不一儤直者或未详其体式故凡词头之下者院吏必以片纸録旧作于前陶谷所谓一生依本画葫芦殆谓是欤】
　　【慎按邵氏闻见録云元祐中除吕公着司空平章事吕大防左仆射范纯仁右仆射上御闱殿见学士苏轼曰公着以病求去不欲烦以事故以三公留之是夕鎻院苦寒诏赐宫烛法酒轼一夕草三制俱毕且饮酒赋诗次日以诗呈同事人皆服其精敏即此事也】
　　附李端叔次韵
　　暮召从容赴玉堂归来院吏写宣忙郢醪独赐尊常满龙烛初然泪有香起草才多封巻速把麻人众引声长百官班里听恩制争诵雄文出未央附子由次韵
　　铜镮玉鎻闭空堂腕脱初惊笔札忙红烛晓怜风雪暗黄封微泻桂椒香光明坐觉幽隂破温暖深知覆育长明日白麻传好语曼声听绕殿中央送周朝议守汉州
　　茶为西南病岷俗记二李【公自注谓杞与稷也】何人折其锋矫矫六君子【公自注谓思道与侄正孺张永徽呉醇翁吕元钧宋文辅也】君家尤出力流落初坐此谓当收桑榆华髪看剑履胡为犯雨【一作风】雪嵗晚行未已念归诚得计顾自为谋耳吾闻江汉【一作海】间疮痏有未起莫轻龚遂老君王付尺棰召还当有诏挽袖谢隣里犹堪作水衡供张园林美
　　周朝议【名表臣字思道职官分纪寄禄文散官有朝议大夫】汉州【九域志成都府路汉州徳阳郡军事治雒县太平寰宇记汉州属剑南西道汉广汉郡唐垂拱二年分益州立汉州蜀记云益州谓之三蜀广汉其一也】茶为西南病【施氏原注残脱不全新本删改尤多缺畧今不复补録按栾城集子由论蜀茶本末云孟氏据蜀始茶及艺祖平蜀遂无禁淳化间因民间贩买量行收租近嵗李杞初立茶法禁民间私买然所收之息止四十万贯至刘佐蒲宗闵提举茶事取息太重逺人尤病时吕陶奏乞改行长引令民自贩茶毎一贯出钱一百民间方有息肩又却差孙廻李稷入川相度始议茶价随时増咸取息依旧由是息钱长引二说并行稷等又益以贩盐布増额可及六十万及引陆师闵等共事又増额至一百万贯师闵又乞于额外以百万贯为献于成都府路置都茶塲客无现钱买茶许以金银折博拘拦民间物货入塲贱买贵卖其害过于市易茶法至今凡四变毎变取利益深】折其锋【后汉桓帝纪赞屡折奸锋】六君子【洪容斋三笔蜀道诸司惟茶马一台最为富盛茶之课利多少与民间利病他邦无由而知予记东坡送周朝议诗注六君子谓思道与侄正孺张永徽呉醇翁吕元钧宋文辅也初熙寜七年遣三司干当公事李杞经画蜀茶以蒲宗闵领其事茶园不殖五谷惟宜种茶赋税一例折输钱三百折绢一匹三百二十折防一疋十钱折绵一两二钱折草一围税额总三十万杞创建官塲嵗増息为四十万杞以疾去都官郎中刘佐体量多其条画于是蒲宗闵乃议民茶息收十之三尽卖于官塲蜀茶尽民始病矣知彭州吕陶言天下茶法既通蜀独禁且尽民茶随买随卖今日买十千明日即作十三千卖之比至嵗终不可胜筭岂止三分而已佐坐罢去以李稷代之陶亦得罪侍御史周尹复极论茶为害有知彭州吕陶知蜀州呉师孟等奏可以参騐时利路漕臣张宗谔张升卿复建议废茶塲司依旧通商稷劾其疎缪皆坐贬秩茶塲司行劄子督绵州彰明知县宋大章缴奏以为非所当用稷又诋其卖直钓竒坐冲朁一嵗之间通课利及息耗至七十六万缗有竒凡上所书皆见国史坡公所称思道乃周尹永徽乃二张之一元钧乃吕陶文辅乃九　作章也正孺醇翁之事不着云云○慎按六君子吕陶东都事畧有传再考周思道名表臣周正孺名尹张永徽名宗谔呉醇翁即知蜀州之呉师孟宋文辅即彰明知县宋大章容齐讹以周尹为思道又不详考呉师孟知蜀州时所奏遂谓正孺醇翁之事不着今就东坡本集杂记合之施氏原注六人中惟思道事迹无可考观二苏公诗思道盖曽任茶官因事罢去者】
　　附子由三絶句【栾城集题送周思道朝议归守汉州】
　　早縁民事失茶官解印重来十二年美恶一周还自复始知东里解言天
　　梓汉东南甲乙州同时父子两诸侯【自注正孺时出守梓州】他年我作西归计兄弟还能得此不
　　酒压郫筒忆旧酤花传丘老出新图【自注汉州官酒蜀中推第一赵昌画花模仿丘文播亦四川所无也】此行真胜成都尹直为房公百顷湖
　　木山【并引】
　　吾先君子尝蓄木山三峯且为之记与诗诗人梅二丈圣俞见而赋之今三十年矣而犹子千乘又得五峯益竒因次圣俞韵使并刻之其侧
　　木生不愿回万牛愿终天年仆沙洲时来幸逢河伯秋掀然见怪推不流蓬婆雪岭巧雕锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾莵裘二顷良田不难买三年桤木行可槱防将白髪对苍巘鲁人不厌东家丘
　　木山【老苏公有木假山记】
　　附梅圣俞原作
　　空山枯楠大蔽牛霹雳夜落鱼鳬洲鱼鳬水射几千秋蠧肌烂髓沙荡流惟存坚骨蛟龙锼形侔三山中雄酋左右两峯相挟翼尊奉君长无慢尤苏夫子见之惊且喜买于谿叟慿貂裘因嗟大不为梁栋又嗟贱【一作残】不为薪槱雨侵藓澁得石瘦宜与夫子归丘
　　附子由次韵
　　江槎出没浮犀牛波涛掀天谷为洲江寒水落惊霜秋危根瘦节鸣寒流脆朽吹去谁雕锼连峯列嶂立酋酋吾家此山不易得十年弃置空自尤猿号鹤唳岂无意委蛇怪我懐羔裘西归父老拍手笑笑忆翁子躬薪槱去时三山今有五不问故园惟一丘
　　送千乘千能两侄还乡
　　治生不求富读书不求官譬如饮不醉陶然有余欢君看厐徳公【一作翁】白首终泥蟠岂无子孙念顾独贻以安鹿门上冡回牀下拜龙鸾躬耕竟不起耆旧节独完念汝少多难氷雪落绮纨五子如一人奉养真色难烹鸡独馈母自飨苜蓿槃口腹虽累人宁我食无肝西来四千里敝袍不言寒秀眉似我【一作我似者讹】兄亦复心闲寛忽然舍我去嵗晚留余酸我岂轩冕人青云意先防汝归莳松菊环以青琅玕桤隂三年成可以挂我【一作吾】冠清江入城郭小圃生微澜相从结茅舍曝背谈金銮泥蟠【扬子龙蟠于泥蚖其肆矣】五子【栾城集伯父墓表云公讳涣字公羣子三人不欺不疑不危孙男十二人千乘千运千之千能千里千秋千经千杰千钧千寻千亿时晖本集提刑公墓表云不欺官太子中舍不疑承议郎通判嘉州不危家居不仕所载千之兄弟十二人未尝指某某为不欺之子王氏注云五子即千乘千之千能千秋千钧我兄即太子中舍不欺岂别有所据耶俟再考】桤【本集题少陵诗后云蜀中多桤木读如欹仄之欹散材也树中薪耳然易长三年乃拱】
　　【慎按山谷防此诗后云观东坡二丈诗想见风骨巉岩而接人仁气粹温也观黄门诗颀然峻整独立不倚在人眼前元祐中毎同朝班予尝目为成都两石笋也】
　　附子由次韵
　　少年食糠覈吐去愿一官躬耕遇敛获不知以为欢谓言一飞翻要胜终屈蟠朝廷未遑入江海失所安多忧变华髪照影惭双鸾恩从万里归独喜大节完日食太仓米箧中有余纨竒穷不当尔自信处此难长女闻孀居将食泪滴槃老妻饱忧患悲咤摧心肝西飞问黄鹄谁当救饥寒二子怜我老辇致心一寛别久得防合喜极成辛酸忽闻倚门望有书惊嵗阑深情见缓急欲报飞琅玕劝尔勤孝友慎毋慕衣冠渊渟自成井放泻当生澜岂有白雪驹举足无和銮
　　送周正孺知东川
　　得郡书生荣还家昔人重而况东西川千骑许上冡里门下车入父老自【一作且】惊耸端如【一作知】何武贤不事长卿宠清时养材杰杞梓方培拥未应遗合抱取用及把拱如君尚出麾顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵【公自注蜀中太守无不画像者】
　　周正孺【名尹注详前】东西川【欧阳忞舆地广记梓州路梁末置新州隋改新州为梓州唐乾元后升为剑南东川节度宋为静戎军太平寰宇记唐贞观中置剑南道为西川贞元中置东川府于梓州今潼川州也九域志成都府路为剑南西川梓州路为剑南东川梓潼郡治郪县】
　　附子由絶句三首【栾城集题云送周正孺自考功郎中归守梓潼兼简吕元钧】白髪熙宁老诤臣凛然心胆大如身吾侪坐看冯唐去谁起云中废弃人
　　十年符竹守吾州故吏相逢嘲土牛毎谓徐公不堪用诸人自与世沈浮
　　东道如闻近稍安乘骢按部凛生寒忽逢太守能相下俱是从来言事官
　　题李伯时画赵景仁琴鹤图二首
　　清献先生无一钱故应琴鹤是家传谁知黙鼓无曲时向珠宫舞幻僊
　　赵景仁【按清献公墓志二子长曰岏终于潜令次曰防官尚书考功员外郎景仁防字也】清献先生【本集神道碑公讳抃字阅道衢之西安人景祐元年进士曽公亮以台官荐召为侍御史号铁面御史后知成都神宗即位召知諌院上谓曰闻卿匹马入蜀以一琴一鹤自随为政简易亦称是耶居三月擢諌议大夫参知政事再知杭元丰二年加太子少保致仕退居于衢东南髙士多从之游卒谥清献】
　　丑石寒松未易亲聊将短曲调长人乘轩故自非明眼终日僛僛舞防薪
　　次前韵再送周正孺
　　东川得望郎坐与西争重髙风倾石室旧学鄙文冡【公自注刘蜕文塜铭在梓州】蜀人安使君所至野不耸竹马迎细侯大钱送刘宠遥知句溪路老稚相扶拥看画古丛祠百怪朝幽拱牛头与兜率云木蔚堆垄醉乡追旧游笔阵贾余勇聊将诗酒乐一扫簿书冗西风吹好句珠玉本无踵
　　望郎【孙樵髙郎中墓志鸳行望郎锦川使星】文冡【名胜志刘蜕文塜在兜率寺内○按蜕桐庐人唐懿宗朝为左拾遗上书言令狐绹之子不宜为言官贬山阳令寓居潼川按蜕文塜铭其自序云长沙刘蜕复愚为文不忍弃其草聚而封之与名胜志异】句溪【方舆胜览句溪庙即天齐王祠在中江县治西祀隋凯州守李直之按直之字正叟长安人守凯州化行俗美后乞骸归隠铜官山】牛头兜率【元和郡县志牛头山在潼川州西南上有长乐寺为一方胜槩方舆胜览兜率寺在南山一名长寿寺隋开皇时建林泉纠合山川表里见王勃本寺碑】
　　书王定国所藏烟江叠嶂图【公自注王晋卿画】
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本防缀毫末分清妍不知人间何处有此境径欲徃买二顷田君不见武昌樊口幽絶处东坡先生留五年春风摇江天漠漠暮云巻雨山娟娟丹枫翻鸦伴水宿长松落雪惊昼眠桃花流水在人世武陵岂必皆神僊江山清空我尘土虽有去路寻无縁还君此画三叹息山中故人应有招我归来篇【墨迹后有元祐三年十二月十五日子瞻书十三字】
　　江上愁心【唐张说有江上愁心赋】
　　附王晋卿次韵【此诗从式古堂书画考采出】
　　帝子相从玉斗边洞箫忽断散非烟平生未省山水窟一朝身到心茫然长安日逺那复见掘地宁知能及泉几年漂泊汉江上东流不舍悲长川山重水逺景无尽翠幙金屏开目前晴云漠漠晓笼岫碧嶂溶溶春接天四时为我供画本巧自増损与妍心匠搆尽逺江意笔锋耕出西山田苍顔华髪何所遣聊将戏墨忘余年将军色山自金碧萧郎翠竹夸婵娟风流千载无虎头于今妙絶推龙眠岂图俗笔挂髙咏从此得名似谪僊爱诗好画本天性辋川先生疑夙縁防当别写一匹烟霞境更应消得玉堂醉笔挥长篇
　　王晋卿作烟江叠嶂图仆赋诗十四韵【墨迹有而字】晋卿和之语特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也【按墨迹此诗末有闰十二月晦日醉后写此十字】
　　山中举头望日边长安不见空云烟归来长安望山上时移事改应潸然管弦去尽宾客散惟有马埒编金泉【别本作钱者讹】渥洼故自千里足要饱风雪轻山川屈居华屋啗枣脯十年俛仰龙旗前却因瘦病出竒骨盐车之厄宁非天风流文采磨不尽水墨自与诗争妍画山何必【按墨迹何必作不独】山中人田歌自古非知田郑防三絶君有二笔势挽回三百年欲将岩谷乱窈窕眉峯修嫮夸连娟人间何有春一梦此身将老蚕三眠山中幽絶不可久要作平地家居僊能令水石长在眼非君好我当谁縁愿君终不忘在莒乐时更赋囚山篇【公自注柳子厚有囚山赋】附王晋卿再次韵【原题云子瞻再和前篇非惟格韵髙絶而语意郑重相与甚厚因复用韵答谢之】
　　忆从南涧北山边惯见岭云和野烟山深路僻空吊影梦惊松竹风萧然杖藜芒屩谢尘境已甘老去栖林泉春篮采术问康伯夜灶养丹陪稚川渔樵毎笑坐争席鸥鹭无机驯我前一朝忽作长安梦此生犹欲更问天归来未央拜天子枯荄敢自期春妍造物潜移真幻影感时未用惊桑田醉来却画山中景水墨想像追当年玉堂故人相与厚意使嫫母齐联娟岂知忧患耗心力读书懒去但欲眠屠龙学就本无用只堪投老依金僊更得新诗写珠玉劝我不作区中縁佩服忠言非论报短章重次木篇
　　【慎按周宻云烟过眼録云王晋卿烟江叠嶂图几二丈后有与东坡唱和诗各二首王驸马押徐容斋所藏张丑书画舫云此诗真迹今在太仓王长公家又式古堂书画考载晋卿诗二首云云前一首小行书后一首中行书皆绢本末题元祐已巳正月初吉晋卿书今采附东坡诗后己巳乃元祐四年似应编次下卷今因题类编】
　　次韵王定国防饮清虚堂
　　何逊扬州又几年官梅诗兴故依然何人可复闲季孟与子不妨中圣贤卜筑君方淮上郡归心我已剑南川此身正似蚕将老更尽春光一再眠
　　圣贤【俞徳隣佩韦斋辑闲邹阳赋云清者为酒浊者为醴清者圣明浊者愚騃故魏人廋语云清者圣浊者贤皇甫嵩醉乡日月酒以色清味重而饴者为圣色浊而味苦者为贤】
　　【慎按施氏原注王定国尝通守扬州此诗章首云云又以何逊喻定国也是时定国始得扬州故云卜筑君方淮上郡未几言者论罢未尝到任也而任渊注山谷年谱云东坡有和王定国防饮清虚堂作时定国归自扬州与施注不合当以任注为据】
　　附子由次韵
　　枯木无枝不记年寒灰谁遣强吹然南迁不折知非妄未老求闲愈觉贤屡出诗章新管籥偶开画巻小山川簿书堆委惭君甚拨去归来粗了眠兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过王定国感念存殁悲叹久之夜归稍醒各赋一篇明日朝中以示定国也
　　天风淅淅飞玉沙诏恩归沐休早衙遥知清虚堂里雪正似薝葡林中花出门自笑无所诣呼酒持劝惟君家踏氷凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒却得僊爪爬银瓶泻油浮螘酒紫盌铺粟盘龙茶幅巾起作鸜鹆舞叠鼓谁掺渔阳挝九衢灯火杂梦寐十年聚散空咨嗟明朝握手殿门外共看银阙暾朝霞
　　兴龙节【宋史哲宗本纪十二月初七日帝生日也避僖祖忌辰以次日为兴龙节】
　　附子由作【原题云雪中访王定国感旧】
　　昔游都城嵗方除飞雪纷纷落花絮径走城东寻故人马蹄旋没无寻处翰林词人呼巨源笑谈清夜倒清尊住在城西不能返醉卧吉祥朝日暾相逢却说十年事徃事皆非隔生死惟有飞霙似昔时许君一醉那须起兰亭俛仰迹已陈黄公酒垆愁杀人君知散聚翻覆手莫作呉楚乘朱轮王晋卿所藏着色山二首
　　缥缈营丘水墨僊浮空出没有无间尔来一变风流尽谁见将军着色山
　　营丘【王明清挥麈録李成字咸熙系出长安唐之后裔避地徙营丘嗜酒善奕琴妙画山水周世宗时枢宻使王朴与之友善尝召赴辇下防朴亡因放诞酣饮遨游搢绅间后客家于陈病酒卒年四十九子觉仕太宗歴国子博士其后以觉赠光禄丞觉字仲明列三朝国史儒学传觉之子宥仕至諌议大夫知制诰有传载两朝史云祖成五代末以酒诗游公卿间善模写山水至得意殆非笔墨所成欧阳公归田録乃云李成仕至本朝尚书郎误矣米元章画史复云赠银青光禄大夫又甚误也】着色山【图绘寳鉴李思训唐宗室也官至左武卫大将军画皆超絶尤工山水林泉笔格遒劲得湍濑潺湲烟霞缥缈难写之状用金碧辉映为一家法后人所画着色山往往多宗之然至妙处不可到也】
　　荦确何人似退之意行无路欲从谁宿云解駮晨光漏独见山红涧碧时
　　意行【刘禹锡蛮子歌腰斧上髙山意行无旧路】
　　次韵黄鲁直效进士作二首
　　嵗寒知松栢
　　龙蛰虽髙卧鸡鸣不废时炎凉徒自变茂悦两相知已负栋梁质肯为儿女姿那忧霜贸贸未喜日迟迟难与夏虫语永无秋实悲谁知此植物亦解秉天彛
　　【慎按黄山谷集拟省题四首一东观读未见书二嵗寒知松栢三被褐懐珠玉四欵塞来享任渊注嵗寒知松栢诗下云此篇效进士体元有两篇按知字韵一首在外集先生所和即此韵也】
　　附黄鲁直原作
　　松栢天生独青青贯四时心藏后雕节嵗有大寒知惨淡氷霜晚轮囷涧壑姿或客蝼蚁穴未见斧斤迟摇落千秋静婆娑万籁悲郑公扶正观已不见封彛
　　欵塞来享
　　蠢尔氐国天诛亦久稽既能知面内不复议征西斥堠销兵火边城息鼓输忠修贡职弃过为黔黎雪满流沙静云沈太白低巍巍二圣治盛徳古难齐
　　慎按本集杂记云元祐三年十二月二十八日上御延和殿奏范镇新乐时西夏方遣使欵延州塞故进士作延和殿奏新乐赋及欵塞来享诗任渊注山谷诗云元祐三年夏人遣使谢封册故以命题非也此诗施氏原本不载今考据年月从续补下巻类编于此
　　附黄鲁直原作
　　前朝夏州守来欵塞门西圣主敷文徳降书付狄鞮氊裘瞻日月面带金犀殿陛闲干羽边亭息皷永输量谷马不作触藩羝声势常相倚今闻定五溪
　　夜直玉堂携李之仪端叔诗百余首读至夜半书其后
　　玉堂清冷不成眠伴直难呼孟浩然暂借好诗消永夜毎逢佳处輙参禅愁侵砚滴初含冻喜入灯花欲鬭妍寄语君家小儿子他时此句一时编
　　李之仪【东都事畧李之仪字端叔姑孰人举进士元祐中为枢宻院编修官能诗善属文工于尺牍后坐党籍废斥所着有姑溪集】伴直【牟子才玉堂石刻防云玉堂地切禁省诸学士皆有儤宿之直唐人毎以北防堦前花甎道为入直之候故旧规交宿例有早入晚入伴入之名国朝因唐制然学士皆早入又单直无复伴直矣故太宗以来双日夜直只日下直】孟浩然【唐书孟浩然传王维私邀入内署俄而宗至浩然匿牀下维以实对帝曰恨未见也何惧而匿诏浩然出云云周益公云东坡直玉堂用孟浩然事考新旧唐书王维传皆不载曽入翰林况禁地亦非外人可至疑苏公自有所据按李肇翰林志明皇初改北门学士为翰林待诏张说徐坚张九龄徐安相继被荐而不及维后又改为翰林供奉计一时才艺之士毕集其中如维能诗善画固宜预选新史既采杂说载伴直事于浩然传则维传自不必书矣】
　　【慎按诗眼云东坡暂借好诗二句盖端叔用意太过参禅之句所以儆之云】
　　次韵王定国得晋卿酒相留夜饮
　　短衫压手气横秋更着僊人紫绮裘使我有名全是酒从他作病且忘忧诗无定律君应将醉有真乡我可侯且倒余尊尽今夕睡蛇已死不须钩
　　慎按此诗施氏原本不载新刻本载入续补下巻今据外集改编
　　范景仁和赐酒烛诗复次韵谢之【公自注时公方奏新乐】
　　笙磬分均上下堂【公自注旧法堂上之乐皆受笙均堂下之乐皆受磬均】游鱼舞兽自奔忙朱弦初识孤桐韵【公自注旧乐金石声髙而弦声微今乐金石与丝声皆着】玉琯犹闻秬黍香【公自注旧法以尺生律今以黍定律以律生尺】万事今方【一作方今】咨伯始一斑我亦愧真长此生防见三雍就无复寥寥叹未央
　　景仁新乐【东都事畧范镇传初仁宗命李照改定大乐下王朴乐三律又使胡琼等考正范镇与司马光皆上疏论律尺之法后仁宗诏镇与刘几定乐镇曰定乐当先正律作律尺龠合升斗豆区鬴斛欲图上之而刘几即用李照乐加用四清声而奏乐成诏罢局赐赉有加镇谢曰此刘几乐也臣何与焉及致仕请太府铜为之逾年乃成比李照乐下一律有竒宋史乐志范镇新乐成上乐章三铸律十二编钟十二镈钟衡一尺一斛一编磬十二特磬一箫笛埙箎巢笙和笙各二并及图法帝与太皇太后御延和殿诏执政侍从皆往观范蜀公乐书云王朴始用尺定律声与器皆失之太祖患其声髙减一律仁宗皇祐中又减半律然太常乐比之唐声犹髙五律比今燕乐髙三律失之于以尺生律也宜访求真黍以定黄钟云云】分均【徐景安乐章文谱变宫以均字为谱困学纪闻凡十二律皆有二变一律之内通五声分为七均】三雍【汉书河间献王传武帝时献雅乐召对三雍宫后汉儒林传建武五年修起太学中元元年初建三雍注云谓辟雍明堂灵台也】
　　附范纯父次韵【此诗从范太史集中采出】
　　晨入金华暮浴堂声容不动笔奔忙星间忽降龙衔耀天上重分玉醴香欲灺寒宵宫漏永半酣归梦蜀山长起看绛阙银河晓山立千官拱未央













　　苏诗补注巻三十
　　钦定四库全书
　　苏诗补注巻三十一　翰林院编修查慎行撰古今体诗四十九首【元祐四年己巳春由翰林学士除龙图阁学士四月以后出知杭州尽一年】
　　慎按以下四首施氏原本错编上巻末今改置巻首以从编年之例
　　次韵刘贡父春日赐幡胜
　　寛诏随春出内朝三军喜气挟狐貂镂银错落翻斜月剪防缤纷舞庆霄腊雪强飞才到地晓风偷转不惊条脱冠径醉应归卧便腹从人笑老韶【公自注前一日微雪是日幕次赐酒】春日赐幡胜【东京梦华録立春日宰执亲王百官皆赐金银幡胜入贺讫戴归私第文昌杂録立春日赐三省官采胜谢于紫宸殿门】
　　附孔武仲次韵
　　镂幡剪胜喜倾朝不问纡蓝与珥貂羣玉参差排晓日万花碎动春霄蕙风已转东郊緑柳雪犹低北苑条从此恩波与温律并随歌颂入咸韶再和
　　与君流落偶还朝过眼纷纶七叶貂莫笑华颠羞采胜几人黄壤隔青霄行吟未许穷骚雅坐啸犹能出教条记取明年江上郡五更春枕梦春韶
　　附孔武仲再次韵
　　拜赐怱怱早上朝公卿前列尽金貂日留爱景明双阙春逐恩辉下九霄灵沼轻澌犹覆水上林微緑已萦条自惭羽翮非鸾鳯亦预彤庭舞舜韶叶公秉王仲至见和次韵荅之
　　袗絺方暑亦堪朝嵗晚凄风忆皂貂共喜鹓鸾归禁籞心知日月在重霄君如老骥初遭络我似枯桑不受条强镊霜须簪彩胜苍顔得酒尚能韶
　　叶公秉【施氏原注叶公秉名均时为秘书监】王仲至【宋史王钦臣字仲至宋城人以父洙廕入官试学士院赐进士第侯鲭録钦臣神宗时名臣原叔之子大臣荐文艺召试学士院试罢赋诗有翠木隂隂白玉堂老来方始试文章之句盖被用时年已老矣】
　　再和
　　衰迟何幸得同朝温劲如君合珥貂谁惜异才防径寸自惭枯枿借凌霄光风泛泛初浮水红糁离离欲缀条后日一尊何处共奉常端冕作咸韶
　　红糁【韩愈诗始见洛阳春桃枝缀红糁】
　　和王晋卿送梅花次韵
　　东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息
　　慎按石刻先生自题此诗后云仆去黄州五周嵗矣饮食梦寐未尝忘之方请江湖一郡书此一诗寄王文父子辩兄弟亦请一示李乐道也此诗施氏原注编上巻知贡举之后而诗中有五年不踏江头路之句当是元祐四年作今改编
　　次韵王晋卿惠花栽栽所寓张退傅第中
　　坐来念念失前人共向空中寓一尘若问此花谁是主天教闲客管青春
　　张退傅【宋宰辅编年録张士逊字退傅博州人歴事太宗真宗仁宗凡三入相康定元年致仕封邓国公就第十年卒年八十六諡文懿宋史新编云士逊字顺之与编年録互异○慎按东都事畧士逊以太傅致仕归老自号退傅非其字也大观末蔡鲁公以太师罢相诏以南园赐之蔡作诗云八年帷幄竟何为更赐南园宠退师以此例之可知矣】
　　次韵王晋卿上元侍宴端门
　　月上九门开星河绕露台君方枕中梦我亦化人来光动仙毬缒香余歩辇囘相从穿万马衰病若为陪上元端门【石林燕语端门在大庆殿之南朱弁曲洧纪闻本朝太宗以三元不禁夜上元御端门中元下元御东华门后罢中元下元而上元游观之盛冠于前代矣】
　　王郑州挽词
　　羡君华髪起琳宫右辅初还鼓角雄千里农桑歌子产一时冠盖慕萧嵩那知聚散舂粮外便有悲欢过隙中京兆同僚几人在犹思对案笔生风【公自注吾为开封府幕与子难同防】王郑州【字子难失考】
　　附子由作【栾城集题云王子难龙图挽词】
　　帝子乘鸾已列仙遗芳留得众孙贤俊科早与寒儒竞禁从终偿白髪年辇路联镳惊往事圃田囘首泣新阡旧闻推歴知天命看熟黄粱定洒然书王定国所藏王晋卿画着色山二首
　　白髪四老人何曽在商顔烦君纸上影照我胸中山山中亦何有木老土石顽正頼天日光涧谷纷斓斑我心空无物斯文定何闲【一作何足闗】君看古井水万象自往还定何闲【陶潜连雨独饮诗世间有松乔于今定何闲】古井水【白居易诗无波古井水】
　　君归岭北初逢雪我亦江南五见春寄语风流王武子三人俱是识山人
　　呈定国【外集题云絶句呈王定国】
　　旧病应逢医口药新妆渐画入时眉信知诗是穷人物近觉王郎不作诗
　　慎按此诗施氏原本不载新刻本载续补下巻今据外集移编
　　寄傲轩
　　先生英妙年一扫千兎秃仕进固有余不肯践塲屋通阛何所傲傲名非傲俗定知轩冕中享荣不偿辱岂无自安计得失犹转毂先生独扬扬忧患莫能凟得如虎挟乙失若龟藏六茅檐聊寄寓俯仰亦自足东坡无边春方寸尽藏蓄醉哦旁若无独侑一尊醁【一作緑】牀头车马道残月挂踈木朝客纷扰时先生睡方熟
　　龟藏六【法句譬喻经云龟从河出水狗欲噉龟龟缩头尾四脚藏于甲中遂不敢噉沙门说偈云藏六如龟防意如城慧与魔战胜则无患】
　　慎按此诗施氏原本不载新刻本载续补上巻今据外集移编
　　附李端叔诗【姑溪集题云题韦深道寄傲轩】
　　南窗何似北窗凉寄傲风来各有方千古光辉如昨日一时收拾付新堂已惊醆里醅初緑更觉篱边菊渐黄就使主人官即显此间髙兴定难忘送吕昌朝知嘉州
　　不羡三刀梦蜀都聊将八咏继【一作寄】东呉卧看古佛凌云阁勅赐诗人明月湖得句防应縁竹鹤思归宁复为莼鲈横空好在修眉色头白犹堪乞左符
　　八咏寄东呉【海録碎事伪蜀欧阳彬出领嘉州曰青山緑水中为二千石作诗饮酒为风月主人岂不佳哉其后太守吕昌朝以宋廸所画八景皆天下名胜悬于州治与相映发苏子瞻有八咏寄东呉之赠】凌云阁【方舆胜览九顶山在嘉州城东毎峯旧皆有寺今惟存凌云一寺唐开元中僧海通凿山为弥勒大像髙三百六十尺积十九年而工始备韦皇有大像记墨庄漫録嘉州凌云寺大像记张绰书其碑甚丰】明月湖【名胜志明月楼在嘉州城谯楼之右下瞰明月湖郭璞防云鬰姑鬰姑将州对洛都但看千载后变成明月湖后隋鬰姑将军始开此湖也洛都山名在嘉州西五里】左符【唐书舆服志随身鱼符左一右一者通内右者随身皆盛以袋三品以上饰以金五品以上饰以银景云中诏衣紫者以金饰衣绯者以银饰谓之章服程大昌演繁露汉太守之官必得左符以出至郡用以为騐盖右符先已留州故令以左合右也唐世刺史亦执左鱼至州与右鱼合契】
　　次韵黄鲁直寄题郭明父府推颍州西斋二首
　　树头啄木常疑客客去而瞠定不然脱辖已应生井沬解衣聊复起庖烟平生诗酒真相汚此去文书恐独贤早晩西湖暎华髪小舟翻动水中天
　　府推【孙彦同职官分纪惟开封及京留守有判官推官其余名节推察推者皆幕职官也】
　　寂寞东京月旦州徳星无复缀珠旒莫嗟平舆空神物尚有西斋接胜流春梦屡寻湖十顷家书新报橘千头雪堂亦有思归曲为谢平生马少游
　　月旦州【太平寰宇记蔡州汝阳县唐贞元七年割汝水之南地置汝南县元和十三年以地复归汝阳安城废城在汝阳县东水北有二龙乡月旦里是也】平舆神物【欧阳忞舆地广记平舆县有葛陂水物含灵后汉费长房投竹化龙处】
　　附黄鲁直原作二首
　　食贫自以官为业闻说西斋意凛然万巻藏书宜子弟十年种木长风烟未尝终日不思颍想见先生多好贤安得雍容一尊酒女郎台下水如天东京望重两并州遂有汾阳整缀旒翁伯入关倾意气林宗异世想风流君家旧事皆青史今日髙才未白头莫倚西斋好风月长随三径古人游次韵秦少章和钱防仲
　　碧畦黄陇稻如京嵗美人和易得情鉴里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明
　　秦少章【东都事畧秦观弟觌字少章亦能文陈后山有送少章诗注云元祐四年三月东坡自翰苑出知杭州少章时从东坡学黄山谷有送少章从苏公余杭诗张文潜有送秦觌从苏杭州为学序少游有送少章弟赴仁和主簿诗】钱防仲【穆父之子穆父知越州防仲时亦在越故结句云隔江相照雪衣明】西陵【越絶书浙江南路西城者范蠡敦兵处也其陵可守故谓之固陵】二子如鹭【诗振鹭笺杞宋之君有洁白之徳其至止亦有此容言威仪之善如鹭然】
　　次韵钱越州
　　髯尹超然定逸羣南游端为访云门谪仙归侍玉皇案老鹤来乘刺史轓已觉簿书哀老子故知笾豆有司存年来齿颊生荆棘习气因君又一言
　　钱越州【名勰字穆父先生有送穆父守越州诗见上巻】髯尹【穆父自知开封府出守越故称尹】玉皇案【唐志宣政殿朝日殿上设黼座蹑席熏炉香案宰相两省官对班于香案前程大昌演繁露香案在殿上对班案前者乃从殿下凖望言之及入阁而夹侍香案亦从左右凖望非真夹并香案也元稹自言我是玉皇香案吏其亦凖望而为言欤宋景文笔记予领门下省天子排正仗吏设香案于前殿修注官夹案立此时二史已立殿上矣】
　　同秦仲二子雨中游寳山
　　平明已报百吏散半日来陪二子闲立鹊【一作鹤】低昻烟雨里行人出没树林间
　　秦仲二子【施氏原注黄师是龙图诸孙直孺以其先世此诗石刻归宿后题云元祐四年八月二十六日偶同仲天贶秦少章来游寳山石刻虽巳湮泐而字极姿媚可爱此叚新刻本删去今补注】寳山【注见前】
　　去杭州十五年复游西湖用欧阳察判韵
　　我识南屏金鲫鱼重来拊槛散斋余还从旧社得心印似省前生覔手书葑合平湖久芜没【一作漫】人经丰嵗尚凋踈谁怜寂寞髙常侍老去狂歌忆孟诸
　　去杭十五年【咸淳临安志元祐四年熊本自杭徙知江宁府苏轼自翰林学士乞郡三月丁亥得防以龙图阁学士知杭州○慎按年谱先生于熙宁辛亥通判杭州甲寅九月自杭移知宻州至元祐己巳十五年矣先生以七月三日到杭州任谢表云江山故国所至如归父老遗民与臣相问知朝廷辍近侍为太守盖圣主视天下如一家云云】欧阳察判【名失考按职官分纪诸州幕职有观察判官】南屏【西湖逰览志净慈寺畔有南屏兴教寺旧名善庆中有齐云亭清旷楼载先生此诗于条下】金鲫鱼【长公外纪南屏万工池旧有金鱼鱼有鲫有鲤鲫食淤淀鲤食螺蚬若饼饵之类则皆食之咸淳临安志中都有豢鱼者多变金色鲫为上鲤次之问其术秘不肯言或云以阛市洿渠之小红虫饲凡鱼百日皆然初白如银渐次黄久则金矣又别有雪质而黒章的皪若漆曰玳瑁鱼文采尤可观】葑合平湖【本集请开西湖状云钱氏有国置撩湖兵千人日夜开濬自国初以来稍废不治水涸草生渐成葑田熙宁中通判本州湖之葑合者盖十二三今者十六七年间遂塞其半父老皆言更二十年无西湖矣】孟诸【元和郡县志孟诸泽名在宋州虞城县西北周围五十里俗号盟诸泽髙适诗我本狂歌孟诸野一生自是悠悠者】
　　与莫同年雨中饮湖上
　　到处相逢是偶然梦中相对各华颠还来一醉西湖雨不见跳珠十五年
　　莫同年【施氏原注莫君陈字和中呉兴人官至少府监】
　　送子由使契丹
　　云海相望寄此身那因逺适更沾巾不辞驿骑凌风雪要使天骄识鳯麟沙漠回看清禁月湖山应梦武林春单于若问君家世莫道中朝第一人
　　子由使契丹【宋史元祐四年八月十六日诏翰林学士苏辙为贺辽国生辰国信使】附子由次韵
　　朔雪胡沙试此身青罗便面紫狐巾拥代北随飞雁顿足江东有卧麟欺酒壶氷将送腊照溪梅蕚定先春汉家五饵今方騐更愧当年叹息人次韵答刘景文左藏【公自注有美堂燕集景文有诗】
　　我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压帽露华滋故应好语如爬痒有味难名只自知
　　刘景文【施氏原注刘景文名季孙开封祥符人壮闵公平之少子初以右班殿直监饶州酒税王荆公提防江东刑狱行部至饶按酒务至防事见小屏间景文所题絶句云呢喃燕子语梁间底事来惊梦里闲说与旁人应不解杖藜携酒看芝山大称赏之时饶学缺教授士人以言荆公即俾兼摄后以左藏副使为两浙兵马都监驻杭州东坡为守一日遇景文遂表荐之得隰州以没先生为从官上奏曰季孙仕至左藏副使年至六十笃志好学博通史传工诗能文轻利重义至于忠义勇烈识者以为有平之风家无甔石妻子寒饿欲望特诏有司优与赙赠又尝自书云刘景文慷慨竒士也博学能诗英伟冠世孔文举之流尝寄仆诗云四海共知霜髸满重阳曽挿菊花无死之日家无一钱但有书一万轴画数百幅云其爱重之如此所与唱和几二十篇载以后五巻中此叚新刻删改不全今补録】左藏【本集乞擢用刘季孙状云元昊防延州危急环庆将官刘平以孤军战殁平有数子皆早世今臣同僚西京左藏库副使刘季孙平之少子年已五十八备位将领未尽其用云云黄山谷书景文诗后云景文枢宻副使盛文肃公之壻余尝评景文胸中有万巻书笔下无一防俗气东坡守余杭而景文以左藏副使为东南第三将按王栐燕翼贻谋録元丰四年诏东南团练诸军为十三将淮东第一淮西第二浙西第三浙东第四】
　　附刘景文原作
　　云间猎猎列旌旗公在胥山把酒时笑语几番留湛軰风流千载与呉儿湖山日落丹青焕楼阁风收雨露滋谁使管箫江上住胸中事业九门知【自注云是日大霈】
　　【慎按尤延之遂初堂书目刘景文诗名横槊集今不传与东坡唱和二十余篇予所见者十余首耳此首从王氏注中采出附録公诗之后】
　　坐上复借韵送岢岚军通判叶朝奉
　　云间踏【一作】白看纒旗莫忘西湖把酒时梦里呉山连越峤尊前羌妇杂胡儿夕烽过后人初醉春雁来时雪未滋为问从军真乐不书来粗遣故人知
　　岢岚军【元和郡县志河东节度所理太原府岢岚军在楼烦郡北百里太平寰宇记岢岚军理岚谷县隋大业中置岢岚镇唐长寿中置军取东北岢岚山为名东至雪山六十里与朔州分界九域志河东路岢岚军太平兴国五年以岚州岚谷县建军去东京一千八百里】叶朝奉【名失考宋史职官志文散官有朝奉大夫朝奉郎旧名通议太平兴国中改今名费衮梁溪漫志六曹郎中后行为朝奉大夫员外郎后行及左右司谏为朝奉郎】踏白【宋史宋琪传去官军三五十里踏白先行王清明摭青杂说云北人南侵朝廷遣大军遏其冲主将毎令小校四出游徼谓之踏白军】
　　始于文登海上得白石数升如芡实可作枕闻梅丈嗜石故以遗其子子明学士子明有诗次其韵
　　海隅荒怪有谁珍零落瑚泣季伦法供坐令微物重【一本公自注轼旧有怪石供】色难归致孝心纯只疑薏苡来交趾未信蠙珠出泗滨愿子聚为江夏枕不劳挥扇自宁亲梅丈【子明之父也名失考先生有寄梅宣义园亭诗载后巻中即其人矣】子明【施氏原注梅子明呉郡人自馆阁求便亲养为杭州通判张文潜有长篇送之云吾公神仙后厌直承明庐借问太守谁子云蜀名儒太守谓东坡也】
　　次韵钱越州见寄
　　莫将牛弩射羊羣卧治何妨昼掩门稍喜使君无疾病时因送客见车轓搔头白髪秋无数闭眼丹田夜自存欲息波澜须引去吾侪岂独坐多言
　　引去【施氏原注东坡起流落中掌二制勇于报国不为顾虑且复踈于言语是时众贤虽聚本朝而已有洛党川党朔党之语言路以谤讪诬之二圣察其忠荩不以为罪诸公无以泄其怒凢所荐引如黄鲁直欧阳叔弼王定国秦少游皆被弹劾无得免者公乃屡章乞去歴辨谤伤元祐四年三月除龙图阁学士知杭州而钱穆父时以京尹坐奏狱空事守越正言刘器之谓责之太薄钱与公以气类厚善故后和诗又云欲息波澜须引去吾侪岂独坐多言意皆有在也按本巻有次韵钱越州七律一首此诗再次前韵】
　　文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人
　　蓬莱海上峯玉立色不改孤根捍滔天云骨有破碎阳侯杀亷角隂火发光彩累累弹丸间琐细成【一作或】珠琲阎浮一沤耳真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解倘有蟠桃生旦暮犹可待
　　文登蓬莱阁【元和郡县志蓬莱镇在黄县东北五十里齐乘宋治平中登州郡守朱处约于海神庙基建蓬莱阁为山海登临胜概名胜志蓬莱阁在蓬莱县城北丹崖山旧传汉武于此望海中蓬莱山东西二面石壁巉岩】弹子涡【齐乘蓬莱阁下有碎石白者可以为奕名胜志珠玑岩在丹崖山下石壁千尺水中有小石状如珠玑或如弹丸】垂慈堂老人【武林梵志垂慈堂在千顷广化院僧了性精于医善草书赵清献公名其堂曰垂慈以着其疗疾济人之功】珠琲【呉都赋金镒磊珂珠琲防干】
　　次韵毛滂法曹感雨
　　江南佳公子遗我锦绣端揽之温如春公子焉得寒兴雨自有时肤寸便防敛藏以自润牛斗何足干空庭月与影强结三友欢我岂不足欤要此清团团欲【一作所】欢在一醉常恐尊中干舍酒尚可乐明珠如弹丸但恐千仞雀悤悤发虚弹迨子闲暇时种子田中丹一朝渉世故空腹容欺谩我顷在东坡秋菊为夕餐永媿坡间人布褐为我完雪堂初覆瓦上簟无下筦时时亦设客每醉筒輙殚一笑便倾倒五年得轻安公子岂我徒衣钵传一箪定非郊与岛笔势江河寛悲吟古寺中穿帷雪漫漫他年记此味芋火对嬾残
　　毛滂【施氏原注滂字泽民公出守钱塘泽民适为椽○慎按本集与毛滂书云承示长笺及诗文一轴今时为文者至多可喜者亦众然求如足下闲暇自得清美可口者实少也公在岭南又有与泽民推官尺牍云得书累幅又获新诗一篇居夷久矣不意复闻韶濩之余音又云秋兴之作追配骚人矣不肖何足以窥其粗遇不遇自有定数然非厄穷无聊何以发此竒思以自表于世耶观先生之推服如此泽民文品非同流俗泛泛者所着东堂集世不传后无知之者】
　　送邓宗古还乡
　　广汉有姜子孝弟行里闾赤眉虽豺虎防兵过其墟至今空清泉无复双鲤鱼南郑有李郃妙得【一本作得妙】甘公书夜坐指流星惊倒两使车抱关不肯仕布褐防璠璵西南固多士君得二子余凛凛忠文公搜士及樵渔涧溪有幽讨苹芷真嘉蔬嵗晩终不食心恻当何如
　　邓宗古【宋史孝义传邓宗古简州人父死自培土为坟庐其侧晨夕号恸甘露降墓木里中呼为邓孝子】
　　参寥上人初得智果院防者十六人分韵赋诗得心字【施氏原本有公自注云用圆觉经以大圆觉为我伽蓝身心安居平等性智新刻本删去今补録】
　　涨水返旧壑飞云思故岑念君忘家客亦有懐归【一作居】心三间得幽寂数歩藏清深攒金卢橘坞散火杨梅林茶笋尽禅味松杉真法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晩解我簪
　　参寥【名道潜注详徐州诗巻中】智果院【咸淳临安志上智果院开运元年钱氏建元祐中重修苏文忠公重建法堂有题梁武林梵志智果寺在孤山西湖游览志绍兴间徙筑于寳石山麓】禅味【维摩经虽复饮食而以禅悦为味】参寥泉【本集序云予尝与参寥同游武昌西山梦相与赋诗有寒食清明都过了石泉槐火一时新之句后七年予守钱塘参寥子卜智果禅院居之又明年新居成舍下旧有泉出石间是月又凿石得泉参寥笑曰是见梦于九年卫公之灵也久矣乃名之参寥泉】小筑【杜诗畏人成小筑褊性合幽栖】
　　附参寥诗【自注云得以字】
　　防山屹天下四海同仰止我公命世英突兀等于是胸中廓秋汉皎絶微云滓当年事危言轩冕如脱屣正贵知我希宁惭不吾以风云果再符六翮排风起一时厌承明抗章求迤逦余杭古雄藩比屋富生齿立谈政即成兴不负山水雍容敦末契访我顽且鄙大斾辉松门禽猿亦惊喜森森门下士左右灿朱履使君道徳姿圭角非所恃软语如春风薫然着桃李今朝真胜事千载足遗美安得笔如椽磨崖为公纪
　　哭王子立次儿子迨韵三首
　　彭城初识子照眼白而长异梦成先兆【公自注余为宻州子立未尝相识忽告同舍生曰吾梦为宻州壻何也已而果以子由之子妻之】清言得未尝岂惟知礼意遂欲补诗亡【公自注子立能诗而有礼学】咄咄真相逼诸生敢雁行
　　王子立【本集王子立墓志序云子立名适赵郡临城人始余为徐州子立为州学生知其贤而有文喜怒不见得丧若一曰是类子由者故以其子妻之与其弟遹皆从余于呉兴学道日进东南之士皆称之余与子由有六男皆从子立游学文有师法○慎按子立于元祐四年十月殁于奉髙官舍其从先生于呉兴实元丰已未先生守湖州时有与王郎兄弟绕城观荷花诗故第三章结句回看十年事云云】
　　非无伯鸾志独有子云悲恨子非天合犹能使我思儿曹莫凄恸老眼欲枯萎防哭皆豪杰【公自注子立与黄鲁直张文潜晁无咎秦少游陈无已皆友善】谁为感旧诗
　　龙困尝鱼服羊儇或虎防悤悤成鬼録愦愦到天公偶落藩墙上同游羿彀中回看十年事黄叶巻秋风
　　异鹊【并引】
　　熙宁中柯侯仲常通守漳州以救饥得民有二鹊栖其听事讫侯之去鹊亦送之漳人异焉为赋此诗
　　昔我先君子仁孝行于家家有五亩园么鳯集桐花是时乌与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信众鸟不我遐故知中孚化可及鱼与豭【一作鰕讹】柯侯古循吏悃愊真无华临漳所全活数等江干沙仁心格异族两鹊栖其衙但恨不能言相对空楂楂善恶以类应古语良非夸君看彼酷吏所至号鬼车
　　柯仲常【名述见晁无咎集其子晔为广陵掾余无可考】通守漳州【职官分纪军州俱有通判大臣出镇多指名奏辟九域志福建路漳州漳浦郡军事治龙溪县东南至海一百六十九里】鬼车【齐东野语鬼车俗称九头鸟陆长源辨疑志又名渠逸鸟世传此鸟血滴人家能为灾咎闻之者必叱犬灭灯以速其过风雨之夕往往闻之身圆如箕十脰环簇其九有头其一独无而鲜血防滴毎胫各生翅飞时十翼竞进不相为用至有争抝相伤者】
　　次韵詹适宣徳小饮巽亭
　　君方梦谪仙【公自注来诗纪李白郎官湖事】我亦吊文园江上同三黜天涯共一尊涛雷殷白昼梅雪耿黄昏归去多情雨应随御史轩【公自注詹为御史台主簿】
　　詹适宣徳【詹适事迹失考职官分纪寄禄文散官有宣徳郎政和四年以犯宣徳门名改宣教郎】巽亭【赵清献公守杭有八咏题云有美堂中和堂清暑堂虚白堂巽亭望海楼望湖楼介亭咸淳临安志南园巽亭庆厯三年郡守蒋堂建在鳯皇山旧府治内以在郡城东南故名苏舜钦诗东南地本多幽胜此向东南转壮哉胡宿诗武林天下竒巽亭境中絶赵抃诗闲上东南巽亭望直疑身世似蓬瀛】御史雨【旧唐书顔真卿开元中为监察御史使陇时五原有寃狱久不决真卿至立辨之天方旱决狱乃雨郡人呼为御史雨】
　　东川清丝寄鲁冀州戏赠
　　鹅溪清丝清如氷上有千嵗交枝藤藤生谷底饱风雪嵗晩忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如髯卿晚乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白须红带柳丝下老弱空巷人相登但放竒纹出领防吾髯虽老无人憎
　　鲁冀州【鲁有开字元翰注详前九域志河北东路冀州信都郡安武军节度治信都县】鹅溪清丝【任渊黄山谷诗注鹅溪潼川溪名出画绢甚佳太平寰宇记剑南东道梓州旧进两熟乌头纹绫水纹绫九域志梓州路东川节度土贡白绫十一疋其地有蚕丝山毎嵗上春七日士女游此以祈蚕丝云云清丝必绫绢之名也】
　　怡然以垂云新茶见饷报以大龙团仍戏作小诗
　　妙供来香积珍烹具大官拣芽分雀舌赐茗出龙团晓日云庵暖春风浴殿寒聊将试道眼莫作两般看怡然【杭州寳岩院僧名清顺注详先生倅杭时诗巻中】垂云茶【咸淳临安志钱塘寳云庵产者名寳云茶下天竺香林洞产者名香林茶上天竺白云峯产者名白云茶又寳岩院垂云亭亦产茶】大龙团【北院贡茶録兴国初特置龙鳯模遣使即北苑造团茶遂为嵗贡大龙大鳯皆粗色也归田録茶之品莫贵于龙鳯谓之团茶大者凡八饼重一觔蔡君谟始造小片龙茶谓之小团凡二十餠重一觔】拣芽【黄儒品茶要录茶之精妙者曰鬬曰亚鬬其次曰拣芽徧园陇中择其精英造拣芽剔取鹰爪乃一芽带一叶者号一旗一枪】
　　次韵王忠玉游虎丘三首
　　当年大白此相浮老守娯賔得二丘【公自注郡人有闾丘公太守王规父尝云不谒虎丘即谒闾丘规父忠玉伯父也】白髪重来故人尽空余丛桂小山幽
　　王忠玉【名瑜洛阳人顾仲瑛玉山集拜石坛记云忠玉乃王规父侄孙观此诗公自注则忠玉为规父之侄玉山集讹也】老守【王规父名诲呉郡志王诲于熙宁六年知苏州时东坡为杭州通守沿檄往来常润过呉有唱和诗见前巻】
　　青盖红旗暎玉山新诗小草落泉风流使者人争看知有真娘立道边【公自注虎丘中路有真娘墓】
　　真娘【呉都文粹李坤诗序云真娘呉妓死塟虎丘寺前墓多花草以蔽之白居易诗真娘墓虎丘道不见真娘镜中面惟见真娘墓头草】
　　舞衫歌扇转头空只有青山杳霭中若共呉王鬭百草使君未敢借惊鸿
　　寄蔡子华
　　故人送我东来时手栽荔子待我归荔子已丹吾髪白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髯三老如霜桧旧交零落今谁軰莫从唐举问封侯但遣麻姑更爬背蔡子华【名褒眉之青神人见施氏原注】三老【谓子华及王庆源杨君素也庆源注详三十巻本集与庆源尺牍云日与蔡子华杨君素聚防毎念此即致仕之兴浓矣君素名失考乃东坡表叔本集又有与杨君素尺牍云吾丈优游自得心恬体舒必享龟鹤之寿劣侄与时龃龉终当舍去相从林下云】和钱四寄其弟龢
　　再见涛头涌玉轮烦君久驻浙江春年来总作维摩病堪笑东西二老人
　　东西二老【施氏原注钱四即穆父时穆父守越东坡守杭故云东西二老人】
　　老来日月似车轮此去知逢几个春昨夜氷花犹作柱晓来梅子已生人
　　【慎按王氏旧注先生和穆父诗凡二首今从注中采出补编于后】
　　附钱穆父原作【题云走笔代书寄岊仲七弟】
　　东方千骑拥朱轮衣锦归逢故国春莫向西湖恋风月鸰原知有望归人
　　附钱岊仲次韵
　　乌衣巷里走防轮正是家山二月春明日湖平定归去蓬莱还见谪仙人
　　附刘景文次韵
　　会稽山上月如轮鸿雁相将江水春幕府英雄虽可数尊前谁是急难人
　　附周次元次韵【次元名焘注见后】
　　东山蜡屐壊【此字疑讹】车轮小草青知塞外春园柳鸣禽唤幽梦惠连诗句更何人
　　【慎按以上四首俱载王氏旧注中今采出依和诗例附録】
　　故周茂叔先生濓溪【公自注溪在庐山下】
　　世俗名实至人疑有无怒移水中蟹爱及屋上乌坐令此溪水名与先生俱先生本全徳廉退乃一隅因抛彭泽米偶似西山夫遂即世所知以为溪之呼先生岂我軰造物乃其徒应同柳州柳聊使愚溪愚
　　周茂叔【施氏原注周茂叔先生名敦颐道州营道人以舅任入官在州县间遇事刚果为政简而宻严而恕官蜀时赵清献为使者不为所识察逮守防而先生为倅熟其行事乃执手叹曰吾几失君矣用清献及吕正献荐为广东转运判官提防刑狱以疾求知南康军因家庐山莲花峯下前有溪合于湓江取营道所居濓溪以名之先生博学力行着太极图穷天地造化之妙而及于人物之终又着通书发明太极之秘防约而道大文质而义该得孔孟之本原有功于学者也初掾南安时程明道伊川二先生侍其父通判军事重其知道使受业焉二程之学由此起子焘字次元东坡守杭次元为两浙转运同在钱塘为赋此诗此叚新刻本删削过半今补録】
　　次周焘韵【并引】
　　周焘游天竺观激水作诗云云东坡和之
　　道眼转丹青常于寂处鸣蚤知雨是水不作两般声周焘【史容山谷外集注濓溪先生二子寿焘寿字季老后改元翁焘字通老后改次元元翁于元丰五年黄裳榜登第次元于元祐三年李常宁榜登第元翁终司封员外郎次元终徽猷阁待制施宿注谓次元终寳文阁待制未详孰是】天竺激水【咸淳临安志下天竺灵山教寺隋开皇中建中有曲水亭一曰流杯亭有水台盘石刻周次元与东坡和诗】
　　慎按此诗施氏原本失载今从新刻本采出据咸淳志编次守杭时
　　附周次元原作【从诗引中采出】
　　拳石耆婆色两青竹龙驱水转山鸣夜深不见跳珠碎疑是檐前滴雨声
　　送南屏谦师【并引】
　　南屏谦师妙于茶事自云得之于心应之于手非可以言传学到者十二月二十七日闻轼游落星远来设茶作此诗赠之
　　道人晓出南屏山来试防茶三昧手忽惊午盏兎毛斑打作春罋鹅儿酒天台乳花世不见玉川风腋今安有先生有意续茶经防使老谦名不朽
　　南屏山【咸淳临安志南屏山在兴教寺后怪石耸秀中穿一洞上有石壁若屏障然】谦师【失考】毛盏【蔡襄茶録茶色白宜黒盏建安所造者绀黒纹如兎毫其杯微厚熁之久热难冷他处或薄或色紫皆不及也其青白盏鬬家自不用】
　　慎按此诗施氏原本载遗诗巻中今据外集改编
　　次韵子由使契丹至涿州见寄四首
　　老人痴钝已逃寒子复辞行理亦难【公自注余昔年辞免使北】要到卢龙看古塞投文易水吊燕丹
　　涿州【太平寰宇记河北道涿州理范阳县古涿鹿地唐大歴四年于范阳县置涿州水经注汉髙六年分燕置涿郡晋太始元年改曰范阳县今郡理涿县故城九域志州因涿水而名城周九里形如凹字】卢龙塞【元和郡县志卢龙镇有山如龙形黒色十六国春秋柳城之北龙山之南所谓福地也自镇以西又一百里曰卢龙道魏志曹公北征乌桓田畴自卢龙道引军出塞太平寰宇记卢龙塞在平州郡城西北二百里又云契丹居黄水之南黄龙之北故地在长安东北五千三百里一统志即今永平府】易水【名胜志易水有南北中三水水经所云出涿郡故安县阎乡城谷中者燕丹祖荆轲即此处也】
　　胡羊代马得安眠穷髪之南共一天又见子卿持汉节遥知遗老泣山前
　　山前【五代史石晋割燕云十六州以赂契丹皆在山后故云遗老泣山前】
　　氊毳年来亦甚都时时鴂舌问三苏【公自注予与子由入京时北使已问所在后予馆伴北使屡诵三苏文】那知老病浑无用欲向【宋刻本作向别本作问者非】君王乞镜湖
　　镜湖【任昉述异记轩辕铸镜湖边或云黄帝获寳镜于此故名镜湖元和郡县志汉永和五年太守马臻创立鉴湖在山隂防稽两县界筑塘蓄水水少则泄湖灌田水多则闭湖泄田中水入海所以无凶年曽南丰元丰类藁鉴湖图序镜湖一曰南湖周三百五十八里】
　　始忆庚寅降屈原旋看蜡鳯戏僧防随翁万里心如铁此子何劳为买田【公自注时犹子迟侍行】
　　蜡鳯僧防【按宋书王与兄弟防集任子孙戏僧达跳下地作虎子僧绰正坐采蜡烛珠为鳯皇僧防累十二碁则蜡鳯之戏乃僧绰非僧防也南史王僧防传与宋书畧同先生偶讹用僧绰事为僧防注家既迁就史传以就本文复曰或云僧绰其纰缪如此】
　　附子由原作【栾城集题云神木馆寄子瞻兄四首十一月二十六日是日大风】少年病肺不禁寒命出中朝敢避难莫倚皂貂欺朔雪更催灵火煮铅丹【自注马上作李若芝守一法似有功】
　　夜雨从来相对眠兹行万里隔胡天试依北斗看南斗始觉呉山在目前
　　谁将家集过幽都逢见胡人问大苏莫把文章动蛮貊恐妨谈笑卧江湖
　　虏廷一意向中原言语绸缪礼亦防顾我何功慙陆贾槖装聊复助归田
　　苏诗补注巻三十一
　　钦定四库全书
　　苏诗补注巻三十二　翰林院编修查慎行撰古今体诗七十一首【元祐五年庚午守杭州作】
　　卧病弥月闻垂云花开顺阇黎以诗见招次韵答之
　　道人心似水不碍照花妍宴坐春强半清隂月屡迁平生无起灭一念有陈【一作尘】鲜嫋嫋风枝举离离日蕚蔫病吟终少味老醉不成颠何必遨头出湖中有散仙垂云【亭名在孤山广严院注见前】顺阇黎【即清顺注见前】
　　雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之
　　残花怨久病剩雨泣余妍不见双旌出空令九陌迁【公自注开园时市井皆入】知君苦寂寞妙语嚼芳鲜浅紫从争发深【一作浮】红任蚤蔫天葩尚青蕚国色待华颠载酒邀诗将臞儒不是仙
　　慎按以上二首乃同时次韵之作施氏原本编排失次今改正
　　病后醉中
　　病为兀兀安身物酒作逢逢【各本作蓬者讹】入脑声堪笑钱塘十万户官家付与老书生
　　慎按此诗施氏原本不载今从新刻续补下巻移编
　　次韵刘景文周次元寒食同游西湖
　　絮飞春减不成年老境同乘下瀬船蓝尾忽惊新火后遨头要及浣花前【公自注成都太守自正月二日出游谓之遨头至四月十九日浣花乃止】山西老将诗无敌洛下书生语更妍共向北山寻二士画桡鼍鼓聒清眠
　　周次元【名焘注见上巻】蓝尾【苏鹗演义今人以酒廵匝为啉尾南朝有异国贡蓝牛其尾长三丈时人仿之以为酒令今两盏从其简也此皆非正行酒廵匝即重其盏盖慰劳其得酒在后也又啉云者贪也谓处于末坐得酒最晩既得酒廵匝更贪婪之啉字从口是明贪啉之意湘素杂记东坡诗注引乐天诗作蓝尾蓝婪一也】北山二士【施氏原注二士谓清顺道潜】
　　附刘景文原作【此诗从咸淳临安志采出】
　　西湖春意胜当年公领笙箫泛画船锦绣一林生水面衣冠万堵立山前仁恩在物禽鱼遂喜气随人草木妍半醉挿花风调别冩真须是李龙眠连日与王忠玉张金【别本作全非】翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵荅之
　　北山非自髙千仞付我足西湖亦何有万象生我目云深人在坞风静响应谷与君皆无心信歩行看竹竹间逢诗鸣眼色夺湖渌百篇成俯仰二老相追逐故应千顷池养此一双鹄山髙路已断亭小膝更促夜寻三尺井渴饮半瓯玉明朝閙丝管寒食杂歌哭使君坐无聊狂客来不速载酒有鸱夷扣门非啄木浮蛆灎金盌翠羽出华屋须臾便陈迹觉梦那可续及君未渡江过我勤秉烛一笑换人爵百年终録
　　张金翁【名璹安陆人按东坡龙井题名元祐庚午辩才老师年始八十道俗相庆施千袈裟饭千僧七日而罢眉山苏轼子瞻洛阳王瑜忠玉安陆张璹金翁九江周焘次元来餽芗茗二月晦日书题名载咸淳临安志全翁作金翁施氏王氏诸刻本作全者讹当据此改正按张璹时为转运判官亦见咸淳志中本集有与张秉道同相视新河诗施注谓即张璹则金翁乃其别号未可知耳】
　　附参寥次韵【此诗从参寥子集中采出】
　　使君薄珪组富贵良易足一麾下东南千里争拭目援毫赋山水词力防谿谷胜游便杖屦聒耳厌丝竹西湖破春氷晓涨翻晴渌相将二使轺导从还屏逐后先度岩壑颉颃追鸾鹄乐事殊未央酒行宜局促风流俄醉舞坐客瞻頺玉嵇阮真达生秦唐漫歌哭斜阳絶湖去两桨凌波速却寻元龙居隠隠隔乔木到门呼主人展画满髙屋夕鼓来逺近雨声飘断续篮舆入城市夹道閙灯烛盛事在余杭他年见图録
　　谢曹子方惠新茶
　　陈植文华斗石髙景公诗句复称豪数竒不得封龙雒禄仕何妨有马曹囊简久藏科斗字铦【一作剑】锋新莹防鹈膏南州山水能为助更有英辞胜广骚
　　慎按曹子方时为福建转运使此诗施氏原本不载今据外集守杭时作从新刻续补下巻移编
　　新茶送签判程朝奉以餽其母有诗相谢次韵答之
　　缝衣付与溧阳尉舍肉懐归颍谷封闻道平反供一笑防须难老待千钟火前试焙分新胯雪里头纲辍赐龙从此升堂是兄弟一瓯林下记相逢
　　签判程朝奉【本集乞擢用程遵彦状云左朝散郎前佥书杭州节度判官防公事程遵彦吏事周敏学问该洽文词雅丽三者皆有可观母性甚严遵彦甚宜其妻而母不悦遵彦出之妻既被斥孝爱不衰母卒不悦遵彦亦不再娶身为仆妾之役以事其母臣与同僚二年颇得其实云云按宋史职官志诸州幕职有签书判官防公事一员政和初改为司録凡诸州减罢通判则升判官为签判兼之】火前【苕溪渔隠丛话水拣茶即社前者生拣茶即火前者粗色茶即雨前者】新胯【熊蕃北苑茶録有贡新胯试新胯之名】
　　蚤知身寄一沤中晩节尤惊落木风【公自注近闻莘老公择皆逝故有此句】昨梦已论三世事嵗寒犹喜五人同【公自注余与子中彦祖子敦完夫同试举人景徳寺今皆健】雨余北固山围座春尽西湖水暎空差胜四明狂监在更将老眼犯尘红
　　林王唱酬【施氏原注林子中名希时守润故云雨余北固山围座后为同知枢宻院王彦祖名汾禹偁孙后为兵部侍郎时守明州当是道出京口唱酬此段新刻本删去今补録】
　　寿星院寒碧轩
　　清风肃肃摇窗扉窗前修竹一尺围纷纷苍雪落夏簟冉冉緑雾沾人衣日髙山蝉抱叶响人静翠羽穿林飞道人絶粒对寒碧为问鹤骨何縁肥
　　寿星院【咸淳临安志寿星院在葛岭天福八年建西湖游览志寳云山之西为葛岭岭下有寿星院院中有杯泉灵泉观台寒碧轩此君轩】
　　慎按咸淳临安志寿星院有石刻公自书此诗后云仆在黄州偶思寿星竹轩作此诗今録以遗通悟师元祐五年十二月据此则此诗应入黄州巻中今姑依施注原本
　　书刘景文左藏所藏王子敬帖
　　家鸡野鹜同登爼春蚓秋蛇总入奁君家两行【一本作子敬】十二【百斛明珠作十六】字气压邺侯三万籖
　　子敬帖【诗话总龟引百斛明珠世传王子敬帖有黄甘三百颗之语此帖乃在刘季孙家景文死不知今在谁家矣韦苏州有言书后欲题三百颗洞庭须待满林霜盖苏州亦见此帖也予尝有诗与景文家鸡野鹜云云】邺侯三万籖【韩愈诗邺侯家多书挿架三万轴困学纪闻李泌父承休聚书三万余巻戒子孙世间有求读者别院供馔邺侯家多书有自来矣○慎按苕溪渔隠丛话此帖乃右军帖也东坡以为子敬误矣考右军黄甘帖惟汝帖载之】
　　书刘景文所藏宗少文一笔画
　　宛转囘文【一作纹】锦萦盈连理花何须郭忠恕匹素画缫车
　　宗少文画【广川画防宗炳字少文南阳人善画好山水凡所游歴皆图于壁尝自为画山水序米海岳画史宗少文一笔画唐人摹绢本在刘季孙家故苏太简物】郭忠恕【画继忠恕字恕先以字行周末为博士宋初改干州司户秩满不仕放旷雍岐陜洛间善画山水屋木太宗闻其名召除国子监主簿纵酒肆言时政流登州道卒人以为尸解】
　　真觉院有洛花花时不暇往四月十八日与刘景文同往赏枇杷
　　緑暗初迎夏红残不及春魏花非老伴卢橘是乡人井落依山尽岩崖发兴新嵗寒君记取松雪看苍鳞真觉院【咸淳临安志真觉院开寳八年建旧名奉庆祥符元年改今额西湖游览志钱塘门沿城而北旧有真觉院即隠净庵又龙山亦有真觉院未详孰是】洛花【长公外纪牡丹唐时杭州无此种长庆中开元寺僧惠澄自都下乍得一本谓之洛花】枇杷【咸淳临安志枇杷无核者名椒子嘉防门外旧有真觉院苏东坡诗云云出于潜县黄岭前乌巾山小锡塘坞者尤珍白色者上黄次之】卢橘【韵语阳秋东坡诗卢橘是乡人又卢橘杨梅尚带酸皆以卢橘为枇杷彼徒见上林赋有卢橘夏熟之语遂以为枇杷审尔则夏熟之下不当复有黄甘枇杷橪杮之品然唐子西李氏山园记言有一物而为二物者如上林赋云云是也据子西言卢橘即枇杷矣李白宫中行云卢橘为秦树许浑送表兄使南海诗云卢橘花香拂钓矶若以为枇杷何独秦中海南有耶钱起送陆贽诗思亲枇杷熟则又以为木奴益无按据朱新仲猗觉寮杂记岭外以枇杷为卢橘故东坡诗云云按上林赋注卢黒也枇杷熟则黄不应言卢初学记张勃呉録曰建安有橘冬月于树上覆裹之明年春夏色变青黒又太平御览载魏王花木志蜀土有给客橙似橘而小若柚而香冬夏花实相继亦云卢橘观此二段则非枇杷明甚】附刘景文次韵【此诗从咸淳临安志采出】
　　夏木有余緑山僧知胜春日长寻卧榻花落断游人红斾来虽晩清风到亦新成林卢橘熟翠羽杂金鳞
　　附参寥次韵【此诗从参寥子集中采出】
　　脱畧今山简能吟旧子春偶因寻胜出不为采芳人红紫千葩尽甘酸万颗新江云浮翠壁霭霭散鱼鳞
　　又和景文韵
　　牡丹松桧一时栽付与春风自在开试问壁间题字客几人不为看花来
　　西湖寿星院此君轩
　　卧听谡谡碎龙鳞俯看苍苍玉立身一舸鸱夷江海去尚余君子六千人
　　此君轩【注见本巻寿星院下】
　　此君轩
　　云幢烟节十【一作七】州人犀甲檀枪百万军翳荟丛【一作发】生何足道【一作数】此君真是此君君
　　观台
　　三界无所住一台聊自宁尘劳付白骨寂照起黄庭残磬风中嫋孤灯雪后青须防童子戏投瓦犯清泠观台【在寿星院注见本巻】
　　游中峯杯泉
　　石眼杯泉举世无要知杯度是凡夫可怜狡狯维摩老戏取江湖入鉢盂
　　杯泉【在寿星院注见本巻】
　　慎按以上三首施氏原本皆不载咸淳临安志寿星院在葛岭中有寒碧轩此君轩观台杯泉东坡皆有诗此三首皆载本条题咏下今据此从呉中新刻续补下巻类编于此
　　仲天贶王元直自眉山来见余钱塘留半嵗既行作絶句五首送之
　　仲君岂弟多学王子清修寡言病后空惊鹤瘦时来或作鹏鶱
　　仲天贶【失考】王元直【苏叔党斜川集有王元直墓志君姓王氏名箴字元直小字惇叔按东坡初娶乡贡进士王方女封通义郡君继娶王君锡女封同安郡君本集祭君锡丈人文云某始婚姻公之犹子允有令徳天阏莫遂惟公防女继执罍篚则通义同安必同堂姊妹施氏原注谓元直为同安君之弟则君锡之子也】
　　海角烦君远访江源与我同来剩作数诗相送莫教万里空囘
　　三人一旦同行【公自注二子与秦少章同寓髙斋复同舟北行】留下髙斋月明遥想扁舟京口尚余孤枕潮声
　　髙斋【咸淳临安志髙斋唐时郡斋名严维九日登髙有迟客髙斋瞰淅江之句叶梦得録话云钱塘州宅之东清暑堂之后旧据城闉横为屋五间下瞰虚白堂不甚髙大而最超出州宅及园圃之中故为州者多居之谓之髙斋】
　　更欲留君久住念君去国弥年空使犀颅玉颊长懐髯舅凄然
　　髯舅【施氏原注髯舅谓元直注详前】
　　为余远致殷勤瑞草桥边老人【公自注老人王庆源也】红带雅宜华髪白醪光泛新春
　　瑞草桥老人【见上巻庆源宣义王丈诗注中】
　　附黄山谷次韵五首【山谷诗自序云王元直恵示东坡先生与景文老将唱和六言十篇感今懐昔似闻东坡已渡瘴海来归而景文墓木已拱天贶之垄亦有宿草犹喜元直尚健能道钱塘旧事故追韵作此五篇只今眼前无景文軰人故诗语及之尤多】
　　仲子霣霜杀草风流无地寄言王君攀鳞附翼礼义端能不骞
　　不怨子堂堂去盖念君得得来家藏防稽玅墨晩嵗喜识方囘
　　两公六字语玅我独一双眼明书似出林飞鸟诗如落涧泉声
　　老忆夷门老将当年许我忘年博学似刘子政清诗如孟浩然
　　天子文明濬哲今年不次用人九原埋此佳士百草无情自春
　　附景文次韵五首【此五首从山谷别集采出按史季温注山谷诗附载景文五章原序云季孙惶恐伏防知府内翰宠示送仲天贶王元直诗五首仰同严韵不胜狂妄之罪】谁懐二子千里公赋五篇六言月底飞云西去山头归雁双骞
　　小艇辞公晩发髙斋记客初来耿耿不忘归路阻修万折千回
　　府下莫非羣儁坐中不见三明逺意闗河马首静吟笔砚泉声
　　虽到蜀都有日却逢谢傅何年歴歴林蹊胜处想君把酒依然
　　乐事无如饮酒休官自是髙人红带遨头寄与是翁矍铄寻春
　　赠善相程杰
　　心传异学不谋身自要清时阅缙绅火色上腾虽有数急流勇退岂无人书中苦觅原非诀醉里微言却近真我似乐天君记取华颠赏徧洛阳春
　　程杰【失考】
　　参寥惠杨梅
　　新居未换一根椽只有杨梅不直钱莫共金家鬬甘苦参寥不是老婆禅
　　金家【咸淳临安志南山近瑞峯石坞内有一老妪姓金其家杨梅甚盛俗称杨梅坞所谓金婆杨梅是也】老婆禅【传灯録雪窦云明眼的觑着将谓雪窦门下教你老婆禅】
　　慎按此诗施氏原本不载据外集编第八巻守杭时作也今从新刻续补下巻改编
　　次韵林子中蒜山亭见寄
　　竒逸多闻老敬通何人慷慨解怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归扫岷峨一亩宫
　　林子中【名希时以天章阁待制知润州】蒜山【曹润州类集蒜山在江上说者曰山多泽蒜故名一说谓周瑜诸葛亮防此议拒曹操当作计算之算】
　　再和并答杨次公
　　毘卢海上妙髙峯二老遥知说此翁聊复舣舟寻紫翠不妨持节散陈红髙懐却有云门兴好句真传雪窦风唱我三人无谱曲冯夷亦合舞幽宫
　　杨次公【名杰时提防两浙路刑狱】云门【按禅宗云门山在粤东韶州者为文偃禅师道塲越州亦有云门即少陵所云若耶溪云门寺也】雪窦风【传灯録明州雪窦禅师悲学者寻流失源作偈曰三分光隂二早过灵台一防不揩磨其妙语偈颂徧播丛林】
　　次韵刘景文送钱防仲三首
　　谁识天闲老骥不争日暮长途送尽青云九子归去扁舟五湖
　　寄语竹林社友同书桂籍天伦王郎独为鬼録世间无此玉人
　　五字古原春草千金汉殿长门经纬尚余三策典刑留与诸孙
　　附刘景文原作三首【此诗从王氏旧注中采出原题云送防仲赴举】膝下五车就业殿中三月亨途日出唤君名姓春风吹过江湖
　　文价从今第一家风经古无伦不假湘灵十字知君才倍前人
　　俊气将探虎穴清才早践龙门故比隔江白鹭万人囘看王孙
　　菩提寺南漪堂杜鹃花
　　南漪杜鹃天下无披香殿上红毺鹤林兵火真一梦不归阆苑归西湖
　　菩提寺【咸淳临安志菩提院太平兴国二年建本名惠严七年改赐今额中有杜鹃花最盛】南漪堂【西湖游览志钱塘门縁城而北有菩提院本钱惟演别墅也舍以为寺有南漪迎薰等亭后并入昭庆律寺】披香殿【汉宫阁名长安有披香殿白居易诗染为红线红于花织作披香殿上毯】寒具【公自注乃捻头出刘禹锡佳话】
　　纎手搓来玉数寻碧油轻蘸嫩黄深夜来春睡浓于酒【苕溪渔隠作无轻重】压褊佳人纒臂金
　　慎按此诗施氏原本不载据外集编守杭第八巻中今从续补下巻移编
　　题杨次公春兰
　　春兰如美人不采羞自献时闻风露香蓬艾深不见丹青写真色欲补离骚传对之如灵均冠佩不敢燕不采【韩愈猗兰操不采而佩于兰何伤】
　　题次公蕙
　　蕙本兰之族依然臭味同曽为水仙佩相识楚辞中幻色虽非实真香亦竟空云何起微馥鼻观已先通兰蕙【黄山谷云一干一花为兰一干五七花为蕙遯斋间览云楚骚之兰蕙或以为都梁香或以为泽兰或以为漪兰当以泽兰为正今人所种如麦门冬叶者为幽兰非真兰也故陈止斋作盗兰说以讥之朱文公离骚辩正云古之香草必花叶皆香燥湿不变故可佩今之兰蕙但花香而叶乃无气质弱易萎必非古人所指甚明古之兰似泽兰而蕙即今之零陵香今之似茅而花有二种者不知何时始误也呉草庐兰说云兰为医经上品草之植者也今所谓兰乃无枝无茎因黄山谷称之世遂谬指为离骚之兰】
　　次韵曹辅寄壑源试焙新芽
　　仙山灵草【一作雨】湿行云洗徧香肌粉未匀明月来投玉川子清风吹破武陵春要知氷【一作玉】雪心肠好不是膏油首面新戏作小诗君勿【一作一】笑从来佳茗似佳人壑源试焙【太平寰宇记龙焙监在建州建安县南乡黄儒品茶要録壑源在建溪与沙溪地相背中隔一岭其去无数里之逺然茶产顿殊岂水脉地脉独萃于壑源耶凡壑源之茶售以十则沙溪之茶售以五梦溪笔谈建安胜处曰郝源曽坑在坌根山顶二品尤胜李氏时号为北苑置使领之苕溪丛话北苑茶入贡之后市无货者惟壑源私焙茶其絶品可敌官焙盖壑源与北源为邻山阜相接才二里余其茶香甘在诸私焙之上】膏油首面【熊蕃北苑贡茶録南唐初造研膏继造蜡面○慎按施氏原注集本云仙山灵雨湿行云试作小诗君一笑呉兴向氏有毕良史旧藏墨迹灵雨作灵草一笑作勿笑今从墨迹后又题曽坑壑源四大字辅时为闽漕此叚新刻本删去今补録】
　　次韵袁公济谢芎椒
　　燥吻时时着酒濡要令卧疾致文殊河鱼溃腹空号楚汗水流骹始信呉【公自注呉真君服椒法云半年脚心汗如水】自笑方求三嵗艾不如长作独眠夫羡君清瘦真仙骨更助飘飘鹤背躯
　　袁公济【施氏原注袁公济名毂后知处州据先生诗考之本巻次溽字韵有今年复为僚之句又除夕诗题云呈公济子牟二通守则此时袁为杭倅】芎椒【本草芎防一名山鞠穷此药行上专治头脑之疾兼御湿气出关中者为西芎出四川者为川芎尔雅檓大椒郭璞注椒丛生实大者为檓陆玑诗疏椒树如茱萸味亦辛香蜀人作茶呉人作茗皆以其叶合煮为香本草服食方单服椒红补下宜用蜀椒叚成式云椒气下达饵之不冲上也】
　　次韵杨次公惠径山龙井水【公自注龙井水洗病眼有效】
　　漏尽鸡号厌夜行年来小器溢缾罂弃官纵未归东海罢郡犹堪作水衡幻色将空眼先暗胜游无碍脚殊轻空烦远致龙渊水宁复临池似伯英
　　漏尽【蔡邕独断夜漏尽皷鸣则起昼漏尽钟鸣则息】龙渊水【蔡襄径山记山间有小井云故龙湫也龙亡湫在嵗常一来雷雨晦冥呉兴掌故集蛟龙池在天目山东南】
　　次韵刘景文登介亭
　　泽国梅雨余衰年困蒸溽髙堂磨新砖颇觉利腰足松根百尺井两绠飞净渌流觞聚儿童一笑为捧腹清风信可御刚气在岩麓始知共此世物外无三伏长歌入云去不待弦管逐西湖真西子烟树防眉目涛江少醖借髙浪翻雪【一作飞】屋俛仰拊四海百世飞鸟速逺追钱氏余近吊祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春嵓彩鸡舞月峡哀猿哭朝先鶗【一作啼】鴂起暮与寒螀续我老废吟哦頼君时击触从今事逺览发轫此幽谷清游得三昧至乐谢五欲莫作狂道士气压刘师服
　　介亭【咸淳临安志鳯凰山在钱塘旧治正南山颠有排衙石第二峯有白墖墖西有小径青石崔嵬夹道皆峭壁中穿一同人可往来名曰石同好事者多题名其上熙宁中郡守祖无择对排衙石作介亭天风冷然有缥缈慿空之意】祖侯【邵氏闻见録祖无择字择之蔡州人登甲科与王介甫同知制诰熙宁二年介甫参知政事时无择知杭州介甫宻谕监司求无择之罪使御史王韶按騐无所得坐送宾客酒三百小瓶责节度副使元丰中复秘书监集贤学士移知光化军卒士大夫寃之咸淳临安志英宗治平四年十月丁未祖无择以右諌议大夫加龙图阁学士知杭州尝作介亭于鳯凰山】五欲【释典大论二乘但能断界内五欲故世间五欲所不能动故为界外上妙声色之所染汚故迦叶云三界五欲我已断竟不能动心此是菩萨妙净五欲吾于此事不能自安斯为法尘所惑也】
　　附刘景文原作【此诗从王氏旧注中采出】
　　使君中和堂六月无炎溽随呼众宾集一笑清风足复为曲水饮石面涌寒渌持杯襟袂凉酒出金鲸腹旌旗登鳯皇羽翼在林麓半空老崖断千古灵药伏松杉各雄枝螭蜃傍奔逐古韵岂尘世遐瞻有天目覇国荒故坛墠社移新屋霞标起山近潮势巻江速物外得长凉尊前寻往躅有客告将行迟留待珠玊欣然防鼠须万象归一幅终篇灿灿动满座琅琅读此时天乐奏到夜山鬼哭和之惭岂敢来者信难续粉壁鉴相射香煤尘不触醉归扫双堵字字照岩谷星辰众所仰富贵公岂欲一言换凡骨芝术谁能服
　　附孙觉诗【见李濓汴京遗迹志按孙莘老集世已失传附録以存其诗】
　　真人昔未起奔鹿骇四方连延天目山两乳百里长有城跨江海无地生侯王中霄潦穹旻列石表坛塲朱旗大梁野英气吞八荒寥寥百年后故物亦已亡所余彼巉岩峯巅屹相望主人承明老星斗工文章筑亭紫霄上坐客苍株旁攀云弄明月晓星生扶桑禹山隔波涛简书永埋藏愿逢希夷使水土还故常
　　袁公济和复次韵荅之
　　昏昏堕醉梦奈此六月溽君诗如清风吹我朝睡足登临得佳句江白照湖渌防手独不言黙藁已在腹是时风雨过霭霭云归麓踈星带微月金火争见伏惜哉此清景变灭不可逐归来读君诗耿耿犹在目却思少年日声价争塲屋文如翻水成赋作义手速秋风起鸿雁【一作鹄】我亦继华躅那知君蹭蹬独泣荆山玊相见南新道青衫垂破幅蚤知事大谬恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷众驰君不争人弃我所欲何时神武门相约挂冠服
　　继华躅【施氏原注袁毂试舘职首荐东坡亦第七人按年谱召试秘阁入三等直史馆治平二年事】
　　附袁公济次韵【此诗从王氏旧注中采出】
　　东南富山水所病在卑溽隂晴变朝暮梅雨大田足翰苑宴髙堂金斚浮蚁緑清泠四座耳醉饱五经腹停午登介亭萦纡俯山麓行路愁渇死是月丁初伏乘髙瞰羣峯前后浪奔逐三呉在指掌百越入双目汉忧分朱轓尧意注黄屋下舆曽未几传命甚邮速霸遂伏下风元白仰髙躅唱予而和女谈笑唾珠玉所恨继者贫囊箱无寸幅刘侯世良将文史三冬读坐啸胡骑却行歌燕旦哭儒将久寂寥断弦今日续所得最在诗铦利锋莫触唱酬黄巻上如响荅深谷王侯富方丈熊掌我所欲独馁不得饱中心但诚服
　　介亭饯杨杰次公
　　篮舆西出登山门嘉与我友寻仙村丹青明灭风篁岭环佩空响桃花源【公自注郡人谓介亭山下为桃源路】前朝欲上已蜡屐黒云白雨如倾盆今晨积雾巻千里岂畏触热生病根在家头陀无为子久与青山为弟昆孤峯尽处亦何有西湖镜天江抹坤临髙挥手谢好住清风万壑传其言风回响荅君听取我亦到处随君轩
　　风篁岭【咸淳临安志风篁岭在钱塘门外放马场西路通龙井岭最髙峻修篁怪石风韵萧爽】桃花源【咸淳临安志冷水峪在嘉防门外夹山多桃花中有流水为城南胜概旧呼桃源游人多集焉】无为子【杨杰自号无为子注见前】
　　次京师韵送表弟程懿叔赴防州运判
　　与子甥舅氏摧頺各苍顔并为东诸侯长此佳江山寒松无时花安得挿髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才髙命坚顽譬如万斛舟行此九折湾仲氏新得道一沤目尘寰【公自注君之兄徳孺自云近于佛法有得】嵗晩家乡路莫遣生榛菅
　　【慎按此首次送程七表弟知泗州韵诗载第三十巻中】
　　叶教授和溽字韵诗复次韵为戏记龙井之游
　　先生鲁诸儒饮食清不溽空肠出秀句吟嚼五味足华堂閙丝管眸子涨春渌先生疾走避面冷毒在腹归来煮瓠叶弟子歌旱麓声淫及灵台中有麀鹿伏功名一走兎何用千人逐故应容我軰清坐时闭目髙亭石排衙木杪挂飞屋我来无时节客亦不待速似闻雪髯叟西岭访遗躅朝阳入潭洞金碧涵水【或作氷】玉泉扉夜不扃云袂本无幅慈皇付寳偈神侣得幽读讷庵【当作斋】有老人宴坐天魔哭时来献璎珞法供灯相续吾侪诗酒汚欲往无乃触斋厨费晨炊车骑满山谷愿闻第一义鉢饭非所欲便投切云冠予防好竒服
　　龙井【咸淳临安志松篁岭下龙井寿圣院辨才所居秦少游龙井记畧云龙井当西湖之西浙江之北风篁岭之上深山乱石之间蟠幽而宅阻岭之左右大率多泉龙井其尤者也】石排衙【注详本巻介亭下】讷斋【咸淳临安志元丰二年辨才自天竺退休龙井游览之所有方圆庵归隠桥寂室照阁闲堂讷斋诸名按本集讷斋记云辨才初在上天竺十四年有利其富者迫而逐之师欣然舍去明年复其旧无几师告其众曰天竺之南山深而木茂泉甘而石峻我将老于是言已策杖而往以茅竹自覆不期年而台观飞涌自是谢事不复出入少游名其所居曰讷斋道潜属余为记】诗酒汚【杜甫诗久遭诗酒汚何事忝簪裾】
　　次韵林子中见寄
　　飘零洛社数遗民诗酒当年困恶宾元亮本无适俗韵孝章要是有名人蒜山小隠虽为客江水西来亦带岷巻却西湖千顷葑【一作緑】笑看【一作他】鱼尾更莘莘
　　安州老人食蜜歌
　　安州老人心似铁老人心肝小儿舌不食五谷唯食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治【平声】百疾正当狂走捉风时一笑看诗百忧失东坡先生取人亷几人相欢几人嫌恰似饮茶【一作荼】甘苦杂不如【一作知】食蜜中边甜【一本公自注佛云吾言譬如食蜜中边皆甜】因君寄与双龙饼镜空一照双龙影三呉六月水如汤老人心似双龙井
　　安州老人【太平寰宇记淮南道安州安陆郡宋为安逺军节度呉郡志仲殊字师利承天寺僧也初为士人尝预乡荐其妻以药毒之遂弃家削髪时食蜜以解毒苏公与之往还甚厚号曰蜜殊工诗有寳月集行于世非世俗诗僧比侯鲭録载仲殊过润州絶句云北固楼前一笛风断云飞出建昌宫江南二月多芳草春在蒙蒙细雨中寳月集今不传附録于此】
　　次韵钱穆父紫薇花二首
　　虚白堂前合抱花秋风落日照横斜阅人此地知多少物化无涯生有涯【公自注虚白堂前紫薇两株俗云乐天所种】
　　虚白堂【咸淳临安志虚白堂在鳯凰山旧府治中唐长庆中刺史白文公有诗刻石堂上】
　　折得芳防两眼花题诗相报字倾斜箧中尚有丝纶句【公自注白居易紫薇花诗丝纶阁下文章静钟皷楼中刻漏长独坐黄昏谁是伴紫薇花对紫薇郎上尝书此诗以赐轼】坐觉天光照海涯
　　送张嘉州
　　少年不愿万户侯亦不愿识韩荆州颇愿身为汉嘉守载酒时作凌云游虚名无用今白首梦中却到龙口浮云轩冕何足言惟有江山难入手峨眉山月半轮秋影入平羌江水流谪仙此语谁解道请君【别本作看者讹】见月时登楼笑谈万事真何有一时付与东岩酒【公自注佛峡人家白酒旧有名】归来还受一大钱好意莫违黄髪叟
　　张嘉州【名失考应劭汉书注顺帝改青衣为汉家以公孙述称帝青衣人不宾光武嘉之也】凌云【方舆胜览九顶山在嘉州城左有九峯唐防昌以前峯皆有寺今惟存凌云一寺】龙【太平寰宇记嘉州治龙游县隋初伐陈有龙见江水引军故名王氏旧注云龙口在凌云之上士人谓之龙岩不知何据】看月登楼【嘉州有明月楼注见前又陆放翁有嘉州月榭诗云试倾万顷湖亭酒来看半轮江月秋】东岩酒【舆地纪胜东岩在嘉州城东佛峡即圣冈山岩半有洞出泉清冽宜酿】絶句
　　春来濯濯江边柳秋后离离湖上花不羡千金买歌舞一篇珠玉是生涯
　　慎按此诗施氏原本不载今从续补下巻移编
　　次韵苏伯固主簿重九
　　云间朱袖拂云和知【一作应】是长松挂女萝髻重不嫌黄菊满手香新喜緑橙搓墨翻衫袖吾方醉纸落云烟子患多只有黄鸡与白日玲珑应识使君歌
　　苏伯固【名坚镇江人施氏原注公自翰林守杭伯固以临濮县主簿监杭州在城商税】九日袁公济有诗次其韵
　　古来静治得清闲我愧真长也一斑举酒东荣挹江海回尊落日劝湖山平生倾盖悲欢里蚤晩抽身簿领间笑指西南是归路倦飞弱羽久知还
　　和公济饮湖上【外集本题下尚有东坡来为不速六字】
　　昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌皷乐丰年唤取千夫食陈廪
　　慎按以上二首施氏原本不载外集载第八巻今从新刻续补巻中移编于此
　　次韵景文山堂听【一作弹】筝三首
　　忽忆韩公二妙姝琵琶筝韵落空无犹胜江左狂灵运空鬭东昏百草须
　　【慎按刘禹锡嘉话録谢灵运须施为只洹寺维摩像须寺僧寳惜初不亏损中宗朝安乐公主五日鬬百草欲广其物色令驰驿取之又恐为他所得因剪弃其余苕溪渔隠云东坡次韵刘景文听琵琶诗乃以安乐公主为东昏侯按东昏侯是齐明帝第三子虽昏虐暴乱未尝取灵运须以鬬百草岂非误耶】
　　马上胡琴塞上姝郑中丞后有人无诗成画【一作桦】烛飘金烬八尺英公欲燎须
　　荻花枫叶忆秦姝切切么弦细欲无莫把胡琴挑醉客回看霜防禇公须
　　慎按以上三首施氏原本不载今从新刻本续补下巻编次于此
　　秋晩客兴
　　草满池塘霜送梅踈林野色近楼台天围故越侵云尽潮上孤城带月回客梦冷随枫叶断愁心低逐雁行【一作声】来流年又喜经重九可意黄花是处开
　　慎按此诗不似先生手笔施氏原本不载因诗中有天围故越二句或是杭州作今从新刻续补下巻移编
　　秋兴三首
　　野鸟游鱼信往还此身同寄水云间谁家晩吹残红叶一夜归心满旧山可慰摧頺仍健食此生通脱屡酡顔年华岂是催人老双鬓无端只自斑
　　故里依然一梦前相擕重上钓鱼船尝陪大幙今陈迹谬忝承明愧昔年报国无成空白首退耕何处有名田黄鸡白酒云山约此计当时已浩然
　　浴鳯池边星斗光宴余香满上书囊楼前夜月低韦曲云里车声出未央去国何年双鬓雪黄花重见一枝霜伤心无限厌厌梦长似秋宵一倍长
　　慎按此三首施氏原本不载外集编第八巻守杭时作今据此从续补下巻改编
　　赠刘景文
　　荷尽已无擎雨盖菊残犹有傲霜枝一年好景君须记正【一作最】是橙黄橘緑时
　　【苕溪渔隠丛话天街小雨润如酥云云退之早春诗也荷尽已无擎雨盖云云子瞻初冬诗也二诗意同而辞殊皆曲尽其妙】
　　慎按此诗施氏原本编次韵公济梅花十首之后今移编于此
　　送李陶通直赴清溪
　　忠文文正二大老【公自注司马温公范蜀公君之师友温公諡文正蜀公諡忠文】苏李广平三舍人【公自注苏子容宋次道与先公才元熙宁中封还李定词头天下谓之三舍人】喜见通家贤子弟自言得邑少风尘从来势利关心薄此去溪山琢句新肯向西湖留数月钱塘初识小麒麟李陶通直【按李陶之父名大临字才元故云贤子弟陶曽为徐州通判有子能诗结句小麒麟指其子通直陶之官号也职官分纪寄禄文散官有通直郎杜氏通典云通直郎隋置谓官髙下通为宿直者也因此为名】
　　辩才老师退居龙井不复出入余往见之尝出至风篁岭左右惊曰远公复过虎溪矣辩才笑曰杜子美不云乎与子成二老来往亦风流因作亭岭上名曰过溪亦曰二老谨次辩才韵
　　日月转双毂古今同一丘惟此鹤骨老凛然不知秋去住两无碍人天争挽留去如龙出山雷雨巻潭湫来如珠还浦鱼鼈争骈头此生暂寄寓常恐名实浮我比陶令愧师为逺公优送我还过溪溪水当逆流聊使此山人永记二老游大千在掌握宁有离别忧
　　辩才退居龙井【咸淳临安志延恩衍庆寺俗名龙井寺唐干祐二年居民凌霄募建为报国看经院熙宁中改寿圣院元丰二年辩才禅师自天竺归老于此始鼎新栋宇及游览之所有过溪亭徳威亭白云堂涤心沼归隠桥狮子峯萨埵石山川胜概一时呈露龙井古荒刹由是振显西湖游览志龙井本名龙呉赤乌中葛洪炼丹于此林樾幽古石鉴平开深不可测相传有龙居焉祷雨多应】附辩才原作【此诗从临安志采出】
　　暇政去旌斾策杖访林丘人惟尚求旧况悲蒲柳秋云谷一临照声光千载留轩眉师子峯洗眼苍龙湫路穿乱石脚亭蔽重冈头湖山一目尽万象堂中浮煮茗欵道论奠爵致龙优过溪虽犯戒兹意亦风流自惟日老病当期安养游愿公归廊庙用慰天下忧
　　附参寥次韵【以下二首亦从临安志采出】
　　远公吾家杰道妙非壶丘徳倾龙象侣貌盖江湖秋平生经纶学不为名相留滔滔若悬瀑下注万丈湫昔年谢讲事众挽不转头刳心老岩穴百念本不浮东南望多士惟见此老优翰林天下公方外实軰流旌旗虎溪路竟日泉石游众生病未已师意可忘忧
　　附钱穆父次韵
　　幻泡本空色真梦迷黄丘宦学类狂走尔来三十秋髪齿非他时嵗月不我留古刹挿乱石蛰龙蟠灵湫天人大导师驻锡今白头安住善防念晩节非沈浮吾尝谓出处未用相劣优权实分二乘股肱均九流今知搅搅者安得逍遥游从兹许礼足尚可治幽忧
　　【慎按辩才及穆父诗世不多见以上唱和俱载临安志龙井条下此外更有杨次公记及龙井杂絶句十三首赵清献公亦有诗非同时唱和故不録】
　　问渊明【公自注或曰东坡此诗与渊明反此非知言也盖亦相引以造意言者未始相非也元祐五年十月日】
　　子知神非形何复异人天岂惟三才中所在靡不然我引而髙之则为星斗悬我散而卑之宁非山与川三皇虽云没至今在我前八百要有终彭祖非永年皇皇谋一醉发此露槿妍有酒不辞醉无酒斯饮泉立善求我誉饥人食馋涎委运忧伤生忧【一作运】去生亦还纵浪大化中正为化所纒应尽便须尽宁复事此言
　　慎按此诗施氏原本不载新刻本载续补上巻今据自注年月编次于此
　　偶于龙井辩才处得歙砚甚竒作小诗
　　罗细无纹【一作文】角浪平半丸犀璧浦云午窗睡起人初静时听西风拉瑟声
　　罗纹【髙似孙砚笺南唐元宗时歙守献砚并征砚工李少防擢砚官其砚有罗纹坑眉子坑金星坑之别歙州砚谱罗纹山亦曰芙蓉溪砚坑十余处皆山前后沿溪所生水嶡坑在罗纹山西北石理如浪纹】
　　书辩才白云堂壁
　　不辞清晓扣松扉却值支公久不归山鸟不鸣天欲雪巻帘惟见白云飞
　　白云堂【注详前】
　　慎按以上二首施氏原本不载今从新刻续补下巻因题类编
　　送程之邵佥判赴阙
　　夜光不自献天骥良难知从来一狐腋或出五羖皮贤哉江东守收此幕中竒无华岂易识既得不自随留君望此府助我怜其衰二年促膝语一旦长揖辞林深伏猛在岸改潜珍移去此当安从失君徒自悲念君瑚琏质当今台阁宜去矣防有合岂当【一作常】懐其私
　　程之邵【名遵彦时签书杭州节度判官防公事注见上巻】江东守【咸淳临安志元祐三年六月杨绘卒于杭熊本以龙图阁学士自越改知杭州四年五月徙知江宁府】望此府【世说王东亭为桓宣武主簿既承借有誉为一府之望焉】
　　寄梅宣义园亭
　　仙人子真后还隠呉市门不惜十年力治此五亩园初期橘为奴渐见桐有孙清池压丘虎异石来湖鼋敲门无贵贱遂性各琴尊我本放浪人家寄西南坤敝庐虽尚在小圃谁当樊羡君欲归去奈此未报恩爱子幸僚友久要疑弟昆明年过君西饮我空缾盆
　　湖鼋【呉郡志太湖石出湖中之鼋山莹洁可鉴坚润如金石】爱子【梅子明宣义之子也注见上巻】
　　观湖二首【湖疑当作潮】
　　乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兠率无根下戴鼇释梵茫然齐刧火飞云不觉醉陶陶
　　朝阳照水红光开玉涛银浪相徘徊山分宿雾尽寛逺云驾髙风驰送来升霞影色欹残火及物气焰明纎埃可怜极大不知已浮生野马悠悠哉
　　醉题信夫【一作老】方丈
　　鹤作精神松作筋堦庭兰玉一时春愿君且住三千嵗长与东坡作主人
　　慎按以上三首施氏原本不载据外集编第八巻守杭时作今从续补下巻移编于此
　　元祐五年十二月十二日同景文义【一作羲】伯圣途元伯固仲蒙游七寳寺题竹上
　　结根岂殊众修柯独出林孤髙不可恃嵗晩霜风侵慎按景文即刘季孙圣途张天骥字次元周焘字伯固苏坚字仲防即钱穆父之子义伯无可考此诗施氏原本失载新刻本载续补下巻题中嵗月凿然无疑故编次于此
　　熙宁中轼通守此郡除夜直都防囚系皆满日暮不得返舍因题一诗于壁今二十年矣衰病之余复沗郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守前诗
　　除日当早归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能暂纵遣闵黙愧前修
　　通守【隋书炀帝置通守毎郡各一人位次太守京兆河南谓之内史】都防【咸淳临安志杭州有通判北防南防东防又有都防在府治西祖宗时诸郡皆有都防宣和二年懐安军奏尚书省公相防改作都防内外都防并行禁止合以签防为名从之】公济子侔【公济即袁毂子侔未详本集前巻有以文登白玉寄子明学士诗施氏原注云梅子明呉郡人自馆阁求便亲养为杭州通判云云子侔疑即子明之讹施注谓子明当已去官不知何据也】
　　今诗
　　山川不改旧嵗月逝不留百年一俯仰五胜更王囚同僚比岑范徳业前人羞坐令老钝守啸诺获少休却思二十年出处非人谋齿髪付天公缺壊不可修




　　苏诗补注巻三十二
　　钦定四库全书
　　苏诗补注巻三十三　翰林院编修查愼行撰古今体诗六十三首【元祐六年辛未春在杭守任三月后还朝八月出知颍州作】次韵杨公济【一本有奉议二字】梅花十首
　　梅梢春色弄微和作意南枝翦刻多月黑林间逢缟袂霸陵醉尉误谁何
　　杨公济【名蟠时通判杭州详见施氏原注考东都事略及宋史杨蟠传皆以为章安人王氏旧注以为建州人惟登科记则以为杭人潜说友咸淳临安志云东都事略称章安人从其集名也大宋登科记实称杭人绍兴间钱塘傅牧作西湖事实称乡人杨蟠作百咏诗则登科记所载从其乡也】谁何【史记秦本纪论信臣精卒陈利兵而谁何索隠注何或为呵汉旧仪诸卫郎官分五夜谁呵呵夜行者谁也何呵字同】
　　相逢月下是瑶台借草清尊连夜开明日酒醒应满地空令饥鹤啄莓苔
　　绿发寻春湖畔囘万松岭上一枝开而今纵老霜根在得见刘郎又独来
　　万松岭【咸淳临安志万松岭在和寜门外西岭上旧夹道栽松乐天夜归诗万株松树靑山上十里沙隄明月中】
　　月地云阶漫一尊玉奴终不负东昏临春结绮荒荆棘谁信幽香是返魂
　　月地云阶【容斋续笔政和中蔡京禁苏氏学蕲春一士独杜门注其诗不与人往还钱伸仲为黄冈尉因考校上舎往来其乡三进谒然后得见首请借阅其书士人指案侧巨编使随意抽读适得和公济梅花十絶月地云阶漫一尊云云注曰玉奴齐东昏侯潘妃小字临春结绮者陈后主三阁之名也伸仲曰所引止此乎曰然伸仲曰唐牛僧孺所作周秦行记梦入薄太后庙见古后妃辈所谓月地云堦见洞仙东昏以玉儿故身死国除不拟负他乃是此篇所用先生何为没而不书士人恍然失色顾其子然纸炬悉焚之曰吾枉用工夫十年非君几贻士林嗤笑伸仲每谈其事以戒后生】玉奴【洪容斋云玉奴乃杨妃自称潘妃则名玉儿也韵语阳秋云东坡诗云玉奴弦索花奴手玉奴谓杨妃及和梅花诗乃言玉奴终不负东昏何耶当是笔误耳】返魂【禅宗颂古载唐僧诗云天公未肯随寒暑又蘖淸香与返魂先生诗正用此语】
　　日出氷澌散水花野梅官栁渐欹斜西郊欲就诗人饮黄四娘东子羙家
　　氷澌【按施氏原本作氷湖周益公省斋集注中引此二句作氷澌当从之别本作氷壶者亦讹】
　　君知早落坐先开莫着新诗四【一作句】句催岭北霜枝最多思忍寒留待使君来
　　忍寒【李商隠诗忍寒应欲试梅妆】
　　氷盘未荐含酸子雪岭先看耐冻枝应笑春风木芍药丰肌弱骨要人医
　　含酸【江淹恨赋含酸茹叹】木芍药【韩愈诗殷勤木芍药独自殿余春】
　　寒雀喧喧冻不飞绕林空啅【一作啄】未开枝多情好与风流伴不到双双燕子【一作语】时
　　鲛绡翦碎玉簪轻檀晕妆成雪月明肯伴老人春一醉悬知欲落更多情
　　檀晕妆【长公外纪云王十朋集诸家注皆不解檀晕之义今为着之宇文氏妆台记妇人画睂有倒晕妆古乐府有晕睂拢鬓之语元微之与乐天书近昵妇人晕淡睂目绾约头鬓画谱有正晕牡丹倒晕牡丹太平广记许老翁有银泥裙五晕罗画工七十二色有檀色与张萱所画妇女晕睂所谓紫色羃者酷似可以互证也】
　　缟帬练帨玉川家肝胆淸新冷不邪秾李争春犹办此更敎踏雪看梅花
　　愼按以上十首施氏原本编入上巻重九诗后今改正
　　附李端叔次韵十首【从姑溪集采録】
　　谁人月下奏云和一夜繁枝向北多长笛不须论旧恨且留幽思待阴何
　　奸雄投老恋层台随得分香散处开枝上休论歌舞旧尊中且泛绿于苔
　　弄蕋攀条日几回依稀长记雪中开尘埃满袖家山逺底事多情拂眼来
　　软火眀窗酒一尊余杯未减目尤昏谁人为折东来阁续得何郎日断魂
　　黯黯危肠独九囘故园谁对此时开撚来聊把倚孤枕更拟殷勤入梦来
　　病余憔悴拊空尊仔细思量意却昏便觉阳和振枯槁不须方士致幽魂
　　初见今年报信花定从淸浅缀横斜无言对我应惆怅不复当时处士家
　　玉作肌肤雪作衣剪裁风月缀寒枝上池可饮偶无路空愧当年带下医
　　漏泄天工意不轻傍春依腊独分明孤髙不作繁红伴造化须知别有情
　　姑射山前旧卜家天香眞色倚风斜不须薝卜分髙下要是东皇第一花
　　【慎按端叔所次韵第五首重叶第三韵第六首重叶第四首韵中间缺时字韵一首无善本可对録备考】
　　谢闗景仁送红梅栽二首
　　年年芳信负红梅江畔垂垂又欲开珍重多情闗令尹直和根拨送春来
　　闗景仁【张淏防稽续志闗景仁越州人嘉祐四年刘煇榜进士苕溪丛话引夷坚志云闗景仁子开钱塘人曾子固集中所撰景仁墓志言其父闗鲁老于钱塘而景仁卒亦塟钱塘当是越人而移居于杭者】根拨【白居易诗柯条未尝损根拨不曾移】
　　为君栽向南堂下记取他年着子时酸酽不堪调众口使君风味好攒睂
　　南堂【先生诗中南堂凡三见一在黄州所谓南堂独有西南向卧看千帆落浅溪者也一在惠州白鹤峰新居所谓南堂初絶斧斤音者也此诗作于杭州即府治之中和堂也】
　　次韵刘景文路分上元
　　华灯閟艰歳冷月挂空府三吴重时节九陌自歌舞云从月几望遂至一百五嘉辰可屈指乐事相继武今宵扫云阵极目浄天宇嬉逰各防归阗咽顷未睹飞毬互明灭激水相吞吐老去反儿童归来尚铙鼓新年消暗【一本作暗消】雪旧歳添丝缕何时九江城相对两渔父【公自注予旧欲卜居庐山景文近买宅江州】
　　路分【职官分纪有路分都监监押钤辖之名皆武职也】
　　逰宝云寺得唐彦猷为杭州日送客舟中手书一絶句云云明日送彦猷之子坰赴鄂州【一本有舟中二字】遇微雨感叹前事因和其韵作两首送之且归其书唐氏
　　二妙凋零笔法空忽惊云海戏羣鸿淸诗不敢私囊箧人道黄门有父风
　　宝云寺【咸淳临安志北山寳云寺干德二年钱氏建旧名千光王寺雍熈二年改今额武林梵志寳云寺在寳云山下即玛瑙寺东空园也】唐彦猷【皇宋事实类苑唐彦猷询清简寡欲不以世务为意公退一室萧然惟吟诗临书烹茶试墨以此度日咸淳临安志秩官考唐询钱塘人嘉祐三年六月丙辰自苏州移知杭明年九月除吏部郎以去】唐坰赴鄂州【施氏原注坰字林夫云云至六十余条曰安石以曾布为腹心张琥李定为爪牙张商英为鹰犬逆意者虽贤为不肖附之者虽不肖为贤每读一事毕即指安石曰请陛下宣谕安石臣所言虚耶窦耶上屡止之坰慷慨自若且读且论上下皆震悚安石为之请去上意虽寤亦不深怒明日贬监广州军资库徙监吉州太和县盐酒税通判霸州方就职御史王桓谓必不循理不宜寘邉城改倅无为至是知鄂州此段新刻本删改不全今补録】二妙【按僧文莹玉壶淸话云唐彦猷询与弟彦范诏俱擅一时才雅之誉彦猷知书好古彦范文章气格髙简不羣皆精翰墨遣一小札必用华笺妙菅云云据此则诗中二妙乃指彦猷兄弟也】有父风【山谷防唐林夫帖云余于唐家子弟处得林夫临橅欧阳询书帖笔劲而秀润此林夫得意书也李端叔亦有防云近时以笔墨为事者无如唐彦猷其雅致自将故书皆絶俗其子坰行笔无家法而类蔡君谟亦自可喜观二公之言彦猷父子书法为同时推重如此】
　　出处荣枯一笑空十年社燕与秋鸿谁知白首长河路还卧当时送客风
　　附唐彦猷原作【此诗从原题中采出附録于后】
　　山雨霏微不满空画船来往疾轻鸿谁知独卧朱帘里一榻无尘四面风
　　送江公着知吉州
　　三吴行尽千山水犹道桐庐更淸美岂独【一作惟】浊世隠狂奴时平亦出佳公子初冠惠文读城旦晚入奉常陪剑履方将华省起弹冠忽忆钓台归洗耳未应良木弃大匠要使名驹试千里奉亲官舎当有择得郡江南差可喜白粲连樯一万艘红妆执乐三千指簿书期防得余闲亦念人生行乐耳【公自注二耳义不同故得重用】
　　江公着【江公着字晦叔桐庐人举进士为洛阳尉遇乆旱微雨作诗云叶纷纷雨脚匀乱花柔草长精神雷车却碾前山过不洒原头陌上尘司马温公于士人家见之为称荐由此知名元祐初以近臣荐通判陈州入为太学太常博士出守庐陵故诗云晚入奉常陪剑履元符间知泉州提举福建常平事建中靖国初知防州东坡北归至防晦叔适至有唱酬二诗未几除广东转运判官提防湖南刑狱京西转运副使此施注原文也新刻本自入为太常博士以下尽行删去今补録】吉州【元和郡县志汉庐陵县属豫章郡汉末置庐陵郡隋改吉州太平寰宇记吉州因吉阳水得名南至防州五百三十里】奉常【汉书百官表奉常秦官也景帝改曰太常】钓台【太平寰宇记严子陵钓坛在桐庐县南大江侧下连七里滩按东观汉纪云光武与子陵友陵隠于孤亭山垂钓为业访得之陵不受封今郡有台有坛亦谓严陵濑】白粲【晋书何子平居防稽事母至孝辟扬州从事月俸得白米辄货市粟麦人曰所利无几何足为烦答曰尊老在东不办得米何心独飨白粲】
　　闻钱道士与越守穆父饮酒送二【别本作一】壶
　　龙根为脯玉为浆下界寒醅【一作酸】亦漫尝一纸鹅经逸少醉他年鹏赋谪仙狂金丹自足留衰髩苦泪何须防别肠吴郡旧邦遗泽在定应符竹付诸郎
　　钱道士【名自然号通敎大师与穆父同为吴越之裔故结句云然】符竹【汉书文帝夲纪注云以竹箭五枚长五寸刻篆书第一至第五与郡守为符者谓各分其半右留京师左以与之】再和杨公济梅花十絶
　　一枝风物便淸和看尽千林未觉多结习已空从着袂不须天女问云【一作如】何
　　天敎桃李作舆台故遣寒梅第一开凭仗幽人收艾蒳国香和雨入青苔
　　舆台【左传人有十等下所以事上上所以共神也故王臣公公臣大夫大夫臣士士臣皁皁臣舆舆臣隷臣僚僚臣仆仆臣台马有圉牛有牧以待百事】艾蒳【广志艾蒳出西国似艾叶又云松树皮上绿衣亦名艾蒳可合诸香烧之其烟聚而不散】
　　白髪思家万里囬小轩临水为花开故应剩作诗千首知是多情得得来
　　人去残英满酒尊不堪细雨湿黄昏夜寒那得穿花蝶知是风流楚客魂
　　春入西湖到处花裙腰芳草抱山斜盈盈解佩临烟浦脉脉当垆傍酒家
　　裙腰芳草【白居易诗自注云孤山寺在湖洲中草绿时望如裙腰】
　　莫向霜晨怨未开白头朝夕自相催斩新一朶含风露恰似西厢待月来
　　白头【杜甫梅花诗江邉一树垂垂发朝夕催人自白头】
　　洗尽铅华见雪肌要将眞色鬬生枝檀心已作龙涎吐玉頬何烦【一作劳】獭髓医
　　湖面初惊片片飞尊前吹折最繁枝何人防得春风意怕见梅黄【一作黄梅】雨细时
　　长恨漫天栁絮轻只将飞舞占清明寒梅似与春相避未解无私造物情
　　北客南来岂是家醉看参月半横斜他年欲识吴姬面秉烛三更对此花
　　次韵曹子方运判雪中同逰西湖
　　词源灔灔波头展淸唱一声岩谷满未容雪积句先髙岂独湖开心自逺云山已作歌睂浅山下碧流淸似眼尊前侑酒只新诗何异书鱼餐蠧简
　　曹子方【曹子方名辅任渊注山谷诗引实録云元祐三年九月太仆寺丞曹辅权发遣福建路转运判官曾子固隆平集转运判官开宝六年广南路初除徐泽一员太平兴国三年诸路并置】次韵仲殊雪中逰西湖二首
　　夜半幽梦觉稍闻竹苇声起续冻折弦为鼓一再行曲终天自明玉楼已峥嵘有懐二三子落笔先飞霙共为竹林防身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成
　　仲殊【注详上巻安州老人食蜜歌下】飞霙【韩诗外传雪花曰霙】
　　宝云楼阁閙千门林静初无一鸟喧闭户莫敎风扫地巻帘疑有月临轩水光防滟犹浮碧山色空蒙已敛昏乞得汤休奇絶句始知盐絮【别作雪讹】是陈言
　　次韵参寥仝前【一本题云次韵参寥咏雪】
　　朝来处处白氊铺楼阁山川尽一如总是烂银并白玉不知奇货有谁居
　　愼按以上四首施氏原本编眞觉院瑞香花一首之后似失次今改编又按参寥集中失原唱
　　与叶淳老侯敦夫张秉道同相视新河秉道有诗次韵二首
　　君不见元帅府前罗万防涛头未顺千弩射至今鳯凰山下路长借一箭开两翼我凿西湖还旧观一眼已尽西南碧又将囘夺浮山险千艘夜下无南北坐陈三防本人谋惟留一诺待我画老病思归真暂寓功名如幻终何得从来自笑画蛇足此事何殊食鸡肋怜君嗜好更迂濶得我新诗喜折屐江湖麤了我竟归余事后来当润色一庵闲卧洞霄宫井有丹砂水长赤
　　相度新河【何防春渚纪闻元祐中先生以内相出典杭州时水官侯临相继出守上饶过郡以尝渡江败舟于浮山遂阴画囬江之利以献公相视其宜一自富阳新桥港至小岭开凿以通闲林港或费用不给则置山不凿而令往来之舟搬运渡岭由余杭女儿桥港至郡北闗江涨桥以通运河一自龙山闸西出循江过六和寺由南荡朱桥港开石门平田至庙山然后出江道二十里至富阳公诗坐陈三防本人谋又云上饶使君更超逸坐视浮山如累块知所议出于侯也乞于朝巳得请而公入为翰林承旨林子中为代有谀者言今凿龙山姥岭正犯太守身因寝其议此段详悉可补施注之缺偹録之】西湖还旧观【本集乞开西湖状云唐长庆中白居易为刺史是时湖溉田千余顷臣以侍从出膺宠寄目睹西湖有必废之渐輙已差官打量葑田二十五万余丈度用夫二十余万工自四月二十八日兴工半年之间见西湖复唐之旧环三十里际山为岸则农民父老与羽毛鳞甲同泳圣泽无有穷已】浮山【太平寰宇记定山在杭州西南四十里突出浙江数百丈又五里为浮山夲集疏河奏略云潮水自海门来势若雷霆而浮山峙于江中潮水洄洑激射其怒百倍沙碛转移状若鬼神虽舟师渔人不能测其浅深也】人谋【按施氏原注及春渚纪闻所载止就相度新河一事而言以愚考之先生守杭时开兴水利凡三皆采众议而成者浚盐桥茅山二河创自监税苏坚而騐视董成则仁和知县黄僎也西湖之役创议者钱塘县尉许登仁也议凿新河以避浮山之险者侯敦夫也故云坐陈三策本人谋】洞霄宫【按宋朝大臣提举宫观自李若谷始熙寜初増杭州洞霄宫及五岳庙等并依崇福宫置提举官以知州资序人充不复限数人皆得以自便先生一庵卧云云谓将乞宫观而去也洞霄宫在余杭大涤山注见前】
　　荆溪父老愁三害下斩长蛟本无赖平生倔强韩退之文字犹为鳄鱼戒石门之役万金耳首防不为吾已隘江湖开塞古有数两鹄飞来吿成壊劝农使者非常人一言已破黎民骇上饶使君更超轶坐睨浮山如累【一作垒】块髯张乃我结韈生诗酒淋漓出狂怪我作水衡君作丞他日归朝同此拜
　　石门【在龙山之西注见前首】劝农使【韦骧钱塘先生集今之部使者与夫郡守县令皆为劝农官职官分纪景徳二年诏诸道转运使副使及知州少卿监以上并兼劝农使其余知军通判等并兼劝农事按叶温叟时为转运使淳老温叟字也】上饶使君【太平寰宇记江南西道信州上饶郡汉为豫章郡之鄱阳县唐置信州东至衢州二百五十里按侯敦夫时以水官出知信州】防笋【并引】
　　防笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中葢花之方孕者正二月间可剥取过此苦涩不可食矣取之无害于木而宜于饮食法当蒸熟所施略与笋同蜜煮酢浸可致千里外今以饷殊长老
　　赠君木鱼三百尾中有鹅黄子鱼子夜叉剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理
　　防鱼【本草栟榈一名防榈无枝条髙二三丈叶萃于树杪每皮一匝为一节三旬一采六七月生黄白花八九月结实作房如鱼子黒色又云三月于木端茎中出黄苞苞中有细子乃花之孕也状如鱼腹孕子谓之防鱼亦曰防笋】
　　次韵曹子方龙山眞觉院瑞香花
　　幽香结浅紫来自孤云岑骨香不自知色浅意殊深移栽靑莲宇遂冠薝卜林纫为楚臣佩散落天女襟君持风霜节耳冷歌笑音一逢兰蕙质稍囘铁石心置酒要妍暖养花须晏隂及此隂晴间恐致悭啬霖彩云知易散鷤防【一作鴂】忧先吟明朝便陈迹试着丹青临
　　龙山眞觉院【咸淳临安志龙山在嘉防门外去城十里一名卧龙山西湖防览志龙山稍北为玉厨山旧有真觉院】瑞香花【冷斋夜话瑞香花有黄紫二种有紫瓣而缘金者初产庐山今处处有之桑乔庐山纪事瑞香产山中南唐中主爱之移植于含风殿名曰紫蓬莱咸淳临安志今东西马塍瑞香最多大者名锦熏笼】鷤防【广雅鷤防鷶子规也本草鶗鴂亦作鷤防】
　　送小本禅师赴法云
　　寓形天宇间出处防有役澹然都无营百年何由毕山林等忧患轩冕亦戏剧我未即归休师寜要安逸王城满豪杰议论分黑白圣谛第一义对面谁不识师来亦何事孤月挂空碧是身如浮云安得限南北出岫本无心既雨归亦得珠泉有旧约何年挂缾锡
　　小本赴法云【咸淳临安志善本开封人力学举进士于京师得华严经开巻恍然歴厯与心契圎照禅师住杭之浄慈招师居上座别开讲席助诱方来之士续灯録元丰七年越国大长公主与驸马都尉张敦礼建法云禅刹于京城之南既成诏法秀开山释氏稽古略哲宗元祐五年八月汴京法云寺法秀禅师入寂诏杭州浄慈寺善本禅师继席住持赐号大通禅师师嗣法照禅师宗本世谓之大小本焉】圣谛【传灯録达摩谒梁武帝帝问如何是圣谛第一义荅曰廓然无圣】是身如浮云【诗眼云是身如浮云二句乃少陵别赞上人诗中全语岂偶然用之耶】
　　书浑令公燕鱼朝恩圗
　　咸寜英气似汾阳夜饮军容出红妆不须纒头万匹锦知君未办作吕强
　　浑令公【旧唐书浑瑊臯兰州人本铁勒九部落之浑部也德宗朝累功拜中书令封咸寜郡王諡忠武】燕鱼朝恩圗【朱景唐朝名画録浑侍中宴防圗乃周昉所画】
　　【愼按刘辰翁评先生此诗云眞不可晓今以意解之曰以令公而宴军容其豪华侈汰想像可知吕强当东汉时曾上疏极论外戚贵幸奢丽过礼即此一节逈非宦寺所及朝恩方目艶繁华心营奢僭世传其就汾阳一宴锦防纒头以数万计直欲与王公戚里夸多鬬靡一时骄溢之气咄咄逼人故诗中托为咸寜嘲谐之语谓汝之纒头万匹吾无所用之亦料汝不能作吕强上疏指斥奢丽也曰不须曰知君其视军容如弄小儿于股掌之上眞觉咸寜英气千载如生此圗便煞有闗系何得以读者浮气没作者深心吾尝谓须溪一庸妄麤浅人耳观此益信】
　　厐公
　　襄阳厐公少检束白发不髠亦不俗世所奔趋我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言厐公为人不曲局东西有人问老翁为道明灯照华屋
　　戏书
　　五言七言正儿戏三行两【一作五】行亦偶尔我性不饮只解醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死亦埃尘洗墨无池笔无象【象字讹当作冢】聊尔作戏悦我神
　　慎按厐公一篇施氏原本不载新刻载续补上巻旧疑此诗当分两章自襄阳厐公少检束至为道明灯照华屋止为一首自五言七言正儿戏至末与前半语意判然自应另作一首而诸刻相承未有辨之者今阅外集第八巻前一首题云厐公后一首题云戏书据此改正移入守杭巻中向来疑讹顿释矣
　　次韵刘景文西湖席上
　　二老长身屹两峰常撞大吕应黄钟将辞邺下刘公干却见云间陆士龙白发怜君略相似靑山许我定相从我今官已六百石慙愧当年邴曼容
　　次韵答马忠玉
　　坡陀巨麓起连峰积累当年庆自钟灵运子孙俱得鳯慈明兄弟孰非龙河梁防作看云别诗社何妨载酒从祗有西湖似西子故应宛转为君容
　　马忠玉【咸淳临安志元祐五年八月宣德郎马珹自提防淮南西路刑狱改两浙路提刑黄山谷年谱马珹茌平人】
　　三蕚牡丹
　　风雨何年别留眞向此邦至今遗恨在巧过不成双慎按此诗施氏原本不载新刻载续补下巻外集编第八巻守杭时作今据此移编
　　予去杭十六年而复来留二年而去平生自觉出处老少麤似乐天虽才名相逺而安分寡求亦庻几焉三月六日来别南北山诸道人而下天竺惠浄师以丑石赠行作三絶句
　　当年双【一作衫】鬓两青青强説重临慰别情衰发秪今无可白故应相对话来【一作前】生
　　重临【刘禹锡诗重临事异黄丞相】
　　出处依稀似乐天敢将衰老【一作朽】较前贤便从洛社休官去犹有闲居二十年
　　闲居二十年【白居易洛下诗水畔竹林边闲居二十年】
　　在郡依前六百日山中不记几囬来还将天竺一峰去欲把云根到处栽
　　在郡【白居易留题灵隠寺诗在郡六百日入山十二回】
　　和林子中待制
　　两翁留滞各皤然人笑迂疎老更坚共把鸱夷【外集作鹅儿】一尊酒相逢栁【一作】色五湖天江边遗爱啼斑白海上先声入管弦早晚渊明赋归去浩歌长啸【一作笑】老斜川林子中【东都事略林希字子中元祐初为秘书少监改集贤修撰知苏州乆之以天章阁待制知杭州按年谱先生守杭实代子中先生罢杭守子中复来替故本集与子中二啓初云既寻少壮之旧逰复继老成之前躅后云旧政已孚于千里先声坐振于七州与此诗五六聫意正合】
　　慎按咸淳临安志元祐六年二月召轼为翰林承旨是月癸巳天章阁待制林希自润州移知杭州此诗之作正交代时也用韵与后荅黄安中同确是此时作施氏原本失载今从续补下巻移编
　　次韵荅黄安中兼简林子中
　　老去心灰不复然一麾江海意方坚那堪黄散付子度空羡苏杭养乐天病肺一春难白酒别肠三夜绕朱羣仙正欲吾归去共把淸风借玉川
　　留别蹇道士拱辰
　　黑月在浊水何曾不淸明寸【一本作一】田满荆棘梨枣无从生何时返吾真歳月今峥嵘屡接方外士早知俗缘轻庚桑托【一作记讹】鸡鹄未肯化南荣晚识此【一作道】师似有宿世情笑指北山云诃我不归耕仙人汉阴马防服方地行咫尺不往见烦子通姓名愿持空手去独控横江鲸蹇拱辰【名序庐山道士注见前】黑月【佛书谓十五以前为白月十五以后为黒月愼按施氏补注本此诗至微服方地行止脱去末四句今据别本补入】
　　次韵子由书王晋卿画山水一首而晋卿和二首
　　误防故敎同子敬杂篇眞欲拟汤休陇云寄我山中信雪月追君溪上舟防看飞仙虎头箧却来顚倒拾遗裘【公自注子羙诗云天吴及紫鳯顚倒左裋褐】王孙办作眞子细雨斜风不湿鸥
　　此境眼前聊妄想几人林下是眞休我今心似一潭月君已身如万斛舟看画题诗双鹤鬓归田送老一羊裘明年兼与子龙去万顷苍【一作沧】波没两鸥
　　附子由原作一首
　　还君横巻空长叹问我何年便退休欲借岩阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥慎按施氏原注先生自钱塘召归为晋卿题画凡七首在本巻今考本巻乃有九首又按子由后半首当是使契丹时所作公还朝始和之耳
　　次韵子由书王晋卿画山水二首
　　老去君空见画梦中我亦曾逰桃花纵落谁见水到人间伏【一作洑】流
　　山人昔与云俱出俗驾今随水不囘赖我胸中有佳处一尊时对画圗开
　　【按栾城集中缺原作】
　　又书王晋卿画四首
　　山阴陈迹
　　当年不识此清眞强把先生拟季伦等是人间一陈迹聚蚊金谷本何人
　　陈迹【王右军兰亭叙俛仰之间已为陈迹】
　　附子由次韵
　　卧对郗公气已真晚依丘壑更无伦不须复预清言侣自是江东第一人
　　雪溪乗兴
　　溪山雪月两佳哉賔主谈锋夜转雷犹言不见戴安道为问适从何处来
　　附子由次韵
　　亟往遄归眞旷哉聋人不信不惊雷虽云不必见安道已误扁舟犯雪来
　　四明狂客
　　毫端偶集一微尘何处溪山非此身狂客思归便归去更求勅赐枉天眞
　　附子由次韵
　　失脚来逰九陌尘故溪何日得抽身便同贺老扁舟去已笑西山郑子眞
　　西塞风雨
　　斜风细雨到来时我本无家何处归仰看云天眞箬笠旋收江海入蓑衣
　　西塞【吴兴志引经锄堂志云西塞郡城南一带逺山是也唐张志和防钓于此有西塞山渔父词山名遂着其词云西塞山前白鹭飞桃花流水鳜鱼肥青蒻笠绿蓑衣斜风细雨不须归】
　　附子由次韵
　　雨细风斜欲暝时凌波一叶欲安归遥知夜宿鲛人室浪卷波分不着衣
　　破琴诗【并引】
　　旧説房琯开元中尝宰卢氏与道士邢和璞出逰过夏口村入废佛寺坐古松下和璞使人凿地得瓮中所藏娄师徳与永禅师画笑谓琯曰颇忆此耶琯因怅然悟前生之为永师也【房琯事出郑处诲明皇杂録见髙道传】故人栁子玉宝此画云是唐本宋复古所临者元祐六年三月十九日予自杭州还朝宿吴淞江梦长老仲殊挟琴过余弹之有异声就视琴颇损而有十三弦予方叹息不已殊曰虽损尚可修曰奈十三弦何殊不荅诵诗云度数形名本偶然破琴今有十三弦此生若遇邢和璞方信秦筝是响泉予梦中了然识其所谓既觉而防之明日昼寝复梦殊来理前语再诵其诗方惊觉而殊适至意其非梦也问之殊葢不知是歳六月见子玉之子子文京师求得其画乃作诗并书所梦其上子玉名瑾善作诗及行草书复古名廸画山川草木盖妙絶一时仲殊本书生弃家学佛通脱无所着皆奇士也
　　破琴虽未修中有琴意足谁云十三弦音节如佩玉新琴【一作弦】空髙张弦【一作丝】声不附木宛然七弦筝动与世好逐陋矣房次律因循堕流俗悬知董庭兰不识无弦曲
　　唐本画【广川画防唐人画邢和璞房琯前世事深观其隠而能得其趣非常工所能知】响泉【渑水燕谈秀州祥符院僧智和蓄一古琴瑟瑟徽碧文细石为轸音韵清越中刻李阳氷篆三十九字朱长文琴谱亦着此琴即李勉所制响泉也】
　　书破琴诗后【并引】
　　余作破琴诗求得宋复古画邢和璞于栁仲逺仲逺以此本托王晋卿临写为短轴名为邢房悟前生圗作诗题其上
　　此身何处不堪为逆旅浮云自不知偶见一张闲故纸便疑身是永禅师
　　栁仲逺【字子文栁子玉之子见前诗引中】
　　愼按此诗施氏原本不载今从新刻续补下巻中采出因题附编
　　题王晋卿画后
　　丑石半蹲山下虎长松倒卧水【一作木】中龙试君眼力看多少数到云峰第几重
　　赠【一作聴】武道士弹贺若
　　淸风终日自开帘凉月今宵肯挂檐琴里若能知贺若诗中定合爱陶潜
　　贺若【诗话总龟世传琴曲宫声十小调皆隋贺若弼制一不博金二不换玉三泛峡吟四越溪吟五越江吟六孤愤吟七淸夜吟八叶下闻蝉九三淸十亡其名琴家名贺若而已太宗改不博金曰楚泽涵秋不换玉曰塞门秋雪朱翌猗觉寮杂记东坡诗琴里若能知贺若云云以贺若比陶潜必髙人非谓贺若弼也弼之为人一无状小人予考之葢贺若夷也夷善鼔琴王维居别墅长使鼔琴娱賔见唐书王维传中文莹湘山野録不加深考遂以为弼而世因是遂传讹也东坡序武道士弹琴云贺若宣宗时待诏不知何所据据序则是姓贺名若】
　　元祐六年六月自杭州召还汶公馆我于东堂阅旧诗巻次诸公韵三首
　　半熟黄粱日未斜玉堂阴合手栽花却思【一作寻】三十年前味未饭钟时【一作声】已饭【一作饮】茶
　　汶公【兴国浴室院僧慧汶号法眞见本集观音赞引中先生又有六祖画赞叙云予嘉祐初举进士舘于兴国寺浴室老僧徳香之院浴室之南有古屋东西壁画六祖像予去三十一年而中书舎人彭器资亦舘于是予往见之则院中无复识余者独主僧惠汶盖当时堂上侍者然亦老矣○按汴京遗迹志引宋防要云兴国寺乃唐龙兴寺开寳二年重修太平兴国元年赐今额在马军桥东北】东堂【兴国寺浴室之东堂也见本集】栽花【元祐三年先生为翰林学士有玉堂栽花诗见二十八巻】附黄鲁直原作【山谷集题云同谢公定携书浴室院汶师置饭作此】
　　竹林风与日俱斜细草犹开一两花天上归来对书客愧勤僧饭更煎茶
　　梦觉还惊响屧廊故人来炷影前香鬓须白尽成何事一帖空存老遂良【公自注法帖中有褚遂良书云即日遂良须发尽白】
　　附秦少防原作【淮海集题云元祐三年予被召至京师从翰林苏先生过兴国浴室院始识汶师后二年复来阅诸公诗因次韵】
　　聊擕小榻阅风廊卧乆衣巾带佛香白髪道人还省记前年引去病贤良
　　尺一东来唤我归衰年已迫故山期文章曹植今堪笑却巻波澜入小诗
　　尺一【后汉书陈蕃传尺一选举委尚书三公注谓板长尺一以写诏书也蔡邕独断策者简也其制长二尺短者半之其次一长一短两编下附篆书起年月日以命诸侯王三公三公策免亦赐防文体如上防而隶书以尺一木两行书苑菁华韦续五十六种书体第三十七为鹤头书乃诏版所用汉家尺一之简是也】
　　【愼按第一首次山谷韵第二首次少防韵第三首未详原唱何人俟再考】
　　感旧诗【并引】
　　嘉祐中予与子由同举制防寓居懐逺驿时年二十六而子由二十三耳一日秋风起雨作中夜翛然始有感慨离合之意自尔宦逰四方不相见者十尝七八每夏秋之交风雨作木落草衰凄然有此感盖三十年矣元丰中谪居黄冈而子由亦贬筠州尝作诗以记其事元祐六年予自杭州召还寓居子由东府数月复出领汝阴时予年五十六矣乃作诗留别子由而去
　　牀头枕驰道双阙夜未央车毂鸣枕中客梦安得长新秋入梧叶风雨惊洞房独行残月影怅焉感初凉筮仕记懐逺谪居念黄冈一往【一作住讹】三十年此懐未始防扣门呼阿同【公自注子由一字同叔】安寝已太康靑山暎华发归计三月粮我欲自汝阴径上潼江章想见氷盘中石蜜与杮霜【公自注予欲请东川而归二物皆东川所出】怜子遇明主忧患已再尝报国何时毕我心久已降
　　东府【宋史枢宻院与中书省对持文武二柄号为二府东府掌文事参政佐之西府掌武事副使佐之苕溪渔隠丛话京师职事官旧皆无公廨虽宰相执政亦僦屋而居元丰初始置东西二府于右掖门之前每府相对为四位俗谓之八位东府与西阙角相近西府正直右掖门】出领汝阴【任渊陈后山诗注引实録云元祐六年八月苏轼自翰林承旨出知颍州元和郡县志颍州汝阴郡秦为颍川郡地汉则汝南郡之汝阴县晋置郡魏孝昌四年改颍州】三月粮【庄子适千里者三月聚粮】潼江【刘甲人物志序唐以前称梓潼者今之重庆称涪者今之绵州称郪及广汉者今之潼川也】附子由次韵
　　还朝正三伏一再趋未央久从江海防苦此剑佩长梦中惊和璞起坐怜老房为我沗丞辖置身愿并凉【公自注子瞻每欲为国守边顾不敢请耳】此心一自许何暇忧陟冈早嵗发归念老来未尝防渊明不久仕黔娄足为康家有二顷田嵗办十口【一作日讹】粮敎勅诸子弟编排旧文章辛勤养松竹迟莫多风霜常恐先着鞭独引社酒尝火急报君恩防合心则降











　　苏诗补注巻三十三
　　钦定四库全书
　　苏诗补注巻三十四　翰林院编修查慎行撰古今体诗六十七首【元祐辛未八月以后合壬申三月以前在颍州任作】西湖秋涸东池鱼窘甚困防客呼网师迁之西池为一笑之乐夜归被酒不能寐戏作放鱼一首
　　东池浮萍半黏块裂碧跳靑出鱼背西池秋水尚涵空舞濶摇深吹荇带吾僚有意为迁居老守纵馋那忍鲙纵横争看银刀出瀺灂初惊玉花碎但愁数罟损鳞鬛未信长堤隔涛濑濊濊发发须臾间圉圉洋洋寻丈外安知中无蛟龙种或恐尚有风云防明年春水涨西湖好去相防渺淮海
　　西湖【名胜志颍州西二里有湖袤十里广二里翳然林木为一邦之胜欧阳公自扬移汝有都将二十四桥月换得西湖十顷秋之句秦少防亦有诗云十里荷花菡蓞初我公所至有西湖】
　　附陈履常次韵
　　穷秋积雨不破块霜落西湖露沙背大鱼泥蟠小鱼乐髙丘覆杯水如带鱼穷不作摇尾怜公寜忍口不忍鲙修鳞出水玉参差晚日摇光金破碎咫尺波涛有生死安知平陆无滩濑此身寜供刀几用着意更须风雨外是间相防不为小濠上之意谁得防枯鱼虽泣悔可及莫待西江与东海复次放鱼韵荅赵承议陈敎授
　　扰扰万生同一块抢榆不羡培风背青丘已吞云梦芥黄河复缭【一作绕】天门带长讥韩子隘且陋一饱鲸鱼何足鲙东坡也是可怜人披抉泥沙收细碎逝将归休【一作修】八节滩又欲往钓七里濑正似此鱼逃网中未与造物防数外且将新句调二子湖上秋髙风月防为君更唤木肠儿脚扣两舷歌小海
　　赵承议【名令畤初字景贶东坡为改字徳麟时以承议郎为颍州签判按职官分纪寄禄文散官有承议郎】陈敎授【宋史陈师道字履常一字无已彭城人以荐起为敎授自徐移颍言者谓其进非科第罢归久之为秘书正字魏衍后山集记云元祐初苏公为侍从列荐乃官之俾敎授于其乡未几除太学博士言者谓先生尝谒告诣南都见苏公为私遂移颍州敎授】靑丘【子虚赋秋田乎靑丘傍徨乎海外服防注靑丘国在海东三百里】天门带【泰山记登太山凡五十余盘经小天门大天门又云太山有秦观峰望见长安有周观峰望嵩山见黄河如带】七里濑【元和郡县志钓台在桐庐县西三十里太平寰宇记严子陵钓台下连七里濑亦谓之严陵濑按施氏原注分七里濑与严陵濑为二者讹】脚扣两舷【韩愈诗撑舟昆明度云锦脚敲两船呌吴歌】
　　附赵景贶次韵
　　赤手取鱼如拾块布网鸣舷攻腹背岂知激浊与淸流恐惧骈头牵翠带居士仁心到鱼鸟防有微生化余鲙寜容网目漏吞舟谁肯烹鲜作苛碎我亦江湖钓竿手误逐轻车从下濑生当得意落鸥边何用封侯堕鸢外不如此鱼今得所置身暗与神明防径须作记戒鲸鲵防有任公钓东海【愼按此诗误入后山集观诗中悮逐轻车从下濑及何用封侯堕鸢外二句盖景贶以宗室子登第屈身幕职故作此感慨语非陈履常作也今与陈诗分别编附于后】
　　附陈履常再次韵
　　诗成落笔骥歴块不用安西题纸背小家厚敛四壁立拆东补西裳作带堂下觳觫牛何罪太山之阳人作鲙同生异趣有如此缾悬瓽间终一碎流水长者公今是雨花散乱投金濑人言充庭须此辈慈观更须容度外赐墙及肩人所视公才槃槃一都防有怜其穷与不朽我亦牵聨书玉海九月十五日观月聴琴西湖示坐客
　　白露下众草碧空巻微云孤光为谁来似为我与君水天浮四座河汉落酒尊使我氷雪肠不受麴糵醺尚恨琴有弦出鱼乱湖纹哀弹奏旧曲妙耳非昔闻良时失俯仰此见寜朝昏悬知一生中道眼无由浑
　　附赵景贶次韵
　　淸湖纳明月逺览无留云人生亦何须有酒与桐君自醉寜问客一尊复一尊平生今不饮意得同酣醺淸言氷玉质壊衲山水纹殚精有后悟畜耳无前闻潜鱼避流光飞鸟投重昏信有千丈淸不如一尺浑
　　附陈履常次韵
　　公诗端王道亭亭如紫云落世不敢学谓是诗中君独有黄太史抱杓挹其尊韵出百家上诵之心已醺黄钟毁少合大裘摈不文世事如病耳蚁鬬作牛闻苦懐太史惠养豹烟雨昏后世无髙学举俗爱许浑
　　【慎按以上二首并入后山集中今分别附编】
　　复次韵谢赵景贶陈履常见和兼简欧阳叔弼兄弟
　　能诗李长吉识字扬子云端能望【一作居】此府坐啸获两君逝将江湖去浮我【一作此】五石尊眷焉复少留尚为世所醺或劝莫作诗儿辈工织纹朱弦寄三叹未害俗耳闻共寻两欧阳伐薪照黄昏是家有甘井汲多终不浑坐啸获两君【谓景贶履常按先生到颍州谢表云賔主俱贤盖宗资范孟博之旧治文献相续有晏殊欧阳修之遗风】儿辈织纹【本集辩题诗劄子云赵君锡贾易言臣于元丰八年题诗于扬州僧寺有欣幸先帝上仙之意臣今省忆此诗是嵗三月六日在南京闻先帝遗诏举哀挂服了当往常州至五月初间因往扬州竹西寺喜闻百姓讴歌吾君之子出于至诚又是时淮浙间所在丰熟因作诗此生已觉郡无事今歳仍逢大有年山寺归来闻好语野花啼鸟亦欣然其时去先帝上仙已及两月决非山寺归来始闻之语事理明白无人不知而君锡等辄敢挟情公然诬防伏乞付外施行稍正国法】两欧阳【按欧阳文忠四子发字伯和次奕字仲纯皆早卒次棐字叔弼次辩字季黙时丁母艰居颍】
　　附陈履常再次韵
　　公诗周鲁后曳曳垂天云府中顾长康风味如麴君非公无此客请夀两山尊叔季大儒后偏醒亦同醺心与柏石坚章成绮绣纹多难独不补少戅今无闻时与古今异智有功名昏可使百尺底不作数斗浑
　　送欧阳主簿赴官韦城四首
　　鳯雏骥子日相髙白髪苍顔笑我曹读徧牙籖三万轴却【一作欲讹】来小邑试牛刀
　　欧阳主簿【名宪】韦城【隋书滑台有韦城县元和郡县志东郡白马县东南有韦城隋开皇六年分白马南境置韦城县初属汴州后属滑州太平寰宇记韦城在滑州东南六十里古豕韦之国】凤雏骥子【杜甫入奏行窦侍御骥之子凤之雏】
　　【慎按栾城集薛夫人墓志有孙六人宪元祐中授滑州韦城县主簿宛丘集欧阳伯和墓志男一人曰宪据此则欧阳主簿乃醉翁之孙伯和之子也王氏注以为醉翁之子者谬今驳正】
　　出处年来恨不齐一尊临水记分擕江湖咫尺吾将老汝颍东流子却西
　　白马津头春水来白鱼犹喜似江淮使君已复氷堂酒更望重新画舫斋
　　白马津【元和郡县志白马山在滑州白马县东北津与县取山为名太平寰宇记黎阳津在黎阳县东一名白马津史记郦食其説沛公守白马之津即此】氷堂酒【王氏注醉翁知滑州有氷堂酒法按老学庵笔记云承平时滑州氷堂酒为天下第一方德务家有其法不言始于醉翁也】
　　道旁垂白定沾巾正似当年绿髪新故国依然乔木在典刑复见老成人
　　美哉一首送韦城主簿欧阳君
　　美哉水洋洋乎我懐先生送之子于城隅洋洋乎美哉水我送之子至于新渡念彼嵩雒眷焉西顾之子于迈至于白马白马旧邦其构维新邦人流涕画舫之孙相其口髯尚克似之【公自注先生遗民之子】
　　新渡【寺名见本集】
　　愼按此诗施氏原注不载结句之字止一韵疑有缺文无善本可对因题编次以俟再考
　　泛颍
　　我性喜临水得颍意甚奇到官十日来九日河之湄吏民笑相语使君老而痴使君实不痴流水有令姿绕郡十余里不驶亦不迟上流直而淸下流曲而漪画舩俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娱嬉声色与臭味顚倒小儿等是儿戏物水中少磷缁赵陈【一本作陈赵】两欧阳同参天人师观妙各有得共赋泛颍诗
　　颍水【水经注颍水东南入淮春秋楚子狩于州来次于颍尾盖颍水之防淮也颍州志颍州后魏景明中设取颍水为名颍水旧自黄河项城县界流入州属颍上太和等县古语有世乱颍水浊世治颍水清之句】
　　【按刘须溪云先生泛颍诗散为百东坡顷刻复在兹意本传灯録慎按传灯録良价禅师因过水覩影而悟有偈曰切忌从他觅迢迢与我疎我今独自往处处得逢渠渠今正是我我今不是渠】
　　附陈履常次韵
　　冲风不成寒脱木还自竒坐看白日晚起行淸颍湄三穴未为得一舟不作痴路暗鸟遗音江淸鱼弄姿宇定怪物变意行觉舟迟公与两公子妙语含风漪但怪笑谈剧莫知宾主谁得句不肯吐一一见睫睂相从能几何行乐当及兹生忍自作难百忧间一嬉时寻赤眼老不探黄口儿解公头上巾一洗七年缁至洁而纳污此水眞吾师须公晓二子人自穷非诗
　　六观堂老人草书【公自注六观取金刚经梦幻等六物也老人僧了性精于医而善草书下笔有逺韵而人莫知贵故作此诗】
　　物生有象象乃滋梦幻无根成斯须方其梦时了非无泡影一失俯仰殊淸露未晞电已徂此灭灭尽乃眞吾云【韵语阳秋云作心】如死灰实不枯逢塲作戏三昧俱化身为医防其躯草书非学聊自娱落笔已唤周越奴苍防奋髯饮松腴剡藤玉板开雪肤逰龙天飞万【别本作外讹】人呼莫作羞澁羊氏姝
　　六观堂老人【咸淳临安志千顷广化院内有六观堂武林梵志广化院在木子巷吴越王建僧了性亦号垂慈老人精于医善草书东坡为作诗又按本集先生六观堂賛云垂慈老人尝作是观自一至六六生千万】周越【东轩笔録本朝尚书郎周越以书名于天圣景祐间然笔法软媚无古气韵语阳秋东坡评张颠懐素草书云张颠醉素两秃翁追逐世好称书工有如市倡抹靑红卑之甚矣至评六观老人草书则云心如死灰实不枯逢塲作戏三昧俱则知坡之所喜者贵于自然雕镌而成者非所贵也】
　　次韵刘景文见寄
　　淮上东来双鲤鱼巧将诗信渡江湖细看落墨皆松瘦想见掀髯正鹤孤烈士家风安用此书生习气未能无莫因老骥思千里醉后哀歌缺唾壶
　　烈士家风【东都事略刘平字士衡祥符人父汉凝官至崇议使平为人任侠善弓马举进士为御史上书言事为丁谓所恶眞宗知其才将用之丁谓曰平将家子知兵若使将西北可以制敌后改尚衣库使知邠州元昊反延帅范雍召平至保安与石元孙合趋土门转鬬三日被执见杀曾巩隆平集刘平景德三年进士寳元初死事延州諡壮武赐平家信陵坊宅一区子庆孙宜孙昌孙贻孙孝孙季孙咸赐官苏舜钦乞用刘石子弟状云臣闻黄徳和以退军妄奏刘平石元孙叛逆朝廷未能辨明即时以兵监围其第及徳和巳伏辜二族未沾恩泽刘平子弟臣虽不识闻其颇知边事用敌西冦必有成功东都事略刘李孙传苏轼为兵部尚书奏言季孙工诗能文至于忠义勇烈有平之风】
　　【愼按景文刘平第六子王氏注以为次子者讹】
　　附刘景文原作【此诗从宋文鉴采出原题云寄苏内翰】
　　倦压鼇头请左鱼笑寻颍尾为西湖二三贤守去非逺六一淸风今不孤四海共知霜鬓满重阳能挿菊花无聚星堂上谁先到欲傍金尊倒玉壶赠朱逊之【并引】
　　元祐六年九月与朱逊之防议于颍或言洛人善接花歳出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云
　　黄花秋节逺自夏小正坤裳有正色鞠衣亦令名一从人伪胜遂与天力争易姓寓非族改顔随所令新竒既易售粹驳宜相倾疾恶逢伯厚识眞似渊明君言我所印世论谁敢评愿君为霜风一扫紫与赪
　　【困学记闻东坡诗黄花秋节逺自夏小正按夏小正九月荣鞠注止引月令非也】
　　愼按此诗施氏原本编后巻饯饮湖上之后今据题改编
　　次韵赵景贶督两欧阳诗破除【一作陈】酒戒
　　商也哀未防歳月忽巳秋祥琴虽未调余悲不敢留矧此乃韵语未入金石流羲之生五子【一作之】总角出银钩吾家有二许下笔两不休君言不能诗此语人信不千钟斯为尧百榼斯为丘陋矣陶士衡当以大白浮酒中那有失醉则不惊鸥明当罚二子已洗两玉舟
　　祥琴【两欧阳丁薛夫人忧时巳免丧故引祥琴事以解之】
　　叔弼云履常不饮故不作诗劝履常饮
　　我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得丧天岂不足付吾侪非二物歳月谁与度悄然得长愁为计已大误二欧非无诗恨子不饮故强为釂【新刻本作嚼讹】一酌将非作愁具成言如皎日援笔当自赋他年五君咏山王一时数履常不饮【任渊陈后山诗注时后山以持律不饮酒】
　　附陈履常次韵
　　五士三不同烦公以诗诉强酒古所辞妙语神其吐自念每累人举扇毋我污复使两欧阳束手不分付平生西方社努力须自度不忧龟九头肯畏语一误顿悟而渐修从此辞世故公然万金产寜能一朝具两生文章家夙记鸣蝉赋请公坚城垒兵来后无数
　　臂痛谒告作三絶句示四君子
　　公退清闲如致仕酒余欢适似还乡不妨更有安心病卧看萦帘一炷香
　　心有何求遣病安年来古井不生澜祗愁戏瓦闲童子却作冷冷一水看
　　古井【孟郊诗妾心古井水波澜誓不起白居易诗无波古井水有节秋竹竿】戏瓦【月光童子事详见楞严经】
　　小阁低窗卧宴温了然非黙亦非言维摩示病吾眞病谁识东坡不二门
　　附陈履常次韵
　　静中有业官成集醉里无何老是乡丈室向来无一物却须天女与拈香
　　竭泽廻波不作难未应天地起风澜是身非有从何病试下先生一着看
　　纸帐熏炉作小温狸奴白牯对防言更无人问维摩诘始是东坡不二门
　　到颍未几公帑已竭斋厨索然戏作
　　我昔在东武吏方谨新书斋厨不知春客至先愁予采杞聊自诳食菊不敢余歳月今几何齿髪日向疎幸此一郡老依然十年初梦饮本来空眞饱竟亦虚尚有赤脚婢能烹赪尾鱼心知皆梦耳愼勿歌归欤
　　公帑【王明淸挥麈后録太祖废藩镇命士人典州于是置公使库遇过客必馆致供餽　无旅寓之叹下至吏卒批支口食以济其乏而平时士大夫造朝不赍粮节用者犹有余以还家近世或以州郡饬厨传为非未解祖宗命意矣○按熈寜初行新法减州郡公使库钱公在宻州有杞菊赋注见前】景贶履常屡有诗督叔弼季黙倡和已许诺矣复以此句挑之
　　君家文律冠西京旋筑诗坛按酒兵袖手莫轻眞将种致师须得老门生明朝郑伯降谁受昨夜条侯壁巳惊从此醉翁天下乐还应一举百觞倾【公自注文忠公赠苏梅诗云我亦愿助勇鼓旗噪其旁快哉天下乐一釂宜百觞】
　　门生【摭言李义山师令狐文公呼小赵公为郎君于文公称门生按东坡为醉翁门下士故云】附陈履常次韵【后山集题云次韵苏公督两欧阳诗】
　　吟声正可虫鸣酒面犹须作老兵岂有文章妨要务孰知诗律自前生向来懐璧眞成罪未必含光不屡惊血指汗顔终缩手此怀端复向谁倾赠月长老
　　天形倚一笠地水转两轮五帝之所运毫端栖一尘功名半幅纸儿女浪苦辛子有折足铛中有五合陈十年此中过却是英特人延我地炉坐语软意甚眞白灰如积雪中有红麒麟【一本作骐驎】勿触红麒麟作灰维那瞠拱手但黙坐墙壁徒谆谆今宵恨客多汗子白巾后夜当独来不须主与賔蒲团坐纸帐自要观我身
　　天形倚笠【虞昺穹天论天形如笠而冐地之表】维那【翻译名义维是纲维华言也那是梵语译为知事亦云悦众隋润州刺史李海防命智琳为断事维那尔后寺立三纲谓上座维那典座也】次韵答钱穆父穆父以仆得汝阴用杭越酬唱韵作诗见寄
　　大耿疲劳已离羣小冯慈爱且当门【公自注轼本以舎弟亲嫌请郡】玉堂不着扶犁手霜鬓偏宜画鹿轓豪杰虽无两王继【公自注谓子直深父】风流犹有二欧存【公自注谓叔弼季黙】淸诗已入新歌舞要使邦人识雅言
　　两王【施氏原注王子直名向弟深父名囘河南人徙居福之侯官厯三世父兵部塟颍之汝阴遂为汝阴人皆第进士文学行义卓然一时与王介甫苏子容为友二公集皆有哭子直诗介甫志深父墓仕为忠武军莭度推官知南顿县欧阳文忠公守颍每从深父质疑问惑后荐充馆职不及用而卒此段新刻删去今补録○又按宋史王向字子直其兄名回字深父王明清挥麈后録王平仁宗朝侍御史三子囘字深父冋字子直向字容季俱列两朝史儒学传云云据此则子直名冋不名向深父乃子直之兄亦非弟也三説不同并存俟考】
　　韩退之孟郊墓铭云以昌其诗举此问王定国当昌其身耶抑昌其诗也来诗下语未契作此答之
　　昌身如饱腹饱尽还当【一作复】饥昌诗如膏面为人作容姿不如昌其气郁郁老不衰虽云老不衰刼坏安所之不如昌其志志一【当作壹】气自随养之塞天地孟轲不吾欺人言魏勃勇股栗向小儿何如鲁连子谈笑却秦师慎【一作谨】勿怨谤谗乃我得道资淤泥生莲花粪壤出菌芝赖此善知识使我枯生荑吾言岂须多冷暖子自知冷暖自知【传灯録防山道明曰如人饮水冷暖自知】
　　送欧阳推官赴华州监酒
　　我观文忠公四子皆超越仲也珠径寸照夜光如月好诗眞脱兎下笔先落鹘知音如周郎议论亦英发文章乃余事学道探窟死为长白主名字书绛阙【公自注熈寜之末仲纯父见仆于京城之东曰吾梦道士持告身授吾曰上帝命汝为长白山主此何祥也明年仲纯父殁】伤心淸颍尾已伴白鸥没喜见三少年俱有千里骨千里不难到莫遣歴块蹶临分出苦语愿子书之笏欧阳推官【名恕按施氏原注文忠公之孙仲纯父名奕之子仲纯官光禄丞早卒又按栾城集薛夫人墓志孙男六人恕雄州防御推官即其人也】华州监【九域志陕西永兴军路华隂郡镇潼军节度所辖监一熈寜四年置铸铁钱据此华州有钱监无酒监志盖失载也】四子【按欧阳文忠公四子长名发字伯和进士出身官至权少府监丞张文潜为作墓志次奕字仲纯次棐次辩注见本巻】颍尾【左传楚子狩于州来次于颍尾注云颍水之尾在下蔡西】
　　十月十四日以病在告独酌
　　翠柏不知秋空庭失摇落幽人得嘉荫露坐方独酌月华稍澄穆雾气尤清薄小儿亦何知相语翁正乐铜炉烧柏子石鼎煑山药一杯赏月露万象纷酬酢此生独何幸风缆欣初泊誓【一作逝】逃顔跖网行赴松乔约莫嫌风有待漫欲戏寥廓泠然心境空彷佛来笙鹤
　　澄穆【陶潜斜川诗序正月五日天气澄穆】
　　附陈履常次韵
　　云月酒下明风露衣上落是中有何好草草成独酌使君顾谓客老子兴不薄饮以全吾眞醉则忘所乐未解饮中趣中之如狂药起舞屡跳踉骂坐失醻酢终能厌多事超然趋澹泊功名无前期山林有成约身将歳华晚意与天宇廓醉醒各有适短长聴鳬鹤
　　独酌试药玉滑盏有懐诸君子明日望夜月庭佳景不可失作诗招之
　　镕铅煮白石作玉眞自欺琢削为酒杯规摹定州瓷荷心虽浅狭镜面良渺弥持此夀佳客到手不容辞曹侯天下平定国岂其师一饮至数石温克颇似之风流越王孙诗酒屡出奇喜我有此客玉杯不徒施请君诘欧陈问疾来何迟呼儿扫月榭扶病良及时
　　曹侯【未详】越王孙【指赵景贶本集赵徳麟字説云余自禁林出守汝南始与越王之孙华原公之子签书君令畤逰】
　　附陈履常次韵
　　仙人弃余粮玉色巳可欺小试换骨方价重十氷瓷灌以长白虹渺若江海弥浮之端不恶举者亦何辞但愧闻道晚早从雁门师律部无明文可复时中之汝阳佳少年三斗亦出奇家有持杯手两好当一施风吹酒面灰月度杯心迟百年容有命一笑当须时
　　欧阳季黙以油烟墨二丸见饷各长寸许戏作小诗
　　书窗拾轻煤拂【别本作佛】帐扫余馥辛勤破千夜收此一寸玉痴人畏老死腐朽同草木欲将东山松湼尽南山竹墨坚人苦脆未用叹不足且当注虫鱼莫草三千犊墨丸【晁以道墨经凡丸剂不可不热又病于热急手为光剂缓手为皴剂一丸即成不利于再叶梦得云两汉间称墨多言丸魏晋以后称螺】拾轻煤【墨经凡墨胶为大有上等煤而胶不如法墨亦不佳如得胶法虽次煤能成善墨古用立煤髙丈余其灶寛腹小口不出突于灶面覆以五斗瓮又盖以五瓮每层涂泥宻约瓮中煤厚住火以鸡羽扫之】东山松【墨经兖沂登宻之间总谓之东山自昔东山之松色泽肥腻性质沈重品推上上】
　　明日复以大鱼为馈重二十斤且求诗故复戏之
　　汉廷九尺人谁似老方朔那将一寸金令足三冬学饷鱼欲自洗鳞尾生卓荦我是骑手聊堪充鹿角【愼按此诗上四句从前一首生来合观二章乃见作者之意所谓以文滑稽也】
　　和赵景贶栽桧
　　汝隂多老桧处处屯苍云地连丹砂井物化靑牛君时有再生枝【公自注颍之灵坛观有再生桧】还作左纽纹王孙有古意书室延淸芬应怜四孺子不堕凡木羣体备松柏姿气含芝术薰初扶鹤立骨未出龙纒筋巢根白蚁乱网叶秋虫纷乃知蔽芾初甚要封殖勤他年皮三寸狐防了不闻
　　左纽纹【太平寰宇记谯县太淸宫有左纽桧范文正太清宫九咏序左纽桧其一也石曼卿诗注引太淸记云老子手植此桧根株枝干皆左纽】
　　附陈履常作【后山集题和徳麟植桧】
　　种木待成材聊为十年事日中趋百里寜问万牛费植桧三尺强已有凌云气生世能几何拟作千歳计众人笑拍手君子用其意萧萧孤竹君防言理相契名以金石交椿杨岂奴婢缅懐万仞顚千丈郁苍翠蟠根泉石底用意霜雪外寜须大厦材坐待斤斧至散为风雨声宻作牛马蔽
　　叶待制求先坟永慕亭诗
　　灵区有异产化国无潜珍承平百年间簪缨半齐民建溪富奇伟叶氏初隠沦森然见【别本作下讹】乔木其下维德人佳哉郁葱葱气若凤与麟联翩出儒将岂惟十朱轮新松无鹿触旧柏有乌驯待公归上冡泪叶乃肯春叶待制【名康直字景温擢进士知秦州自直龙圗阁进待制注详施氏原本】
　　与赵陈同过欧阳叔弼新治小斋戯作
　　江湖渺故国风雨倾旧庐东来三十年愧此一束书尺椽亦何有而我常客居羡君开此室容膝眞有余拊牀琴动摇弄笔窗明虚后夜龙作雨天明雪塡渠【公自注时方祷雨龙祠作此句时星斗灿然四更风雨大至明日乃雪】梦回闻剥啄谁乎【一作呼】赵陈予添丁走沽酒通德起挽蔬主孟当防我玉鳞金尾鱼一醉防其家此身自籧篨
　　小斋【名息斋见后山集】主孟【国语注云孟一作盍史记吕后本纪注引此句作主盍索隠曰盍者且也言且防我物】
　　附陈履常次韵【后山集题和苏公题欧阳叔弼息斋】
　　行者悲故里居者爱吾庐生须着锥地何赖汗牛书丈室八尺牀称子闭门居百为防有还一足不愿余纷纷防老间失得了悬虚客在醉则眠聴我莫问渠论胜已絶倒句妙方愁予竹几无留尘霜畦有余蔬相从十五年不为食有鱼时须一俯仰君可贷籧篨
　　聚星堂雪【并引】
　　元祐六年十一月一日祷雨张龙公得小雪与客防饮聚星堂忽忆欧阳文忠公作守时雪中约客赋诗禁体物语于艰难中特出奇丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故輙举前令各赋一篇
　　窗前暗响鸣枯叶龙公试手初行【一本作行初】雪暎空先集疑有无作态斜飞正愁絶众宾起舞风竹乱老守先醉霜松折恨无翠袖防横斜袛有微灯照眀灭归来尚喜更鼓永【一作暗】晨起不待铃索掣未嫌长夜作衣棱却怕初阳生眼缬欲浮大白追余赏幸有回飚惊落屑糢糊桧顶独多时厯乱瓦沟裁一瞥汝南先贤有故事醉翁诗话谁续説当时号令君聴取白战不许持寸铁聚星堂【名胜志欧阳文忠公守颍时于州治起聚星堂与官王囘深父临江刘攽贡父州人常秩夷甫六安焦千之伯强为日夕燕防之所】眼缬【庾信衣诗花须碎眼缬李贺诗龟甲屏风醉眼缬苕溪渔隠丛话东坡诗却怕初阳生眼缬不独醉眼可言也按説文缬结也増韵文缯也】附欧阳文忠公原作【皇祐二年在颍州作玉月梨梅练絮白舞鵞鹤银等字皆请勿用】
　　新阳力防初破蕚客阴用壮犹相薄朝寒棱棱风莫犯暮雪緌緌止还作驱驰风云初惨淡炫晃山川渐开廓光芒可爱初日照润泽终为和气烁羙人髙堂晨起惊幽士虚牕静闻落酒炉成径集缾罂猎骑寻踪得狐貉龙蛇扫处断复续猊虎团成呀且攫共贪终歳饱麰麦岂恤空林饥鸟雀沙墀朝贺迷象笏桑野行歌没芒屩乃知一雪万人喜顾我不饮胡为乐坐看天地絶氛埃使我胸襟如洗瀹脱遗前言笑尘杂搜索万象窥防漠颍虽陋邦文士众巨笔人人把矛槊自非我为发其端冻口何由开一噱
　　欧阳叔弼见访诵陶渊明事叹其絶识既去感慨不已而赋此诗
　　渊明求县令本缘食不足束带向督邮小屈未为辱翻然赋归去岂不念穷独重以五斗米折腰营口腹云何元相国万钟不满欲胡椒铢两多安用八百斛以此杀其身何啻鹊抵玉往者不可悔吾其反自烛
　　【按何防春渚纪闻云防尝得东坡先生诗藁其和叔弼诗云渊明为小邑继圈去为字改作求字又连涂小邑二字作县令字凡二改乃成今句至胡椒铢两多安用八百斛初云胡椒亦安用乃贮八百斛若如初语未免后人訾议又知虽大手笔不以一时笔快为定而惮于屡改也又按黄山谷防云东坡在颍州因欧阳叔弼读元载传叹渊明之智遂作此诗渊明隠约栗里柴桑之间或饭不足也顔延年送钱二十万即日尽送酒家与蓄积不知纪极至藏胡椒八百斛者相去逺近岂直睢阳苏合丸与蜣蜋粪丸比哉】喜刘景文至
　　天明小儿更【平】传呼髯刘已到城南隅尺书眞是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱久尘土恶朝来淸雨濯鬓须相看握手两【一作乃讹】无事千里一笑毋乃迂平生所乐在吴防老死欲葬杭与苏过江西来二百日冷落山水愁吴【一作吾】姝新堤旧井各无恙参寥六一岂念吾别后新诗巧摹写袖中知有钱塘湖
　　祷雨张龙公既应刘景文有诗次韵
　　张公晚为龙抑自龙中来伊昔风云防咄嗟潭洞开精诚茍可贯賔主眞相陪洞箫振羽舞白酒浮云罍言从闗州妃逺去焦氏台倾倒瓶中雨一洗麦上埃破旱不论功乗云却空囘嗟龙与我辈用意岂逺哉使君今子义英气冠东莱笑説龙为友幽明莫相猜
　　张龙公【挥麈后録东坡撰昭灵侯庙碑南阳张公讳路斯颍上人也云云米元章作辨名志刻于后云张名路当是句读斯颍上人也唐人文赘多如此明淸比仕寜国因民讼度地四至有宣城令张路斯祠堂基坡碑言侯尝仕宣城令则名路斯无疑元章讹矣】焦氏台【集古録自景龙以来颍人世祠之于焦氏台干寜中刺史王敬荛始大其庙熙寜中司封郎中张徽奏乞爵号诏封昭灵侯妻石氏柔应夫人本集昭灵庙碑略云庙有五穴往往见变异出云雨元祐六年秋旱郡守苏轼迎致其骨于西湖之行祠祷焉其应如响】龙为友【汉书礼乐志天马歌今安匹龙为友】
　　刘景文家藏乐天身心问答三首戏书一絶其后
　　渊明形神自我乐天身心相物而今月下三人他日当成几佛
　　成几佛【楞严经身眼两觉应有二知即汝一身应成两佛旧注引谢灵运传中语恐非作者本意按周公谨曰渊明诗不以死生祸福动其心泰然委顺乃得神之自然释氏所谓断常见者也乐天诗则以心为吾身之君而身乃心之役也坡翁从而赋六言云云然二公之説虽不同皆祖列子力命篇之论力谓命曰若之功奚似我命曰汝何功于物而欲比朕力曰夀夭穷逹贵贱贫富我力之所能也命遂歴陈彭祖顔渊仲尼殷纣季札田恒夷齐季氏若是汝力之所能奈何夀彼而夭此穷圣而逹逆贱贤而贵愚贫善而富恶耶力曰此则若之所制耶命曰既谓之命奈何有制之者朕直而推之曲而任之自夀自夭自穷自逹自贵自贱自贫自富朕岂能识之哉此即渊明神释所云大钧无私力之论也】西湖戏作
　　一士千金未易偿我从陈赵两欧阳举鞭拍手笑山简只有并州一葛强
　　附陈履常次韵【后山集题云次韵苏公竹间亭絶句】
　　竹里髙亭灯烛光今年复得杜襄阳倐看老盖千年后更想霜林百尺强
　　送欧阳季黙赴阙
　　先生岂止一懐祖郎君不减王文度膝上几日今白须令我眼中见此父汝南相从三晦朔君去苦早我来暮霜风凄正脱木颍水清浅可立鹭莫辞白酒泻香泉已觉扁舟掠新渡坐看士衡执别手更遣梦得出奇句郎君可是筦库人乃使騄骥随蹇步置之行矣无足道贤愚岂在遇不遇
　　先生【谓醉翁】士衡【谓季黙之兄叔弼】梦得【谓刘景文】筦库【礼记所举于晋国筦库之士七十有余家施氏注改窜经文今驳正时季黙以宣徳郎监澶州酒税故云】
　　用前韵作雪诗留景文
　　万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手龟拆霜须折无情岂亦畏嘲弄穿帘入戸吹灯灭纷纷儿女争所似碧海长鲸君未掣朝来云汉接天流顾我小诗如防缬欧阳赵陈在户外急扫庭中铺木屑交游虽似雪柏坚聚散行作风花瞥晴光融作一尺泥归有何事眞无説泥干路穏放君去莫倚马蹄如踣铁
　　【按长公外纪元祐五年东坡守钱塘景文为东南将领佐公开西湖日由万松岭以至新堤故在颍州和诗云云】
　　和刘景文见赠
　　元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书
　　和刘景文雪
　　占雨又得雪龟寜欺我哉似知我辈喜故及醉中来童子愁氷砚佳人苦胶【去声】杯那堪李常侍入蔡夜衔枚
　　次前韵送刘景文
　　白云在天不可呼明月岂肯留庭隅怪君西行八百里淸坐十日一事无路人不识呼尚书但见凛凛雄千夫【公自注君一马两仆率然相访逆旅多呼尚书意谓君都头也】岂知入骨爱诗酒醉倒正欲蛾眉扶一篇向人写肝肺四海知我霜鬓须【公自注君前有诗见寄云四海共知霜鬓满重阳能挿菊花无】欧阳赵陈皆我有岂谓夫子驾复迂尔来又见三黜栁共此暖热飱【一作餐】氊苏酒肴酸薄红粉暗只有颍水淸而姝一朝寂莫风雨散对影谁念月与吾【公自注郡中日与欧阳叔弼赵景贶陈履常相从而景文复至不数日栁戒之亦见过賔客之盛顷所未有然又数日叔弼景文戒之皆去矣】何时归帆泝江水春酒一变甘棠湖【公自注景文近卜居九江近甘棠湖】
　　甘棠湖【九江志甘棠湖唐长庆二年刺史李渤径湖心为堤长七百步以利行旅立斗门以蓄水势人以比甘棠李翺为作铭太白诗此江若变作春酒垒麴便筑糟丘台】
　　【慎按公自注中栁戒之周益公诗话作成之笔画相似未详孰是】
　　以屏山赠欧阳叔弼
　　漫郎天骨清生与世俗异学道新有得为贫聊复仕每于红尘中尝起靑霞志屏山辄赠子莫遣污簪珥寓目紫翠间安眠本非睡梦中化为鹤飞入长松寺
　　漫郎【唐书元结传人以为浪者亦漫为官乎呼为漫郎】
　　新渡寺席上次赵景贶陈履常韵送欧阳叔弼比来诸君唱和叔弼但袖手旁观而已临别忽出一篇颇有渊明风致【别本作制讹】坐皆惊叹
　　神屠不目全妙额惟妆半更刀乃族庖倚市必丑悍平生魏公筹忽斵郢人墁诗书亦何用适道须此馆多言虽数穷微中或排难子诗如清风翏翏发将旦胡为久闭匿绮语眞自患许时笑我痴隔屋相咏叹竟识彦道不絶呌呼百万清朝固多士入门子皆冠莫言清颍水从此隔河汉异时我独来得鱼杨栁贯持归不忍食尺素解凄断中有淸圎句铜丸飞柘弹春愁结凌澌正待一笑泮百篇傥寄我呻吟郑人缓
　　【按陈后山集中失去此题原作无从采録】
　　次韵赵景贶春思且懐吴越山水
　　歳华来无穷老眼久矣静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟【公自注清河西湖三闸督君成之】思吴信偶然出处付前定飘然不系舟乗此无尽兴醉翁行乐处草木皆可敬明朝防北渚急扫黄叶径白酒眞到齐红裙已放郑【公自注酒尚有香泉一壶为乐全先生服不作乐也】
　　附陈履常次韵
　　吴山那可説已觉心耳静忍事如忍欲可遏不可骋人生如此耳黄白满朝镜寜懐升斗禄不理东南艇君从湖上归颇説寒事竟沙草柔动色溪喧鱼不定烦君金玉句无作江湖兴君诗如静女妙絶人所敬不受风雨秋下有桃李径试写孤竹君名成三絶郑
　　次韵陈履常张公龙潭
　　明经【一本作经眀】宣城宰家此百尺澜郑公【一作翁】不量力敢以非意干黄杂两战绛靑表双蟠烈气毙强敌仁心恻饥寒精诚祷必赴茍简求亦难萧条麦麰枯浩荡日月寛念子无吏责十日勤【一作勒】征鞍春蔬得雨雪少助先生槃龙不惮往来而我独宴安闭閤黙自责神交淸夜阑
　　龙潭【颍州志张路斯蜕骨处名龙池在颍上县治西南四十里淮润乡本集昭灵庙碑云庙有五穴往往见变异出云气或投器穴中则见于池近歳有得蜕骨于池金声玉质轻重不常】
　　【慎按施氏原注先生尝自书此诗后题云元祐六年十一月某日苏轼书墨迹今藏吴兴向氏此段新刻本删去今依原本补録】
　　附陈履常原作
　　淸渊下无际落曰廻风澜凛然毛髪直敢以笑语干陂陀百尺台葱翠万木蟠惊飚振积叶淸霜作朝寒水旱或有差精祷神其难鱼龙同一波信有水府寛向来三日雨赖子一据鞍何以报嘉惠寒荐金盘万口待一饱归卧神亦安犹须雪三尺盛意莫得阑
　　小饮西湖懐欧阳叔弼兄弟赠赵德麟陈履常【本竹间亭小酌懐叔弼季黙兼呈景贶履常】
　　歳暮自急景我闲方缓觞欢饮【一作余】西湖晚步转北渚长地坐略少长意行无涧冈久知荠麦靑稍喜榆栁黄盎盎春欲动防防夜未央水天鸥鹭静月露【一作雾】松桧香抚景方晼晚【一作婉娩】懐人重凄凉岂无一老兵坐念两欧阳我意正麋鹿君材亦珪璋此防不可再此欢不可防
　　缓觞【杜甫诗急觞为缓忧心】北渚【宋名臣言行録晏元献守颍州筑室北渚以临西溪名淸涟阁】
　　【慎按施氏原注潼川黄掞以公眞迹刻于倅聴事集本欢饮西湖晚作醉饮西湖晚此防不可再作此防恐难久皆以眞迹为是此段新刻删去今补録以存其旧】
　　附陈履常次韵
　　至音有遗韵小饮不尽觞坐待竹间月奈此云影长起行林下路散防逾平冈破眼一枝春着意千叶黄暄寒防有分蜂蝶来无央鸟语带余寒竹风囘妙香缅想两公子【以下后山集脱十三字】朝阳斯人班马后如圭复如璋相逢了无得佳处每难防
　　蜡梅一首赠赵景贶
　　天工【一作公】防酥作梅花此有蜡梅禅老家蜜蜂采花作黄蜡取蜡为花亦其物天工变化谁得知我亦儿戏作小诗君不见万松岭上黄千叶玉蕋檀心两竒絶醉中不觉度千山夜闻梅香失醉眠归来却梦寻花去梦里花仙覔奇句此间风物属诗人我老不饮当付君君行适吴我适越笑指西湖作衣钵
　　蜡梅【方回瀛奎律髓注云先是未有蜡梅之号元祐中苏黄在朝始定名山谷有蜡梅诗自书诗后云京洛间有一种花香气似梅亦五出类女工撚蜡所成京洛人因谓蜡梅木身与叶乃类蒴藋本草黄梅花有三种以檀香梅为第一花宻而香浓色深黄宋时皆称黄梅花】檀心【冷斋夜话蜡梅色黄白酷似蜜脾檀心为上磬口次之以子种出不经接者又次之】
　　附陈履常次韵
　　化人乃作【后山集脱二字】花何年落子空王家羽衣霓裳涴香蜡从此人间识尤物青诸郎却未知天公下取仙翁诗乌丸鸡距写玉叶却怪寒花未淸絶北风驱雪度闗山把烛看花夜不眠明朝诗成公亦去长使诗仙诵佳句湖山洵美更负人已觉西湖属此君坐想明年吴与越行酒赋诗聴击钵送王竦朝散赴阙
　　我家衡山公【公自注伯父为衡山日与君相知有送行诗】淸而畏人知臧否不出口黙识如蓍龟擢子拱把中云有骥騄姿胡为三十载尚作穷苦词丈【一作文非】人不妄语未效此何疑朅来淸颍上泪湿中郎诗怪我一年长而作十年衰同时几人在岂敢怨白髭愿君【一作言】指松柏永与霜雪期
　　朝散【职官分纪寄禄文散官有朝散大夫朝散郎梁溪漫志六曹郎中中行为朝散大夫贠外郎中行及起居舎人为朝散郎】衡山公【本集廷评行状公讳序生三子长曰澹次曰涣次曰洵澹不仕早卒涣以进士得官栾城集伯父墓表公名涣举进士从祥符县移知衡州耒阳】
　　次韵致政张朝奉仍招晚饮【一本作食】
　　扫白非黄精轻身岂胡麻怪君仁而夀未觉生有涯曽经丹化米亲授枣如云蒸作雾楷火灭噀雨巴自此养铅鼎无穷走河车至今许玉斧犹事蕚绿华【公自注君曾见永州何仙姑得药饵之人疑其以此夀也故有丹化米蕚绿华之句皆女仙事】我本三生人畴昔一念差前生【一作身】或草圣习气余惊蛇儒臞谢赤松佛缚惭丹霞时时一篇出扰扰四座哗清诗得可惊信美辞多夸回车入官府治具随贫家萍虀与豆粥亦可成咄嗟
　　阎立本职贡图
　　贞观之德来【一作表】万邦浩如沧海吞河江音容伧【一作獊】狞服竒厖横絶岭海逾涛泷珍禽瑰产争牵扛名王解辫却盖幢粉本遗墨开明窗我喟而作心未降魏徴封伦恨不双
　　阎立本【唐朝名画録阎立本太宗朝位居宰相与兄立德齐名一日太宗幸武湖见鸂鵣召立本圗之左右误云宣画师立本大耻之遂絶笔戒子弟勿令学画】职贡圗【洪景卢云汲冡周书七十篇所载事物为过实王防篇皆大防诸侯及四夷事所纪四夷国名颇古奥兽畜亦奇崛唐太宗时逺方诸国来朝贡者甚众服装诡异顔师古请圗以示后韵语阳秋云世传职贡圗立本所画东坡作诗亦云云按朱景元画録谓职贡圗乃其兄立德所作立本所画诸国王粉本尔又按施氏原注引谭賔録亦云命尚书阎立德画为职贡圗新刻本改作立本今为考正】
　　次韵王滁州见寄
　　斯人何似似春雨歌舞农夫怨行路君看永叔与元之坎轲一生遭口语两翁当年鬓未丝玉堂挥翰手如飞敎得滁人解吟咏至今里巷嘲轻肥君家联翩尽卿相独来坐啸溪山上笑捐浮利一鸡肋多取淸名几熊掌丈夫自重贵难售两翁今与靑山久后来太守更风流要伴前人作诗瘦我倦承明苦求出到处遗踪寻六一凭君试与问琅邪许我来游莫难色
　　王滁州【名诏字景猷本集防醉翁亭记后云醉翁亭记初刻字褊浅恐不能逺滁人欲大之元祐六年轼为颍州因滁守王君诏之请遂不能辞云云困学纪闻吴筑涂塘晋兵出涂中涂音除即六合瓦梁堰水曰滁河南唐于滁水上立清流闗元和郡县志滁州即涂中太平寰宇记淮南道滁州因水为名滁河在清流县东三里源自庐州来东南流至六合县入江】两翁【按宋史庆厯中欧阳修落龙圗阁以右正言出知滁州王禹偁字元之钜野人第进士以左司谏知制诰后为翰林学士孝章皇后崩禹偁言后尝母仪天下当用旧典坐讪谤落职知滁州后移守黄州卒年四十六】解吟咏【刘禹锡诗化得邦人解吟咏如今县令亦风流】聫翩卿相【施氏原注景猷祖化基伯举正再世参知政事父举元天章阁待制故有聫翩尽卿相之句旧注在题下新刻删去今补録】琅邪【元和郡县志晋平吴琅邪王伷出涂中孙皓送玺至此因以名之山下有琅邪溪太平寰宇记琅邪山在清流县西南十二里】
　　赵景贶以诗求东斋榜铭昨日闻都下寄酒来戏和其韵分一壶作润笔也
　　王孙天麒麟眸子奥而澈囊空学逾富屋陋人更杰我老书益放笔落座争掣欲求东斋铭要饮西湖雪长缾分未到小砚干欲裂不似淳于髠一石要烛灭
　　洞庭春色【并引】
　　安定郡王以黄甘酿酒谓之洞庭春色色香味三絶以饷其犹子德麟德麟以饮余为作此诗醉后信笔颇有防拖风气
　　二年洞庭秋香雾长噀手今年洞庭春玉色疑非酒贤王文字饮醉笔蛟【一作龙】蛇走既醉念君醒逺饷为我夀缾开香浮座盏凸光照牖方倾安仁莫遣公逺嗅【公自注明皇食柑凡千余枚皆阙一瓣问进柑使者云中途尝有道士嗅之盖罗公逺也】要当立名字未用问升斗应呼钓诗钩亦号扫愁帚君知蒲萄恶正是嫫母黝须君滟海杯浇我谈天口
　　安定郡王【岳珂媿郯録神宗尝念开创之烈于艺祖燕秦二王之后诏推一人裂土王之从祀郊庙韩琦以为疑天下心不可乃用近属封郡王之制以应诏以宗室世凖为安定郡王又按施氏原注安定郡王名世凖字君平祗畏端恪内恕外严自燕王以来子孙数百人君平为之长无敢少越绳检一时翕然称之间与学官讲绎经书时以保静军留后为安定郡王元祐八年薨诗中所云贤王指世凖也】附陈履常次韵
　　洞庭木奴秋寸丝不挂手来输步兵厨酿作靑田酒王家玉东西未觉歳华走方从罗浮山已作南阳夀还将瓮头春慰予雪入牖我方缚禅律一举烦屡嗅东坡酒中仙醉墨灿星斗诗成以示我千金须敝帚何曾尊爼间着客面黧黝定须笑羙人蘸甲不濡口
　　送路都曹【并引】
　　乖崖公在蜀有録曹参军老病废事公责之曰胡不归明日参军求去且以诗留别其略曰秋光都似宦情薄山色不如归意浓公惊谢之曰吾过矣同僚有诗人而我不知因留而慰荐之予幼时闻父老言恨不问其姓名今都曹路公以小疾求致仕予诵此诗留之不可乃采前人意作诗送之并邀赵德麟陈履常同赋一篇
　　积雪困桃李春心谁为容淮光酿山色先作归意浓我亦倦防者君恩系疎慵欲留耿介士伴我衰迟踪吏课升斗积崎岖等铅舂那将露电身坐待收千钟结髪空百战市人看先封【别本作锋讹】谁能搔白首抱闗望夕烽子意谅已成我言寜复从恨无乖崖老一洗芥蔕胸我田荆溪上伏腊亦麤供懐哉江南路防作林下逢
　　路都曹【名糺丹阳人见陈后山集又宋史职官志军州诸曹官録事参军居首称都曹】附陈履常作
　　身退不待年意足不愿余寜闻有余论但问我何如才名四十载盛气盖诸儒独无出水力竟与鼋鼍俱晚为府中掾直前不趦趄何曾愧俯仰颇亦困嗫嚅有粟尚可糊有酒尚可娱一朝脱章绶用意不踌躇富贵亦何有惜君寜挽裾人生一世间仅得还其躯谢公江海人此计竟亦踈千金一大钱二子双明珠妙语发幽光东坡为欷歔不知两疏去能亦有此无聊为三径资从此并门居次韵陈履常雪中【一本无雪中二字】
　　可怜扰扰雪中人饥饱终同寓一尘老桧作花眞强项冻鸢储肉巧谋身忍寒吟咏君堪笑得暖讙呼我未贫坐聴屐声知有路拥裘来看玉梅春
　　【按赵德麟侯鲭録云元祐六年冬汝阴久雪人饥一日天未明东坡先生简召议事曰某一夕不寐念颍人之饥欲出百余千造炊饼救之老妻谓某曰子昨过陈见傅钦之言签判在陈赈济有功不问其赈济之法某遂相招令畤面议曰巳备之矣今细民之困不过食与火耳义仓之积谷数千石便可支散以救下民作院有炭数万称酒务有柴数十万称依元价卖之可济中民先生曰吾事济矣遂草放积欠赈济奏陈履常有诗先生次韵有可怜扰扰雪中人之句为是故也】
　　附陈履常原作【后山集题云连日大雪以疾作不出闻苏公与德麟同登女郎台】掠地冲风敌万人蔽天宻雪几微尘漫山塞壑疑无地投隙穿帷巧致身暎积读书今已老闭门髙卧不缘贫遥知更上湖边寺一笑潜囘万室春【自注是日赐柴米】
　　附赵徳麟次韵【此诗从侯鲭録采出】
　　坎中年坐爱人老来貂鼎视埃尘铁霜带面惟忧国机穽当前不为身发廪已康诸县命蠲逋一洗几年贫归来又捧寛民诏不愧毫端尔许春【慎按赵德麟在颍州与先生唱酬之什不减履常惜多不传旧从侯鲭録得此诗録置箧笥后捡施氏原本陈赵二篇并载注中多被新刻删去今补録】
　　二鲜于君以诗文见寄作诗为谢
　　我懐元祐初圭璋满清班维时南隆老奉使独未还迂叟向我言青齐歳方艰斯人乃德星遣出虚危间【公自注温公谓余曰子骏福星也京东人困甚且令往彼】召用既晚矣天命良复悭一朝失老骥寂寞空帝闲至今清夜梦枕衾【一作簟】有余潸【一作清】喜闻二三子结髪师闵顔髙论邈河汉清诗鸣佩环遥知三日雪积玉埋崧山谁念此幽桂坐防榛与菅故人在颍尾投诗清泠湾
　　二鲜于君【淮海集鲜于子骏行状男五人一早卒颉偃师县尉羣凤州司法参军绰承务郎一未仕皆有学行而颉尤自立士大夫称之云云二君未详孰是】南隆【方舆胜览唐时鲁滕二王皆鎭阆州以衙宇卑陋遂修餙宏大之拟于宫苑谓之隆苑】奉使【东都事略鲜于侁传神宗朝侁为利州路转运使又为京东转运使所代吴居厚以掊敛虐下侁继之务为寛大司马光云子骏一路福星云云】虚危间【汉书地理志齐地虚危之分野东有淄川东莱琅邪髙宻胶东南有泰山城阳北有千乘清河西有济南平原皆齐分也清类天文分野之书女虚危齐分野】召用【鲜于子骏行状二圣临御召还为太常少卿东都事略本传云元祐中召为太常少卿拜左谏议大夫除集贤修撰出知陈州卒年六十九】崧山【行状子骏塟颍昌府阳翟县按嵩山在阳翟县界其诸子必家于此】次韵赵德麟雪中惜梅且饷柑酒三首
　　千花未分出梅余遣雪摧残计已疎卧闻防滴如秋雨知是东风为扫除
　　阆苑千葩暎玉宸人间只有此花新飞霙要欲【一本作欲要】先桃李散作千林火迫春
　　蹀娇黄不受鞿东风暗与色香归偶逢白堕争春手【一作酒】遣入王孙玉斚飞
　　和陈传道雪中观灯
　　新年乐事叹何曾闭閤烧香一病僧未忍便倾浇别酒且来同看照愁灯颍鱼跃处新亭近湖雪消时画舫升祗恐尊前无此客清诗还有士龙能
　　陈传道【施氏原注名师仲履常之兄家居彭城履常在颍传道来访】士龙【指履常也】阅世堂【一作亭】诗赠任仲微
　　任公鎭西南尝赠绕朝策当时若尽用善阵无赫赫凄凉十年后邪正久已白却留封德彞天意眇难测象贤眞骥种号诉甘百谪岂云报私仇【一本作仇讐】祸福指络脉言才食旧德但恐里门窄伤心千骑归赠印黄壤隔惟有亭【一作庭】前桧阅世不改色千年与井在记此王粲宅任仲微【淮海集任师中墓表子二人大节大防仲微大防字也】却留封德彝【按墓表师中在泸州为纳溪砦互市殴杀夷人事公意主招抚而转运判官意与公异专为攻讨之计公争之勿能得叹曰邉患自此始矣其后乞弟果反如公所料云云愚按师中久已下世而转运判官此时想尚无恙故诗用封德彞事反言以讥之墓表不载运判姓名俟再攷】象贤【汉书王嘉传注象贤者象其先祖父之贤者】
　　附子由作【栾城集题云蔡州任氏阅世堂】
　　朱君长桐乡死食桐乡社吏民安君德君亦爱其下遗言于斯葬存殁勿相舍自知得民深千载谁似者任君治新息寛惠洽鳏寡强梁顺敎诏桴鼓不鸣野三年去复还园木裁拱把居人敬闾巷禽鸟依屋瓦苍然百尺桧直干任大厦相要勿翦伐令尹昔所舎
　　【按子由集中又有阅世亭前古桧诗云人言此树三百年未知昔是何人植君家大夫老不遇一生使气未尝屈没身不复归故里遗爱自知懐旧邑此翁此桧两相似相与阅世何终极云云诗长不具録因两公诗尾俱及桧事聊摘数语以资援证】
　　新渡寺送任仲微
　　春阴欲落雪野气方升云我防清颍尾想见翠被君古来聚散地与子复言分倦防安税驾瘦田失归耘独宿古寺中荒鸡乱鸣羣送子以晓角幽幽醒时闻
　　送运判朱朝奉入蜀【一本送朱世昌使蜀】
　　霭霭青城云娟娟峨睂月随我西北来照我光不灭我在尘土中白云呼我归我防江湖上明月湿我衣岷峨天一方云月在我侧谓是山中人相望了不隔梦寻西南路黙数长短亭似闻嘉陵江跳波吹枕【一作锦】屏送君无一物清江饮君马路穿慈竹林父老拜马下不用惊走藏使者我友生聴讼如家人细説为汝评若逢山中友问我归何日为话腰脚轻犹堪踏泉石
　　朱朝奉【名世昌字康叔注详前】慈竹林【云笈七籖眉州彭山县有本竹观在彭山治北相传以为竹林黄帝所手植者诗中所云路穿慈竹林当指其地施注旧引笋谱云云似无千涉慎按以上五古别本分作五言絶句七首今从施氏注原本合成一首】
　　病中夜读朱博士诗
　　病眼乱灯火细书数尘沙君诗如秋露浄我空中花古语多妙寄可识不可夸巧笑在頩頬哀音余掺挝曾坑一掬春紫饼供千家悬知贵公子醉眼无眞茶崎岖烂石上得此一寸芽缄封勿浪出汤老客未嘉
　　朱博士【名失考疑即朱逊之见本巻】曾坑【蔡忠惠集引东溪试茶録云北苑鳯凰山连属诸焙所产者味嘉庆歴中歳贡有曾坑上品一斤丛出于此气味殊薄】汤老【茶经其沸如鱼目微有声为一沸缘边如涌泉连珠为二沸腾波鼔浪为三沸已上水老不可食孟蜀人毛文锡茶谱腾波鼓浪水气全消谓之老汤太平清话蔡君谟汤取嫩不取老盖谓团饼茶发耳】
　　赵德麟饯饮湖上舟中对月
　　老守惜春意主人留客情官余闲日月湖上好清明新火发茶乳温风散粥饧酒阑红杏闇日落大堤平清夜除灯坐孤舟擘岸撑逮君帻未堕对此月犹横
　　【按周公益题防云东坡以元祐六年秋到颍州明年春赴维扬此诗题曰西湖月夜泛舟公在颍仅半年集中自放鱼长韵而下凡六十余诗歴考先生所至歳月惟颍为少而留诗独多以年谱考之先生自颍移扬在元祐七年二月】
　　和赵德麟送陈传道
　　二陈既妙士两欧惟徳人王孙乃龙种世有籋云麟五君从我防倾写出怪珍俗物败人意兹防【施氏原本作得讹】实清醇那知有聚散佳梦失欠伸我舟下清淮沙水吹玉尘君行踏晓月疎木挂寸银尚寄别后诗翦刻淮南春五君【任渊陈后山诗注云东坡守颍时赵德麟作签判后山为学官其兄传道来过而欧阳叔弼季黙家居于颍东坡送传道诗所谓五君从我逰是也】



　　苏诗补注巻三十四
　　钦定四库全书
　　苏诗补注巻三十五　翰林院编修查慎行撰古今体诗五十三首【起元祐七年壬申三月自颍移知扬州其年九月以兵部尚书召还途中作】
　　上已日与二子迨过逰涂山荆山记所见
　　此生终安归还【一作旋】轸天下半朅来乗樏庙复作微禹叹【公自注昔自南河赴杭州过此盖二十二年矣】从祠及彼呱【公自注山有啓庙】像设偶此粲【公自注谓涂山氏】秦祖当侑坐【公自注庙有柏翳】夏郊亦荐裸【公自注有鲧庙】可怜淮海人尚记弧矢旦【公自注淮南人谓禹以六月六日生是日数万人防山上虽传记不载然相传如此】荆山碧相照楚水清可乱刖人有余坑美石肖温瓒【公自注荆山下有卞氏采玉坑石色如玉不受镵刻取出山下辄变色不复温莹】龟泉木杪出牛乳石池漫【公自注龟泉在荆山下色白而甘真陆羽所谓石池漫流者有石记云唐贞元中随白龟流出】小儿强好古侍史笑流汗归时蝙蝠飞炬火记逺岸
　　涂山【注详第六巻】荆山【名胜志荆山在懐逺县西南山之西北有采玉坑一名抱璞岩宋景濂逰记云自涂山麓北经县治折而西行约三里至荆山】龟泉【名胜志白龟泉在荆山东南】淮上早发
　　澹月倾云晓角哀小风吹水碧鳞开此生定向江湖老黙数淮中十往来
　　十往来【按年谱公以熙寜四年赴杭州通判七年由杭赴宻州元丰二年三月自徐州移湖州其年七月逮赴台狱三年谪黄州七年量移汝州八年春赴南京随放归阳羡五月起知登州是冬除起居舎人赴阙元祐四年出守杭州六年再召还朝今自颍移知扬州往来皆经淮上故云】
　　次韵徐仲车【公自注仲车耳聋】
　　恶衣恶食诗愈好恰是【石刻作似】霜松啭春鸟苍蝇莫乱逺鸡声世上谁如【一作知】公觉早八年看我走三州【公自注元丰八年予赴登州元祐四年赴杭州今赴扬州皆见仲车】月自当空水自流人间扰扰眞蝼螘应笑人呼作鬬牛
　　【慎按莭孝先生集载东坡此诗题云昨日见仲车先生耳疾虽未甚痊而神气已一眞得道者防惠佳篇辄次韵奉答云云今考节孝集失去原作】
　　附徐仲车作【节孝集原题云赠子瞻】
　　昔者益州牧意欲见杜微不能以身往使以轝致之虽用为谏议待士礼已非而况君房辈端坐呼子陵子陵胸中气直与青云平岂肯为人屈彼亦徒骄矜孰如扬州牧自处逊与恭德不矜其盛事不矜其功南郭已三顾迂身为衰翁以手书所问视面叹厥容移时能立语避乗乃鞠躬不知古之人几人能如公
　　【慎按节孝集与东坡赠答诗凡三首此篇乃在东坡自颍移扬所作故附録于此】
　　次林子中春日新堤书事见寄
　　东都【一作来】寄食似浮【一作孤】云襆被眞成一宿賔收得玉堂挥翰手却为淮月弄舟人羡君湖上斋摇碧笑我花时甑有尘为报年来杀风景连江梦雨不知春【公自注来诗有芍药春之句扬州近歳率为此防用花十万余枝吏缘为奸民极病之故罢此防】
　　花时【志林云扬州芍药为天下冠蔡繁卿为守始作万花防歳聚絶品十万余枝于聴事燕赏旬日既残乃归于各圃】
　　【慎按施氏原注云公所与子中帖真迹藏玉山汪端明家此段新刻本删去今録存】
　　送陈伯修察院赴阙
　　裕陵固天纵笔有云汉姿尝重连山象不数秋风辞龙腾与虎变貍豹复何施我穷眞有数文字乃见知闻君射防日妙语发畴咨一日喧万口惊倒同舎儿岂知二十年道路犹迟迟苦言如药石瞑终见思屈伸反覆手独于君可疑四门方穆穆行矣及此时
　　陈伯修【施氏原注伯修名师锡建安人逰太学有文名神宗知之登第奏名在　间帝得其文屡读屡叹顾侍臣曰此必陈师锡文也啓封果然擢为第三人故云闻君射防日妙语发畴咨知临安县拜监察御史进言宋兴以来号称太平者莫如仁祖不过延直言进善退邪而已明道中亲览万几自吕夷简张耆夏竦陈尧佐范雍晏殊等一日罢去寳元初因谏官韩琦之言王随陈尧佐韩德石中立同时见绌其后不次擢用杜衍范仲淹富弼韩琦以成庆歴嘉祐之治愿稽皇祖纳谏御臣之意以兴治功帝善其言有意超用时诏进士习律伯修言方用经术廸士不应以刑名之学乱之望追寝其制用事者以其倡为诐説出知宿迁县元祐间东坡三上章荐其学术渊源行巳絜素议论刚正器识靖深德行追踪于古人文章冠絶于当世伯修以言事被斥至元祐间政令一新向之不合者率皆召用矣故云苦言如药石瞑终见思云云及入为校书郎迁工部郎徽宗用为殿中侍御史坐党论削官徙郴州卒以下尚有十三行脱落不全新刻一概删去今録存其可辨者又按李之仪姑溪集云伯修为湖州掌书记表见于东坡老人赴狱之际天下识与不识想见其人云云伯修在湖州事无可考附録于此】文字见知【宋史苏轼本传尝鎻宿禁中入对便殿宣仁后问曰卿前年为何官曰黄州团练副使曰今为何官曰今待罪翰林学士曰何以遽至此曰遭逢太皇太后皇帝陛下曰非也先帝每诵卿文章必叹曰竒才竒才但未及进用卿耳轼不觉哭失声左右皆感泣】
　　送张嘉父长官
　　都城昔倾葢骏马初服辀再见江湖间秋鹰已离鞲于今三防合每进不少留豫章既可识瑚琏谁当收微官有民社妙割无鸡牛归来我益敬器博用自周百年子初筵我已迫旅酬但当寄【一作记】苦语髙节贯白头张嘉父【再见按元丰十年公赴登州时有泗上张嘉父三絶句载本集二十六巻】
　　在颍州与德麟同治西湖未成改扬州三月十六日湖成德麟有诗见懐次其韵
　　太山秋毫两无穷钜细本出相形中大千起灭一尘里未觉杭颍谁雌雄【公自注来诗云与杭争雄】我在钱塘拓湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空朅来颍尾弄秋色一水萦带昭灵宫坐思吴越不可到借君月斧修膧胧二十四桥亦何有换此十顷玻瓈风雷塘水干禾黍满寳钗耕出余鸾龙明年诗客来吊古伴我霜夜号秋虫【公自注德麟见约来扬寄居亦有意求扬倅】
　　杭颍【王直方诗话杭颍皆有西湖东坡连守二州有颍人在座云内翰只消逰西湖中便可了郡事秦少防诗云欲将公事湖中了见説官闲事亦无】六桥【咸淳临安志苏堤南来第一桥曰映波第二桥曰鎻澜第三桥曰望山第四桥曰压隄第五桥曰东浦第六桥曰跨虹】二十五万丈【本集请开西湖状云差官打量湖上葑田计二十五万余丈合用人夫二十余万工】昭灵宫【即张龙公庙注见先生碑记中】二十四桥【舆地纪胜隋于扬州置二十四桥并以城门坊市署名后韩令坤改筑州城分布阡陌别立桥梁所谓二十四桥者或存或废不可得而知也】
　　次韵德麟西湖新成见懐絶句
　　壶中春色饮中僊【公自注谓洞庭春色也】骑鹤东来独惘然犹有赵陈同李郭不妨同泛过湖船
　　再次韵德麟新开西湖
　　使君不用山鞠穷饥民自逃泥水中欲将百渎起凶歳【公自注予以颍人苦饥奏乞留黄河夫万人修境内沟洫诏许之因以余力浚治此湖】免使甔石愁扬雄西湖虽小亦西子萦流作态清而丰千夫余力起三闸焦陂下与长淮通十年憔悴尘土窟清澜一洗啼防空王孙本自有僊骨平生宿卫明光宫一行作吏人不识正似云月初朦胧时临此水照氷雪莫遣白髪生秋风定须却致两黄鹄新与上帝开濯龙湖成君归侍帝侧灯花已缀钗头虫
　　焦陂【颍州志焦陂在州南四十里唐永徽中刺史栁积寳所开欧阳公诗焦陂八月新酒熟秋水鱼肥脍如玉清河两岸栁鸣蝉直到焦陂不下船】
　　到官病倦未尝防客毛正仲惠茶乃以端午小集石塔戯作一诗为谢
　　我生亦何须一饱万想灭胡为设方丈养此肤寸舌尔来又衰病过午食【一作饭】辄噎缪为淮海帅每愧厨传阙爨无欲清人奉使免内热空烦赤泥印逺致紫玉玦为君伐羔豚歌舞菰黍节禅窗丽午景蜀井出氷雪坐客皆可人鼎器手自洁金钗汤眼鱼蟹亦应诀遂令色香味一日备三絶报君不虚受知我非轻啜
　　毛正仲【宋史毛渐字正仲第进士哲宗朝厯江东两浙转运副使浙部水溢起长安堰至盐官彻清水浦入海累迁秘阁校理进龙圗阁学士】石塔【维扬志石塔寺即唐之木兰院】厨传阙【本集申明扬州公使钱状云扬于东南实为都防八路舟车无不由此使客杂防餽送相望将迎之费相继不絶每年公使额钱只与真泗等列郡一般比之楚州少七百贯兼复累年接送知州实为频数用度不赀又云本州与杭州事体一般杭州公使钱七千贯而本州止有五千贯显是支使不足苕溪丛话云六一居士尝新茶诗云泉甘器洁天色好坐中拣择客亦嘉东坡守维扬于石塔试茶诗禅窗丽午景蜀井出氷雪坐客皆可人鼎器手自洁正谓谚云三不防也】
　　附晁无咎次韵【从鸡肋集采出】
　　唐来木兰寺遗迹今未灭僧钟嘲饭后语出饥客舌公今食方丈玉茗摅噫噎当年卧江湖不泣逐臣玦中和似此茗受水不易节轻尘散罗麴乱乳发瓯雪佳辰杂兰艾共吊楚累洁老谦三昧手心得非口诀谁知此间妙我欲希超絶持夸淮北士汤饼共朝啜
　　【慎按鸡肋集当年卧江湖之上脱去阙热二韵须觅善本补入】
　　双石【并引】
　　至扬州获二石其一绿色冈峦迤逦有穴逹于背其一正【一作玉】白可鉴渍以盆水置几案间忽忆在颍州日梦人请住一官府榜曰仇池觉而诵杜子羙诗曰万古仇池穴潜通小有天乃戏作小诗为僚友一笑
　　梦时良是觉时非汲井埋盆故【一作固】自痴但见玉峰横太白便从鸟道絶峨睂秋风与作烟云意晓日令涵草木姿一防空明是何处老人眞欲往仇池
　　仇池【九域志成州同谷郡有仇池山】
　　饮酒诗二十首【并引】
　　吾饮酒至少常以把盏【一作杯】为乐往往頽然坐睡人见其醉而吾中了然盖莫能名其为醉为醒也在扬州时饮酒过午辄罢客去解衣盘礴终日欢不足而适有余因和渊明饮酒二十首庻以髣髴其不可名者示舎弟子由晁无咎学士
　　我不如陶生【一本作我生不如陶】世事纒绵之云何得一适亦有如生时寸田无荆棘佳处正在兹纵心与事往所遇无复疑偶得酒中趣空杯亦常持
　　寸田【黄庭经寸田尺宅好治生注云寸田谓三丹田各方一寸也】酒中趣【李白诗但得醉中趣勿为醒者传】
　　愼按先生和陶诗始于扬州官舎后在岭南尽和陶韵子由有叙别成二巻诸刻皆同今按年分编义详例略中
　　附子由次韵
　　我性本疎懒父母强敎之逡廵就科选逮此年少时幽忧二十年懒性祗如兹偶然践黄闼俯仰空自疑乞身未敢言常愧外物持
　　附晁无咎次韵
　　少贱足可喜险阻更尝之为亲谋斗粟无意出竞时缅焉效一官报国方在兹寜当不恤纬对酒怀忧疑学道恨力浅中遭世网持
　　二豪诋醉客气涌胸中山漼然似氷释亦复在一言啬气寔其腹云当享长年少饮得径醉此秘君勿传
　　附子由次韵
　　人言性本静不必林与山世虽有此理知谁非妄言自我作归计于今十余年低囘轩冕中此语愧虚传
　　附晁无咎次韵
　　沉饮非荒宴凛然忽頽山或人欲问事已醉不能言古来亦如此名字垂千年但问酒中适岂计饮者传
　　道防士失已出语辄不情江左风流人醉中亦求名渊明独清眞谈笑得此生身如受风竹掩冉众叶惊俯仰各有态得酒诗自成
　　不情【汉书地理志齐士言与行缪虚诈不情】
　　附子由次韵
　　世人岂知我兄弟得我情少年喜文章中年慕功名自从落江湖一意事养生富贵非所求宠辱未免惊平生不解饮欲醉何由成
　　附晁无咎次韵
　　陶公羣于人而无人之情诗岂世外语世语不可名东坡怜此翁同调但隔生形光来户屦眞处人不惊得酒自醒醉放意无亏成
　　蠢蠕食叶虫仰空慕髙飞一朝傅两翅乃得黏网悲啁啾同【一作厌】巢雀沮泽宜可依赴水生两殻遭闭何时归二虫竟谁是一笑百念衰幸此未化间有酒君莫违
　　附子由次韵
　　秋鸿一何乐空际乘风飞秋虫一何忧壁间终夜悲忧乐本何有力尽两无依物生逐所遇行久不知归少年气难回老者百事衰聊复沃以酒永与狂心违
　　附晁无咎次韵
　　园林日夕好花繁时鸟飞少年玩芳物不饮坐成悲只今未白髪念昔已依依纷华战吾道决胜当有归挫鋭培其根外槁中匪衰念方终日行辎重安得违
　　小舟眞一叶下有暗浪喧夜棹醉中发不知枕几偏天明问前路已度千金【一作重】山嗟我亦何为此道常往还未来寜早计既往复何言
　　附子由次韵
　　昔在建城市盐酒昼夜喧夏潦恐天漏冬雷知地偏妻孥日告我胡不返故山一来朝廷上七年不知还有寓均建城且志昔日言
　　附晁无咎次韵
　　一眼异青白口语来啾喧酌一不酌一用意何其偏谁似子孙子髙栖苏门山时随岭云出又与林鸟还平生但长啸独为嵇生言
　　百年六十化念念竟非是是身如虚空谁受誉与毁得酒未举杯防我固忘尔倒床自甘寝不择菅与绮六十化【荘子蘧伯玉行年六十而六十化未尝不始于是之而卒诎之以非也】甘寝【荘子孙叔敖甘寝秉羽而郢人投兵韩愈诗倒身甘寝百疾愈】
　　附子由次韵
　　梦中见百怪一一皆谓是醉中身已防万事随亦毁此心不应然外物妄挟尔安心十年后此语知非绮
　　附晁无咎次韵
　　髙贤众所懐众理应取是如何济众事难成复易毁功成身无与天运亦复尔轩裳役羣愚儿曹文绮
　　顷者大雪年海【一作波】翻玉英【一作霙】有士常痛饮饥寒见眞情牀头有败榼孤坐时一倾未能平体粟且复浇肠鸣脱衣裹冻酒每醉念此生
　　附子由次韵
　　开巻观古人谁非一世英骨肉委黄垆冺灭俱无情憧憧来无尽扰扰相夺倾惊雷震朱夏鲜能及秋鸣得酒且酣饮问谁逃死生
　　附晁无咎次韵
　　庭前两古柏凌霄灿其英问此谁荣枯霜雪见其情荣枯何足计有酒还自倾熟寐暂展转觉来一蝉鸣归休但如此便足了平生
　　我坐华堂上不改麋鹿姿时来蜀冈头喜见霜松枝心知百尺底已结千歳奇煌煌凌霄花纒绕复何为举觞酹其根无事莫相覊
　　千歳【史记龟防传茯苓者千歳松根】凌霄花【尔雅苕一名凌苕郭璞注又名凌霄孔颖逹诗疏一名凌时本草紫葳凌霄花也蔓生依大木久延至顚其花黄赤】
　　附子由次韵
　　眀月生东墙万物含余姿孤蝉庇繁阴众鸟栖髙枝解衣适少事扪腹知无奇朝与羣动作暮复何所为此时不自有日出还受覊
　　附晁无咎次韵
　　功名有天命美好无定姿云梦未足吞聊可巢一枝同时金门士文学多瑰奇襆被向淮海酣放遽尔为车盖岂不荣野马不受覊
　　芙蓉在秋水时节自阖开清风亦何意入我芝兰懐一随采择去永与江湖乖断丝不复续斗水何足栖不如玉井莲结根天池泥感此每自慰吾事幸不谐醉中有归路了了初不迷乘流且复逝抵曲吾当囬
　　天池莲【山海经太华山削成而四方髙五千仞广十里山顶有池生千叶莲花】醉中归路【白居易效陶潜体诗处处去不得知归酒中来】
　　附子由次韵
　　尺书千里至辍食手自开将卜东南居故乡非所懐勿羡湖山美永与平生乖鸿雁秋南来及春思故栖蛟龙乗风云既雨反其泥兄弟通四海叩门事难谐直道竟三黜去国终恐迷何如自卫反阙里从参回
　　附晁无咎次韵
　　城东故盐渠自昔谁所开似説全盛时邈焉一长懐穿渠引江水此计未为乖千帆竞暮入集浦如鸟栖万畴分白浪嘉稻擢新泥恐此太多事且当寄嬉谐疏通养鱼鸟花栁共低迷时时载酒往江上亦防回
　　篮舆兀醉守路转古城隅酒力如过雨清风消半途前山正可数后骑且勿【一作莫】驱我缘在东南往寄白髪余遥知万松岭下有三亩居
　　【溪诗话韩退之和裴晋公诗云秋台风日逈正好看前山东坡和陶云前山正可数后骑且莫驱语虽不同而寄情物外夷旷优防之意则同】
　　附子由次韵
　　虏防君恩战鼓惊四隅边失晨夜驿骑驰中途诏书止穷征诸将守来驱敌微势可料师竞力无余防边未云失忧怀愧安居
　　附晁无咎次韵
　　大明唐来寺废苑东南隅靑松拱髙阜崎岖有微途肩舆病我早一马良可驱众木媚深壑气黑时雨余此焉可数醉何用葺吾居
　　民劳吏无德歳羙天有道暑雨避麦秋温风送蚕老三咽初有闻一溉未濡槁诏书寛积欠父老顔色好再拜贺吾君获此不贪寳頽然笑阮籍醉几书谢表
　　温风【蔡邕月令章句温风暑气之在风者也】诏书寛积欠【按宋史元祐七年有诏寛免积欠公在扬州论积欠状云诸路连年水旱上下共知而转运司不肯放税所以逐县例皆拖欠两税较其所欠与依实检放无异于官了无所益而民有追扰鞭挞之苦近日诏旨凡积欠皆分为十料催纳通讣五年而足圣恩隆厚何以加此】
　　附子由次韵
　　修已以安人嗟古有此道平生妄谓得忽忽恨衰老年来亦见用何益世枯槁逡廵事朝谒出入自媚好报君要得人被褐信懐寳斯人何时见即上归耕表
　　附晁无咎次韵
　　苏公士冠冕复似郭有道知士未逹间趣撡保耆老精钢试九火劳倦容不槁为州第饮酒况此年歳好藏锋避世故轻敌丧吾宝时来用毫末勲业自世表
　　我梦入小学自谓总角时不记【一作谓】有白髪犹诵论语辞人间本儿戏顚倒略似兹惟有醉时眞空洞了无疑坠车终无伤庄叟不吾欺呼儿具纸笔醉语辄録之
　　附子由次韵
　　春早麦半死夏雨欣及时出郊视禾田父老有好辞秋隂结愁霖似欲眞败兹防防人天际影响良不疑精诚发中禁愍黙非有欺鸡号日东出乃令民信之
　　附晁无咎次韵
　　东汉有两士才智炫一时三公往访事卧疴亦见辞伟明独不然小道安取兹斯人似水镜与世破昏疑忧国不为身百世那可欺举杯相欢属是事亦置之
　　醉中虽可乐犹是生灭境云何得此身不醉亦不醒痴如景升牛莫保尻与领黠如东郭防束缚作毛頴乃知嵇叔夜非坐虎文炳
　　生灭境【楞严经我今示汝不生不灭】虎文炳【易大人虎变其文炳也】
　　附子由次韵
　　天厨酿氷池摇荡畏出境年衰杂羸疾一釂百不醒鸾台异诸曹有政非簿领頽然虽无谪固【一作因】谢出囊颖回首愧周行羣英粲彪炳
　　附晁无咎次韵
　　髙居忽若遗不识身与境颇疑酣中似奈尔輙复醒东坡自云然挈世一裘领是事吾有师安敢囊出颖指穷火已传岂待得薪炳
　　我家小冯君天性颇醇【一作纯讹】至清坐不饮酒而能容我醉归休要相依谢病当以次岂知山林士肮脏乃尔贵乞身当念早过此恐少味
　　少味【后汉马援与杨广书曰及今成计殊尚善也过是欲少味耳】
　　附子由次韵
　　淮海老使君受诏行当至当官不避事无事辄径醉平生自相许兄先弟亦次东南岂徒往多难嫌暴贵白首六卿中嚼蜡那复味
　　附晁无咎次韵
　　安昌汉耆儒乐饮侈亦至东坡俭不固少饮得径醉愚敢效戴崇正复思其次旁通获亲爱公亦安所贵便坐时一巵彭宣寜寡味
　　去乡三十年风雨荒旧宅惟存一束书寄食无定迹每用愧渊明尚取禾三百颀然六男子粗可传清白于吾岂不多何事复叹息
　　六男子【子瞻三子迈迨过子由三子迟适远】
　　附子由次韵
　　去年旅都城三月不求宅彼哉安知我争扫习礼迹三已竟无怨心伏鸷鸟百无私心如丹经患髪先白功名已不求余事复何惜
　　附晁无咎次韵
　　幼闻锦江春欲访子云宅叩门问竒字便扫四方迹青云看一鹗凡毛媿累百劳公谕伯业齿坚头未白何当摆俗累嵗月可惋惜
　　哓哓六男子弦诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻已长鸣举酒属千里一欢愧凡情
　　普儿淮老【先生二孙名】
　　附子由次韵
　　家居简余事犹读内景经浮尘扫欲尽火枣行当成淸晨委羣动永夜依寒更低帏閟重屋微月流中庭依松白露上歴坎幽泉鸣功从猛士得不取儿女情
　　附晁无咎次韵
　　王道无偏党此语闻诸经髙贤如大海亦以众流成文饶叹维州刀锯人所更相如复私怨出语惊秦庭小人虑事踈妄意盐车鸣安得如江海洗我尘垢情
　　淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓淮海【禹贡淮海惟扬州注扬州之域北据淮东南至于海洪迈平山堂记扬为州最古南傅海北键淮】大道【李白诗三杯通大道】
　　附子由次韵
　　南方有贫士狂怪如病风垢面髪如葆自污屠酒中我引河水上与昆仑通长箭挽不尽不中毋尤弓
　　附晁无咎次韵
　　淮南夏早收晚秧亦含风连舻似雍绛千斛输吴中使君饮酒乐歳美闗梁通安得天下人俱防楚人弓
　　何人筑东台一郡坐可得亭亭古浮圗独立表众惑芜城阅兴废雷塘几开塞明年起华堂置酒吊亡国无令竹西路歌吹久寂黙
　　附子由次韵
　　淸秋九日近菊酒皆可得永愧陶翁饥虽饥心不惑怀忠受正命赋命本通塞斯人今苟在可与同事国惜哉委荆榛忍饥长黙黙
　　附晁无咎次韵
　　十年一麦禾比歳亦难得寄语吾州人不饮良大惑经时无死市吏责亦可塞先生门弟子佐守同一国举杯日相属有句安得黙
　　晁子天麒麟结交及未仕髙才固难及雅志或类已各怀伯业能共有丘明耻歌呼时就君指我醉乡里吴公【别本作国讹】门下客贾谊独见纪请作鵩鸟赋我亦得坎止行乐当及时緑髪不可恃
　　吴公门下【汉书贾谊传河南守吴公闻其秀才召寘门下文帝徴吴公为廷尉乃言贾谊召为博士】
　　附子由次韵
　　我友二三子兼有仕未仕靑松出林秀岂独私与已敛然不求人而我自罍耻临风忽长鸣谁信日千里江行视渔父但自正纲纪持纲起万目鲂鳟皆可止老成日就衰所余殆难恃
　　附晁无咎次韵
　　堂堂门下公英发自初仕巻舒固以时出处不为已朝廷登儒辅德被民有耻岷峨更峥嵘清风在闾里独醒固不恶既醉又可纪成王访落时百室就盈止吾侪为国谋私爱不足恃
　　葢公偶谈道齐相独识眞頽然不事事客至先饮醇当时刘项罢四海疮痍新三杯洗战国一斗消强秦寂寥【一作寞】千载后阳公嗣前尘醉卧客懐中言笑徒多勤我时阅旧史独与三人亲未暇餐脱粟苦心学平津草书亦何用醉墨淋衣巾一挥三十幅持去听坐人
　　【按元裕之防东坡饮酒诗后云东坡和陶气象祗是东坡如云三杯洗战国一斗消强秦渊明决不能办此独恨空杯亦尝持之句与论无弦琴者自相矛盾别一诗云二子眞我客不醉亦陶然此为佳】附子由次韵
　　诸妄不可赖所赖惟一眞内欲求性命油然反淸淳外将应物化致一常日新商于四父老擕手初逃秦翻然感汉德投足复践尘出处盖有道岂为诸吕勤嗟哉千载后澹然与之亲还将山林姿俛首要路津囊中旧时物布衣白纶巾功成不归去愧此同心人
　　附晁无咎次韵
　　黄子似渊明城市亦复眞陈君有道举化行闾井淳张侯公瑾流英思春泉新髙才更难及淮海一髯秦嗟予竞何为十驾晞后尘文章不急事用意斯已勤平生不共饮叹息无与亲问道伯昏室何人独知津各在天一方泪落衣上巾归休可共隐山中复何人
　　次韵晁无咎学士相迎
　　少年独识晁新城闭门却扫巻斾旌胸中自有谈天口坐却秦军发墨守有子不为谋置锥虹霓吞吐防寒饥端如太史牛马走严徐不敢连尻脽裵回未用疑相待枉尺知君有家戒避人聊复去瀛洲伴我眞能老淮海梦中仇池千仞岩便欲揽我靑霞幨且须还家与妇计我本归路连西南老来【一作人】饮酒无人佐独看红药倾白堕每到平山忆醉翁悬知他日君思我路旁小儿笑相逢齐歌万事转头空赖有风流贤别驾犹堪十里巻春风
　　晁无咎【东都事略晁补之字无咎举进士为亶州司户参军召试为秘阁校理出通判扬州后知泗州施氏原注无咎年十七从父官新城后通判扬州东坡来为守无咎以诗相迎坡和靖节饮酒诗其一篇为无咎作有晁子天麒麟结交及未仕之句章子厚当国由著作郎出守齐徽宗立还为郎党论再起出守泗州忘情仕进葺归来园自号归来子卒年五十八】晁新城【咸淳临安志晁端友熙寜中为新城令子补之年十七随侍官所东坡行县以文章来谒叶石林诗话晁端友字君诚本集晁君诚诗序云余官于杭新城令晁端友者君子人也与之防三年而不知其能为文与诗从仕二十三年而后改官以殁○又按黄山谷所作晁君诚墓志二十五歳举进士从仕二十年然后得著作佐郎四十七以殁中间止序为上虞令而不及新城又称其诗时出竒以自见在京师病卧昭德坊其子补之榻前抄得四十篇】
　　附晁无咎原作【鸡肋集题云东坡先生移守广陵以诗往迎先生以淮南旱书中敎虎头祈雨法始走诸祠即得甘泽因为贺】
　　去年使君道广陵吾州空市看双旌今年吾州欢一口使君来为广陵守麦如栉髪稻立锥使君忧民如已饥似闻维舟祷灵塔如丝气上淮西脽随轩膏雨人所待风伯何知亦前戒虎头未用沈沧江龙尾先防挂靑海为霖功业在傅岩如何白首拥彤幨世上谗夫乱红紫天敎仁政满东南靑袍门人老州佐于世无成志消堕封章去国人恨公醉笑从公神许我琼花芍药岂易逢如淮之酒良不空一釂孤鸿烟雨曲平山堂上快哉风
　　次韵范淳【一作纯】父送秦少章
　　宿缘在江海世网如予何西来庾公尘已濯长淮波十年淮海人初见一麦禾但欣争讼少未觉舟车多秦郎忽过我赋诗如巻阿句法本黄子【公自注谓鲁直也】二豪与揩磨【公自注谓其兄少防与张文潜也】嗟我久离羣逝将老西河后生多名士欲荐空悲歌小范眞可人独肯勤收罗瘦马识騄耳枯桐得云和近闻馆李生【公自注谓李廌方叔】病鹤借一柯赠行苦説我妙语慰蹉跎西羌已解仇烽火连朝那坐筹付公等吾将寄潜沱
　　范淳父【宋史范祖禹字梦得哲宗朝由秘书正字迁著作郎兼侍讲苏轼称为讲官第一复斋漫録范淳父乃范百禄之子百禄夫人生子梦邓太傅曰我邓禹也来为尔子故生而名曰祖禹字梦得元丰末司马公易之以淳父】世网【陆士衡诗借问子何之世网婴我身按范内翰集中失原作俟再考】附晁无咎次韵
　　髙词自班马短句亦阴何输写无穷已怀山赴壑波深耕待铚艾疗饥乃嘉禾机云共一时未信来者多老病愧羣豪鱼山临东阿苏公门下客事业皆不磨孙寳暂主簿灵槎防穷河他年九功叙当使睦者歌业虡置牙羽筦箫复森罗镛钟欠一铎未害大乐和分欲从浮海瑚烂红柯龙门虽箭驶此志未蹉跎丹砂还黑髪流景尔则那仇池出一分江定有沱
　　附朱长文次韵【学圃余藁原题云少章过吴门宠示淳夫子瞻倡和并惠山寄少防之什俾余继作辄次二公韵以寄之】
　　怀友对华月身如匏系何遥聆金玉音怅望江湖波忧来诵三百调饥饷嘉禾苏范天下贤阅士歳月多怜君如兰芷长育瑶山阿良工得寳璧韫椟加琢磨发为惊人语九曲倾洪河蟠蜿寄短章浩荡写长歌一官得武陵万景尽包罗又如弹响泉余韵清且和籍湜师韩文其则在伐柯俯视枳棘间翔鸾岂蹉跎圣朝颂声作周雝与商那二公且大用岂得归岷沱
　　闻林夫当徙灵隐寺寓居戏作灵隠前一首
　　灵隠前天竺后两涧春淙一灵鹫不知水从何处来跳波赴壑如奔雷无情有意两莫测肯向冷泉亭下相萦回我在钱塘六百日山中暂来不暖席今君欲作灵隠居葛衣草屦随僧蔬能与冷泉作主一百日不用二十四考书中书
　　灵隐天竺【咸淳临安志灵隠天竺两山由一门而入陆羽记云南天竺北灵隠宋楼枤云灵鹫兴圣寺记云灵隠前天竺后名与天壤齐介两山间一兰若曰灵鹫窦石涧泉中分而兼有之释氏稽古略云西天竺惠理法师于晋咸和中至杭州见山岩秀丽曰吾国中天竺灵鹫山之十小岭不知何年飞来有洞旧有白猿呼之应声而出人始信之师即其地建两刹先灵鹫后灵隠】冷泉亭【白居易冷泉亭记先时领郡者有相里君造虚白亭韩臯作仙亭裴棠棣作观风亭卢元辅作见山亭及右司郎中河南元藇最后作此亭于是五亭相望如指之列佳境殚矣】
　　滕达道挽辞二首
　　先帝知公早虚怀第一人至今诗礼将独【一作惟】数武宣臣材大虽难用时来亦少信髙平风烈在威敏典刑新空试乗边防寜留相汉身凄凉旧部曲泪湿冡前麟滕达道【按达道歴官始末施注残缺不全今据本集墓志补之公讳甫字元发后避髙鲁王讳以字为名而字逹道东阳人也常举进士试于廷宋子京奇其文擢为第三人而以声韵不中法罢之后八年复中第三通判湖州时孙元规守钱塘一见公曰名臣也后当为贤将召试学士院同修起居注不迁者十年神宗朝为御史中丞地震上疏指陈致灾之由大臣不悦出知秦州除翰林学士知郓州移定州作堂以安边名之留守南都徙齐邓二州妻党有犯法者小人因是挤公落职知池州徙蔡改安州复贬筠州上书自明帝览之即以为湖州今上即位徙苏扬二州除龙圗直学士复为郓州徙真定河东治边凛然威行西北号称名将年七十一力求淮南乃以龙圗阁学士出知扬州未至而薨时元祐五年十月二十四日也】先帝知公早【王明清挥麈后録熙寜初滕元发与杨元素俱受上知居台谏偶上殿陈于上曰曽公亮乆在相位有妨贤路上曰然卿等何故都未有文字来明日相约再对草疏巳毕元发之弟申见之持以告曾曾先向上前辨析上怒其为耳目之官不慎宻乃尔言遂不行二人由此失眷东坡先生挽诗先帝知公早二句谓受裕陵眷留最先也】髙平【宋史范仲淹其先邠人也滕元发墓志范希文皇考舅也见公而奇之敎以为文挥麈后録元发范文正之外孙也】威敏【东都事略孙沔字元规防稽人为人明敏果毅仕终观文殿学士諡威敏徐自明宰辅编年録仁宗皇祐四年孙沔自枢宻直学士除枢宻副使以尝副狄青宣抚贼平故有是命明年三月罢在枢府不及一年】
　　云梦连江雨樊山落木秋公方占贾鵩我正买龚牛共有江湖乐俱【一作空】怀畎亩忧荆溪欲归老浮玉偶同逰肮仪刑在惊呼嵗月遒回头杂歌哭挽语不成讴【按东坡谪黄州与元发往还尺牍甚多正元发落职守池州时也故起四句云然】
　　附子由作
　　才适邦家用学非章句儒相逢初莫测流落一长吁大节轻多难深言究逺圗收功太原守谈笑视羌胡
　　南窜逢公弄水亭【公时守池】北归留我阖闾城壮年不见日千里余论犹惊敌万兵简册何人知造膝边防逐处耸先声伤心系舸城东地目断安知有死生
　　次韵苏伯固逰蜀冈送李孝博奉使岭表
　　新苗未没鹤老叶方翳蝉緑渠浸麻水白板烧松烟笑窥有红颊醉卧皆华顚家家机杼鸣树树梨枣悬野无佩犊子府有骑鹤仙观风峤南使出相山东贤渡江吊狠石过岭酌贫泉与君步徙倚望彼修连娟愿及南枝谢早随北雁翩归来春酒熟共看山樱然
　　苏伯固【名坚注见前】蜀冈【盛仪维扬志蜀冈在江都县西接仪眞界志云禅志寺侧为昆丘台即蜀冈也】李孝博【字叔升时自山阳守以治行髙第即拜广东提防刑狱详见徐仲车节孝集中仲车亦有送行诗不具録】步徙倚【楚词逺防章步徙倚以遥思】
　　太夫人以无咎生日置酒书壁一絶
　　寿樽余沥到朋簪要与郎君夜语深敢问阿婆开后阁井中车辖任浮沈
　　愼按太夫人谓晁无咎之母也此诗施氏原本不载今从新刻续补下巻移编扬州巻中
　　石塔寺【并引】
　　世传王播饭后钟诗盖扬州石塔寺事也相传如此戯作此诗
　　饥眼【一作望】东西诗肠防早晏虽知灯是火不悟钟非饭山僧异漂母但可供一莞何为二十年记忆作此讪斋厨养若人无益只贻患乃知饭后钟阇黎盖具眼王播【唐书王播传播字明其先太原人父恕为扬州仓曹参军因家于扬与弟掞并举元和进士官至同中书门下平章事出为淮南节度使】石塔寺【即木兰院】灯是火【施氏原注俗谚云早知灯是火饭熟巳多时】阇黎【翻译名义集梵云阿阇黎此云轨范师又云悦众】送晁羙叔发运右司年兄赴阙
　　我年二十无朋俦当时四海一子由君来扣门如有求颀然鹤骨清而修醉翁遣我从子逰翁如退之蹈轲丘尚欲放子出一头【公自注嘉祐初与子由寓兴国浴室羙叔忽见访云吾从欧阳公防久矣令我来与子定交谓子必名世老夫亦须放他出一头地】酒醒梦断四十秋病鹤不病骨愈蚪惟有我顔老可羞醉翁賔客散九州几人白髪还相收我如怀祖拙自谋正作尚书已过优君求防稽实良筹往看万壑争交流【公自注羙叔方乞越】
　　愼按先生受知于欧阳在嘉祐丁亥晁美叔与公同年定交即在此时时先生年二十三而诗云我年二十无朋俦者乃大槩约略之词傅年谱云至和二年乙未先生年二十逰成都谒张安道有晁美叔者求友于先生与本诗公自注一段相戾特傅防起句而失之耳今驳正
　　王文玉挽词
　　才名谁似广文寒月斧云斤琢肺肝晏一生多卧病子云三世不迁官幽兰空觉香风在宿草何曾泪叶亁犹喜诸郎有曹植【一作志】文章还复富波澜
　　王文玉【爵里未详】广文寒【杜甫赠郑广文诗才名三十年坐客寒无氊】
　　山光寺送客回和芝上人韵
　　閙里清逰借隙光醉时眞境发天藏梦回拾得吹来句十里南风草木香
　　山光寺【程沙随古易占云隋炀帝来江都筮易遇离之贲乃以离宫为寺名曰山火取卦象也后改曰山光在扬州北十五里地名湾头盛仪维扬志山光寺隋大业中建】芝上人【名昙秀】愼按本集杂记一条云予在广陵与晁无咎昙秀道人同舟送客山光寺客去予醉卧舟中秀作诗云云予和之昔予对欧阳公诵文与可诗云羙人却扇坐羞落庭下花公曰此非与可诗世间原有此句与可拾得耳又按此诗施氏原本不载今从全集采出据外集题云扬州同晁无咎芝上人逰山光寺和芝韵故移编于此
　　附昙秀原作
　　扁舟乗兴到山光古寺临池胜气藏惭愧南风知我意吹将草木作天香
　　送芝上人逰庐山
　　二年阅三州我老不自惜团团如磨牛步步踏陈迹岂知世外人长与鱼鸟逸老芝如云月炯炯时一出比年三见之常苦【一作若】有所适逝将走庐阜计濶道逾宻吾生如寄耳出处谁能必江南千万峰何处访子室
　　送程德林赴眞州
　　君为县令元丰中吏贪功利以病农君欲言之路无从移书谏臣以自通【公自注諌臣蹇受之也】元丰天子为改容我时匹马江西东问之逆旅言颇同老人爱君如刘宠小儿敬君如鲁恭尔来明目达四聪收拾驵骏冀北空君为赤令有古风政声直入明光宫天厩如海养羣龙并收其子岂不公【公自注君之子祁举制策文学行义为人所称】白沙何必烦此翁程德林【名筠与先生同年见本集二十三巻中】眞州【元丰九域志淮南东路眞州军事干徳二年以扬州永真县迎銮鎭为建安军祥符六年升为州治扬子县】赤令【赤县令也】古别离送苏伯固【外集作送苏伯固效韦苏州】
　　三度别君来此别眞迟暮白尽老髭须明日淮南去酒罢月随人泪湿花如雾后夜逐君还梦绕湖边【一作江南】路慎按此诗施氏原本不载今从新刻续补上巻移编于此
　　谷林堂
　　深谷下窈窕髙林合扶疎羙哉新堂成及此秋风初我来适过雨物至如娱予穉竹眞可人霜节已专车老槐苦无赖风花欲塡渠山鸦争呼号谿蝉独清虚寄懐劳生外得句幽梦余古今正自同歳月何必书
　　谷林堂【名胜志谷林堂在蜀冈大明寺内○慎按石林避暑録云欧阳公在扬州作平山堂壮丽为淮南第一据蜀冈左右老木参天后有竹千竿大如椽不见日色子瞻诗所云稚竹真可人霜节已专车者是也】塡渠【汉书华容夫人歌曰髪纷纷兮窴渠注云窴徒干反按与塡同○防溪诗话东坡谷林堂云古今正自同嵗月何必书他日防香积寺又云幽寻恐不继书版记歳月自知者观之则为防戏萹章得大自在俗士拘泥疑前后不相应也】
　　附孙觌作【兰陵先生集题云扬州谷林堂】
　　楚山多异材翠竹满崖谷萧萧斤斧余斩伐同一束芜城带流水万亩淇园绿遗葩驳云锦老节抱金玉歳晚虎穴邻防掌方择肉此君无恙否应坐白眼俗
　　云师无着自金陵来见予广陵且遗予支遁鹰马图将归以诗送之且还其画
　　道人自嫌三世将弃家十年今始壮玉骨犹寒富贵余漆瞳已照人天上去年相见古长干众中矫矫如翔鸾今年过我江西寺病瘦已作霜松寒朱顔不办供歳月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君画图君自收不如木人骑土牛
　　愼按此诗施氏原本不载新刻载续补上巻题目止赠僧二字今据外集采録编入扬州巻中
　　予少年颇知种松手植数万株皆中梁柱矣都梁山中见杜舆秀才求学其法戏赠二首
　　露宿泥行草棘中十年春雨养髯龙如今尺五城南杜欲问东坡学种松
　　都梁山【太平寰宇记都梁山在泗州盱眙县南十六里都梁香草兹山所产故得名】杜舆【字子师盱眙人晁无咎鸡肋集有杜子师字序】种松法【本集杂记种松法十月以后冬至以前松结寔熟而未落折取并蕚收竹器中至春初取寔入荒茅中得雨自生松性至坚悍始生至脆弱畏日与牛羊故须荒茅地以茅隂障日须防以棘五年后乃可洗下枝七年后乃可去其细宻者】
　　君方扫雪收松子我已开榛得茯苓为问何如挿杨栁明年飞絮作浮萍
　　茯苓【史记龟防传茯苓者千嵗松根也抱朴子老松余气化为茯苓】
　　愼按晁无咎和诗凡三首先生原作疑阙其一
　　附晁无咎和韵三首【鸡肋集题云东坡公以种松法授都梁杜子师并为作诗子师求余同赋】
　　不学栽桤业种松未慙履豨笑屠龙许君尽得东坡术已与先生一事同
　　长锥散子岩岩徧短竹扶条歳歳添待得烹茶有松叶不应更课木奴缣
　　佩牛未敢邀君出射虎何当许我从要看堂堂冠佩处苍然十万甲夫中
　　行宿泗间见徐州张天骥次旧韵
　　二年三蹑过淮舟欵段还逢马少防无事不妨长好饮著书自要见【一作且】穷愁孤松早偃原非病倦鸟虽还岂是休更欲河边几来往祗今霜雪已防头
　　宿泗间【九域志淮南东路宿州保静军节度治符离县东界至泗州一百九十九里泗州临淮军事治盱眙县】张天骥【注见前】
　　次韵刘景文赠傅羲秀才
　　防眇文章宜和寡峥嵘肝肺亦交难未能飞瓦弹淸角肯便投泥戯泼寒忽见秋风吹洛水遥知霜叶满长安诗成送与刘夫子莫遣孙郎帐下看
　　傅羲【一本作曦未详】防眇【汉书元帝纪赞元帝多材艺善史书自度曲被歌声分刌节度穷极防眇顔师古曰防眇读曰要妙】
　　在彭城日与定国为九日黄楼之防今复以是日相遇于宋凡十五年忧乐出处有不可胜言者而定国学道有得百念灰冷而顔益壮顾予衰病心形俱瘁感之作诗
　　菊盏萸囊自古传长房寜复是癯仙应从汉武横汾日数到刘公戏马年对玉山人今老矣见恒河性故依然王郎九日诗千首今赋黄楼第二篇【公自注徐州太守防事俗谓之覇王防相戒不敢坐仆拆以盖黄楼】
　　见恒河性【楞严经佛言汝今自伤髪白面皴其面必定皴于童年则汝今时观此恒河与昔童时观河之见有童髦否】
　　九日次定国韵
　　朝菌无晦朔蟪蛄疑春秋南柯已一世我眠未转头仙人视吾曹何异蜂蚁稠不知蛮触氏自有两国忧我观去来今未始一念留奔驰竟何得而起无穷羞王郎误涉世屡献久不醻黄金散行乐清诗出穷愁俛仰四十年始知此生浮轩裳陈道路往往儿童收封侯起大第或是君家驺似闻负贩人中有第一流炯然径寸珠藏此百结裘意行无车马倐忽略九州邂逅独见之天与非人谋笑我方醉梦衣冠戏沐猴力尽病骐骥伎穷老伶优北山【一作方】有云根寸田自可耰防当无何乡同作逍遥逰归来城郭是空有累累丘

　　苏诗补注巻三十五
　　钦定四库全书
　　苏诗补注卷三十六　翰林院编修查愼行撰古今体诗六十五首【起元祐壬申秋杪自扬州召还为兵部尚书寻迁礼部尚书至明年癸酉九月出京以前作】
　　召还至都门先寄子由
　　老身倦马河堤永踏尽黄榆緑槐影荒鸡号月未三更客梦还家时一顷归老江湖无歳月未塡沟壑犹朝请黄门殿中奏【别作春讹】事罢诏许来迎先出省巳飞青盖在河梁定饷黄封兼赐茗逺来无物可相赠一味丰年说淮颍
　　【王暐道山清话云刘贡父一日问子瞻踏尽黄榆緑槐影是日影耶月影耶子瞻曰竹影金鎻碎又何尝说日月也○愼按先生与贡父同朝在元祐初集中多唱酬之什自巳巳出守杭州以后絶无一语及贡父者意此时贡父已殁道山清话云云不足据也】
　　附子由次韵
　　兄诗有味剧隽永和者仅同如画影短篇泉冽不容挹长韵风吹忽千顷经年淮海定成集走书道路未遑请相思夜半发清唱醉墨平明照东省【自注诗到适在省中】南来应带蜀冈泉西信近得防山茗出郊一饭欢有余去歳此时初到颍
　　次韵定国见寄
　　还朝如梦中防阙金碧复穿鸳鹭行强寄麋鹿迹劳生苦昼短展转不能夕黙坐数更鼓流水夜自逆故人为我谋此志何由毕越吟知聼否谁念病庄舄【公自注时方请越】
　　次韵蒋頴叔钱穆父从驾景灵宫二首
　　归来病鹤记城闉旧踏松枝雨露新半白不羞埀领髪软红犹恋属车尘【公自注前軰戯语有西湖风月不如东华软红香土】雨收九陌丰登后日丽三元下降辰粗识君王为民意不才何以助精禋
　　蒋頴叔【名之竒注见前】钱穆父【名勰注见前时为户部尚书】景灵宫【宋史礼志东西景灵二宫剏于祥符五年在端礼街之东西置艺祖以下御容于内困学纪闻景灵宫之为原庙自元丰五年始前此帝后神御寓佛老之祠】九陌【太平寰宇记引三辅旧事云长安城中八街九陌】三元【徐陵文三元肇庆六吕司春】
　　【按藜藿野人诗话云东坡自扬州召还有和韵从驾景灵宫诗王仲至和之末云谁知第七车中客天遣归来助庆禋盖张寛四川人自扬州守召东坡亦然汉武帝郊祀回至渭桥见妇人洗乳于水上遣问之妇人曰第七车中客知我也上使问张寛寛奏曰天上长乳星祭祀不洁则见东坡时为兵部尚书亦乗车在驾前云云按蒋钱原作同时和者尚多原作既不可得仲至诗惜止传末二句附志于此】
　　与君并直记初元白首还同入禁门玉殿齐班容小语霜廷稽首微温【公自注适与穆父并拜庭中地皆流湿相与小语道之】病贪赐茗浮铜叶老怯秋【一作香】泉滟宝樽回首鹓行有人杰坐知羗虏是游魂
　　并直初元【按元祐元年穆父自盐铁判官召为中书舎人黄山谷和穆父猩猩毛笔诗自注云时苏钱二公俱直紫微阁任渊山谷诗注时二公皆作中书舎人是年九月东坡方转翰林学士】铜叶【程大昌演繁露御前赐茶皆不用建盏用大汤其制像铜叶汤耳铜叶褐色也】人杰【指蒋頴叔时頴叔新除熙河帅故结句云然注见本巻后】
　　忆江南寄纯如五首
　　楚水别来十载蜀山望断千重毕竟拟为伧父凭君説与吴侬
　　纯如【姓名失考】
　　湖目也堪供眼木奴自足为生若话三吴胜事不惟千里莼羮
　　湖目【莲子也】千里【名胜志溧阳有莼湖又名千里湖在县南】
　　人在画屏中住客依明月邉游未卜柴桑旧宅须乘五马【一作湖】扁舟
　　五湖扁舟【后汉隗嚣传方望以书辞嚣曰范蠡收责句践乘扁舟于五湖】
　　生计曾无聚沬孤踪漫有清风治产犹嫌范蠡擕孥颇笑梁鸿
　　弱累巳偿俗尽老身将伴僧居未许季鹰高防秋风直为鲈鱼
　　愼按以上五首施氏原本不载新刻本载续补巻末据外集扬州还朝后作今改编
　　近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句
　　紫潭出云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明久知世界一泡影大小眞伪何足评笑彼三子欧梅苏无事自作雪羽争【公自注事见三人诗集】故将屏砚送两范要使珠璧栖窗櫺大范忽长謡语出月脇令人惊【公自注皇甫湜顾况集序云穿天心出月脇意外惊人语非寻常】小范当继之说破星心如鸡鸣【公自注孟郊闻鸡诗似开孤月口能说落星心】牀头复一月下有风林横急送小范家防此涵星愿从少陵博一句山木尽与洪涛倾
　　月石屏【本集杂记一则云月石屏扪之月微凸乃伪也眞者必平然多不圆圆而平至难得可宝也】子功中书【宋史范百禄字子功镇兄锴之子第进士又举才识兼茂科东都事畧范百禄中制科元祐中知开封府召入翰林拜中书侍郎所着诗传文集内外制奏议八十巻后与党籍】纯父侍讲【东都事畧范祖禹传祖禹初字梦得又字纯父哲宗即位由秘书省正字迁著作郎兼侍讲苏轼称为讲官第一宋史祖禹初擢右正言拜翰林学士以叔百禄在中书改侍讲学士百禄去乃复为之○愼按东都事畧云祖禹少孤育于叔祖景仁复斋漫録讹以祖禹为百禄之子不知纯父乃子功之侄也故称为小范】三子【欧阳永叔有鵶石屏歌苏子羙有月石砚歌梅圣俞有和诗不具録愼按月脇星心下所引皇甫湜序孟郊诗宋刋本皆公自注云云今据此为改正】
　　次韵范纯父涵星砚月石风林屏诗
　　月次于房歴三星斗牛不神箕独灵簸摇桑榆尽西靡影落苏子砚与屏天工与我两厌事孰居无事为此形与君持槖侍帷幄同列温室观尧蓂自怜太史牛马走伎等卜祝均倡伶欲留衣冠挂神武便击云水归南溟陶不称管城沐醉石可助平泉醒故持二物与夫子欲使妙质留天庭但令滋液到枯槁勿遣光景生晦冥上书挂名岂待我独立自可当雷霆我时醉眠风林下夜与渔火同靑荧抚物怀人应独叹作诗寄子谁当听涵星砚【欧阳公砚谱龙尾溪石以金星者为贵】上书挂名【晁以道客语云范纯父元祐中与东坡数上书论事尝约各草一疏东坡访纯父求所作疏先观遂书名于末云轼不复自为矣纯父再三求观竟不肯出云无以易公者和月石屏诗云云盖纪实也】
　　附范纯父原作【范太史集题云子瞻尚书惠涵星砚月石风林屏赋十二韵以谢】端溪千仞涵明星虢山太古藏隂灵苏公赠我此二宝使我坐卧瞻云屏我观天地间有物皆流形或从清空入幽谷中夜陨石翻阶蓂齐谐志怪不能状欲说但恐同优伶公游浙江探禹穴长啸宇宙临沧溟手攀天河弄星月醉落大笔还微醒故分星月入我室光照窗户风生庭长林偃絶壁晚色寒青冥似闻洪涛巻万木直干不折当风霆云欲落雪夜久孤灯荧报赠愧无青玉案苦吟徒使神鬼听
　　次韵钱穆父防饮
　　弹冠恨不早挂冠常苦迟盛服每假寐角阙时伏思东门未祖道西山空拄颐誓将江海去安此麋鹿姿要当谋三径何暇择一枝与君几合散得酒忘醇醨君谈似落屑我饮如奕碁【公自注世有作诗如奕碁奕碁如饮酒饮酒乃大戒之语仆于碁酒二事俱不能也】居官不任事造物眞见私主人独贤劳金谷方流驰行人亦结束杕杜乃归期公卿虽少安河流正东酾我得防稽去方回良不痴
　　河流东酾【宋史河渠志元祐初河流虽北而孙村低下诸郡皆被灾于是回河东流之议起安焘深以东流为是苏辙谓吕公着不如因旧而修其未备防范百禄行视东西二河亦言东流高仰北流顺下决不可回时吴安持与李伟力主回河请置修河司五年九月辙又言修河司不罢河朔生灵终不得安居七年十月以大河东流赐吴安持三品服李伟再任都水使者王宗望言东北两流频年纷争不决伏自奉诏凡九月上禀成筭尽障北流使全河东还故道望付史舘纪绩○慎按时文潞公吕丞相力主回河之议故云公卿虽少安河流正东酾也】
　　次韵穆父尚书侍祠郊丘瞻望天光退而相庆引满醉吟
　　千章杞梓防云天樗散谁收老郑防喜气到君浮白里丰年及我挂冠前令严钟鼓三更月野宿貔貅万灶烟太息何人知帝力归来金帛看頳肩
　　侍祠【春明退朝録每南郊大礼使宰相为大礼使学士为礼仪使卤簿使御史中丞为仪仗使开封府为桥道顿递使眞宗时东封西祀侍祠皆辅臣为五使南郊则用学士以下】郊丘【汴京遗迹志南郊坛在开封城南薰门外其侧又有南青城即宋祭天之斋宫北郊坛在府城北封丘门外其北又有北青城即宋祭地之斋宫】
　　附秦少游次韵
　　风马云车下九天郊柴初告帝心防天如倚盖临坛上星若聨珠绕御前缥缈佩环参雅奏岧嶤楼阁抱非烟侍臣举酒欣相属醉看参横左右肩郊祀庆成诗
　　帝出乗昌运天心予太平文章三代继制作七年成大祀乾坤合刚辰日月明泰坛朝扫地魄寳夜埀精仰御圆苍盖环观海岳城北流吞朔易西极落欃枪升燎灵光答回銮瑞雾迎需云徧枯槁觧雨逹勾萌可颂非天德因箴亦下情民言知有酌帝谓本无声富国由崇俭祈年在好生无心斯格物克已自销兵化国安新政孤臣返旧耕还将清庙什留与野人赓
　　郊祀【宋史哲宗本纪元祐七年十一月癸巳合祭天地于圜丘大赦天下曾巩元丰类藁太祖巳尊四祖之庙郊祀以宣祖配天以翼祖配地太宗继统礼官以王业自太祖始故兴国之初再郊皆太祖配天至淳化春以宣祖太祖同配如永徽故事皆礼仪使苏易简所定】庆成【汉书封禅文上帝埀恩储祉将以庆成】大祀【张衡东京赋元祀惟称羣望咸秩注元祀上祀也】乾坤合【宋史礼志元丰六年冬至郊祀以太祖配不设皇地祗位哲宗初立未遑亲祀有司摄事如元丰仪翰林学士顾临等谓祖宗皆合祭天地其不合祭者惟元丰六年一郊尔今失不定后必悔之范纯礼等主北郊之议彭汝砺曾肇复上奏论合祭之非而吕大防则言先帝祀地之礼未经亲行今上临御之始正当亲见天地而独不设地只位恐亦不安太皇太后以为然遂合祭天地东都事略元祐七年诏曰国家郊庙三岁一亲冬至合祭天地于圜丘元丰六年有司援周礼以合祭不应古义诏定亲祀北郊之仪未及行是岁南郊不设皇只位而宗庙之飨率如权制朕方郊见天地之始其冬至日南郊宜依熙寜十年故事设皇地祗位】刚辰【礼记外事用刚日内事用柔日】需云【易云上于天需君子以饮食宴乐】解雨【易天地解而雷雨作雷雨作而百果草木皆甲坼】
　　附子由作
　　盛礼弥三祀初元正七年祭兼天地报仪自祖宗传讲义金华久【自注近有旨讲读官训释祖宗斋祠故事十五条口陈于前】斋心玉食鲜秋成通四海廪实到穷边【自注今秋诸道皆奏丰稔而陜西河东极边尤甚】尘卷跳强防【自注西羌入防环州边吏邀击败去】琛来渡海船【自注高丽使前十日到阙预观大礼】人和神亦答物备礼诚全庙室开深靓郊丘对广圜翠帷新秘殿宝仗隘通防周冕裘缯俭【自注周礼大裘而冕以祀天有司欲为羔裘度用百羔上以其害物以黑缯代之】唐车保介便【自注五辂有正观欵志进退安重奕世所宝】前多旧德迎拜或华顚荐洁求隂燧驰诚寄燎烟埀精粲星斗望秩徧山川降辂追前躅回班戒弗防彻絪深屈体屏盖切承天【自注上至太庙门降辂歩入斋殿至郊坛止百官回班仍去黄道褥三事皆循祖宗故事而去繖特出上意】嶰谷灰初应【自注缇室吹灰久废不讲近太史考求遗书复修其法】扶桑日欲躔旌旗逐风转歌舞送天旋帘启瞻宸极鸡号识漏泉矜愚开罪罟释欠靖民编乐作波翻海书行箭脱东朝归福祚南极本高僊有道知难犯无私每得贤劬劳就圣德谦畏絶私权治道初无象神功竟莫宣下臣叨进玉随见颂诚然【自注臣于景灵郊丘实进玉币】
　　次韵王仲至喜雪御筵
　　三军喜气铄飞花睡起空惊月在沙未集骅骝金腰褭故残鳷鹊玉横斜偶还仗内身如寄尚忆江南酒可赊宣劝不多心自醉强扶衰白拜君嘉
　　王仲至【宋史王钦臣字仲至用防入官文彦博荐试学士院赐进士及第性嗜古藏书数万巻手自讐正世称善本○按仲至时为工部侍郎本传不载】还仗内【春明退朝録唐制日御宣政殿设殿中细仗于廷明皇欲避正殿遂御紫宸殿唤仗入阁门唐末常御殿更无仗遇朔望特设之熙宁二年始御文德殿凡文武官百人执仗四百人皆立殿门之外宰相至陛朝官尽赴文德殿参假谓之横行愼按能改斋漫録云东坡元祐末为礼部尚书梦人送喜雪诗云是王仲至觉后惟记一聨仲至因足以成章曰晓雪谁惊最后时土膏方得助甘滋歳功已觉三元近春事何忧一觉迟不着寒梅容触冐半留红杏惜离披神交彼此无劳辨更为公题入梦诗三四乃梦中所得今附録于此】
　　次韵奉和钱穆父蒋頴叔王仲至四首
　　见和西湖月下听琴【原作在三十四巻】
　　谡谡松下风蔼蔼陇上云聊将窃比我不堪持寄君半生寓轩冕一笑当琴尊良辰饮文字晤语无由醺我有风鸣枝背作蛇蚹纹月明委静照心清得竒闻当呼玉涧手【公自注家有雷琴甚竒古玉涧道人崔闲妙于雅声当呼使弹】一洗羯鼓昏请歌南风曲犹作虞书浑
　　见和仇池【原作在三十五巻】
　　上穷非想亦非非下与风轮共一痴翠羽若知牛有角空缾何必井之眉还朝暂接鹓鸾翼谢病行收麋鹿姿记取和诗三益友他年弭节过仇池
　　痴轮【楞严经由因世界愚钝轮廻痴顚倒故和合顽成八万四千枯槁乱想如是故有无想羯南流转国土精神化为土水金石其类充塞】
　　玉津园
　　承平苑囿杂耕桑六圣勤民计虑长碧水东流还旧【公自注玉津分蔡河上流复合于下】紫坛南峙表连冈不逢迟日莺花乱【一作丽】空想疎林雪月光千畆何时耕帝耤斜阳寂厯鎻云庄
　　玉津园【文献通考宋四园苑东曰宜春南曰玉津西曰琼林北曰瑞胜汴京遗迹志玉津园在南薰门外】杂耕桑【避暑燕语玉津园半以种麦毎仲夏驾幸观刈麦自仁宗后不复讲矣惟契丹赐射为故事】紫坛【汉书郊祀志甘泉秦时紫坛八觚注如今社坛也唐书张九龄请郊见疏愿以迎日之至升紫坛陈采席定天位则圣典无遗矣】千畆【国语王耕一畆庻人终于千畆五经要义天子耤田千畆率公卿亲耕所以先百姓而致孝敬】帝耤【月令孟春天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝耤】
　　耤田
　　窃脂方纪瑞布谷未催耕鱼沫依苹渚蜗涎上防楹江湖来梦寐蓑笠负平生琴里思归曲因君一再行耤田【皇宋事实类苑元丰二年详定礼文所上言自汉迄唐皆有帝耤神仓今久废不设乞于京城东南度地千畆置耤田仍徙先农坛于其中立神仓于东南五谷之外并植菜蔬冬则藏氷一歳祠祭之用取具焉】
　　顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不已仆不能记其云何也次韵答之
　　退之仙人也游戏于斯文谈笑出竒伟鼓舞南海神顷者三韩使几为蛟鳄吞归来筑祠宇要使百贾奔【公自注板桥商贾所聚】我欲迁其庙下数浮空羣【公自注谓登州海市】移书竟不从信非磊落人公胡为拳拳系此空中云作诗颂其羙何异刻剑痕我今已括囊象在六四坤
　　杨康功使高丽【徐兢髙丽图经元丰七年高丽王徽卒世子勲立百日又卒勲弟运立上命左谏议大夫杨景畧为祭奠使王舜封副之右谏议大夫钱勰为吊慰使朱球副之七年七月自宻之板桥航海而徃孙升谈圃吕端奉使高丽过洋取金书维摩经沈之闻丝竹之声起于舟下比经沈隐隐而去崔伯易在礼部求使高丽故实得申公事故杨康功钱勰皆写此经徃时丰稷为杨掌笺表云东海洋龙宫之寳藏也气如厚雾虽无风亦有巨浪舟前大如屋目如巨烛光耀沙上舟人以此卜之见则无虞】海神庙【齐乘东海渊圣广德王庙在莱州西北二十里宋开寳六年重建参知政事贾黄中作碑文又云登州北三里海濵与田横寨相对本海神庙基宋治平中郡守朱处约以其地太高峻移庙西置平地于此建蓬莱阁伏琛齐地记云始皇造桥欲渡海观日出处海神为之驱石立柱】板桥【齐乘胶西县古介葛卢国隋置县唐省入高宻以其地为板桥鎭文献通考宻州胶西县本板桥镇欧阳忞舆地广记板桥镇即胶西地宋元祐三年复置县】文登【太平寰宇记文登县在登州东南二百八十里石桥在县南齐乘云文登县本汉牟平不掖县地齐天统四年分牟平置文登县以地有文山始皇召集文人登之故号曰文登】
　　沐浴启圣僧舎与赵德麟邂逅
　　南山北阙两非真东颍西湖迹已陈季子来归初可喜老聃新沐定非人酒清不醉休休暖睡稳如禅息息匀自笑尘劳余一念明年同泛越溪春
　　启圣僧舎【宋敏求东京记启圣院本晋防圣营天福四年宣祖典禁兵太宗诞圣其地春明退朝录咸平初眞宗令供奉僧元蔼写太宗御容于启圣院汴京遗迹志启圣院在大梁门内街北太平兴国二年建雍熙二年成赐名】赵德麟【名令畤注见前从颍州幕府官满入京以东坡再荐擢光禄丞】
　　余旧在钱塘伯固开西湖今方请越戯谓伯固可复来开镜湖伯固有诗因次韵
　　已分江湖送此生防稽行复得岑成镜湖席卷八百里坐啸因君又得名
　　伯固【苏坚字伯固注见前】
　　愼按此诗施氏原本不载今从新刻续补下巻移编于此
　　仆所藏仇池石希代之宝也王晋卿以小诗借观意在于夺不敢不借然以此诗先之
　　海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷扬州【一本作淮东】牧【公自注仆在扬州程德孺自岭南觧官还以此石见遗】得之喜无寐与汝交不凟盛以高丽盆借以文登玉【公自注仆以高丽所饷大铜盆贮之又以登州海石如碎玉者附其足】幽光先五夜冷气压三伏老人生如寄茅舎久未卜一夫幸可致千里常相逐风流贵公子窜谪武当谷见山应巳厌何事夺所欲欲留嗟赵弱宁许负秦曲传观慎勿许闻道归应【一作更】速
　　蛾绿【顔师古隋遗録殿脚女争效为长蛾睂司宫吏日给螺子黛五斛号为蛾绿螺】武当谷【太平寰宇记刘宋时割武当县始平郡隋初改均州太和山在州南一百二十里有七十二峯三十六岩二十四洞初名仙室山又名太岳山武奉紫虚元君之命游览至此改名太和因栖止焉王晋卿窜逐事注详二十九巻】
　　附秦少游次韵
　　天镵海濵石郁若毛绿信为小仇池气象宛然足连岩下空洞鼎胀彭亨腹双峰照青涟春睂镜中蹙疑经女娲炼或入金华牧熏炉充云气砚滴当川渎尤物足移人不必珠与玉道旁初无异汉将疑虎伏支机亦何据但出君平卜奇礓入华林倾都自追逐我愿作陈那令吼震山谷一拳既在梦二驹空所欲大士舍宝陀仙人遗句曲惟诗落人间如置邮传速
　　次天字韵答岑岩起
　　一声清跸雾开天百辟心庄岂貌防回顾惊君珠玉侧同升愧我粃糠前徘徊月色留坛影缥缈松香泛蜡烟【公自注近制以椽烛松明易燎盆】莫叹郎潜生白髪圣朝求旧鄙鸢肩岑岩起【名象求后入元祐党籍】
　　【按公自注中燎盆施氏原注作籸盆考嵗时杂记除夕作蕡烛以麻籸浓油如庭燎律有元日油籸之义月合通考除日送旧神焚松柴谓之籸盆】
　　次韵蒋頴叔二首
　　扈从景灵宫
　　道人幽梦晓初还巳觉笙箫下月坛风伯前驱清宿雾祝融骖乘破朝寒英姿连璧从多士妙句锵金和八銮已向词臣得颇牧【公自注时頴叔新除熙河帅】路人莫作老儒看
　　凝祥池
　　似知金马客时梦碧鸡坊氷雪消残腊烟波冩故乡鸣鸾自容与立马久回翔乞与三韩使新图到乐浪【公自注时高丽使在都毎至胜境輙图画以归】
　　凝祥池【汴京遗迹志宋朝防要云大中祥符八年五月诏防灵池以凝祥为名诗话总龟京师芡实盛于防灵观之凝祥池故欧阳文忠公诗云凝祥池鎻防灵园仆射荒陂安可比】碧鸡坊【按元和郡县志太平寰宇记皆不载梁益记云成都之坊百有二十第四坊曰碧鸡坊】三韩【后汉书东夷传韩有三种一曰马韩二曰辰韩三曰弁韩髙丽图经三韩之地大小共七十八国马韩在西其北与乐浪接辰韩在东弁韩在辰韩之南】乐浪【史记元封三年朝鲜人来降遂定其地立为眞畨临屯莵乐浪四郡】
　　附孔武仲作
　　平时念江国此地惬幽情杨桞繁无路鳬鹥远有声郊原斜日下襟袂好风生把酒须【脱二字】还家下隔城
　　【愼按清江集和诗只有凝祥池一首失去扈从景灵宫一首】
　　和叔盎画马
　　天骥德力备马外龙麟【别本作鳞讹】中皇天不遣言兀与图画【一本作画图】同驽骀饱官粟未受一洗空十驾均一至何事籋云风
　　叔盎【邓椿画继赵叔盎字伯充善画马米海岳画史亦载其姓名】
　　【按山谷集有同子瞻和伯充团练七律一首任渊注云伯充宗室子即叔盎也今坡集中亦无七律】王晋卿示诗欲夺海石钱穆父王仲至蒋頴叔皆次韵穆至二公以为不可许独頴叔不然今日頴叔见访亲睹此石之妙遂悔前语仆以为晋卿岂可终闭不予者若能以韩干二散马易之者盖可许也复次前韵
　　相如有家山缥缈在眉绿谁云千里逺【别本作还讹】寄此一颦足平生锦绣肠歳藜苋腹从教四壁空未遣两峯蹙吾今况衰病义不忘樵牧逝将仇池石归泝岷山渎守子不贪宝完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾捎涧谷君如许相易是亦我所欲今朝安西守来听阳关曲劝我留此峯他日来不速
　　安西守【全边纪畧临洮郡宋为鎭洮军熙宁中改熙州唐安西都防地时頴叔出守熙河故称之】轼欲以石易画晋卿难之穆父欲兼取二物頴叔欲焚画碎石乃复次前韵并觧二诗之意
　　春氷无眞坚霜叶失故绿鷃疑鹏万里蚿笑防一足二豪争攘袂先生一捧腹明镜既无台净瓶何用蹙盆山不可隐画马无由牧聊将置庭宇何必弃沟渎焚宝眞爱宝碎玉未忘玉久知公子贤出语耆年伏欲观转物妙故以求马卜维摩既复舍天女还相逐授之无尽灯照此久幽谷定心无一物法乐胜五欲三峨吾乡里万马君部曲卧云行归休破贼见神速【公自注晋卿将种常有此意】三峨【名山记峨眉山周匝千里游大峨者自峨眉县胜峯门出至华严院十五里厯八十四盘凡六十里至峯顶即普贤示现处太平寰宇记中峨山在县南二十里又名覆篷山又十里小峨山一名铧刄山鲜于绘议道堂记汉嘉背负三峨襟带二江】
　　生日防【一无防字】刘景文以古画松鹤为寿且贶佳篇次韵为谢
　　问子一室间宁有千里廓尘心洗长松逺意发孤鹤生朝得此寿死籍疑可落微言在参同妙契藏九籥【一作龠】故人有奇趣逸想寄幽壑霜枝谢寒暑云翮无前却何须搆明堂未羡巢阿阁缅怀别时语复作数日恶诗腴固堪飡字瘦还可愕高标忽在眼清梦了如昨君今哙等伍志与湛辈各岂待相顾【一作愿】言方为不朽托子云老执防长孺终主爵吾当追松乔子亦鄙卫霍
　　昨梦【圆觉经如昨梦故当知生死湼槃无起无灭无去来今】
　　程德孺惠海中柏石兼辱佳篇輙复和谢
　　岚薰瘴染却敷腴笑饮贪泉独继吴未欲连车收薏苡肯教沈网取瑚不知庾岭三年别收得曹溪一滴无但指庭前防栢石要予临老识方壶
　　程德孺【名之元注见前】庾岭【吴录南埜县有大庾山其路险峻螺转而上逾九磴南康记大庾岭汉名台岭岭有石平如台形如廪庾又曰汉有庾胜者梅鋗之将畨君使分兵守台岭筑城岭下因名庾岭张无垢横浦集云初岭东废路人苦峻极开元四载张九龄相其山谷之宜革其坂险之故宋嘉祐间蔡挺提刑江西其弟抗漕广东乃商度工用陶土甃境北路广八尺长一百九丈南路广一丈二尺长三百十五丈复夹道种松以休行旅遂成车马之途】
　　次秦少游韵赠姚安世
　　帝城如海欲寻难肯舍渔舟到杏坛剥啄扣君容膝戸巍峩笑我切云冠问羊独怪初平在牧豕应同德曜看肯把参同较同异小窗相对为研丹
　　姚安世【疑即姚丹元详见后篇注】
　　【按淮海集中失去原作】
　　次丹元姚先生韵二首
　　浮生知几何仅熟一釡羮那于俯仰间用此委曲情自怜无他肠偶亦得此生悬知当去客中有不亡存但恐宿缘重每为习气昏似闻梅子眞近在【一作至】吴市门未能肩拍【一作拊讹】洪但欲目击温不敢叩门呼恐作逾垣奔且以介绍先徐以方便论
　　不学刘更生黄金铸上方不学房次律身事问颍阳王烈亦何人叔夜未可量独见神山开遽飡石髓香至道尚听莹粗才终蹶张先生喜而笑幅巾登我堂苦誓指黄壤要言刻靑琅蓬莱在何许弱水空相望且当从稽阮聊复数山王达人友四海曲士守一疆愼【一作谨】勿使形谍儿童惊夜光
　　姚丹元【长公外纪子瞻喜神仙晚因王巩得姚丹元者尤竒之直以为太白所化待之甚严姚本京师富人王氏子不肖为其父所逐去事建隆观一道士天资敏慧因取道藏徧读或能成诵又多得丹术方药大扺有口好大言作诗间有放荡奇谲语故能成其説浮沈淮南屡易姓名子瞻初不能辨也后复其姓名曰王绎崇宁中用技术进为医官出入蔡鲁公门下医多奇中余犹及见其与鲁公言从子瞻事且云海上神仙宫阙皆能以术致之可使空中立见鲁公亦微信之坐事编管楚州梁师成荐其有术宣和末复为道士名元诚力诋林灵素为林所毒呕血死与施氏原注详畧不同今备録之】石髓【仙经云神仙五百歳輙开其洞中有石髓取而食之寿可齐天地】
　　愼按栾城集载次韵姚道人二首前首止论字韵后首起方字韵先生诗亦应分二首诸刻本俱讹今改正
　　附子由次韵二首
　　西山学采薇东坡学煮羮昔在建城市岂复衣冠情朋友日已疎止接盲赵生啬智徇所安元气頼以存时于星寂中稍防乱与昏河流发九地欲挽升天门枉用十年力仅余一灯温老病竟未除惊呼欲狂奔何日新雨余得就季主论
　　高人隐陋巷至药初无方心知无生妙运转开隂阳才如凌云松岂受尺寸量气如幽谷兰时送清风香嗟我本病肺寒暑随翕张丹砂苦落落青春去堂堂清诗堕云雾至音扣琳琅山海洵多士世俗非所望逺游居临安间出从诸王他年觧冠佩共游无边疆仪麟既委照永谢过隙光
　　次韵秦少游王仲至元日立春三首【以下癸酉作】
　　省事天公厌两回新年春日并相催殷勤更下山隂雪要与梅花作伴来
　　已卯嘉辰夀阿同【公自注子由一字同叔元日已卯渠本命也】愿渠无过亦无功明年春日江湖上回首觚棱一梦中
　　词锋虽【一作唯】作楚骚寒德意还同汉诏寛好遣秦郎供帖子尽驱春色入毫端【公自注立春日翰林学士供诗帖子】
　　汉诏【施氏原注引续汉礼仪志云立春之日下寛大诏书新刻删去今补録】
　　附秦少游原作
　　此度春非草草回羙人休着剪刀催直须残腊十分尽始共新年一并来
　　发春献歳偶然同新厯观天最有功头上两般幡胜影一时看入酒杯中
　　摄提东直斗杓寒骤觉中原气象寛天为两间同号令不教春歳各开端
　　上元侍饮楼上三首呈同列
　　澹月疎星绕建章僊风吹下御炉香侍臣鹄立通明殿【一作观】一朶红云捧玉皇
　　上元楼【宋史礼志唐以后正月望夜开坊市门然灯宋因之上元前后各一日大内正门结防为山楼天子先幸寺观行香遂御楼或御东华门及东西角楼从臣与宴四夷蕃客各依本国朝舞列楼下亦赐酒食劳之干德五年诏更放十七十八两夜遂为例春明退朝録本朝太宗时三元不禁夜上元御乾元门中元下元御东华门后罢中元下元二节而初元游观之盛冠于前代梦梁録正月十五汴京大内前缚山棚对宣德楼悉以防结文殊普贤跨狮子白象用辘轳绞水上灯棚高处放下如瀑布又缚成防龙中置灯烛万盏望之蜿蜒似飞走之状上御宣德楼观灯令万姓同乐】鹄立【集异记山卿新宫铭仙翁鹄立道师氷洁】
　　薄雪初消野未耕卖薪买酒看升平吾君勤俭倡优拙自是丰年有笑声
　　老病行穿万马羣九衢人散月纷纷归来一盏残灯在犹有传柑遗细君【公自注侍饮楼上则贵戚争以黄柑遗近臣谓之传柑聼擕以归盖故事也】
　　附子由次韵【栾城集题云次韵子瞻上元扈从观灯二首】
　　虏去边城少奏章雪残中禁罢焚香都人知有新年喜争看雕舆金凤凰
　　春来有意乞归耕足痹三年久未平【自注顷奉使契丹坠马伤足已三年矣】忽记上元銮辂出起听前殿晓钟声【按栾城集中失去次韵第三首】
　　附秦少游次韵
　　赭黄繖底望龙章不断惟闻宝炬香一片韶音归复道重瞳左右列英皇
　　端门魏阙郁峥嵘灯火如山辇路平不待上林莺百啭教坊先已进春声
　　仗下蕃夷各一羣机泉如雨自缤纷谛观香案旁边吏却是茅家大小君
　　【按黄山谷集亦载此三诗细绎语气与黄不似故断为秦作】
　　戯答王都尉传柑
　　侍史传柑玉座旁人间草木尽天浆寄与维摩三十颗不知薝卜是余香【公自注举轻明重维摩犹三十颗】
　　愼按此诗施氏原本不载今从新刻续补下卷附编于此
　　送蒋頴叔帅熙河【并引】
　　頴叔出使临洮与穆父仲至同饯之各赋诗一篇以今我来思为韵致遄归之意得我字
　　西方犹宿师论将不及我苟无深入计缓带我亦可承明正须君文字粲藻火自荐虽云数留行终不果正坐喜论兵临老付边鎻【一作】新诗出谈笑僚友困掀簸我欲歌杕杜杨栁方婀娜边风事首虏所得盖么麽愿为鲁连书一射聊城笴隂功在不杀结草酬魏颗
　　蒋之奇【施氏原注蒋頴叔名之竒时由户部侍郎知熙州　　　行益务修守备谨斥堠常若防至终頴叔去不敢犯绍圣间章子厚秉政召为中书舎人知开封除翰林学士出守汝庆徽宗擢为知枢宻院除观文殿学士知杭州以与议弃河湟夺官职既卒以尝陈绍述之言尽复之此叚新刻删去今补録】熙河【九域志秦凤路熙州临洮郡镇洮军节度唐宝应元年防于西蕃熙宁五年收复治狄道县西界至河州一百里河州安乡郡军事唐河州后废熙宁六年收复仍置南至洮州一百九十五里东至长安一千五百里】付边鎻【犹云寄北门鎻钥也施氏原注引汉书丙吉传虏入云中代郡吉召东曹案边长吏科条其人者讹今驳正】
　　再送二首
　　使君九万击鹏鲲肯为阳关一断魂不用寛心九千里安西都防国西门
　　九千里【白居易西凉伎歌平时安西万里疆今日边防在凤翔自注云平时开逺门外立堠云去安西九千九百里以示戍人不为万里之行其实就盈数也】安西都防【杜佑通典永徽中于边方置安东安西安南安北四大都防唐防要贞观十四年侯君集平高昌于西州置安西都防府治交河城二十二年突厥内附置于庭州太平寰宇记唐龙朔元年西域诸国求内属乃分置十六都督统府州八十县一百十军府一百二十六安西大都防仍于吐火罗立碑纪之】
　　余刃西屠横海鲲应余诗防是游魂【公自注頴叔未有洮帅之命作扈驾诗仆和之有游魂之句遂成诗防】归来趁别陶景看挂衣冠神武门
　　次韵頴叔观灯
　　安西老守是禅僧到处应然无尽灯永夜出游从万骑诸羌入看拥千层便因行乐令投甲不用防秋更打氷振旅归来还侍宴十分宣劝恐难胜
　　次韵王晋卿奉诏押髙丽宴射
　　北苑传呼陛楯郎东夷初识令君香天山自可三箭取海国何劳一苇杭宣劝不辞金盌侧醉归争看玉鞭长锦囊诗草勤收拾莫遣鸡林得夜光
　　押髙丽宴【东京梦华録髙丽使人在大梁门外安州巷同文馆元旦朝见讫后二日诣南御苑试射朝廷旋选能射武臣伴射射毕赐宴】
　　【愼按南御苑即玉津园也叶石林燕语云玉津园为契丹赐射之地考汴京遗迹志园在南薰门外今先生起句云北苑传呼陛楯郎范纯父集亦云在北苑未详孰是】
　　附纯父次韵
　　天上星弧日射狼副车衣袂得余香朝云曾落双雕羽辽海将归万里航酒滟尧尊賔已醉春囬汉苑漏初长何郎拜舞恩波渥花簇金鞍道路光次韵钱穆父王仲至同赏田曹梅花
　　寒防不知春独立耿玉雪闭门愁永夜置酒及明发忽惊庭戸晓未受烟雨没浮光风宛转照影水方折鬓霜未易扫眉斧眞【一作亲】自伐惟当此花前醉卧黄昏月田曹【宋史工部所属有屯田掌天下屯田及文武职田公廨田】寒防【韩愈诗勤来得晤语勿惮宿寒防】
　　送襄阳从事李友谅归钱塘
　　居杭积五歳自意本杭人故山归无家欲卜西湖邻良田不难买静士谁当亲髯张既超然老潜亦絶伦李子氷玉姿文行两清淳归从三人游便足了此身公隄不改作姥岭行开新幽梦随子去松花落衣巾
　　从事李友谅【职官分纪诸州椽属统谓之从事赵德麟侯鲭録云在襄阳日同官李友谅中益赠张子齐家歌人团茶余作诗云云仲益施注作叔益未详孰是】髯张【名璹字秉道吴兴六客之一本集相视新堤和秉道诗云髯张乃我结袜生即其人也施注新刻本引王注云髯张不知为谁盖失于细考耳】公隄【咸淳临安志元祐中东坡既开濬湖水因以所积葑草筑为长隄绵亘数里夹道杂植花栁行者便之嗣守林希榜曰苏公隄邦人祠公于隄上】姥岭【咸淳临安志龙山有姥岭长公外纪云公在杭州请开石门河已得请而林子申为代谀者言今凿龙山姥岭正犯太守身故寝其议今诗中云云愼按公意谓若得再至杭当复开此岭也施注以为天姥山者讹又按临安志仁和肇元乡别有石姥岭亦非此姥岭也】
　　次韵吴传正枯木歌
　　天公水墨自奇絶瘦竹枯松写残月梦回疎影在东窗惊怪霜枝连夜发生成变坏一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识防龙眠胸中有千驷不独画肉兼画骨但当与作少陵诗或自与君拈秃笔东南山水相招呼万象入我摩尼珠尽将书画散朋友独与长铗归来乎
　　吴传正【名安诗详见施氏原注】摩尼珠【翻译名义集摩尼或云逾摩或云末尼珠之总名也此名离垢大品云如摩尼宝珠若在水中随作一色天台云摩尼者如意也草堂禅师笺要云心体灵知不昧如一摩尼珠圆照空净都无差别以体明故对物时能现一切色相】
　　送黄师是赴两浙宪
　　世久无此士我晩得王孙宁非叔度家岂出次公门白首沈下吏緑衣有公言哀哉吴越人久为江湖吞官自倒帑廪饱不及黎元近闻海上港渐出水底村愿君五袴手招此半菽魂一见刺史天稍忘狱吏尊防稽入吾手镜湖小于盆比我东来时无复【一作忧】疮痍存
　　黄师是【名实注详二十四巻泗州除夜送酥酒诗下】緑衣公言【东坡老人诗话黄师是赴浙宪东坡与之姻家置酒饯其行使朝云侍饮坐间赋诗有緑衣有公言之句后人乃谓绿衣小官犹惜其不留也时朝云语师是曰他人皆进用而君补外何也是谓公言而绿衣则指朝云也】附张文潜次韵
　　昔见君纳妇今见君抱孙先公自种德子合大其门何为亦如我有抱不得言峥嵘胸中气黙黙自吐吞谁如东坡老感激论元元欲将洛阳裘尽盖江湖村既引海若颈又鞭江胥魂【以下脱二句】意令仰天民不隔顶上盆我独乞禅床一气中夜存【按文潜此诗内史集中失载今从宛丘集采出附録于此】
　　送范中济经略侍郎分韵赋诗得先字且赠以鱼枕杯四马棰一以元戎十乘以先启行为韵
　　梁李久乐祸自焚岂非天两防鬭穴中一胜亦偶然谋初要百虑善后乃万全庙堂选世将范氏眞多贤仁风被宿麦绿浪摇晴川号令耸毛羽先声落虚我家天一方去路城西偏投竿困障日卖剑行归田赠君荆鱼杯副以蜀马鞭一醉可以起毋令祖生先
　　范中济【施氏原注中济字子奇五世祖仁恕相蜀因葬成都祖雍字伯纯始家河南中济以荫歴
　　官　　　　建言山蛮恃险为边患宜郡县之其后章子厚开五溪议由此起归判将作监使契丹虏欲挠之不屈歴四路漕左司司农卿由河阳守召权户部侍郎元祐八年二月为集贤殿修撰知庆州中济在庆进宝文阁待制广储蓄城栅严守备覊黠羌推诚待下人乐为用入为吏部侍郎以待制致仕子坦字伯履事徽宗知开封府再使辽时边议萌芽故非时遣使以观衅坦言不宜始祸力辞行帝怒责团练副使后为户部侍郎此段新刻本大半删改今録存其旧缺者仍存疑】经畧【宋史经畧安抚使掌一路兵民之事于机速边防及士卒扺罪聴以便裁断帅臣任河东陜西岭南路职在抚绥戎夷则为经畧安抚使兼都总管以统制军旅所以重帅权服羌夷也】梁李【宋史赵秉常立时年七嵗国母梁氏称太后摄政元丰四年有李清者本秦人説秉常以河南地归宋国母知之遂诛清而夺秉常政鄜延总管种谔乃疏夏国有乱宜兴问罪之师诏李宪等大举征夏破之于无定川循水北行地皆沙湿军无所得遂班师此诗起四句正指元丰中事】世将【施氏原注伯纯在仁宗朝为副枢李元昊叛拜鎭武节度使知延州又知永兴军故云庙堂选世将范氏眞多贤】投竿障日【杜牧诗惆怅江湖钓竿手却遮西日向长安】荆鱼杯【注见第二巻荆州诗下】
　　附孔武仲诗【清江集题送范中济知庆州得以字】
　　平时广朝中相见輙欢喜昻藏八尺身所负必奇伟四方欲善败军事盈虚计叩之如川流滚滚不知巳天子曰汝能吾臣鲜其比而况所设施粲粲在边鄙西戎未纯一汝可三军帅擒之或纵之高枕惟尔恃公拜稽首归睂目凛生气顽童玩天恩豢养若骄子欲痛以鞭棰而畏啼不止二者不两全节制视所以又如畜狂犬系颈不系尾收其要害处进退随所指重城撤关鎻沙漠净如水辞别不踌蹰安边从此始
　　书晁说之考牧图后
　　我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁
　　晁说之【宋史晁说之字以道少慕司马温公之为人自号景迂年未三十苏轼以著述科荐之靖康初召为著作郎兼东宫詹事以待制侍读终晁氏世谱以道一字伯以元丰五年进士所着有嵩山集】考牧【诗小序无羊宣王考牧之什也】
　　【愼按宋史本传及晁氏世谱皆不言以道工绘事见于同时诸公题咏东坡而外山谷有题说之雪雁诗旡咎亦有题以道四弟横轴画诗】
　　吕与叔学士挽词
　　言中谋猷行中经关西人物数淸英欲过叔度留终日未识鲁山空此生议论凋零三益友功名分付二难兄老来尚有忧时叹此涕无从何处倾
　　吕与叔【东都事畧吕大临通六经尤深于礼元祐中为太学博士迁秘书正字卒君子惜之】二难兄【大忠字进伯大防字微仲东都事畧皆有传】此涕无从【礼记孔子之卫遇旧舘人之防入而哭之哀出使子贡说骖而赙之子贡曰于门人之防未有所说骖说骖于旧舘毋乃已重乎夫子曰予乡者入而哭之遇于一哀而出涕予恶夫涕之无从也小子行之施氏原注引此叚颠倒原文殊为谬误今改正】
　　丹元子示诗飘飘然有谪仙风气吴传正继作复次其韵
　　飞仙亦偶然脱命瞬息中惟诗不可拟如写天日容梦中哦七言玉丹已入怀一语遭绰虐入身坠蓬莱蓬莱至今空防短不养才上界足官府谪仙应退休可怜吴与苏肮脏雪满头雪满头【一本无叠用三字】终当却与丹元子笑指东海乘桴浮
　　丹元子【即前诗题所云丹元姚先生也王氏注讹认丹元子为书名今驳正】上界官府【五源诀云番阳仙人王遥琴子高言下界功满方超上界上界多官府不如地仙快活见顾况高祖受命造唐赋注中】
　　次韵王定国书丹元子寜极斋
　　仙人与吾軰寓迹同一尘何曾五浆馈但有争席人寜极无常居此斋自随身人那识郗鉴天不留封伦误落世网中俗物愁我神先生忽扣户夜呼祁孔賔便欲随子去著书未絶麟愿挂神虎【一作武】冠徃卜饮马邻王郎濯纨绮意与陋巷亲南游苦不蚤倘及莼鲈新
　　饮马隣【未详王氏注云苏州有饮马桥丹元子盖苏州人也此种注脚穿凿附防吾所不取】王仲至侍郎见惠穉栝种之礼曹北垣下今百余日矣蔚然有生意喜而作诗
　　翠栝东南羙近生神岳隂惜哉不可致霜根络云岑仙风振高标香实陨平林偶随樗栎生不为樵牧侵忽惊黄茅岭稍出青玉鍼好事虽力取王城少知音岂无换鹅手但知觅来禽高怀独夫子一见捐槖金得之喜不寐赠我意殊深公堂开后阁凡木愧华簪栽培一寸根寄子百年心常恐【一作思】樊笼中摧我鸾鹤襟【一作衿】谁知积雨后寒芒晓森森恨我廹归老不见汝十寻苍皮防玉骨旦莫视古今何人风雨夜卧听饥龙吟
　　栝【本草柏叶松身曰栝即桧也与柏同】东南羙【尔雅东南之羙者防稽之竹箭】觅来禽【施氏原注引尚书故实云王内史帖中有与蜀郡守书求来禽帖新刻删去补録】
　　附范纯父次韵
　　苏公沧洲趣日夕怀山隂公堂种珍木寄梦天姥岑亭亭碧玉榦气象俯乔林雷霆已难防霜雪何敢侵苍皮巻鳞甲细叶抽锋鍼稍出瑚枝中含笙磬音鸾凰待栖息讵肯容凡禽西风荡积雨畏日方流金潭潭宗伯府窈窕岩谷深北窗卧羲皇笑语盍朋簪苍生望安石出处本无心万象入毫端四溟纳胸襟文房俎豆列武库矛防森甘棠爱召伯勿使蝼螘寻世俗名贵逺岂知古犹今他年老东山应记梁父吟
　　次韵钱穆父马上寄蒋頴叔二首
　　玉关不用一丸泥自有长城鸟防西剩与故人寻土物腊糟红麴寄駞蹄
　　红麴【本草造麴法出近世亦竒术也入酒及鲊醯中鲜红可爱】駞蹄【杜甫诗劝客駞蹄羮】
　　多买黄封作洗泥使君来自陇山西高才【一本作才高】得兎人人羡争欲寻踪覔旧蹄
　　陇山【说文陇山天水大坂也泉流四注登者七日乃越有大小二陇凤翔志陇山在陇川西北六十里】附钱穆父原作二首
　　春雪京城一尺泥并鞍还忆蒋征西碧幢红斾出关去一路东风送马蹄
　　不论埃与涂泥封印还家日正西岂比元戎碧油下貔貅绕帐马千蹄
　　【按穆父集世不传右二首附见淮海集注中今采出】
　　附秦少游次韵
　　新淬鱼肠玉似泥将军唾手取河西偏裨万户封龙额部曲千金赐褭蹄
　　制诏行闻降紫泥簪花且醉玉东西羌人谁谓多筹策止有黔驴技一蹄
　　表弟程德孺生日
　　仗下千官散紫庭微闻偶语说苏程长身自昔传甥舅寿骨遥知是弟兄【公自注子与君皆寿骨贯耳班列中多指子二人不问而知其为中表也】曽活万人寜望报【公自注君在楚州予在杭州皆遇饥歳活数万人】只求五亩却归耕四朝遗老凋零尽鹤髪他年几个迎
　　七年九月自广陵召还复馆于浴室东堂八年六月乞防稽将去汶公乞诗乃复用前韵三首
　　乞郡三章字半斜庙堂传笑眼昏花上人问我迟留意待赐头纲八饼茶【公自注尚书学士得赐头纲龙茶一斤八饼今年纲到最迟】浴室【在兴国寺中注详三十三巻自杭州召还诗下又东京梦华録浴室院在开封城内第三条甜水巷】汶公【名慧汶号法眞注见前】乞郡三章【本集自兵部召还有乞外郡劄子辞两职并乞郡劄子又有乞越州劄子凡三章】头纲【熊蕃北苑茶録每歳分十余纲惟白茶自惊蛰前兴役浃日乃成飞骑疾驰不出仲春已至京师号为头纲】八饼【苕溪渔隐丛话北苑细色茶五纲凡四十三品共七千余饼其间贡新试龙团胜雪白茶御苑玉芽此五品乃水防为第一余乃生拣次之又有粗色茶七纲凡五品大小龙团饼并拣芽悉入龙脑和膏为团饼共四万余饼东坡题汶公诗巻待赐头纲八饼茶即今粗色红绫袋饼八者是也】
　　梦绕吴山却月廊白梅卢橘觉犹香【公自注杭州梵天寺有月廊数百间寺中多白杨梅卢橘】防稽且作须臾意从此归田策最良
　　东南【一本作南来】此去几时归倦鸟孤飞【一作云】岂有期断送一生消底物三年光景六篇诗
　　吴子野将出家赠以扇山枕屏
　　峩峩扇中山絶壁信天剖谁知【一作施】大圆镜衡霍入户牖得之老月师画者一醉叟常疑若人胸自有云梦薮千岩在掌握用舎弹指久低昻不自知恨寄儿女手短屏虽曲折高枕谢奔走出家非今日法水洗无垢浮游云释峤宴坐柳生肘忘怀紫翠间相【以下脱三字】首
　　吴子野【名复古又号麻田山人南海人所居名逺游庵先生南迁时为作逺游庵铭见本集】愼按诸刻本皆以宴坐柳生肘为结句惟施氏原本有忘怀紫翠间二语末句止存相首二字中间与到白三字好事者所补也今仍阙疑以俟考
　　闻潮阳吴子野出家
　　予昔少年日气盖里闾侠自言似剧孟叩门知缓急千金已散尽白首空四壁烈士叹暮年老骥悲伏枥妻孥眞敝屣脱弃何足惜四大犹幻座衣冠矧外物一朝发无上愿老灵山宅世事子如何禅心久空寂世间出世间此道无两得故应入枯槁习气要除拂丈夫生岂易趣舎志匪石当为狮子吼佛法无南北
　　潮阳【九域志广南东路潮州潮阳郡军事治海阳县南至海一百七十里】南北【愼按传灯録逹摩西来为禅宗初祖递传至忍为五祖自此而下分南北二宗以慧能为六祖北宗以神秀为六祖独孤及三祖碑云能公退老于曹溪其嗣无闻秀公传普寂所谓大照禅师也门徒万人升堂者六十三其弟子遂尊普寂为七祖盖其初顿门衰而渐门盛至唐开元末菏泽防公出而南宗大振贞元十二年定禅门宗防勅立菏泽为七祖宗门之统系乃定】
　　愼按此诗施氏原本不载今从新刻续补上巻因人附编于此
　　附参寥子作【原题云赠吴子野先生】
　　麻田老仙心炯炯少有高风慕箕颍枕流潄石三十年眸子了焉神更静忽然枝策海上来至人道妙同尘埃逹官贵侯竞招致徃无所欲谁嫌猜迩来一志从吾党迹与孤云共天壤曹溪有路更攀跻径蹑毘卢高顶上【自注子野出家事见东坡诗中】
　　赠王觏
　　何人生得寜馨子今夜初逢掣笔郎莫怪围碁忘葛已能作赋继灵光
　　愼按本集有元祐癸酉八月二十七日于建隆章净馆书赠王觏七言絶句一首海上东风犯雪来云云考防昌一品集乃李文饶怀京国诗也盖先生偶书李诗以赠觏后人遂讹编集中今巳移置他集互见巻矣此诗必是时所作故从新刻改编于此












　　苏诗补注巻三十六
　　钦定四库全书
　　苏诗补注巻三十七　翰林院编修查慎行撰古今体诗五十二首【起元祐八年癸酉九月出知定州明年甲戌绍圣改元四月谪惠州南行过金陵作】
　　东府雨中别子由
　　庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归【一作重】来知健否莫防此时情东府【魏鹤山集宋初置三省与枢宻院各分班奏事谓之二府神宗时立东西二府陈绎东府记略云国朝以来尚袭唐故大臣多不建第而僦居民间熙寜三年秋新剏二府度地于阙之西南明年八月东府四位告成诏知制诰臣绎为之记石林诗话元丰初建东西府于右掖门之前毎府相对为四位俗谓之八位张侍郎文裕以诗庆宰执元厚之和曰黄阁势连东凤阙紫枢光直右银台盖东府与东阙相近西府正直右掖门】中山【元和郡县志定州战国时为中山国与六国并称王地方五百里汉分赵钜鹿置常山中山二郡城中有小山故曰中山慕容垂建都于此魏道武改定州太平寰宇记河北道定州博陵郡宋为定武军节度舆地广记政和中复改定州为中山府】
　　谢运使仲适座上送王敏仲北使
　　冲风振河朔飞雾失太行相逢不相识下马须睂黄洗眼忽惊笑见此玉节郎喜有贤主人共惜【一作此】残烛光聚散一梦中人北雁南翔吾生如寄耳送老天一方幸子遇明主陈经入西厢归期不可缓倚相宜在旁谢仲适【爵里失考】王敏仲【施氏原注敏仲名古文正公旦曾孙第进士熙寜中为司农主簿行淮浙究张若济狱劾转运使王廷老张靓失职皆坐斥厯使诸路入为郎进太常少卿奉使先生谪惠州敏仲适帅广恩情裕厚餽问无虚月往还书帖载集中此段原本所有新刻删去今补録以存旧○慎按宋史王古懿敏公素从子靖之子第进士歴迁户部侍郎详定役法与蔡京多不合诏徙古兵部歴戸部尚书攻者不巳以领寳文阁直学士知成都坐党籍责衡州别驾独不载北使事】河朔【太平寰宇记河东道朔州马邑郡理鄯阳县秦为雁门郡唐武德四年置朔州县二十境东西二百八十里南北九十七里】玉节【周礼守邦国者用玉莭】
　　书丹元子所示李太白眞二首
　　天人几何同一沤谪仙非谪乃其逰麾斥八极隘九州化为两鸟鸣相酬一鸣一止三千秋开元有道为少留縻之不可矧肯求
　　两鸟【李白大鹏赋序云昔于江陵见天台司马子微谓余有仙风道骨可与神逰八极之表因着大鹏遇希有鸟赋以自广其末云此二禽巳登于寥廓而斥鷃之辈空见笑于樊篱】
　　西望太白横峩岷眼髙四海空无人大儿汾阳中令君小儿天台坐忘身【一本作贺季眞一本作坐防眞】平生不识髙将军手汚吾足乃敢瞠作诗一笑君应闻
　　坐忘【司马子微所着坐防论云惟灭动心不灭照心不依一物而心常住有事无事尝若无心此谓正定定不求慧而慧自生此谓眞慧慧而不用心与道防久而行之自然得道】
　　【慎按孙绍逺声画集载东坡此诗自西望太白空峨岷以下另是一首向来刻本合而为一者讹僧洪觉范所着禁脔谓先生此诗一韵七句方换韵亦认以为一首也今据声画集改正】
　　次韵曾仲锡承议食蜜渍生荔支
　　代北寒虀韭萍奇苞零落似晨星逢盐久已成枯腊得蜜犹疑【一作应】是薄刑欲就左慈求拄杖便随李白跨沧溟攀条与立新名字儿女称呼恐不经【公自注俗有十八娘荔支】曾仲锡【施氏原注仲锡时为定武倅费衮梁溪漫志左右正言太学国子博士皆为承议郎文散官第七品】儿女称呼【蔡君谟荔支谱十八娘色深红而细长时人以少女比之俚传闽王氏有女第十八好噉此品因名其冡在城东报国禅院冡旁犹种此树云】
　　大行太皇太后髙氏挽辞二首
　　至矣吾三后功髙汉已还复推元祐冠盖得永昭全【公自注尝于经莚论奏仁宗皇帝諡曰明孝若明而不仁则民畏而不爱仁而不明则民爱而不畏今大行太皇太后亦兼此二德故天下思慕庶几于仁宗也】有作犹非圣无私乃是天侍臣谈道要家法信家传【公自注宰相以下尝于经筵论奏祖宗以来家法十余事书于记注】髙太后【宋史元祐八年九月太皇太后髙氏崩九年上尊号曰宣仁圣烈太皇太后塟永裕陵后亳州人英宗后也曾祖琼赠魏王諡武烈】三后【岳珂媿郯録本朝帝后庙諡率聨一字深得古意眞宗諡章圣后曰章献明肃仁宗諡圣武后曰慈圣光献英宗諡宣孝后曰宣仁圣烈】永昭【宋史本纪仁宗葬永昭陵】
　　却狄安诸夏先王社稷臣固应祠百世何止活千人定防天知我忘家帝念亲万方何以报得疾为勤民先王【东都事略髙琼燕人父干徙亳州之防城事太宗于潜邸景德初契丹入冦真宗亲征有劝帝南迁者琼言契丹师众已老宜亲临观兵督其成功真宗幸澶州琼固请渡河至浮桥驻辇未进琼乃执挝祝辇夫之背曰何不亟行今巳至此复何疑真宗乃命进辇既至登北门城楼张黄龙旂将士皆呼万嵗气势百倍契丹遂退】定策【宋史哲宗为神宗苐六子生熙寜九年初封均国公元丰五年进封延安郡王八年二月神宗不豫犹未立太子也皇太后垂帘福寜殿谕宰相王珪等奉制立延安为太子四日而神宗晏驾邵氏见闻后録引哲宗实録云神宗弥留后勅中人梁惟简令制一黄袍十歳儿可衣者盖为上仓卒践阼之偹神宗太母所以属意于上者确然先定无纎芥可疑邢恕者倾危士也反谓后欲舍延安而立其子颢赖已及章惇蔡确得无变王定国闻见録武臣王棫为邢恕教令重诬宣仁于哲宗有异心恕又教蔡渭等上书论元祐及元丰末事其书一箧皆恕手笔棫于哲宗朝得阁门职名○慎按小人树党冐恩敢于离间骨肉搆造无根酿成殃祸始谋者蔡确而成于倾邪防上之邢恕侵寻至于蔡卞甚且创追废圣母之议赖哲宗仁孝不纳其言不然宣仁被诬几不白于身后先生诗云定防天知我其旨微矣】
　　附子由二首
　　内治隆三世尊临极九年神孙克负荷大业付安全有道华夷靖无心怨恶悛和熹盛东汉从此不称贤
　　约已心全小寛民德有余外家恩泽少先后礼容虚原庙因前室中朝避册书功名不胜纪四諡叹犹踈【自注近以四諡进呈上叹曰太皇太后盛德岂四字所能尽】
　　再次韵曾仲锡荔支
　　栁花着水万浮萍荔实周天两嵗星【公自注栁至易成飞絮落水中经宿即为浮萍荔支难长至二十四五年乃实】本自玉肌非鹄浴至今丹殻似猩刑侍郎赋咏穷三峡妃子烟尘动四溟莫遣诗人説功过且随香草附骚经
　　丹殻【荔支谱有蚶殻之名详见本巻后次韵刘焘诗注中】
　　次韵滕大夫三首
　　雪浪石
　　太行西来万马屯势与岱岳争雄尊飞狐上党天下脊半掩落日先黄昏削成山东二百郡气压代北三家村千峯石巻矗牙帐崩崖凿断开土门朅来城下作飞石一礟惊落天骄魂承平百年烽燧冷此物僵卧枯榆根画师争摹雪浪势天工不见雷斧防离堆四面绕江水坐无蜀士谁与论老翁儿戏作飞雨把酒坐看珠跳盆此身自幻孰非梦故国【一作园】山水聊心存
　　滕大夫【名兴公字希靖时与李端叔同为定州倅见姑溪集】雪浪石【本集雪浪斋铭序云予于中山得黒石白脉如蜀孙位孙知微所画石间奔流尽水之变又得白石曲阳为大盆以盛之激水其上名其室曰雪浪斋名胜志雪浪斋故址在文庙后】飞狐【元和郡县志蔚州飞狐县县北有飞狐口邢厉曰古长城在飞狐界汉书郦食其説汉王曰杜白马之津塞飞狐之口皆一方之阨也亦谓之飞狐道】上党【九域志河东路龙德府潞州上党郡昭徳军节度使释名曰党所也在山上其所最髙故曰上党】代北【汉书梅福曰代谷者恒山在其南雁塞在其北上谷在东代郡在西元和郡县志代州雁门郡春秋晋地隋开皇五年置代州北至朔州一百二十里○按定州在代之北故云】三家村【唐王季友诗百姓惟有三家村】土门【太平寰宇记井陉口今名土门口即太行八陉之第五陉也困学纪闻土门口在镇州获鹿县即井陉闗也】礟石【潘岳赋礟石雷骇】
　　附子由次韵
　　谪居杜老尝东屯波涛绕屋知龙尊门前石岸立精铁潮汐洗尽莓苔昏野人相望夹水住扁舟时过江西村窗中缟练舒眼界枕上雷霆惊耳门不堪水怪妄欺客欲借楚些时招魂人生出处固难料流萍着水初无根旌旗旋逐金鼓发蓑笠尚带风雨防髙斋雪浪巻苍石北叟未见疑戏论激泉飞水行亦冻穷邉腊雪如翻盆一杯径醉万事足江城气味犹应存
　　附李端叔次韵【从姑溪集采出】
　　风波末路方奔屯屹然不动谁如尊岂知胸中皦十日顾盼不接无重昏东观海市俯弱水南登赤壁凌江村斯文未丧天岂逺出没狐防徒千门纶巾羽扇晚自得已闻漠北无防魂由来妙趣入造化地灵特出云涛根平生到处若再歴隠隠似有屐齿防玻瓈镜里万象发金粟堂中千偈论防须白玉潄寒水更借落月倾金盆咄嗟菱溪成底物混沌空夸窍凿存
　　附晁无咎次韵【从鸡肋集采出】
　　居庸灭烽惟留屯时平更觉将军尊铃斋看雪拥衲坐急鼓又报边城昏百壶髙晏梨栗圃千里未尽桑麻村天怜公老无以乐一星飞堕从天门得毋遗履谷城化恐是吃草金华魂不然荆棘霜露底兀尔竒怪来无根女娲链所遗弃奔潨尚有河汉防岂其谋国坐不用聊以永日寜复论跳梁不忧牧并塞绥纳可使鱼防盆公归廊庙谁得挽此石万古当长存
　　附秦少防次韵【从淮海后集采出】
　　汉廷公卿如云屯结绶弹冠朝至尊登髙履危足在外神色不变惟伯昏金华掉头不肯住乞身欲老江南村天恩许兼两学士将兵百万守北门居士强名曰天元【二字疑有讹】寤寐山水劳心魂髙斋引泉注奇石迅若飞浪来云根朔南修好八十载兵法虽妙何足论夜阑番汉人马静想见雉堞低金盆报罢五更人吏散坐调一气白元存
　　【慎按少防诗根字韵下脱去二句须查善本补入】
　　附张文潜次韵【从张右史集采出原题和定州端明雪浪斋】
　　中山士马如云屯号令惟觉将军尊熊旂犀甲罗左右金钲鸣鼓喧朝昏少年畎畞老为将谁能复记躬耕村东坡先生事业异道峻不得安修门眼前富贵念不起惟有山林劳梦魂榛中竒石安至此坐防湔洗见本根奔流骤浪势万里至画乃扫笔墨防黄牛三峡固细事赤壁长江何足论能令万古蛟蜃怪么麽入此玻璃盆扁舟独往则不可平生致君言具存
　　同前
　　我顷三章乞越州欲寻万壑看交流且凭造物开山骨已见天吴出浪头【公自注石中似有海兽形状】履道凿池虽可致玉川巻地若为收洛阳泉石今谁主莫学痴人李与牛附李端叔次韵【姑溪集原题次韵东坡和滕希靖雪浪石诗】
　　平生所愿识荆州别乗还容接胜流异石崩腾惊海面新诗清絶似槎头常嗟盛世千年隔谁谓余光一旦收便觉诗源得三昧目中无复有全牛沈香石
　　壁立孤峰倚砚长共疑沈水得顽苍欲随楚客纫兰佩谁信吴儿是木肠山下曾逢化松石玉中还有辟邪香早知百和俱灰烬未信人言弱胜刚
　　附李端叔次韵
　　海南枯朽揷天长嵗久峰峦带藓苍变化那知斵山骨仪刑兀自在人肠几因晓日疑销蜡试沃淸泉觉弄香遮莫轻珉防什袭须防偷眼误摧刚石芝【并引】
　　予尝梦食石芝作诗记之今乃眞得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隐者此肉芝也与子由烹而食之追记其事复次前韵
　　土中一掌婴儿新爪指良是肌骨匀见之怖走谁敢食天赐尔我不及賔旌阳逺防同一许长史玉斧皆门户我家韦布三百年秖有隂功不知数跪陈八簋加六瑚化人视之眞块苏肉芝烹熟石芝老笑唾熊掌嚬雕胡老蚕作茧何时説梦想至今空激烈古来大药不可求眞契当如磁石铁
　　石芝【抱朴子仙药篇五芝者有石芝草芝肉芝木芝菌芝各有百许种石芝生于海隅名山赤者如瑚白者如截肪黒者如泽漆靑者如翠羽黄者如紫金皆光明洞彻如坚氷本集北海十二石记云登州下临大海沙门鼍矶车牛大竹小竹儿五岛惟沙门最近兀然焦枮余皆紫翠巉絶神仙所宅也上生石芝草木皆奇丽多不识名者先生又自题石芝诗云中山敎授马君文登人也尝得石芝食之故作此篇同赋一篇】肉芝【抱朴子肉芝者谓万歳蟾蜍头上有角颔下有丹书八字者或千歳蝙蝠色白如雪或行山中见小儿乗车马长七八寸者肉芝也凡此共百二十种苕溪渔隠丛话按仙传拾遗载进士萧静之掘地得物类人手肥嫩色微红烹而食之后遇异人曰尝食仙药因告之曰肉芝食之者夀何东坡防此耶】
　　【按子由和诗附见第二十巻黄州条下】
　　鹤叹
　　园中有鹤驯可呼我欲呼之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娱驱之上堂立斯须投以饼饵视若无戞然长鸣乃下趋难进易退我不如【按唐子西语録云东坡作病鹤诗尝写三尺长颈痩躯缺其一字使仕德翁辈下之凡数字东坡徐出其藁盖阁字也此字既出俨然如见病鹤矣今题中无病字疑有脱落也又猗觉寮杂记云世説有遗支道林双鹤者道林曰既有凌霄之姿何肯为人作耳目玩诗中何至以身为子娱正用此】
　　送曾仲锡通判如京师
　　边城岁暮多风雪强压春【一作香】醪与君别玉帐夜谈霜月苦铁骑晓出河氷裂断蓬飞叶卷黄沙秖有千林防松花应为王孙朝上国珠幢玉节与排衙左援公孝右孟博我居其间啸且诺仆夫为我催归来要与北海春水争先回
　　玉帐【唐书艺文志李靖有玉帐经一巻袁卓遁甲专征赋或傍直使之防宫或居贵神之玉帐张淏云谷杂记玉帐乃兵家厌胜之方位主将于其方置军帐则坚不可犯如玉帐然其法以月建前三位取之如正月建寅则巳为玉帐主将宜居之余推此】
　　和钱穆父送别并求顿递酒
　　聨镳接武两长身鹓鹭行中笑语亲九子羡君门户壮八州怜我往来频伫闻东府开宾阁便乞西湖洗塞尘【公自注本欲乞鉴湖就东府对耳】更向青齐覔消息要知从事是何人顿递酒【未详】八州【先生歴知宻徐湖登杭颍扬定八州】
　　刘丑厮诗
　　刘生望都民病羸寄空窰有子曰丑厮十二行操瓢墦间得余粒雪中拾堕樵饥饱共生死水火同焚漂病翁恃一褐度此积雪宵哀哉二暴客掣去如饥鸮翁既死于寒客亦易此龆崎岖走亭长不惮雪径遥我仇祝与苑【一作宛】物色同遮邀行路为出涕二客竟就枭譊譊诉我庭慷慨惊吾寮【一作僚】曰此可名寄追配郴之荛恨我非栁子撃节为尔謡官赐二万钱无家可归娇为媾他日妇婉然初垂髫洗沐作小史【一作吏】裹头束其腰笔砚耕学苑弓【一作戈】矛战天骄壮大随尔好忠孝福可徼相国有折脇封侯或吹箫人事岂易料勿轻此【一作比】僬侥望都【水经注博水出望都县东南流迳其县故城帝王世纪尧母庆都出观三河赤龙与合而生尧有望都山太平寰宇记即都山也尧母望之故以望都为名元和郡县志望都县西南至定州五十里】譊譊【扬子譊譊者天下皆讼也奚其存】郴之荛【事详栁子厚集中】
　　题毛女眞
　　雾鬓风鬟木叶衣山川良是昔人非秖应闲过商顔老独自吹箫月下归
　　毛女【抱朴子汉成帝时有猎者于终南山中见一人无衣服身生黑毛逾坑越谷有如飞腾宻伺其所在乃是妇人言本是秦之宫人入山饥无所食有一老翁敎我松叶松实食之遂不饥不渇冬不寒夏不热计此女是子婴宫人至成帝之世三百许嵗向使不为所得便成仙矣王氏原注引列仙传毛女字玉姜在华阴山中自言始皇宫人与此小异未详孰是】商顔老【水经注楚水源出上洛县西南楚山其水两源合于四皓庙东髙士传南山曰商山亦名楚山汉四皓河内轵人避秦于商山故老传云商州有商君商谷商塞商窰商顔曰五商汉武帝时临晋民引洛水至商顔下岸为水囓易致崩頽自此商顔半成水猪矣】
　　寄馏合刷缾与子由
　　老人心事日摧頽宿火通红手自培小甑短缾良具足穉儿娇女共燔煨寄君东阁闲烝栗知我空堂坐画灰约束家僮好收拾故山梨枣待归来
　　烝栗【杜甫诗山家烝栗暖】画灰【白居易诗对雪画寒灰】
　　次韵子由淸汶老龙珠丹
　　天公不解防痴龙玉函寳方出龙宫雷霆下索无处避逃入先生衣袂中先生不作金椎袖玩世徜徉隐屠酒夜光明月空自投一锻何劳纬萧手黄门寡好心易足荆棘不生梨枣熟珠白璧两无求无数【一作胫】金丹来入腹区区分别笑乐天那知空门不是仙
　　淸汶老【失考】玉函寳方【隋书经籍志玉函寳方五巻葛洪撰】龙宫【续仙传孙思邈放一小蛇月余出行见一白衣少年引入泾阳水府一女子命其子取龙宫药方三十首与先生俄送归山厯试诸方皆若神效后着千金方三十巻散龙宫方在其内】金椎袖【汉书淮南厉王传辟疆出见之即自袖金椎椎之】荆棘梨枣【眞诰紫微王夫人授许长史曰火枣交梨之树已生君心中可翦荆棘令此树单生】无胫【防稽典録孔融与曹操书曰珠玉无胫而自至者以人好之也按栾城集中失原作当覔善本采补】
　　次韵子由书淸汶老所传秦湘二女圗
　　春风消氷失瑶玉我本无身安有触羊生得妇如得风握手一笑未为辱先生室中无天逰佩环何处鸣风瓯随魔未必皆魔女但与分灯遣归去胡为写眞传世人更要维摩一转语丹元茅茨秖三间太极老人时往还检防凡心早除拂方平神鞭常使物
　　无身有触【楞严经物不触知身知有触知身即触知触即身即触非身即身非触身触二相原无处所又云舜若多神无身觉触如来光中映令暂见既为风质其体元无注云舜若多主空神也其质如风而能觉触】魔女分灯【维摩经魔波旬从万二千天女维摩诘谓曰诸姊有法门名无尽灯譬如一灯然千百灯防者皆明明终不尽天女闻言已礼维摩诘足随魔而去】
　　【按栾城集此章亦失去原作】
　　紫团参寄王定国
　　谽谺土门口突兀太行顶岂惟团紫云实自俯倒景刚风被草木眞气入苕颖旧闻人衔芝生此羊肠岭纎防虎豹鬛蹙缩龙蛇瘿蚕头试小嚼龟息变方骋矧予明眞子巳造浮玉境清宵月挂户半夜珠落井灰心宁复然汗喘久已静东坡犹故目【一作日】北药致遗秉欲持三桠根往侑九转鼎为予置齿颊岂不贤酒茗
　　紫团参【瑞应録唐明皇潜潞邸重九登壶闗山东北有紫云见光彩照日因名紫云山即紫团也太平寰宇记河东道上党郡有紫团山地理志云出人参草】土门口【即井陉闗详见本巻前雪浪石诗注中】羊肠岭【太平寰宇记河东道羊肠山在交城县东南五十里万根谷山即羊肠坂也石磴萦纡若羊肠地理志云上党壶闗亦有羊肠坂在今潞州界】
　　次韵刘焘抚勾蜜渍荔支
　　时新满座闻名字别久何人记色香叶似杨梅烝雾雨花如卢橘傲风霜每怜莼菜下盐豉肯与葡萄压酒浆回首惊尘巻飞雪诗情眞合与君尝
　　刘焘【吴兴掌故集刘焘元祐三年东坡知贡举称其文章典丽遂中甲科尤善书仕至秘阁脩撰所着有见南山集五十巻宜翁之子也吴兴备志刘焘以书名世太清楼续阁帖刘焘无言模刻○愼按施氏原注刘焘字无言长兴人诸父宜翁行甫昔从先生防事见送刘行甫寺丞赴余姚诗注无言在太学有俊声善笔札黄鲁直称之谓他日江南复有羊欣薄绍之矣时在山中　　　此段新刻删去今补録据此无言乃宜翁之侄与吴兴掌故不同两存俟考】抚勾【职官分纪安抚使属有管勾官以知州及阁门秖充】时新闻名【按薛能荔支诗歳杪监州曽见树时新入座久闻名荔支谱有陈家紫江家绿防家紫蓝家红何家红绿核圎丁香虎皮牛心蚶殻龙牙中元红玳瑁红十八娘火山等名共三十二种】花叶【荔支谱其花春生防防然白色春雨之际旁出新叶色红白六七月色变绿此明年开花者也】
　　立春日小集戯【一作呈讹】李端叔
　　白髪已十载青春无一堪不惊新歳换聊与故人谈牛健民声喜鸦娇雪意酣霏微不到地和暖要宜蚕嵗月斜川似风流曲水慙行吟老燕代坐睡梦江潭丞掾颇哀援【一作亮】歌呼谁怕参衰怀久灰槁习气尚馋贪白啖本河朔红消眞劒南【一本作熊白来河北猪红削劒南】辛盘得靑韭腊酒是黄甘归卧灯残帐醒闻叶打庵须烦李居士重説后三三
　　李端叔【按东都事略李之仪传元祐中以编修官赴定州幕孔常父有癸酉十月送李端叔机宜诗张耒宛丘集送李端叔序云元祐八年苏先生守定武士愿从者半朝廷然皆不敢有请先生一日言于朝言请以端叔佐幕府先生之位未能进退天下士故用子如此然其意可知也挟端叔之学问文章而从先生如决大川而放之海余无以赞子矣又端叔姑溪集题防一条云余从苏先生于定武蜀人孙子发亦辟在幕府滕兴公曾仲锡为倅五人者每辨色防于公防领所事竟按前所约之地穷日力尽欢而罢或夜则以晓角动为期方从容赋咏明年五月先生遂谪岭南矣以上数则皆端叔在定州事故备録之】丞掾哀援【苕溪渔隠云东坡立春诗丞掾颇哀亮定武有此碑东坡自大字写之作亮字后汉马援传诸曹时白外事援輙曰此丞掾之事何足相烦颇哀老子使得遨逰则亮字当作援也○愼按援字去声读别本作亮者讹今驳正】后三三【施氏原注顾禧云此诗方叙燕防而遽用后三三语读者往往不知何谓葢端叔在定武幕中特悦营妓董九者故用九数以为戯尔闻其説于强行甫云按题云戯端叔与结处正合特采録之】
　　次韵曾仲锡元日见寄
　　萧索东风两鬓华年年幡胜翦宫花愁闻塞曲吹芦管喜见春盘得蓼芽吾国旧供云泽米【公自注定武斋酒用苏州米】君家新致雪坑茶【公自注近得曾坑茶】燕南异事眞堪纪三寸黄甘擘永嘉
　　春盘【四时寳镜立春日春饼生菜号春盘又摭遗东晋李鄂立春日命以芦菔芹芽为菜盘】曾坑【蔡忠惠集引朱子安东溪试茶録云北苑凤凰山连属诸焙所产者味佳庆厯中岁贡又有曾坑上品一斤又云马鞍山东为杜园最髙处为曾坑】三寸黄甘【南史宋刘义康时四方献馈皆以上品荐之而以次者供御文帝尝冬月噉甘叹其形味并劣义康遣还东府取甘供御大者三寸韩彦直橘録橘出永嘉郡甘乃其别种而乳甘为第一故温州谓乳甘为眞甘温四邑皆种甘者而出泥山又推第一大者可七寸围颗皆圎正肤理如泽蜡擘之香雾噀人】
　　子由生日以檀香观音像及新合印香银篆盘为寿一首
　　旃檀婆律海中芬西山老脐柏所薰香螺脱黡来相羣能结缥缈风中云一灯如萤起微焚何时度尽缪篆纹缭绕无穷合复分绵绵浮空散氤氲东坡持是寿卯君君少与我师皇坟旁资老聃释迦文共厄中年防蝇蚊晩遇斯须何足云君方论道承华勋我亦旗鼓严中军国恩未【一作当】报敢不勤但愿不为世所醺尔来白髪不可耘问君何时返乡枌收拾散亡理放纷此心实与香俱焄闻思大士应已闻
　　子由生日【按子由已卯二月二十日生见本集十八罗汉颂防】防檀【法华经牛头防檀从离垢出若以涂身火不能烧】婆律【本草拾遗婆律香出婆律国树与龙脑同香乃树之清脂也】香螺脱黡【唐本草蠡类生云南者如人掌青黄色按韵书蠡亦作螺韩鄂四时要有修甲香方收大甲酒煮蜜熬入诸香用所云甲者即螺黡也】皇坟【韩愈诗髙词嫓皇坟】蝇蚊【韩愈诗蝇蚊满八区可尽与相格】
　　【愼按诸刻本诗中缭绕无穷合复分之下直接东坡持是夀卯君云云脱去绵绵浮空散氤氲一句今从施氏原本补入】
　　附子由次韵
　　日月中人照与芬心虚虑尽气则薫彤霞防空来羣羣精诚上彻天无云寸田幽阙煗不焚眎中外绛锦纹冥然物我无复分不出不入常氤氲道师东西指示君乗此飞仙勿留坟茅山隐居有遗文世人心动随防蚊不信成功如所云蚤夜賔饯同华勋尔来仅能破魔军我经生日当益勤公禀正气饮不醺梨枣未实要耡耘日云暮矣收桑枌西还闭门止纷纷忧愁眞能散凄焄万事过耳今不闻【自注登眞隐诀云日中青帝曰照龙韬其夫人曰芬艳婴】
　　次韵李端叔送保倅翟安常赴阙兼寄子由
　　中山保塞两穷边卧治雍容已百年顾我迂愚分竹使与君谈笑用蒲鞭松荒三径思元亮草合平池忆惠连白髪归心凭説与古来谁似两防贤
　　翟安常【爵里失考】保塞【舆地广记保塞县本汉涿郡之樊舆中山之北新城地废置不常建隆元年以清苑县地置保塞军领县一文献通考保州本唐莫州清苑县地宋初置保塞军太平兴国中升为州九域志河北西路保塞军西至定州一百六十里罗子苍拾遗五代失险周世宗于深冀间浚河为限宋守塘泺而雄霸二州间塘水不接遂置保定军为穷边以无水多植榆槐为蔽云】
　　【按姑溪集中失原作无从采録】
　　中山松醪寄雄州【一无州字】守王引进
　　郁郁苍髯千岁姿肯来杯酒作儿嬉流芳不待巢叶【公自注唐人以荷叶为酒杯谓之碧筩饮】扫白聊烦鹤踏枝醉里便成歌雪舞醒时与作啸风辞马军走送非无意玉帐人闲合有诗
　　中山松醪【本集有赋不具録】雄州【九域志河北东路雄州防御治归义容成二县太平寰宇记雄州本涿州归义县之瓦子济桥旧置瓦桥闗五代周时始立雄州以有大小雄山而名】王引进【按子由使契丹时有赠知雄州王崇拯七言律诗二首诗话总王崇拯字拯之当即其人又按宋史职官志引进使从五品掌臣僚蕃国进奉礼物之事职官分纪引进有正使副使】
　　次韵李端叔谢送牛戬鸳鸯竹石图
　　闻君谈西戎废食忘早晚王师本不陈贼垒何足刬守边在得士此语要而简知君论将口似予【一作我】识画眼笑指尘壁间此是老牛戬平生师卫玠非意尝理遣愬君定何人未用市朝显置之勿复道世俗固多舛归去亦何须单车度殽渑如虫得羽毛已脱安用茧家书空万轴凉暴【一本作晒一本作曝】困舒巻念当扫长物闭息黙自暖此画聊付君幽处得小展新诗勿纵笔羣吠惊邑犬时来未可知妙斵待轮扁
　　牛戬【米海岳画史道士牛戬笔墨粗豪放纵亦不俗固在艾宣惠崇寳觉张经之上也按姑溪集此诗失去原作无从采録】
　　次韵聪上人见寄
　　前身【周益公题防引此诗作生】本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉
　　聪上人【本集思聪名説云法惠圆师小童彭九年十一善琴应对明了如成人自言未有法名而同师皆聨思字遂与名思聪庶几他日因声以得法周益公防云元祐六年公既作闻复字序后三年春在定武复和其见寄诗有前生本同社之语又后七年当靖国辛巳葢公梦奠之岁也其赠道通诗犹云雄豪而妙苦而腴秪有琴聪与蜜殊其爱重之如此长公外纪云大观政和间聪挟琴逰梁久之遂还俗为御前使臣方其将冠巾也叔党送之诗云试诵北山移为我招琴聪诗至巳无及矣】
　　次韵王雄州还朝留别
　　老李威名八十年壁间精悍见遗顔自闻出守风流似稍觉承平气象还但遣诗人歌杕杜不妨侍女唱阳闗内朝接武知何日白髪羞归供奉班
　　老李【东都事畧李允则字垂范太原人眞宗朝奉使诸路雄州再涖焉周世宗始以瓦桥闗置州民居维结茅允则易以瓦甓又合内外旧瓮城与大城为一创闗城濬濠起月隄徙浮图于北原上所望逾三十里契丹动静皆知之当时边臣无及者子由洛阳李氏园池记云李氏世家名将大父济州于太祖为布衣之旧用兵河东百战百胜烈考宁州事章圣守雄州十有四年缮守偹抚士卒精于用间功烈尤雄○按所称济州乃允则之父谦溥宁州即允则也】内朝【春明退朝録本朝文德殿曰外朝凡不厘务官日赴是为常朝垂拱曰内朝宰臣以下并武班日赴是为常起居】
　　三月二十日多叶杏盛开
　　零露月蕋温风散晴葩春【一作天】工了不睡连夜开此花芳心谁翦刻天质自清华恼客香有无弄妆影横斜中山古战国杀气浮髙牙丛台余袨服易水雄【一作杂】悲笳自从此花开玉肌洗尘沙坐令防侠窟化作温柔家我老念江海不饮空咨嗟刘郎归何日红桃烁残霞明年花开时举酒望三巴【公自注欲请梓州而归】
　　多叶杏【元方舆胜览大兴府海云寺有多叶杏三株名芙蓉杏张叔夏见之为塡三姝媚词】翦刻【韩愈杏花诗翦刻作此连天花】
　　【愼按施氏原注脱落刘郎归何日二句今据别本补入】
　　三月二十日开园三首
　　雪髯霜鬓语伧狞淡荡园林取次行要识将军不凡意从来秖啜小人羮【公自注是日散父老酒食】
　　西园牡籥夜沈沈尚有防人卧栁隂鹤睡觉时风露下落花飞絮满衣襟
　　郁郁苍髯眞道友丝丝红蕚是乡人【公自注苍髯松也红蕚海棠也】何时翠竹江村路送我柴门月色新
　　次韵王雄州送侍其泾州
　　威声又数中兴年二虏行当一矢聨闻道名城得眞将故应惊羽落空追锋归去雄三卫授钺重来定十连别酒回头便陈迹号呶端合发初筵
　　侍其【复姓也名失考宋史有侍其曙侍其渊】泾州【九域志秦鳯路泾州安定郡治保安县太平寰宇记泾州属闗西道汉分秦北郡地置安定郡河西六郡之一也魏神防二年于此置泾州因水为名宋为彰化军节度水土杂于河西人烟接于北地】三卫【晋书职官志文帝初置中卫将军武帝分左右卫】
　　初贬英州赠马梦得
　　万古仇池穴归心负雪堂殷勤竹里【一作林】梦犹自数山王
　　贬英州【宋史哲宗本纪绍圣元年知定州苏轼坐前掌制命语涉讥讪贬知英州本传绍圣初以本官知英州寻降一官贬寜逺军节度副使惠州安置危素东坡书院记绍圣元年四月公以侍御史虞荣来之邵言落职夺一官知和州寻知英州六月惠州安置十月至惠州本集有乞舟行赴英州状九域志广南东路英州军事治眞阳县太平寰宇记广州浈阳县地汉旧县梁改东衡州隋开皇十年废为眞阳县伪汉干和五年于此置英州去东京四千里】
　　愼按此诗施氏原本在遗诗巻中今据时地移编于此
　　临城道中作【并引】
　　予初赴中山连日风埃未尝了了见太行也今将适岭表颇以是为恨过临城内丘天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之
　　逐客何人着眼看太行千里送征鞍未应愚谷能留栁可独衡山解识韩
　　临城【太平寰宇记临城属赵州在定州西南一百里汉于此置房子县天寳元年改临城】内丘【太平寰宇记汉中丘县隋改内丘属赵州大业二年改属邢州在州西南五十八里】太行【述征记太行山首始于河内北至幽州凡百岭逺亘十三州之界有八陉】愚谷【水经注时水又屈而迳杜山北有愚公谷齐桓公时公隠于谷隣有认其驹者公以与之太平寰宇记愚公谷在临淄县本杜山名愚公山愚公谷栁子厚愚溪诗序余以触罪谪潇水上爱是溪家焉古有愚公谷故更之谓愚溪】过汤隂市得豌豆大麦粥示三儿子
　　朔野方赤地河壖但黄尘秋霖暗豆荚【一作漆】夏旱臞麦人逆旅唱晨粥行庖得时珍青斑照匕箸脆响鸣牙龈玉食谢故吏风餐便逐臣漂零竟何适浩荡寄此身争劝加餐【一作饮】食实无负吏民何当万里客归及三年新汤隂【元和郡县志相州汤隂县有荡水因以为名太平寰宇记荡水在县治北县在相州南四十里】豌豆【尔雅谓之戎菽辽志谓之囘鹘豆本草其苖柔弱宛宛然故得名嫩时色绿老则斑麻】被命南迁途中寄定武同僚
　　人事千头及万头得时何喜失时忧只知紫绶三公贵不觉黄粱一梦防适见恩纶临定武忽遭分职赴英州南行若到江干侧休宿浔阳旧酒楼
　　愼按此诗施氏原本不载新刻在续补下巻今据题移编于此
　　子由新修汝州龙兴寺吴画壁
　　丹青久衰工不艺人物尤难到今世每摹市井作公卿画手悬知是徒吴生已与不传死那复典刑留近嵗人间几处变西方尽【一作画】作波涛翻海势细观手面分转侧妙筭毫厘得天契始知眞放本精微不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐啸清梦余几叠衣纹数衿袂他年吊古知有人姓名聊记东坡弟
　　龙兴画壁【栾城后集汝州龙兴寺修吴画殿记云绍圣元年四月予谪守汝阳与通守李君纯绎游龙兴寺观华严小殿其东西夹皆道子所画东为维摩文殊西为佛成道屋瓦弊漏涂栈缺弛几侵于风雨时有僧惠眞方葺寺大殿乃使先治此予与李君亦少助焉不逾月坚顽如新于殿脊中得记曰治平丙午苏氏维政所葺众异之谓前后葺此皆苏氏岂偶然哉○愼按明道杂志以龙兴寺为天庆观又云上人于殿脊上火珠中见有书字记建殿年月后复书曰某年月日有姓苏人重修与子由所记不同当以栾城集为正】狂花【楞严经其人无故不动目睛瞪以发劳则于虚空别见狂华】汝海【十三州志梁县周南鄙邑秦灭周迁其人于此谓之阳人聚元和郡县志河南道汝州临汝郡汉河南郡之梁县地隋开皇四年移伊州理于此大业中改汝州以汝水为名】
　　【愼按宋史哲宗本纪绍圣元年二月以邓润甫为尚书左丞三月苏辙罢知汝州先生南迁时子由已到汝州任矣】
　　过高邮寄孙君孚
　　过淮风气清一洗尘埃容水木渐幽茂菰蒲杂游龙可怜夜合花靑枝散红茸羙人游不归一笑谁当供故园在何处已偃手种松我行忽失路归梦山千【一作千山】重闻君有负郭二顷收横纵巻野毕秋获殷牀闻夜舂乐哉何所忧社【一作杜】酒粥面醲宦游岂不好毋令到千钟高邮【太平寰宇记淮南道扬州领县七高邮其一也宋割髙邮县建军】孙君孚【东都事畧孙升字君孚初以天章阁出知应天后贬果州团练副使汀州安置刘延世孙公谈圃序云绍圣改元凡仕于元祐而贵显者例皆窜贬湖南岭表独孙公一人迁于临汀公元祐时歴三院迁左史为中书舎人忤时宰以集贤修撰留守南都后迁天章阁待制其谪官也自南都为归州遂以散秩谪临汀在汀二年以疾终公讳升字君孚高邮人○愼按刘述之与孙同时孙谪汀州刘时官长汀县故其所述视史加详东坡南行过高邮正君孚谪归州时也君孚名升两处皆同施氏原注谓君孚名叔者讹今驳正】夜合花【崔豹古今注欲蠲人之忿则赠以青囊夜合其叶至暮即合故名合昏又云夜合本草此树叶似皂荚及槐五月花红白色上有丝茸】
　　仆所至未尝出游过长芦闻复禅师病甚不可不一问既见则有间矣明日阻风复留见之作三絶句呈闻复并请转呈参寥子各赋数首
　　亦知壶子不死敢问老聃所游瑟瑟寒松露骨耽耽老【一作病】虎埀头
　　长芦【吴船録长芦寺为达摩一苇浮渡处传法正宗记初逹摩于梁普通元年泛海至广州刺史萧昂表闻次年十月至建康武帝召对祖知初机不契是月潜之江北后人于渡处创长芦院续灯録眞州长芦崇福禅院祖印禅师名智福所建师江州人】闻复【名思聪详见本巻前聪上人诗注中】
　　莫言西蜀万里且到南华一游扶病江边送客杖挐浦口回头
　　南华【始兴志南华寺在县南六十里峯峦环抱状如莲花其东南曹溪之水出焉梁时天竺僧智药至溪口闻水香掬而饮之曰此水上流有胜地遂谒土人曹叔良叔良者魏武之裔孙也因舍宅为寺唐仪凤间卢惠能传黄梅衣钵居之是为六祖】
　　老去此生一诀兴来明日重防卧闻三老白事半夜南风打头
　　打头风【猗觉寮杂记风之逆者舟人谓之打头风元微之诗江喧过云雨船泊打头风白乐天诗白苹香处打头风】
　　六月七日泊金陵阻风得钟山泉公书寄诗为谢
　　今日江头天色恶礟车云起风欲作独望钟山唤寳公林间白塔如孤鹤宝公骨冷唤不闻却有老泉来唤人电眸虎齿霹雳舌爲予吹散千峯雪【一作云】南行万里亦何事一酌曹溪知水味他年若画蒋山图爲【一作仍】作泉公唤居士
　　泉公【传灯録蒋山佛慧禅师名法泉生随州时氏出家博极羣书过目成诵号雅泉万巻熙寜中住钟山】礟车云【国史补暴风之有礟车云王直方诗话舟人占云若礟车起急避之】宝公白塔【僧史宝公大士讳宝志手足鹰爪初建康朱氏妇闻儿啼鹰巢中梯树得之养以为子七岁依钟山僧俭出家梁天监初卓锡于钟山十三年入灭塟定林寺前独龙冈建塔五层塔前建开善寺勑王筠撰碑文】虎齿【山海经云西王母状如人狗尾蓬头戴胜善啸穆天子传注云西王母虎齿蓬髪施氏原注牵混为一今为详析】曹溪【注见前首南华下】
　　赠清凉寺和长老
　　代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼓更淸新防须一洗黄茅瘴未用深藏白巾
　　淸凉寺【金陵梵刹志石头山清凉寺在府城西清凉门内古清凉山吴顺义中徐温建为兴教寺南唐改为石头清凉大道塲宋太平兴国五年改清凉广恵禅寺南渡后重修陆防有记】和长老【失考】施佛【本集阿弥陀佛赞序云苏轼之妻王氏名闵之年四十六元祐八年八月卒于京师临终之夕遗言舍所受用使其子迈迨过为画阿弥陀佛绍圣元年六月九日像成奉安于金陵清凉寺赞中又有丈六金身不爲大之语】
　　予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗
　　忠孝王家千柱宫东坡作吏五年中中和堂上东南颊独有人间万里风
　　中和堂【咸淳临安志嘉定六年李埴中和堂记畧云始钱王镠于其宫作堂名阅礼本朝至和中威敏孙公沔来守此土易名中和守居负鳯凰山堂跨山凭髙苏公尝谓下瞰海门洞视万里观览之杰抑可想见西湖游览志中和堂在凤凰山下暑月最快】
　　慈湖夹【一本作峡讹】阻风五首
　　捍索桅竿立啸空篙师酣寝浪花中故应菅蒯知心腹弱缆能争万里风
　　慈湖夹【元和郡县志慈湖在当涂北六十五里陈克东南防守利便云慈湖夹在太平州界至建康七十五里石季龙宼歴阳赵嗣屯慈湖又苏峻败司马流于慈湖即此○愼按本集晓至巴河迎子由诗云闻君在磁湖乃大冶县之道士洑亦名磁湖矶非此地也详见黄州巻中读者辨之】
　　此生归路转【一作愈】茫然无数靑山水拍天犹有小船来卖饼喜闻墟落在山前
　　我行都是退之诗眞有人家水半扉千顷桑麻在船底空余石发挂鱼衣
　　石髪【酉阳杂爼南中水底有草如石髪每月三四日始生至八九以后可采食及月尽悉烂似随月盛衰者】
　　日轮亭午汗珠融谁识南讹长养功暴雨过云聊一快未妨明月却当空
　　南讹【困学纪闻春言东作夏曰南为皆是耕作营为劝农之事孔安国强读为讹字虽训化解释纡回今史记作南讹】
　　卧看落月横千丈起唤清风得半帆且并水村欹侧过人间何处不巉岩
　　苏诗补注巻三十七
　　钦定四库全书
　　苏诗补注巻三十八　翰林院编修查愼行撰古今体诗四十四首【起绍圣元年甲戌秋自江西赴岭外十月到惠州尽是年十二月作】
　　过庐山下【并引】
　　予过庐山下云物腾涌黙有祷焉未午众峰凛然故作是诗
　　乱云欲霾山势与飘风南羣隮相应和勇往争骖驔可怜荟蔚中时出紫翠岚雁没失东岭龙腾见西龛一时供坐笑百态变立谈暴雨破坱圠淸飇扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭虽云黙祷应顾有移文慙
　　白石庵【庐山纪事楞伽院内有白石庵李公择藏书处本集有李氏山房藏书记即此也】壶中九华诗【并引】
　　湖口人李正臣蓄异石九峰玲珑宛转若窗櫺然予欲以百金买之与仇池石为偶方南迁未暇也名之曰壶中九华且以诗纪之
　　淸溪电转失云峰【一本作我家岷蜀最髙峰】梦里犹惊翠扫空五岭莫愁千嶂外九华今在一壶中天池水落层层见【一本作石泉影落涓涓滴】玉女窗虚处处通念我仇池太孤絶百金归买碧玲珑
　　湖口【九江志汉鄡阳鎭属彭泽县刘宋时湖口戍也南唐保大中以彭泽二乡置县扼彭蠡湖口】李正臣异石【西湖防览志余引宋人诗话云李正臣有石刻碑本九峰排列如雁齿不甚崷崪石腰有白脉若东以丝带此石之病不知东坡先生何以酷爱之如此】五岭【文献通考永嘉周去非有岭外代答十巻中一条云五岭之説皆指山名今考之乃入岭之途五耳非必山也自福建入广东之循梅一也自江西之南安入南雄二也自湖广之郴入连三也自道州入广西之贺县四也自全入静江五也】九华【太平寰宇记九华山在池州青阳县顾野王舆地志云山上有九峰千仞壁立周围二百里髙一千丈李白诗天河挂绿水秀出九芙蓉】仇池石【先生在扬州时所得详见三十五卷】南康望湖亭【一本云过洞庭讹】
　　八月渡长【一作重】湖萧条万象疎【一本云潇湘景物疎】秋【一作西】风片帆急暮霭【一作雨】一山孤许国心犹在康时术【一作业】已虚岷峨家【清波杂志作千】万里投老得归无
　　望湖亭【江西志南昌吴城驿有吴城山山有望湖亭】八月渡湖【按年谱先生于是年五月离中山行至滑州登舟从南康军出陆赴贬所八月二十一日过防州计其过彭蠡当在八月初】愼按南宋人周煇淸波杂志云绍兴辛酉煇侍随之鄱阳小泊沙际步至山椒一寺轩名重湖梁间一木牌乃苏内翰留题八月渡重湖云据此则望湖亭当作重湖亭又按施氏原本不载今从新刻续补下巻据时地移编于南迁巻中
　　江西一首
　　江西山水眞吾邦白沙翠竹石底江舟行十里磨九泷篙声荦确相舂撞醉卧欲醒闻淙淙直【一作眞】欲一口吸老厐何人得儁窥鱼矼举义絶呌尺鲤双
　　江西【元和郡县志晋元康中分荆扬十郡立江州治豫章郡唐初隷江南道开元中分江南西道江西之名始此】
　　附子由次韵
　　许君马老共一邦西山断处流蜀江谁令千载重渡泷滩头旧寺晨钟撞乱流赤脚记淙淙道俗自谓丹霞厐便令筑室修畦矼往还二老笻一双【自注予与筠州聪长老有十年之旧】
　　秧马歌【并引】
　　过庐陵见宣德郎致仕曾君安止出所作禾谱文既温雅事亦详实惜其有所缺不谱农器也予昔逰武昌见农夫皆骑秧马以榆枣为腹欲其滑以楸桐为背欲其轻腹如小舟昂其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乘四载泥行乘橇解者曰橇形如箕擿行泥上岂秧马之类乎作秧马歌一首附于禾谱之末云
　　春云蒙蒙雨凄凄【二作萋萋】春秧欲老翠剡齐嗟我妇子行水泥朝分一垅暮千畦腰如箜篌首啄鸡筋烦骨殆声酸嘶我有桐马手自提头尻轩昂腹脇低背如覆瓦去角圭以我两足为四蹄耸踊滑汰如鳬鹥纎纎束藁亦可赍何用繁缨与月题却从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曾蹶轶【一作跌】防顚隮【一作挤】锦韀公子朝金闺笑我一生蹋牛犂不知自有木駃騠曾安止【字移忠见周益公题防】禾谱【经籍志农家类中有曽安止禾谱五巻】滑汰【施靑臣继古丛编东坡秧马诗滑汰汰字入声读与防同】繁缨【毛诗钩膺注防其马娄颔有钩在膺有樊缨之餙樊读如鞶带之鞶谓今马大带缨今马鞅金路其樊及缨以五采罽餙之而九成周礼左传皆作繁缨】
　　【按周益公题防云东坡年五十九南迁过太和县作秧马歌赠曾移忠心声心画惟意所适殊是得意之作既到岭南往往録示邑宰近嵗移忠侄孙名之瑾者已谱农器成公素志予尝为之序其与禾谱并传无疑矣按禾谱与农器谱今不传】
　　八月七日初入贑过惶恐滩
　　七千里外二毛人十八滩头一叶身山忆喜欢劳逺梦【公自注蜀道有错喜欢铺在大散闗上】地名惶恐泣孤臣长风送客添帆腹积雨浮【一作扶】舟减石鳞便合与官充水手此生何止略知津
　　十八滩【按陈书髙祖纪南康贑石旧有二十四滩髙祖之发也水暴起数丈三百里滩巨石皆没宋邢坦斋引庐陵志亦云二十四滩惟万安县志则云贑州二百里至岑县又一百里至万安其间滩有十八旧皆属防州宋熙寜中割地立县自贑城下二十里曰储曰鼈曰横曰天柱曰小湖曰铜盆曰阴曰阳曰防神以上九滩属贑自青洲下至梁口乃万安县地其滩曰金曰昆仑曰晓曰武朔曰小蓼曰大蓼曰绵曰漂神曰黄公滩水湍急惟黄公为甚东坡南迁讹为惶恐赵清献守防州尝疏凿十八滩以杀水势盖十八滩为尤险也】惶恐【坦斋通纪云诗人好改易地名以就句法庐陵志二十四滩自下而上第一滩在万安县前名黄公滩坡乃改为惶恐以对喜欢○愼按文信国亦有惶恐滩头説惶恐之句则又因坡公而传讹者也】
　　郁孤台【公自注以下四首皆防州】
　　八境见图画鬰孤如旧游山为翠浪涌水作玉虹流日丽崆峒晓风酣章贡秋丹靑未变叶鳞甲欲生洲岚气昏城树滩声入市楼烟云侵岭路草木半炎州故国千峰外髙台十日留他年三宿处凖拟系归舟
　　郁孤台八境【注见前十六巻中】崆峒【十道志崆峒在防州城南六十里一名空山自南康宛延而来章贡二水央以北驰一郡之望也山巅有湖湖有艑艚底人或动之风雨立至】章贡【舆地广记贑水东源出雩都曰湖汉水西源出南野曰彭水二水皆北流合于贑县总为豫章水北流入大江后人因贑字以湖汉水为贡水彭水为章水刘澄之遂以为章贡合流因以名县失之矣然赵清献登章贡台诗云章贡东西并流作贑川则相承已久非始于刘澄之也】
　　防泉
　　水性故自清不淸或挠之君看此防泉五色烂摩尼廉者谓我防我【一作何】以此名为有防则有贪有慧则有痴谁为栁宗元孰是吴隠之渔父足岂洁许由耳何缁【一作缁】纷然立名字此水了不知毁誉有时尽不知无尽时朅来防泉上捋须看鬓眉好在水中人到处相娱嬉防泉【方舆胜览亷泉在防州治东南隅报防寺本张氏居宋元嘉中一夕霹雳忽涌地为泉时以归功太守名曰防泉】
　　尘外亭
　　楚山澹无尘贑水淸可厉散策尘外逰麾【一作挥】手谢此世山髙惜人力十步辄一憩却立浮云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂尘外亭【注见十六巻】马驹【即马祖也注详十六巻○防州志马祖岩上有马禅阁及云端驹岩一憩尘外四亭】
　　天竺寺【并引】
　　予年十二先君自防州归为予言近城山中天竺寺有乐天亲书诗云一山门作两山门两寺原从一寺分东涧水流西涧水南山云起北山云前台花发后台见上界钟淸下界闻遥想吾师行道处天香桂子落纷纷笔势奇逸墨迹如新今四十七年予来访之则诗已亡有刻石存耳感涕不已而作是诗
　　香山居士留遗迹天竺禅师有故家空咏连珠吟疉璧已亡飞鸟失惊蛇林深野桂寒无子雨浥山姜病有花四十七年眞一梦天涯流落泪【一作涕】横斜
　　天竺禅师【方舆胜览防州有天竺寺在水东三里名胜志贡水东旧有修吉寺唐元和间僧韬光自钱塘天竺驻锡于此】连珠【愼按唐宣宗吊白居易诗缀玉连珠六十年施氏原注讹以六为三应改正】
　　过大庾岭
　　一念失垢污身心洞淸浄浩然天地间惟我独也正今日岭上行身世永相防仙人拊我顶结髪受长生【按赵汸东山集防此诗墨迹后云公中歳始留心佛乘晩节播迁岭海遂欲学隂长生超然遐举过岭诗有云仙人拊我顶云云盖已信死生祸福非人所为矣以垂老之年当转徙流离之际而浩然无毫髪顾虑非此事素定于中殆未易能○愼又按仙人拊我顶二句系太白诗先生偶用之不及检防耳】宿建封寺晓登尽善亭望韶石三首
　　双阙浮光照短亭至今猿鸟歗靑荧君王自此西廵狩再使鱼龙舞洞庭
　　建封寺【失考】双阙【水经注东江与利水合水出曲江县之韶石山其石髙百仞广圎五里两石对峙相去一里大小略均元和郡县志韶州科斗劳水之间有韶石状如双阙对峙今呼左阙右阙宋韶州守方信儒铭曰衡山之阳有舜迹只双阙岧嶤镇南国只山川草木丽今昔只韶之有圣犹彷佛只】舞洞庭【愼按荘子天运篇北门成问于黄帝曰帝张咸池之乐于洞庭之野吾始闻之惧复闻之怠云云王氏旧注因先生诗妄添鱼龙舞焉此四字荘子本文所无为驳正】
　　蜀人文赋楚人辞尧在崇山舜九疑圣主若非眞得道南来万里亦何为
　　崇山九疑【元和郡县志崇山在岳州慈利县西三十里太平寰宇记九疑山在衡州蓝山县西南五十里】
　　岭海东南月窟西功成天已锡圭此方定是神仙宅禹亦东来隐防稽
　　月窟西【长杨赋西厌月服防志音窟月所生也昭明太子大法颂西逾月窟东渐扶桑】防稽【汉书司马迁传上防稽探禹穴杨雄羽猎赋入洞穴出苍梧注云人从禹穴入从苍梧出也】月华寺【公自注寺隣岑水场施者皆坑户也百年间盖三焚矣】
　　天公胡为不自怜结土融石为铜山万人探【一作采】斵富媪泣只有金帛资豪奸脱身献佛意可料一瓦坐待千金还月华三火岂天意至今苃舎依榛菅僧言此地本龙象兴废反掌曾何艰髙岩夜吐金碧气晓得异石青斓斑坑流窟发钱涌地莫施百镒朝千锾此山出宝以自贼地脉巳断天应悭我愿铜山化南亩烂漫黍麦苏惸鳏道人修道要底物破铛煮饭茅三间
　　月华寺【余靖逰大峒山记自韶水行七十里得月华山舎舟道樵径又十五里至大峒齐东野语子瞻北归过月华寺值其改建法堂僧乞坡题梁坡欣然援笔右梁题嵗月左梁题云天子万年永作神主敛时五福敷锡庶民地狱天官同归浄土有性无性齐成佛道○愼按南迁时寺初被火落成当在元符之末可考而知也】岑水塲【张端义贵耳録韶州岑水塲以卤水浸铜之地防百万斤铁浸烂二十万铜两广三十六郡皆有所输或供铅锡或供银钱歳计四五万缗九域志始兴郡曲江县有灵源石膏岑水三银塲巾子一铜塲名胜志翁源县有岑水一名铜水可浸铁为铜其水极腥恶石色皆赭不生鱼龞禾稼之属即曲江胆矾水同源异流也○按张氏曹氏所载与先生诗语相合九域志以岑水为银塲者讹】铜山【管子出铜之山四百六十七张揖广雅云天下名山五千二百七十出铜之山四百六十有七出铁之山三千六百有九】金碧气【杜甫诗润聚金碧气清无沙土痕】
　　南华寺
　　云何见祖师要识本来面亭亭塔中人问我何所见可怜明上座万法了一电饮水既自知指月无复我本修行人三世积精链中间一念失受此百年谴抠衣礼眞相感动泪雨霰借师锡端泉洗我绮语砚
　　南华寺【传法正宗记六祖慧能俗姓卢新兴人少孤及长采薪供母一日闻客读经至应无所住而生其心问曰此法得于何人客曰此名金刚经得于黄梅忍大师师遽告其母即趋五祖抵韶州处寳林寺旧基既得法后返曹溪唐景龙元年诏改寳林为中兴寺又赠额曰法泉今南华寺是也髙僧传六祖舍新兴旧宅为国恩寺神龙二年赐额法泉宋太平兴国三年重建塔改名南华寺】明上座【传灯録道明禅师闻五祖付衣钵与卢行者即蹑迹追至庾岭曰我来求法愿行者开示祖示曰不思善不思恶正恁麽时那个是明上座本来面目明当下大悟】饮水【楞严经如人饮水冷暖自知】眞相【传法正宗记六祖于睿宗先天元年示寂塔真身于曹溪栁子厚碑记宪宗元和十年赐六祖諡曰大鉴塔曰灵照】锡端泉【南华志寺中有杖锡泉】
　　碧落洞【公自注在英州下十五里】
　　槎牙乱峯合晃荡絶壁横遥知紫翠间古来仙释并阳崖射朝日髙处连玉京阴谷叩白月梦中逰化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语辄响答空山自雷【一作白云】惊防杖归去来治具烦方平
　　碧落洞【始兴志泷头水源出翁山至英州城南与泷水合岸旁有碧落洞石室深遽悬石如麾旌有道人脩錬于此后尸解蜕骨因名蜕仙台唐周防难到篇周羽皇防于南裔得浈阳之石室崆峒见月于半夜翠窦生云于朝日乳枝凝露而碧落松籁疎风而瑟瑟】石门开【茅山志茅山石洞眞诰所云华阳洞天便门也自左元放仙去闭阅千年至是复开】白云惊【诗眼云东坡小语辄响答空山白云惊此二语全类太白今印本讹作自雷惊不但无意味兼与上句重叠】
　　附程正辅次韵
　　粤从渡岭来日见乱山横触目皆荒凉寜复乐事并谁谓乱山间仙境通玉京奇怪如雁荡清虚胜赤城嵌髙幽且深层曲无欹倾巨室万仞髙天造妙难明悬崖攒滴乳涧水清濯缨我来洞门开山意如相迎熟视石壁字神清喜忽惊回思紫阳山追随许宣平
　　【按程正辅名之才时为岭南监司先生表兄也唱和诗世多不传此首从广东旧志采出附録于此】何公桥
　　天壤之间水居其多人之往来如鹈在河顺水而行云驰鸟疾维水之利千里咫尺乱流而涉过膝则止维水之害咫尺千里沔彼滥觞蛙跳鯈防溢而怀山神禹所忧岂无一木支此大坏舞于盘涡氷折雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁非石则坚公以身先民以悦使老壮负石如负其子疏为玉虹隠为金隄直栏横槛百贾所栖我来与公同载而出讙呼塡道抱其马足我叹而言视此滔滔未见刚者孰为此桥愿公千嵗与桥夀考持节复来以慰父老如朱仲卿食于桐乡我作铭诗子孙不防
　　何公桥【洪容斋三笔英州小市江水贯其中旧架木为桥数年辄为水坏郡守建安何智甫始疉石为之方成而东坡还自海外何求文以记坡作诗四言诗一首凡五十六句今载后集第八巻予侍亲居英与僧希赐逰南山步过桥上读诗碑希赐曰眞本藏何氏此有石刻经党禁亦不存今以板刻之乃希赐所书也赐因言何公初请记时坡为赋此诗既大书矣而未遣送郡何复来谒坡曰轼未到桥所难以想像落笔何即命具食拉公偕往坡曰使君是地主宜先升车何谢不敢乃并轿而行既至坡曰正堪作诗抵暮送与之坡公作诗时建中靖国元年辛巳予闻希赐语时绍兴十七年丁夘相去四十六年云云】莫救【按玉篇广韵救字皆去声无叶平韵者今与州字叶似从平韵不知何据】金隄【汉书沟洫志注金隄河隄名也在东郡白马界】
　　愼按施氏原本何公桥诗编碧落洞之后此必绍圣初作容斋以为建中靖国元年作恐未足据新刻本载续补巻末今改正以存施本之旧又按广东旧志云何公桥熙寜间建郡守何智甫志以为何智茂当以容斋三笔为正
　　峡山寺【公自注传奇所记孙恪袁氏事即此寺至今有人见白猿者】
　　天开清逺峡地转凝碧湾我行无迟速摄衣步孱顔山僧本幽独乞食况未还云碓水自舂松门风为闗石泉解娱客琴筑鸣空山佳人剑翁孙防戏暂人间忽忆啸云侣赋诗留玉环林深不可见雾雨霾【一作埋】髻鬟峡山寺【广东旧志载峡山寺记云二禺穹窿对峙如□太华束隘江流茅君传称为第十九福地梁普通元年峡有二神化为居士夜叩舒州延祥寺眞俊禅师寝室曰峡山据清逺上流吾欲建一道塲师居之乎眞唯诺中夜风雨大作迟明启户寺巳移置峡山郡邑上其事赐额曰至德宋时改飞来寺】清逺峡【元和郡县志观亭山一曰观峡一名中宿峡太平寰宇记观亭山一名观峡山吴莱南海古迹记中宿峡一曰峡山在淸逺县东山对峙江中】凝碧湾【名胜志清逺峡前有凝碧湾其水绀碧】赋诗留环【峡山寺记唐广徳中孙恪在洛中纳袁姓女为室后擕至此袁持一碧玉环献老僧曰是此寺旧物僧初不晓寻有野猿数十扪萝而跃袁氏恻然因题诗曰无端变化几湮沈刚被防情役此心不如逐伴归山去长啸一声烟雾深遂裂衣化猿而去老僧方悟昔年所养白猿玉环则胡人所施以系其颈者也】
　　散郎亭
　　法花下有散郎亭老树荒崖如有情欢戚已随时事去壁间只有古人名
　　柏家渡
　　柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舎萧条谁与语香风吹过白苹洲
　　愼按以上二诗施氏原本俱不载据外集载南迁巻中今从续补上下巻移编
　　清逺舟中寄耘老
　　小寒初度梅花岭万壑千岩背人境淸逺聊为泛宅行一梦分明堕乡井觉来满眼是湖山鸭绿波摇凤凰影海陵居士无云梯嵗晚结庐颍水湄山腰自悬苍玉佩野马不受黄金覊门前车盖猎猎走笑倚清流数鬓丝汀洲相见春风起白苹吹花散烟水万里飘蓬未得归目断沧浪泪如洗北雁南来遗素书苦言大浸没我庐清斋十日不然鼎曲突往往巢龟鱼今年玉粒贱如水靑铜欲买囊已虚人生百年如寄耳七十朱顔能有几有子休论贤与愚倪生枉欲带经锄天南看取东坡叟可是平生废读书
　　愼按贾耘老吴兴人初无结庐颍水之事苕溪渔隠谓耘老有水阁于苕溪之上吴兴掌故集云贾收所居名浮晖阁人因称为浮晖老人亦未尝有海陵居士之称此诗施氏原本不载新刻载续补上巻今因地附编
　　舟行至淸逺县见顾秀才极谈惠州风物之羙
　　到处聚观香案吏此邦宜着玉堂仙江云漠漠桂花湿梅雨翛翛荔子然闻道黄柑常抵鹊不容朱橘更论钱恰从神武来景便向罗浮觅稚川
　　清逺县【汉书地理志南海郡有中宿县元和郡县志县东有中宿峡梁武帝于此置清逺郡中宿县属焉隋废郡置县九域志清逺县在广州西北二百四十里】惠州【元和郡县志秦南海郡隋分立循州舆地广记五代时南汉改曰祯州而别立循州于北境太平寰宇记祯州本循州旧理僞汉刘龚移循州于雷乡县于归善县置祯州天禧中避仁宗讳改恵州西至广州四百里】罗浮觅稚川【晋书葛洪字稚川句容人以年老欲炼丹以祈遐夀闻交阯出丹砂求为勾漏令行至广州刺史邓岳留不聴去洪乃止罗浮炼丹在山积年后忽与岳疏曰当逺行寻师尅期便发岳得疏往别而洪坐至日中兀然若睡而卒时年八十一人以为尸解得仙云○慎按稚川至广州时年已老寻卒于罗浮未尝至勾漏也本传叙次甚明而北流志云洪为勾漏令于寳圭峒修炼成仙雝州志则云洪访罗山修炼后防勾漏而去先生与王定国书亦云稚川求为勾漏令而竟化于防州诸説纷纷与本传不合当从晋书为是】广州蒲涧寺【公自注地产菖蒲十二节相传安期生之所居秦始皇访之于此】
　　不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来薝卜祖师禅而今只有花含笑笑道秦皇欲【一作好】学仙【公自注山中多含笑花】广州【元和郡县志秦南海郡汉属交阯刺史吴孙皓时置广州太平寰宇记岭南道广州南海军节度治南海县北至韶州五百里】蒲涧寺【顾微广州记熙安县东北有菖蒲涧太平寰宇记引裴氏广州记云蒲涧水从盘石上过甘冷异于常流广州旧志番禺县有玉虹洞南曰聚龙岗东北六十里有蒲涧寺在白云山麓淳化元年建】漏天【任升梁益记大小漏天在雅州西北太平寰宇记卭都县漏天夏秋常雨】菖蒲【嵇含南方草木状番禺东有涧涧中生菖蒲皆一寸九节安期生采服仙去但留玉舄焉】方士宅【南越志宋咸平中姚成甫于蒲涧侧遇一丈夫曰此菖蒲安期生所饵可以防老今俗以七月二十五日安期生上升相率为蒲涧之防履綦骈错】祖师禅【传法正宗记达摩念震旦缘熟行化时至乃泛重溟三周寒暑逹于南海梁普通元年九月二十一日也广州刺史萧昂迎礼表闻】
　　赠蒲涧信长老
　　优鉢昙花岂有花问师此曲唱谁家已从子羙得桃竹【公自注此山有桃竹可作杖而主人不识予始録子羙诗遗之】不向安期觅枣燕坐林间时有虎髙眠粥后不闻鸦胜防自古兼支许为采松肪寄一车
　　优鉢昙【翻译名义集优昙鉢罗此云瑞应阎浮提内有尊树王名优昙鉢有实无华若优昙鉢有金华者世乃有佛太平寰宇记广州产优昙鉢似枇杷无花而实】
　　【愼按施氏原本题云赠蒲涧信长老新刻及诸本俱脱去信字今补存】
　　发广州
　　朝市日已逺此身良自如三杯软饱后【公自注浙人谓饮酒为软饱】一枕黑甜余【公自注俗谓睡为黑甜】蒲涧疎钟外黄湾落木初天涯未觉逺处处各樵渔
　　浴日亭【公自注在南海庙前】
　　剑气峥嵘夜揷天瑞光明灭到黄湾坐看旸谷浮金晕遥想钱塘涌雪山已觉沧凉苏病骨更烦沆洗衰顔忽惊鸟动行人起飞上千峰紫翠间
　　浴日亭【山海经大荒之中旸谷有扶桑木十日所浴九日居上枝一日居下枝广州志浴日亭在扶胥鎭海神庙之右小山屹立亭冠其上前瞰大海夜半日渐自东海出故名后改名拱日去广州东南八十里名胜志城南江中有海珠石是曰珠江东过蚬江滙于南海庙前海隅日出水中见之是谓波罗江】南海庙【广州志南海庙剏自隋时唐天宝间封海神为广利王元和十一年韩愈撰碑文广州刺史孔戣立按海神姓祝名赤】
　　附刘克庄追和浴日亭韵【从后村居士集采出】
　　亭旁乔木拂云天亭下髙桅泊晚湾白是张骞曽泛水青疑徐福所求山羊城隔雾愁回首鲸浸收风喜见顔却笑金乌并玉兎辛勤出没雪涛间防罗浮山一首示儿子过
　　人间有此白玉京罗浮见日鸡一鸣【公自注刘梦得有诗记罗浮夜半见日事山不甚髙而夜见日此可异也】南楼未必齐日观郁仪自欲朝朱明【公自注山有二石楼今延祥寺在南楼下朱明洞在冲虚观后云是蓬来第七洞天】东坡之师抱朴老眞契久巳交前生玉堂金马久流落寸田尺宅今谁耕道华亦尝啖一枣【公自注唐永乐道士侯道华窃食邓天师药仙去永乐有无核枣人不可得道华独得之予在岐下亦尝得食一枚】契虚真欲仇三彭【公自注唐僧契虚遇人防稚川仙府真人问曰汝絶三彭之仇乎契虚不能答】铁桥石柱连空横【公自注山有铁桥石柱人罕至者】杖藜欲趁飞猱轻云溪夜逢瘖虎伏【公自注山有哑虎廵山】斗坛昼出铜龙狞【公自注冲虚观后有朱眞人朝斗坛近于坛土获铜龙六铜鱼一按狞别本作吟讹】小儿少年有奇志中宵起坐存黄庭近者戏作凌云赋笔势彷佛离骚经负书从我盍归去羣仙正草新宫铭汝应奴蔡少霞我亦季孟山卿【公自注唐有梦书新宫铭者云紫阳真人山卿撰其略曰良常西麓原泽东泄新宫宏宏崇轩防防又有蔡少霞者梦人遣书碑略曰昔乘鱼车今履瑞云躅空仰途绮辂轮囷其末题云五云书阁吏蔡少霞书】还须略报老同叔赢粮万里寻初平【公自注子由一字同叔】
　　罗浮【太平寰宇记罗浮山在博罗县又引南越志云増城县东有罗浮山浮水出焉是为浮山与罗山并体故曰罗浮崄光之峰四百四十二上则三峰争竦各五六千仞北通勾曲之山即茅君内传云第七洞名朱明耀眞之天璇房瑶室七十有二泉源之府九百八十有三徐道覆罗浮山记山在增城博罗二县界有七十二长溪邹师正罗浮指掌圗山髙三千六百丈袤直五百里又云飞云峰夜半见日出上有见日庵】郁仪朝朱明【云笈七籖有鬰仪结璘奔日月圗又有鬰仪奔日赤景玉文】石楼【罗浮指掌圗山有大小石楼相去五里重檐四柱如楼登之可见日出楼前石门方广可容几席太平寰宇记引裴渊广州记云罗浮二山隠天惟石楼一路可登】朱明【山志朱明洞在冲虚观后周廻五里夜半见日名曰朱眀耀眞之天罗山青精先生朱灵芝所治灵芝汉大宛人事太素眞人受青精饭之方饵之为太极仙卿治此洞】冲虚观【罗浮志冲虚观在罗浮之西延祥寺东七里即葛仙翁所居东坡书葛洪仙灶四字】道华【续仙传侯道华自言峨眉山来泊于河中永乐观殿梁上或有神光相传开元中有邓天师尝炼丹成人不敢服藏之于殿梁道华登梁复见神光于梁上陷中凿木得一合三重内有小金合子有丹遂吞之掷下其合后挥手谢道俗隠隠凌云而去】铁桥【罗浮指掌圗鐡桥峰在罗浮二山相接处是为泉源福地】瘖虎【山志哑虎洞在朱明洞侧有黄野人者得葛洪遗丹服之成仙哑虎为之守门】斗坛【指掌圗朝斗坛在朱明洞口】新宫铭【良常西麓源泽东泄新宫宏宏崇轩防防雕珉盘础镂檀竦楶碧瓦鳞差瑶堦肪截阁凝瑞雾楼横祥霓驺虞廵檄昌明捧闑珠树规连玉泉矩泄灵飚遐集圣日俯晰太上防储无极便阙百神守防诸真班列仙翁鹄立道师氷洁玉成浆馔琼为糜屑桂旗不动兰幄互设妙乐竞奏流铃间发天籁虚徐风箫冷彻鳯歌谐律鹤舞应节三变云九成绛雪易迁徒语童初讵説如毁乾坤自有日月淸寜二百三十一年四月十二日建○右新宫铭全文载容斋随笔中云山卿之文严整髙妙非嵇叔夜李太白之流不能今全録以偹考】蔡少霞【薛用弱集异记少霞陈留人防而奉道早嵗明经得第再授兖州泗水丞遂于县东买山为终焉之计后修道尤力元和初物故郑还古为立传】
　　【愼按容斋随笔云东坡逰罗浮诗其末乃云负书从我盍归去羣仙正草新宫铭汝应奴蔡少霞我亦季孟山卿自注云云按集异记所载蔡少霞梦人召去令书碑题云苍龙溪新宫铭紫阳眞人山卿撰其词三十八句不闻有五云阁吏之説鱼车瑞云四语乃逸史载陈防霞事后云苍龙溪主欧阳某撰盖坡公讹以陈防霞为蔡少霞耳】
　　附子由次韵
　　客迷堕涧逢玉京云行夭乔风号鸣暗中过尽石髓滑惊喜观阙朝霞眀东坡南去类此客挤者力尽非求生偶然濒海少氛气复有福地容躬耕诸侯厯聘谢鲁叟茅檐宴坐师老彭天枢旋结日珠重人寰下视鸿毛轻俗缘渐觉氷雪解元气乍复蛟虬狞逺逰脱屣入盖竹初怪长史留家庭后来玉斧小儿子亦入眞诰参仙经试令子弟学诸许还家不用剑阁铭洞天闻亦有圗籍但恐未免如公卿此心愿与世无事不愿与世平不平
　　十月二日初到惠州
　　彷佛曾逰岂梦中欣然鸡犬识新丰吏民惊怪坐何事父老相擕迎此翁苏武岂知还漠北管寜自欲老辽东岭南万戸皆春色【公自注岭南万户酒】防有幽人客寓公
　　【愼按宋史哲宗本纪绍圣元年六月侍御史来之邵等疏苏轼诋斥先朝罪再谪惠州王宗稷所编年谱先生以十月三日到惠州此诗题云二日存以偹考】
　　附唐庚闻东坡先生贬惠州作
　　元气脱形数运动天地内东坡未离人岂比元气大天地不能容伸舒輙有碍低头不能仰闭口焉敢咳东坡坦率老局促应难耐何当与道俱逍遥天地外
　　寓居合江楼
　　海山【一作上】葱昽气佳哉二江合处朱楼开蓬莱方丈应不逺肯为苏子浮江来江风初凉睡正羙楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春【公自注予家酿酒名罗浮春】
　　合江楼【名胜志东江源自江西贑州经龙川县来绕白鹤峰之隂至惠州城东亦谓之龙川江西江自九龙山西流二百二十里亦至城东与龙江合流至石湾西南经虎头门入海其滙流处有合江楼即府城之东门楼也危太朴东坡书院记公初至惠州寓居合江楼数日迁嘉祐寺】
　　惠州灵惠院壁间画一仰面向天醉僧云是蜀僧峦【一作蛮】所作题诗于其下
　　直视无前气吐虹五湖三岛在胸中相逢莫怪不相揖只见山僧不见公
　　愼按此诗题一本云题灵峰寺壁施氏原本不载今从新刻续补下巻因地移编
　　白水山佛迹岩【公自注罗浮之东麓也在惠州东北二十里】
　　何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉鞲融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹呼舞海风吹未凝古佛来布武当时汪防氏投足不盖拇青莲虽不见千古落花雨双溪滙九折万马腾一鼓奔雷溅玉雪潭洞开水府潜鳞有饥蛟掉尾取渴虎我来方醉后濯足聊戱侮回风巻飞雹掠面过强弩山灵莫恶剧微命安足赌【一作覩讹】此山吾欲老愼勿厌求取谿流变春酒与我相賔主当连靑竹竿下灌黄精圃
　　佛迹岩【广东旧志石鼔岭在博罗县北又二十里为象山其相连者为白水山旁有巨人迹谓之佛迹岩其西有佛迹院唐子西记云巨人迹长三肘量濶称之散印于岩石之上深者二寸许】蓬莱【太平寰宇记浮山本名蓬莱山一峯在海中与罗山合罗浮志浮山乃蓬莱之一岛尧时自防稽浮海而至】余沥【晋书陆纳传今有一斗以偹杯杓余沥刘峻广絶交论霑玉斚之余沥】双溪【罗浮志铁桥峰有石如梁湍水出焉分东西流注于潭又南注于渊五龙所蟠谓之神湖罗浮指掌圗泉源山在罗浮二山接连处俗呼为分水凹下接龙王坑】潜鳞【唐子西语録东坡诗序事言简而意尽惠州有潭潭有潜蛟人未之信也虎饮水其上蛟尾而食之俄而浮骨水上人方知之东坡以十字説尽云潜鳞有饥蛟掉尾取渴虎虎着渴字便知虎以饮水而召灾言饥则知蛟食其肉矣】黄精【博物志太阳之草名曰黄精饵之可以长生世传华佗漆叶青黏散云青黏乃黄精之正叶者抱朴子仙药篇黄精名兎竹一名垂珠服其华胜其实服其实胜其根】
　　咏汤泉【公自注在白水山】
　　积水焚大槐蓄油灾武库惊然丞相井疑浣将军布自怜耳目隘未测隂阳故郁攸火山烈觱沸汤泉注岂惟渴兽骇坐使痴儿怖安能长鱼鼈仅可燖狐兎山中惟木客户外时芒屦虽无倾城浴幸免亡国汚
　　汤泉【唐子西汤泉记佛迹院中涌出二泉其东汤泉其西雪如泉二泉相去步武而东泉热甚不堪触指以西泉解之才适沐浴此物理之不可解者】
　　自笑一首
　　子石如琢玉逺烟眞削黳入我病风手【公自注古语云磨墨如病风手】云渰萋萋【别本作凄者讹】是中有何好而我喜欲迷既似蜡屐阮又如鍜栁嵇醉笔得天全宛宛天投蜺多谢中书君伴我此幽栖
　　无题
　　六秩行当启区中缘更疎不贪为我寳安步当君车故国多乔木先人有敝庐誓将闲散好不着一行书愼按先生南迁时年五十九故此诗首句云六秩行当启施氏原本不载今从续补下巻移编
　　朝云诗【并引】
　　世谓乐天有粥骆马放杨栁枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戱作此诗朝云姓王氏钱唐人尝有子曰干儿末期而夭云
　　不似杨枝别乐天恰如通徳伴伶阿奴络秀不同老天女维摩总解禅经巻药炉新活计舞衫歌扇旧因缘丹成逐我三山去不作巫阳云雨仙
　　舞衫歌扇【容斋三笔唐人好以歌扇舞衣为对李义山镂月为歌扇裁云作舞衣刘希夷池月怜歌扇山云爱舞衣老杜亦云江清歌扇底野旷舞衣前储光义云竹吹留歌扇莲香入舞衣】巫阳云雨仙【艺苑雌黄云东坡尝令朝云乞词于少防少防作南歌子赠之云霭霭迷春态溶溶媚晓光不应容易下巫阳只恐翰林前世是襄王暂为淸歌住还因春雨忙瞥然归去断人肠空使兰台公子赋髙唐先生结二句似因此词翻案】
　　【按苕溪渔隠丛话云东坡朝云诗诗意絶佳善于为戏略去洞房之气味翻为道人之家风非若乐天所云樱桃樊素口杨栁小蛮腰但自诧其佳丽也○慎按乐天集有别杨栁枝诗云愁与乐天相伴住春随樊子一时还并无小蛮之名】
　　寄虎儿
　　独倚桄榔树闲挑毕拨根谋生看拙否送老此蛮村桄榔【南方草木状桄榔似栟榈实皮中有屑如面多者至数斛木性如竹紫黒色有纹理北戸録桄榔与椰子防榔小异木如莎树】毕拨【南方草木状蒟酱毕拨也生于蕃国者大而紫谓之毕拨生于番禺者小而青谓之蒟多种蔓生】
　　十一月二十六日松风亭下梅花盛开
　　春风岭上淮南村昔年梅花曾断魂【公自注予昔赴黄州春风岭上见梅花有两絶句明年正月往岐亭道上赋诗云去年今日闗山路细雨梅花正断魂】岂知流落复相见蛮风蜑雨愁黄昏长条半落荔支浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蕋眀朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥淸尊
　　松风亭【名胜志松风亭在惠州学舎之东昔为嘉祐寺之故址】春风岭【张文潜明道杂志自新息县东门渡淮后入光州境皆大山峻岭其著者曰驴笑门限春风皆岭名也方舆胜览春风岭在麻城县治东岭上多梅故名】玉蕋【雍録玉蕋名郑花唐昌观玉蕋花长安惟有一株黄山谷名之曰山矾○按先生诗不过借此二字以形容梅花之白耳曹能始于惠州条下引先生此诗乃云松风亭有玉蕋花所谓痴人前不可说梦也】
　　附晁无咎次韵
　　霜晴十月玉溪村见梅早开客迷魂山阿若有人含睇跂望不到烟霄昏东南野寺通两径上下竹篱开一园落身麴糵盆盎里晨坐对花无酒温归来山月照玉蕋一杯竟卧东方暾罗浮幽梦入仙窟有屦亦满先生门欣然得句荔支浦妙絶不似人间言诗成莫叹形对影尚可邀月成三尊
　　【按朱紫阳有次韵三首非岭外所作故不附録】
　　再用前韵
　　罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艳肯相顾知我酒熟诗清温蓬莱宫中花鸟使緑衣倒挂扶桑暾【公自注岭南珍禽有倒挂子緑衣红喙如鹦鹉而小自海东来非尘埃中物也】抱丛窥我方醉卧故遣啄木先敲门麻姑过君急扫洒【一本作洒扫】鸟能歌舞花能言酒醒人散山寂寂惟有落蕋黏空尊梅花村【名胜志飞来峰在罗浮山东南其下有梅花村隋赵师雄过此见羙人淡妆素服遂与共饮醉寐及醒乃在梅花树下惠州志载博罗陈少微住梅花村即此也】参横昏【容斋随笔今人梅花诗词多用参横字盖出栁子厚龙城録所载赵师雄事然此妄书或以为刘无言作其语云东方巳白月落参横且以冬半视之黄昏时参巳见至丁夜则西没矣安得将旦而横乎少防诗月落参横画角哀承此讹也惟坡云耿耿独与参横昏乃爲精当老杜天横醉后参盖初秋作也】
　　附晁无咎再次韵
　　幽闲合出昭君村芳洁恐是三闾魂无人岭上更儇好不与俗花名合昏苍官森出劒佩列甲夫宻裹旗枪园数株凌水欲仙去一笑向人如玉温火维草木百名字十月不冷常炎暾同心紫蒂宜上苑啄人虎豹如司门借令驿使能逺致要比桃李终无言岂惟千里共明月亦可千里同芳尊新酿桂酒
　　捣香筛辣入瓶盆盎盎春溪带雨浑收拾小山藏社罋招呼眀月到芳尊酒材已遣门生致菜把仍叨地主恩烂煮葵羮斟桂醑风流可惜在蛮村
　　捣筛【法华经好求药草色香羙味皆悉具足捣蒒和合与子令服】瓶盆【礼记盛于盆尊于瓶】小山明月【暗用淮南丛桂及天竺月中桂子事非泛设也】社罋【罗隠诗防待与君开社罋满船载月镜中行】
　　惠守詹君见和复次韵
　　已破谁能惜甑盆頽然醉里得全浑欲求公瑾一仓米试满庄生五石尊三杯夘困防家事万户春浓感国恩刺史不须要半道篮舆未暇走山村
　　詹守【惠州志詹范字器之建安人绍圣间知惠州时兵荒之后野多暴骨范取而掩之为丛冡焉】花落复次前韵
　　玉妃谪堕烟雨村先生作诗与招魂人间草木非我对奔月偶桂成幽昏闇香入户寻短梦青子缀枝留小园披衣连夜唤客饮雪肤满地聊相温松明照坐愁不睡井华入腹清而暾先生来年六十化道眼巳入不二门多情好事余习气惜花未忍都无言留连一物吾过矣笑领百罚空罍尊
　　偶桂【谓与桂为配也别本作挂者讹】松眀【本集有夜烧松明火诗见后】
　　【按诗人玉屑云东坡暾字三首皆摆落陈言古今人未尝经道者三首并妙第二首尤竒】
　　附晁无咎次韵
　　梅花落尽上饶村肠断子规啼月魂慰人独有白玉蕋不到窗前只醉昏坐罏环罋不举首浮花浪蕋空满园海山有客心似水挥麈自散炎洲温松风亭下亦如梦不见枝雪流初暾孙登一弦百韵足有山便足同苏门似闻对客但长啸独为此花终日言一篇尚可三致意听人酌去如衢尊江郊【并引】
　　惠州归善县治之北数步抵江少西有盘石小潭可以垂钓作江郊诗云
　　江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓防鱼乐此竿线优哉悠哉玩物之变
　　归善县【元和郡县志汉博罗县地宋于此置归善县梁属梁化郡隋开皇十年废郡以属循州太平寰宇记秦汉龙川县地唐贞观九年省龙川入归善县移治白鹤峰之阳今属惠州城北有钓潭】玩物之变【系辞居则观其象而玩其辞动则观其变而玩其占】
　　詹守擕酒见过用前韵作诗聊复和之
　　箕踞狂歌老瓦盆燎毛燔肉似羌浑传呼草市来擕客洒扫渔矶共置尊山下黄童争看舞江干白骨已衔恩【公自注时詹方议塟暴骨】孤云落日西南望长羡归鸦自识村










　　苏诗补注巻三十八
　　钦定四库全书
　　苏诗补注巻三十九　翰林院编修查慎行撰古今体诗七十四首【绍圣二年乙亥在惠州作】
　　寄邓道士【并引】
　　罗浮山有野人相传葛稚川之也邓道士守安山中有道者也尝于庵前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煮白石遥持一樽酒远慰风雨夕落叶满空山何处寻行迹乃以酒一壶依苏州韵作诗寄之
　　一杯罗浮春远饷采薇客遥知独酌罢醉卧松下石幽人不可见清啸闻月夕聊戱庵中人空飞本无迹邓守安【字道立时居罗浮道院见本集与王敏中尺牍中】
　　【慎按先生手书此诗石刻清啸闻月夕闻字作闲今从施氏本】
　　上元夜【公自注惠州作】
　　前年侍玉辇端门万枝灯璧月挂罘罳珠星缀觚棱去年中山府老病亦宵兴牙旗穿夜市铁马响春氷今年江海上云房寄山僧亦复举膏火松间见层层散策桄榔林林疎月鬅鬙使君置酒罢箫鼓转松陵狂生来索酒【公自注贾道人也】一举辄数升浩歌出门去我亦归瞢腾侍玉辇【癸酉上元侍晏楼上诗见三十六巻】
　　附子由次韵
　　谁怜东坡老独看南海灯故人隠山麓燕坐销牀棱人生大运中往返成废兴炎起爨下薪冻合瓶中氷赖有不变处寂如方定僧建城亦岩邑灯火髙下层头陀旧所识天寒髪鬅鬙问我何时来嗟哉谷为陵幸此米方贱日食聊一升夜行随众乐餔糟共腾腾
　　正月二十四日与儿子过赖仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨一首
　　防桥寻胜践脱屦欣小揭瘴花已繁红官栁尤疎细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪弊坐令禅客笑一梦等千嵗栖禅晚置酒蛮果粲蕉荔斋厨釜无羮野饷篮有蕙嬉游趁时节俯仰了此世犹当洗业障更作临水禊寄书阳羡儿并语长头弟门户各努力先期毕租税
　　赖仙芝【虔州布衣时从东坡游见诗话总】王原【字子直亦防州人号鹤田山人见年谱中】正月二十六日偶与数客野步嘉祐僧舍东南野人家杂花盛开扣门求观主人林氏媪出应白发青帬少寡独居三十年矣感叹之余作诗记之
　　缥蒂缃枝出绛房緑隂青子送春忙涓涓泣露紫含笑熖熖烧空红佛桑落日孤烟知客恨短篱破屋为谁香主人白发青帬袂子美诗中黄四娘
　　嘉祐僧舍【危素东坡书院记绍圣二年三月公自嘉祐寺复迁合江楼四月复迁嘉祐寺】紫含笑【山中多含笑花见蒲涧诗自注】红佛桑【南方草木状朱槿花枝叶皆如桑叶光而厚树髙止四五尺自二月开花至仲冬其花深红色大如蜀葵上缀金色日光所烁疑若焰生】
　　龙尾【一作虎讹】石研寄犹子逺
　　皎皎穿云月青青出水荷文章工防忠义老研磨伟节何须怒寛饶要少和吾衰安用此寄与小东坡【公自注逺为人类予】
　　防【音俨草书势相连也】
　　赠王子直秀才
　　万里云山一破裘杖端闲挂百钱游五车书已留儿读二顷田应为鹤谋【公自注子直住鹤田山】水底笙歌蛙两部山中奴婢【苕溪渔隠丛话婢作隶】橘千头幅巾我欲相随去海上何人识故侯
　　王子直【即王原也同时又有王向亦字子直侯官人览者辨之】
　　【按苕溪丛话苏子瞻尝两用孔稚圭鸣蛙事如水底笙歌蛙两部山中奴隶橘千头虽以笙歌易鼓吹不碍其意同至于巳遣乱蛙成两部则不知为何物亦是歇后语盖用事宁与出处语小异而意同不可尽牵出处语而意不显也大是语病】
　　惠州近城小山类蜀道春与进士许毅野步防意处饮之且醉作诗以记适参寥专使欲归使持此以示西湖之上诸友庶使知予未尝一日忘湖山也
　　夕阳飞絮乱平芜万里春前一酒壶铁化双鱼沈远素剑分二岭隔中区花曾识面香仍好鸟不知名声自呼梦想平生消未尽满林烟月到西湖
　　铁化双鱼【南史林邑传日南夷帅范幼家奴尝牧牛于山涧得鳢鱼二化而为铁】慎按此诗施氏原本失载新刻本载续补下巻今考据时地移编于此
　　真一酒【并引】
　　米麦水三一而已此东坡先生真一酒也
　　拨雪披云得乳蜜蜂又欲醉先生【公自注真一色味颇类予在黄州日所醖蜜酒也】稻垂麦仰隂阳足器洁泉新表里清晓日着顔红有晕春风入髓散无声人间真一东坡老与作青州从事名
　　真一酒【本集寄建安徐得之真一酒法云岭南不禁酒近得一酿法用白麫糯米清水三物酿成玉色絶似王驸马家碧玉香白麫乃上等麫如常法起酵作蒸饼蒸熟后以竹篾穿挂风中两月后用每料不过五斗毎米一斗炊熟急水淘过控干细白麫末三两拌匀入瓮使有力者以手拍实按中为井子上广下鋭于三两末中预留少许糁盖醅面候浆水满其中以刀划破更炊新饭投之每斗投三升令入井子中以醅盖合毎斗入熟水两盌更三五日可得好酒六升日数随天气冷暖自以意之若天大热减去麴半两】稻麦隂阳【唐窦苹酒谱引春秋説题辞曰为酒据隂而动麦隂也黍阳也先渍麴而后投黍是阳得隂而沸乃成先生又有黍麦説云黍稻之出穗也必直而仰其熟也必曲而俯麦则反是此隂阳之辨也北方之稻不足于隂南方之麦不足于阳故南方无佳酒者以麴麦杂隂气也又况南海无麦而用米作麴耶今取舶上麫作麴则酒亦絶佳王鲁斋造化论麦受六阳之全故就实而昂稻分隂阳之半则未实而俯】
　　游博罗香积寺【并引】
　　寺去县七里三山犬牙夹道皆美田麦禾甚茂寺下溪水可作碓磨若筑塘百步闸而落之可转两轮举四杵也以属县令林抃使督成之
　　二年流落鼃鱼乡朝来喜见麦吐芒东风摇波舞净緑初日露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松隂凉要令水力供臼磨与相地脉增隄防霏霏落雪看收麫隠隠叠鼔闻舂糠散流一啜云子白炊裂十字琼肌香岂惟牢九荐古味【公自注束晳饼赋馒头薄持起搜牢九】要使真一流天浆诗成捧腹便絶倒书生説食真膏肓
　　博罗【元和郡县志有博罗县九域志广南东路惠州领县四博罗县在州北四十五里】林抃【王氏旧注抃字天和】二美【承上文指麦禾也】
　　二【一作三】月十九日携白酒鲈鱼过詹使君食槐叶冷淘
　　枇杷已熟粲金珠桑落初尝灎玉蛆暂借垂莲十分盏一浇空腹五车书青浮卵椀槐芽饼红防氷盘藿叶鱼醉饱髙眠真事业此生有味在三余
　　莲盏【白居易诗酒钩送盏推莲子】藿叶鱼【礼记少仪牛与羊鱼之腥聂而切之为脍注聂之为言防也先藿叶切之复报切之则成脍按防直辄切广韵防细切肉也施注新刻本讹以防为牒应改正】
　　赠陈守道
　　一气混沦生复生有形有心即有情共见利欲饮食事
　　各有爪牙头角争争时怒发霹雳火险处直在嵌岩坑人伪相加有余怨天真丧尽无纯诚徒自取先用极力谁知所得皆空名少微【一本作为讹】处士【一本作处讹】松栢寒蓬莱真人氷玉清山是心兮海为腹阳为神兮隂为精渇饮灵泉水饥食玉树枝白虎化坎青龙离锁禁姹女闗婴儿楼防十二红玻璃木公金母相东西纯铅真汞星光辉乌升兔降无年期停顔郤老只如此哀哉世人迷不迷
　　一气混沦【列子天瑞篇混沦者言万物相浑沦而未相离也张湛注云浑然一气尚未离散】生形【列子天瑞篇有生者有生生者有形者有形形者】少微【云笈七籖陈少微字子明】阳神隂精【红铅火龙诀云隂符阳火圆合天符皆依刻漏运行夺取气候入神鼎中使真铅天地之母受此运用而产神精墨铅水虎诀云黒铅者非是常物是天神水生于天地之先作众物之母上为星辰下为真铅之精常与太阳和合长养万物先真圣师采此隂精诱合太阳之气结为神丹】虎坎龙离【龙虎经云若铅外黒内懐金华金华者为青龙为黄为干被褐懐玉卯为狂失玉者为白虎为丹砂为汞为坤内丹诀法水虎真汞之本火龙真铅之门还丹根基于斯尽矣又本集寄子由龙虎坎离説云龙者汞也精也血也出于肾而肝藏之坎之物也虎者铅也气也力也出于心而肺生之离之物也世人不学其道龙常出于水故龙飞而汞轻虎常出于火故虎走而铅枯顺此者死逆此者仙故真人之言曰五行颠倒术龙从火里出五行不顺行虎向水中生盖离者丽也着物而见火之性也吾寂然无所引于外火无所丽则将焉往水其所妃也势必从之坎者防也物至则受水之性也而况妃乎水火合则火不炎而水自上所谓龙从火里出也龙出于火则龙不飞而汞不干汞下入口满而后咽仍以空气送至下丹田久则化而为铅所谓虎向水中生也又云青龙属东白虎属西此其正也更歴分布者青龙建纬于酉白虎建纬于卯刑徳并防而龙虎欢喜颠倒相见以主生为徳若龙东虎西定位各居自生自旺则二物相竞以主杀为刑又有续养生论其説畧同不复録】木公金母【参同契注云慈母云金金生坎水水即金公水称孝子严父云木木生砂汞子又生孙子继孙踵西王母传云在昔道气凝寂湛体无为将欲启迪功化生万物先以东华至真之气化而生木公焉又以西华至妙之气化而生金母焉】纯铅真汞【参同契癸为真铅壬为真汞】乌兔【奥集云日中乌比心中之液也月中兔比肾中之气也又金丹歌云若也知时能运用金乌玉兔自西东】
　　辨道歌
　　北方正气名袪邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉防华池玉液隂交加子驰午前无停差三田聚寳真生涯精凤髓填谽谺天地骇有鬼神嗟一丹休别内外砂长修久饵须升【一本作叔讹】遐肠中澄结无余柤俗骨变换顔如葩哀哉世人争齿牙指伪为真正为哇轻肥甘美形骄奢谲诡诈妄言矜夸游鱼在网兔在罝一气顿尽犹呕哑余生所托诚栖槎九原枯髀如乱麻胡不割众如镆鎁空与利名交撑拏胡不让霜如文騧可惜贪爱相漫洿【一作涂讹】真心道意非不嘉餐金闻活非虚哗何须横议相疵瘕【当作瑕】众口并发鸣羣鸦安知聚散同鱼虾自纒如茧居如蜗日怀嗔喜甘笼笯其去死地犹猎豭吾恨尔见有所遮海波或至惊井蛙乌轮即晩蟾影斜吾时俱睹超云霞
　　北方正气【参同契众邪辟除正气常存注云北方坎位乃真铅所居之本乡居于此则金木火三方之正气如水之朝宗内丹诀北方正气纯粹之精奥集北方正气日月为轮搬水运火昼夜无停】中华离坎【参同契注子居北北乃坎之正位午居南南乃离之正位坎中有土曰戊离中有土曰已戊专坎之门掌先天真一之气已直离之户积后天至真之汞谓戊已居中为水火所归也】白雪黄芽【参同契云津液腠理注云津乃玉津即白雪也液乃金液即黄芽也又金丹歌云白雪黄芽共一包】河车【参同契北方河车注云水本居北搬运而南使水自下升载寳而上如河车之运故云河车】红莲花【云笈七籖凡欲胎息先丹田次存五脏次存心心如红莲花未开下垂黄庭经心部之宫莲垂华注云心藏之质象莲花之未开也】赤龙【红铅火龙诀依刻漏运行夺取气入神鼎中此法是大丹运火之秘诀养赤龙之魂方也】姹女婴儿【奥集婴儿在心姹女在背参同契河上姹女灵而最神又汉真人丹诀姹女隠在丹砂中注云姹女即汞也】十二楼【奥集何谓十二重楼答曰人之喉咙管有十二节是也】华池【奥集以汞投铅名曰华池紫清曰华池正在气海内】玉液【奥集玉液口液又云何谓琼浆玉液答曰皆神水也】子午【参同契子当右转午乃东旋上阳子注云子居五行之始故为一阳之首奥集在天为日月在人为心肾在时为子午在方为南北抱朴子云内卦三爻法一年之春夏一日之子后午前外卦三爻法一嵗之秋冬一日之午后子前子后进火午后退符其理一致】三田聚寳【奥集脑为上田心为中田气海为下田悟真篇太一在炉宜慎守三田寳聚应三台】精凤髓【奥集精凤髓兔髓乌肝先天地精不过真铅真汞交结而成】鬼神嗟【陈楠翠虚篇金翁玉姹夺造化神鬼哭泣惊相喧】内外砂【悟真篇内药还须外药内通外亦须通外药者金丹也内药者金液还丹也】顔如葩【参同契金砂入五内雾散若风雨薰蒸达四支顔色悦泽好】餐金【参同契金性不朽败故为万物寳术士服食之夀命得长久】
　　慎按东坡晚年留心养生之术于龙虎铅汞之説不但能言而且能行二诗阐抉道家内外丹殆无余蕴特为参合众説详加注释使览者了然此二首施氏原本不载据外集编惠州巻中今从之
　　江涨用过韵
　　草木生故墟牛羊满空渎春江围草市夜浪浮竹屋已连涨海白尚带霍山绿坎离更休王鱼鼈横陵陆得非昆仑囚欲报陆浑衂行看北风竞来救南国蹙长驱连山烧一扫含沙毒孤吟愍造化何时停倚伏当怜水旱甿【一作氓】不作舟车蓄江流傥席巻社酒期茅缩
　　霍山【广东旧志霍山在龙川县北一百里旧经云髙七千余丈周逥三百六十里峰有三百六十可居者七十二游名山记云秦时有霍龙者龙川人避乱隠此遇真人授以金液还生丹功成仙去后人因以霍名山曹松诗七千七百七十丈丈丈藤萝入九天即指此也】
　　附子由次韵【栾城集题云次韵侄过江涨】
　　隂滛夏为秋雨暴溪作渎缺防旧通市流潦几入屋虽幸廪粟空犹惜畦蔬绿鹿骇不择音鸿羁分遵陆室诮曾子还城讴华元衂中情久岑寂外物竞排蹙设心等一慈开懐受诸毒道力虽未究游波偶然伏粮须三月聚艾要三年蓄君恩许北还从此当退缩
　　连雨江涨二首
　　越井冈头云出山牂牁江上水如天牀牀避漏幽人屋浦浦移家蜑子船龙巻鱼虾并雨落人随鸡犬上墙眠只因楼下平阶水长记先生过岭年
　　越井冈【南越志天井冈下有越王井深百余尺云是赵佗所凿太平寰宇记天井冈在南海县北四里呉莱南海古迹记越井冈有赵陀井一曰鲍姑井鲍姑者稚川之妻善灸赘痝唐崔伟遇姑得越井冈茶南汉刘防时改名为玉龙泉禁民间不得私汲】牂牁【史记西南夷传王恢使番阳令唐防风指晓南越南越食防蜀枸酱防问所从来曰道西北牂牁牂牁江广数里出畨禺城下注云牂牁系船杙以为地名名胜志西江在广州城西北五十里源自牂牁合漓江过肇庆亦曰桂水与滇水滙入于海亦三江之一也】浦浦【水经易水东过范阳县南注云易水又东与濡水合水流径通长庑广宇周施浦浦栋宇咸沦柱础犹存郑谷诗白头波上白头翁家逐船移浦浦风】蜑子船【北史蛮獠传南方曰蛮其流曰蜑曰獽曰獠曰防太平寰宇记蜑户生在江海居于舟船随潮往来捕鱼为业若居平陆死亡即多似江东白水郎也陈师道丛谈二广居山谷间不隶州县者谓之猺人舟居谓之蜑人】
　　急雨萧萧作晚凉卧闻榕叶响长廊微明灯火耿残梦半湿帘栊浥旧香髙浪隠牀吹瓮盎暗风惊树摆琳琅先生不出晴无用留与空堦滴夜长
　　附子由次韵
　　南过庾岭更千山蒸润由来共一天云塞虚空雨翻瓮江侵城市屋浮船东郊晚稻须重揷西舍原蚕未及眠独棹扁舟趁申卯米盐奔走笑当年客到炎陬喜暂凉江吹虚阁雨侵廊回看野寺山溪隔卧觉晨炊稻饭香荔饷深红陋樱枣桂醅淳白比琳琅恩移峤北应非晩未省南迁日月长赠昙秀
　　白云出山初无心栖鸟何必恋旧【一作山】林道人偶爱山水故纵步不知湖岭深空岩已礼百千相曹溪更欲瞻遗像要知水味孰冷暖始信梦时非幻妄袖中忽出贝叶书中有璧月缀星珠人间胜絶畧已徧匡庐南岭并西湖西湖北望三千里大隄冉冉横秋水诵师佳句説南屏瘴云应逐秋风靡胡为只作十日欢杖策复寻归路难留师【一作荻芽】笋蕨不足道【一作遇讹】怅望荔子何时丹昙秀【即芝上人先生守扬州有唱和诗见三十五巻】
　　慎按此诗施氏原本失载新刻本载续补上巻今移编于此昙秀至惠州详见后注
　　附叔党七律一首
　　三年避地少经过十日论诗喜琢磨自欲灰心老南岳犹能茧足到东坡来时野寺无鱼鼓去后闲门有雀罗从此期师真似月防云时复挂星河【慎按本集先生书叔党送昙秀诗后云仆在广陵作诗送昙秀云老芝如云月炯炯时一出今复来惠州见余余已絶不作诗儿子过粗能搜句时有可观此篇殆咄咄逼老人矣特为书之以满行槖云云叔党所著名斜川集惜不传今从先生全集采附】
　　和郭功甫韵送芝道人游隠静
　　观音妙智力应感随缘度芝师访东坡宁辞万里步道义妙相契十年同去住行穷半世间又欲浮杯渡我愿焚囊钵不作陈【一作尘】俗具防取却归时只是而今路妙智力【法华经普门品观音妙智力能救世间苦】
　　慎按先生归自海南有次韵郭功甫絶句二首功甫是时当亦宦游岭外今考青山集无送芝道人作以上二诗施氏原本不载今从新刻续补上巻连类编次
　　次韵定慧钦长老见寄八首【并引】
　　苏州定慧长老守钦使其徒卓契顺来惠州问予安否且寄拟寒山十颂语有璨忍之通而诗无岛可之寒吾甚嘉之为和八首
　　左角看破楚南柯闻长滕钩帘归乳燕穴纸出痴蝇为防常留饭怜蛾不防灯﨑岖真可笑我是小乗僧定慧寺【吴郡志定慧寺在万寿院之西本子院也】契顺【真西山云东坡谪岭南故旧少通问者在蜀则巢元修在呉则契顺皆徒步万里访之于荒陬絶徼之外元修以此名登青史号称卓行契顺亦托是以传契顺之言曰惟无所求故来惠州盖有求则有欲有欲则失其本心世之小人疾视君子正坐有欲故尔鐡网珊瑚载东坡惠州帖云苏州定慧院学佛者卓契顺谓迈曰惠州不在天上行即到耳当为子持书问之绍圣二年三月二日契顺涉江渡岭徒行露宿黧面茧足以至惠州得书竟还为书渊明归去来辞以贻之庶几契顺托此文以不朽云○按先生长子迈时在常州契顺南来为先生达家书也】寒山【天台国清寺碑记云丰干禅师垂迹国清寺有一贫士从寒岩来曰寒山子干称为寒山文殊后天台守访之与拾得遁入岩穴其穴自合有诗颂散题山林间寺僧集之成巻】
　　铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云铁桥石楼【皆罗浮峰名注详上巻】
　　罗浮髙万仞下看扶桑卑黙坐朱明洞玉池自生肥从来性坦率醉语漏天机相逢莫相问我不记吾谁性坦率【杜甫诗尝恐坦率性失身为杯酒】
　　幽人白骨观大士甘露防根尘各清净心境两竒絶真源未纯熟习气余陋劣譬如已放鹰中夜时掣绁白骨观【按楞严经云白骨微尘归于空虚诗中所云白骨观本此】甘露防【什公注维摩经云梵本寂防甘露即实相也肇公曰大觉之道寂防无相至味和神喻若甘露】纯熟【维摩经久于佛道心巳纯熟】
　　谁言穷巷士乃窃造化权所见皆我有安居受其全戏作一篇书千古发争端儒墨起【一作岂】相杀予初本无言儒墨【庄子今世殊死者相枕也桁杨者相推也刑戮者相望也而儒墨乃始离支攘背乎桎梏之间又云天下大骇儒墨皆起】
　　闲居蓄百毒救彼跛与盲依山作陶穴掩此暴骨横区区效一溉岂能济含生力恶不已出时哉汝非争一溉【嵇康养生论为稼于汤之世必一溉者后枯】
　　少壮欲及物老闲余此心微生山海间坐受瘴雾侵可怜邓道士摄衣问呻吟覆舟却【一作吊】私渡防桥费千金净名毗耶中妙喜恒沙外初无来往相二土同一在云何定慧师尚欠行脚债请判维摩慿一到东坡界净名【即维摩志也】毗耶【翻译名义毗耶离此云广博严净其国中寛平城邑华丽故名】二土同一在【维摩经维摩诘以神通力防取妙喜世界置于此土妙喜世界虽入此土而不増减于是世界亦不迫隘如本无异】
　　三月四日游白水山佛迹岩沐浴于汤泉晞髪于悬瀑之下浩歌而归肩舆却行以与客言不觉至【一有水北二字】荔支浦上晚日葱昽竹隂萧然时【一无时字】荔子累累如芡实矣有父老年【一无年字】八十五指以告余曰及是可食公能携酒来游乎意欣然许之归卧既觉闻儿子过诵渊明归田园居诗六首乃悉次其韵始余在广陵和渊明饮酒二十首今复为此要当尽和其诗乃已耳今书以寄妙总大士参寥子
　　环州多白水际海皆苍山以彼无尽景寓我有限年东家着孔丘西家着顔渊市为不二价农为不争田周公与管蔡恨不茅三间我饱一饭足薇蕨补食前门生馈薪米救我厨无烟斗酒与只鸡酣歌饯华颠禽鱼岂知道我适物自间悠悠未必尔聊乐我所然
　　东家【家语鲁人不识孔子圣人乃曰东家丘我知之矣】茅三间【殷芸小説蔡司徒在洛见陆机兄弟住参佐中三间瓦屋士龙住东头士衡住西头】厨无烟【白居易与李山人诗厨无烟火妻无室】
　　穷猿既投林疲马初解鞅心空饱新得境熟梦余想江鸥渐【一作稍】驯集蜑叟已还往南池绿钱生北岭紫笋长提壶岂解饮好语时见广春江有佳句我醉堕渺莽穷猿【晋书李充传禇裒引为防军充以家贫苦求出外曰穷猿投林岂暇择木乃除剡县令】
　　新浴觉身轻新沐感发稀风乎悬瀑下却行咏而归仰观江摇山俯见月在衣步从父老语有约吾敢违新沐新浴【史记屈原传新沐者必弹冠新浴者必振衣】月在衣【杜甫诗衣上见新月】
　　老人八十余不识城市娯造物偶遗漏同侪尽丘墟平生不渡江水北有幽居手揷荔支子合抱三百株莫言陈家紫甘冷恐不如君来坐树下饱食携其余归舍遗儿子懐抱不可虚有酒持饮我不问钱有无
　　陈家紫【蔡襄茘支谱福州陈姓者因治居第平窊坎而树之或云厥土肥沃所致今传其种子者皆择善壤终莫能及】
　　坐倚朱藤杖行歌紫芝曲不逢商山翁见此野老足愿同荔支社长作鸡黍局教我同光尘月固不胜烛【公自注庄子曰月固不胜火郭象曰大而闇不若小而明陋哉斯言也予为更之曰明于大者必晦于小月能烛天下而不能烛毫厘此所以不胜火也然卒之火胜耶月胜耶】霜飇散氛祲廓然似朝旭歌紫芝【杜甫诗怅望神歌紫芝曲】
　　昔我在广陵怅望柴桑陌长吟饮酒诗颇获一笑适当时已放浪朝坐夕不夕矧今长闲人一刼展过隙江山亘隠见出没为我役斜川追渊明东皋友王绩诗成竟何为六博本无益
　　慎按韩子苍诗话渊明归田园居末篇乃序行役与前五首不类今俗本乃取江文通种苗在东皋为末篇东坡因而和之陈述古家本止有五首予以为亦非也当如张相国本题云杂咏六首洪迈对雨编亦云归园六首末一篇乃江文通杂拟三十首之一明言效陶征君田居盖陶之三章曰种豆南山下草盛豆苗稀晨兴理荒薉带月荷耡归故文通曰虽有荷锄倦浊酒聊自适正拟其意也今陶集讹编入东坡据而和之又东方有一士诗十六句重载于拟古九首中坡公亦遂两和之皆随意即成不复加细考耳先生在岭南和陶诗始此施氏原本不载今从补注本考据年月分编余放此
　　闻正辅表兄将至以诗迎之
　　生逢尧舜仁得作岭南游虽怀跫然喜岂免跕堕忧莫雨侵重膇晓烟腾郁攸朝槃见蜜唧夜枕闻鸺鹠几欲烹郁屈固尝馔钩辀舌音渐獠变面汗尝骍羞赖我存黄庭有时仍丹丘目听不任耳踵息殆废喉稍欣素月夜遂渡黄茅秋我兄清庙器持节瘴海头萧然三家步横此万斛舟人言得汉吏天遣活楚囚惠然再过我乐哉十日留但恨参语贤忽潜九原幽万里倘同归两鳏当对耰【公自注轼丧妇已三年矣正辅近亦有亡嫂之戚故云】强歌非真达何必取庄周
　　表兄正辅【齐东野语云老苏与妻党程氏大不咸有自尤诗述其女事外家不得志以死其怨隙不平久矣其后东坡兄弟以念母之故相与释憾程正辅于坡为表弟坡之南迁时宰闻其先世之隙遂以正辅为本路宪将使之甘心焉而正辅反笃中外之义周旋甚至坡唱和中亦可槩见也○慎按先生于程氏兄弟徳孺懿叔则称表弟正辅则称表兄周公谨以为表弟者讹】黄茅【南方草木状芒茅枯时瘴疫大作交广皆尔也土人呼曰黄茅瘴又曰黄芒瘴】十日留【本集先生与正辅尺牍云谪居穷寂谁复顾老兄不惜数舍之劳以成十日之防此意如何可忘】
　　慎按先生谪岭南程正辅为本路宪其按部至惠州不能确指为某时据本集尺牍当在乙亥春夏之交施氏原本前后参错今取凡与正辅唱和者自此以下凡十章防萃一处以便观览
　　再和
　　稚川真长生少从郑公游孝章偶不死免为文举忧余龄防有适独往岂相攸由来警露鹤不羡撮蚤鹠愿加视后鞭同驾躅空辀宁飱堕齿堇勿忆齐眉羞何时遂纵壑归路同首丘东【一作泉讹】冈松栢老西岭橘柚秋着意寻弥明长颈髙结喉无心逐定远燕颔飞虎头君方卒功名一泛范蠡舟我亦霑霈渥渐解钟仪囚宁须张子房万户自择留犹胜嵇叔夜孤愤甘长幽南窻可寄傲北山早归耰此语君勿疑老彭跨商周
　　【慎按此诗填写故实不用隔句对法两两排比不觉其板重惟先生为之则可他人不能学亦不可学也】同正辅表兄游白水山
　　伟哉造物真豪纵攫土搏沙为此弄劈开翠峡走云雷【一作雷霆】截破奔流作潭洞因随化人履巨迹得与仙兄蹑飞鞚曳杖不知岩谷深穿云但觉衣裘重坐看惊鸟救【一作投】霜叶知有老蛟蟠石罋金沙玉砾粲可数古镜寳奁寒不动念兄独立与世疎絶境难到惟我共永辞角上两蛮触一洗胸中九云梦浮来山髙囘望失武陵路絶无人送筠篮撷翠爪甲香素绠分碧银缾冻归路霏霏汤【一作旸】谷暗野堂活活神泉涌解衣浴此无垢人身轻可试云间凤
　　飞鞚【鲍昭诗飞鞚越平陆】无垢人【维摩经八解之浴池定水湛然满布此七净华浴此无垢人】
　　与正辅游香积寺【一本云次韵程正辅游香积寺】
　　越山少松竹常苦野火厄此峯独苍然感荷佛祖力茯苓无人采千嵗化琥珀幽光发中夜见者惟木客我岂无长镵真赝苦难识灵苖与毒草疑似在毫髪把玩竟不食弃置长太息山僧类有道辛苦尝谷汲我惭作机舂凿破混沌穴幽寻恐不继书板记嵗月
　　作机舂【孟东野诗机舂潺湲力按筑闸作碓磨事见上巻香积寺诗序】
　　次韵正辅同游白水山
　　只知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹【一作白鱼赤蟹】箸屡下黄柑绿橘笾常加糖霜不待蜀客寄荔支莫信闽人夸恣倾白蜜收五棱细斸黄土栽三桠【公自注正辅分人参归种韶阳来诗本用防字惠州无书不见此字所出且从木奉和】朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有尊罍洼径从此路朝玉阙千里莫遣毫厘差故人日夜望我归相迎欲到长风沙岂知乗槎天女侧独倚云机看织纱世间谁似老兄弟笃爱不复相疵瑕相携行到水穷处庶几一见留子嗟千年枸杞常夜吠无数草棘工藏遮但令凡心一洗濯神人仙药不我遐山中归来万想防岂复回顾双云【一作飞】鸦
　　石上尊罍【罗浮记蝴蝶洞在麻姑台西前为水帘洞其下有流杯池相传八仙防饮于此】长风沙【太平寰宇记长风沙在懐宁县东百九十里元和四年入图经名胜志长沙自小孤山来安庆城西南绕东而下池州接无为州界凡百余里中央是长风沙镇李白诗相迎不道逺直至长风沙】与程正辅游碧落洞
　　空山不难到絶境未易名何时谪仙人来作钧天声胸中几云梦余地多【一作方】恢宏长庚与北斗错落缀冠缨黄公献紫芝赤松餽青精溪山久寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青冥感君兄弟意寻羊问初平玉牀分箭镞不忍独长生诗成辄寄我妙絶陶谢并孤鸿方避弋老骥犹在坰鸟兽如可羣永寄槁木形何山不堪隠饮水自修龄
　　钧天声【罗浮指掌图记夜乐洞在上界三峯下昔人闻仙乐于此】羽皇铭【唐周防字羽皇曽游碧落洞作到难篇云周羽皇游于浈阳之石室两崖巻束势合如屋孱顔百间开待朝旭加以上戴霄峯中流清溪乳枝凝露而碧落松籁风而瑟瑟按公诗正用此事施氏补注云即新宫铭者大谬】次韵正辅表兄江行见桃花
　　曲士赋怀沙草木伤莽莽徳人无荆棘坐失岭峤阻我兄瑚琏姿流落瘴江浦净眼见桃花纷纷堕红雨萧然振衣裓笑问散花女我观解语花粉色如黄土一言破千偈况尔初不语可怜一转话他日如何举故复此微吟聊和鸥鸦橹江边闲草木闲客当为主迩来子美瘦正坐作诗苦袖手焚笔研清篇真漫与愿君【一作兄】理北辕六辔去如组上林桃花开水暖鸿北翥
　　焚研【按君苖焚研事出晋书陆机传而不着其姓困学纪闻云君苗姓崔】漫与【杜甫诗老去诗篇浑漫与别本作漫兴者讹】
　　追饯正辅表兄至博罗赋诗为别
　　孤臣南游堕黄菅君亦何事来牧【一作收讹】蛮舣舟蜑户龙冈窟置酒椰叶桄榔间髙谈已笑衰语陋杰句尤觉清诗孱博罗小县僧舍古我不忍去君忘还君应回望秦与楚梦涉汉水愁秦闗我亦坐念髙安客神游黄蘖参洞山何时旷荡洗瑕垢【一作谪】与君归驾相追攀梨花寒食隔江路两山遥对双烟鬟归耕不用一钱物惟要两脚飞孱顔玉牀丹镞记分我助我金鼎光斓斑
　　博罗僧舍【名胜志博罗县有泊头墟距罗浮十五里广惠二州舟楫及自陆路至者皆于此登岸旧有圆照堂山僧以主游客】髙安客【颍滨遗老传上用李邦直为中书侍郎邓圣求为尚书右丞防廷策进士邦直撰策题即为邪説以惑羣听辙论之曰伏见御试策题歴诋近嵗行事有欲复熙宁元丰故事之意臣备位执政不敢不言奏入不报以本官出知汝州再谪知袁州未几降分司南京筠州居住○按筠州宋改名髙安郡】黄蘖【传灯録黄蘖山禅师名希迁往西江参百丈契悟心要】洞山【传灯録洞宗禅师名良价造云岩有省接诲学侣于髙安之洞山诸方推为曹洞宗】金鼎【云笈七籖造金鼎铭云后土金鼎生死长七神室明三圆五隂一混沌徘徊天地五里阳阳两头状如鸡子形具莫差黄白在里诀曰金者太白之名呼之为铅】
　　再用前韵
　　乐天双髩如霜菅始知谢遣素与蛮我兄绿发蔚如故已了梦幻齐人间蛾眉劝酒聊尔耳处仲太忍茂孱三杯径醉便归卧海上知复几往还连娟六么趁蹋踘杳眇三叠萦阳闗酒醒梦防何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾盖欲系白日留君顔应知我是香案吏他年许缀蓬莱班【结韵前作斑此作班义各不同不应通用】
　　戯和正辅【别作甫讹】一字韵
　　故居剑阁隔锦官柑果姜蕨交荆菅竒孤甘挂汲古绠侥觑敢掲钩金竿已归耕稼供藁秸公贵干蛊髙巾冠改更句格各蹇【当作謇】吃姑因狡狯加间闗
　　一字韵【蔡寛夫诗话声韵之兴其变日多四声中又别其清浊以为双声一韵者以为叠韵盖以轻重为清浊尔所谓前有浮声则后有切响王融双声诗云园蘅红蘤湖荇燡黄花回鹤横淮翰逺越合云霞以此求之可见○按南史谢庄传王元谟问庄何者为双声何者为叠韵答曰互防为双声磝碻为叠韵云云盖双声者同音而不同韵叠韵者同音又同韵也今所云一字韵乃古之双声也】慎按此诗施氏原本不载新刻本题云戯和正辅外集载惠州巻中正甫作正辅即程正辅也故类编于此
　　桄榔杖寄张文潜一首时初闻黄鲁直迁黔南范淳父九疑也
　　睡起风清酒在亡身随残梦两茫茫江边曳杖桄榔瘦林下寻苖荜拨香独步倘逢勾漏令逺来莫恨曲江张遥知鲁国真男子独忆平生盛孝章
　　桄榔杖【本集与张文潜尺牍云屏居荒服无一物为信有桄榔方杖一枚前此土人不知以此为杖也】黄鲁直迁黔南【宋史黄庭坚传哲宗初立召为神宗实録检讨绍圣初章惇论实録多诬贬涪州别驾黔州安置山谷年谱章惇蔡卞论实録诋诬俾前史官分居畿邑以待黄庭坚书铁爪治河有同儿戯至是首问焉】范淳父九疑【宋史范祖禹传元祐中拜翰林学士宣仁崩绍述之论兴有相章惇意祖禹力言惇不可用言者攻之连贬武安军节度副使昭州别驾安置永州○按东都亊畧与本传小有异同谓祖禹初贬提举明道宫继责武安节度副使再贬韶州别驾贺州安置考之哲宗本纪绍圣元年冬祖禹与庭坚同贬永丰黔州安置至三年秋再责授祖禹昭州别驾贺州安置先生作诗当在绍圣元年本传正合当从宋史】
　　四月十一日初食荔支
　　南村诸杨北村卢【公自注谓杨梅橘卢也】白华青叶冬不枯垂黄缀紫烟雨里特与荔子【一作支】为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝梨麄先生洗盏酌桂醑氷盘荐此赪虬珠似闻江鳐斫玉柱更洗河豚烹腹腴【公自注予尝谓荔支厚味髙格两絶果中无比惟江鳐柱河豚鱼近之耳】我生涉世本为口一官久已轻莼鲈人间何者非梦幻南来万里真良图
　　四月荔支【茘支谱四月熟者生岭南火山佳者六月方熟东坡所云四月十一日是特广南火山者耳太平寰宇记火山直对梧州城山上有荔支四月先熟以其地热故曰火山核大而味酸】中单【汉书江充传衣纱縠禅衣师古注禅衣今之朝服中禅也演繁露禅字或为单古之法服朝服必有中单正如今之背子事物纪原谓汉髙与项羽战汗透中单且曰中单即汗衫非也】伴松桧【梁溪漫志东坡茘支诗云云山得伴松桧老常疑此句似泛后见习闽广者云福州至于海南凡宰上木松桧之外杂植荔支取其枝叶隂覆所以有此语】江鳐柱【郭璞江赋玉珧海月肉吐石华江邻几杂志四明海物江鳐柱第一介甫云鳐字当作珧即今蛤蜊柱韩文公所谓马甲　柱也能改斋漫録绍圣中诏福唐与明州嵗贡车螯肉柱五十斤俗谓之红蜜丁即东坡诗中所谓江鳐柱也】腹腴【礼记少仪冬右腴注气在下腴腹下也疏腴谓鱼腹冬时气下在鱼腹故右腴】
　　答周循州
　　蔬饭藜牀破衲衣扫除习气不吟诗前生自【一作似】是卢行者后学过呼韩退之未敢叩门求夜话时叨送米续晨炊知君清俸难多辍且覔黄精与疗饥
　　周循州【周彦质字文之时为循州守见本集和陶诗题中元和郡县志循州汉南海郡之博罗县梁置梁化郡隋开皇十年于此置循州取循江为名循江在海丰县东南九域志广南东路循州海丰郡军事治龙川县】
　　荔支叹
　　十里一置飞尘灰五里一堠兵火催颠阬仆谷相枕籍知是荔支龙眼来飞车跨山鹘横海风枝露叶如新采宫中美人一破顔惊尘溅血流千载永元荔支来交州天寳嵗贡取之涪至今欲食林甫肉无人举觞酹伯游【公自注汉永元中交州进荔支龙眼十里一置五里一堠奔腾死亡罹猛兽毒虫之害者无数唐羌字伯游为临武长上书言状和帝罢之唐天寳中盖取涪州荔支自子午谷路进入】我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪边粟粒芽前丁后蔡相笼加【公自注大小龙茶始于丁晋公成于蔡君谟欧阳永叔闻君谟进小龙团惊叹曰君谟士人何至作此事】争新买宠各出意今年鬬品充官茶【公自注今年闽中监司乞进鬬茶许之】吾君所乏岂此物致养口体何陋耶洛阳相君忠孝家可怜亦进姚黄花【公自注洛下贡花自钱惟演始】
　　置堠【史记田横至尸乡廏置注云谓置马以传驿者风俗通汉改邮为置唐时十里为双堠五里为只堠白居易诗道旁堠一双复一只】永元荔支【慎按三辅黄图曰汉武元鼎六年破南越建扶荔宫自交阯移植荔支数百株于庭无一生者后数嵗偶一本稍活终无花实其后则嵗贡焉邮传者毙于道路极为生民之患据此则荔支入贡不始于永元至永元中因唐羌言乃罢贡耳】天寳嵗贡取涪【慎按唐时进荔支或以为南海或以为蜀其説不一旧唐书帝幸骊山贵妃生日命小部张乐长生殿因进新曲未有名会南方进荔支因名荔支香乐史杨妃外传十四载六月一日贵妃生日防南海进荔支因以名曲国史补贵妃生于蜀好食荔支南海所生尤胜蜀者故毎嵗飞驰以进此南海嵗贡之证也而蔡君谟荔支谱呉曾漫録以为涪州张君房以为忠州胡仔丛话谓长安来自巴蜀方舆纪胜谓涪州有妃子园当时以马递七日七夜至京故杜牧华清宫诗云一骑红尘妃子笑无人知道茘支来今以杜少陵诗考之一则云忆昔南海使奔腾进荔支又云炎方毎续朱樱献又云忆过泸戎摘荔支少陵在天寳朝目击其事故云尔意当时南海与蜀中固尝并进也东坡诗云天寳嵗贡取之涪与唐书杜诗不合为详考附志于此】武夷【舆地广记淳化五年升建州崇安场为县地有武夷山太平寰宇记武夷山在建阳县北萧子开建安记云山髙五百仞顾野王谓地仙之宅传云昔有仙人武夷君居此】粟粒【梅尧臣建溪新茗诗粟粒烹瓯起龙文御餠加武夷山记山产茶如粟粒者初春芽茶也品最贵】鬬品【范仲淹鬬茶歌北苑将期献天子林下雄豪先鬬美】洛阳进花【全芳备祖引洛阳风土记云洛阳至今六驿旧未尝进花李相迪留守始以花进乗驿马昼夜驰至京师所进止姚黄魏紫三四朶用菜叶实笼中又以蜡封花蒂数日不落迄今贡不絶王辟之渑水燕谈亦云李文定始进牡丹○慎按宰辅编年録李迪天禧中防知政事拜相五月而罢知郓州明道二年自河阳再召入相罢知亳州寻降知密州康定中知天雄考文定前后歴官未尝为洛阳守也钱惟演于干兴中自枢相罢任天圣中除判陈州自言先陇在洛阳愿司宫钥遂命守河南今先生称为洛阳相君防为钱思公无疑李文定贤相也岂可令防不韪之名因举旧説牵连辨正及此】姚黄【埤雅牡丹之名以姓著者姚黄牛黄姚黄者出姚氏此花之出子今未十年姚氏居曰司马坂地属河阳而花传洛阳一嵗不过数朶钱思公尝言人谓牡丹为花王今姚黄真为王而魏紫乃后也】
　　【慎按诗中雨顺风调百谷登民不饥寒为上瑞二句诸刻本所无今据施注原本增入】
　　附子由作
　　蜀中荔支止嘉州余波及眉半有不稻糠宿火却霜霰结子仅与黄金侔近闻闽尹传种法移种成都出巴峡名园竞撷绛纱苞密渍琼肤甘且滑北游京洛堕红尘箬笼白晒称最珍思归不复为莼菜欲及炎风朝露匀平居着鞭苦不早东坡南窜岭南道海边百物非平生独数山前荔支好荔支色味巧留人不管年来白发新得归便拟寻乡路枣栗园林不须顾青枝丹实须一株丁宁附书老农圃
　　六月十二日酒醒步月理髪而寝
　　羽虫见月争翾【一作翻】翻我亦散髪虚明轩千梳冷快肌骨醒风露气入霜蓬根起舞三人漫相属停杯一问终无言曲肱薤簟有佳处梦觉琼楼空防魂
　　千梳【贾岛诗头髪干梳下】
　　附子由次韵
　　水上有车车自翻悬霤如线垂前轩霜蓬已枯不再绿有客劝我抽其根【自注近有道士相教拔曰后以水火养之当不复生故以为答】枯根一去紫茸茁珍重己试幽人言纷纷华发何足道当返六十过去魂
　　和子由次月中梳头韵
　　夏畦流膏白雨翻北窻幽人卧羲轩风轮晓长春笋节露珠夜上秋禾根【公自注或为予言草木之长常在时明间早作而伺之乃见其拔起数寸竹笋尤甚又夏秋之交稻方含秀黄昏月出露珠起于其根累累然忽自腾上若有推之者或入于茎心或垂于叶端稻乃秀实騐之信然此二事与子由养生之论契故以此为寄】从来白发有公道始信丹经非妄言此身法报本无二他年妙絶兼形魂【公自注传灯録有形神具妙者乃不复有解化之事】
　　法报【维摩经注佛有三身曰法报应法报二身佛自受用】形魂【太灵真人存三魂法祝曰太阳散晖垂光紫青来入我魂照我五形】
　　余迁惠州一年衣食渐窘重九伊迩【一作将近】尊俎萧然乃和渊明贫士七篇以寄许下髙安宜兴诸子侄并令过同作
　　长庚与残月耿耿如相依以我旦暮心惜此须臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲
　　作九原【礼记赵文子与叔誉观乎九京文子曰死者如可作也吾谁与归】
　　夷齐耻周粟髙歌诵虞轩产禄彼何人能致绮与园古来避世士【一作人】死灰或余烟末路益可羞朱墨手自研渊明初亦仕弦歌本诚言不乐乃径归视世差独贤【按诗眼云东坡和陶诗夷齐耻周粟云言夷齐自信其去虽武周不能挽之使留若四皓自信其进虽产禄之聘亦为之出盖古人无心于功名信道而进退天下万世之是非不能回夺伯夷之非武王绮园之从禄产自合为世所笑不当有名偶然圣贤辨论之乃信于天下非其始望故其名之传如死灰之余烟也后来君子不能以道进退又不能忘世俗之毁誉多作文以自明其出处如客难解嘲是也故曰朱墨手自研若渊明初亦仕本无心于民虽晋末亦仕合于园绮之出其去也亦不待以微罪行不乐乃径归合于夷齐之去其不为功名累其进退盖相似使其易地未必不追踪二子也东坡作文工于命意必超然独立于众人之上非若昔人之称渊明以退为髙耳】
　　谁谓渊明贫尚有一素琴心闲手自适寄此无穷音佳辰爱重九芳菊起自寻疎巾叹虚漉尘爵笑空斟忽饷二万钱顔生良足钦急【别本作思讹】送酒家保勿违故人心素琴【晋书陶潜传性不解音而蓄素琴一张徽不具毎朋酒之防则抚而和之曰但识琴中趣何劳上声】
　　人皆有耳目夫子旷与娄弱豪写万象水镜无停酬闲居惜重九感此嵗月周端如孔北海只有尊空忧二子不并时髙风两无俦我后【一作复】五百年清梦未易求芙蓉杂金菊枝叶长阑干遥怜退朝人餻酒出大官岂知江海上落英亦可餐典衣作重阳【一作九】徂嵗【一作暑】惨将【一作多】寒无衣粟【一作寒】我肤无酒嚬我顔贫居真可叹二事长相闗
　　落英【楚词夕餐秋菊之落英】
　　老詹亦白髪【公自注惠州太守詹范字器之】相对垂霜蓬赋诗殊有味涉世非所工杖藜山谷间状类渤海龚半道要我饮意与王同有酒我自至不须遣厐通门生与儿子杖屦聊相从
　　我家六儿子流落三四州辛苦见【一作更】不识今与农圃俦买田带修竹筑室依清流未能遣一力分汝薪水忧坐念北归日此劳未易酬我独遗以安鹿门有前修六儿子【先生之子迈迨过颍滨之子迟适逺】鹿门【后汉厐公传刘表问先生不肯官禄后世何以遗子孙公曰世人皆遗以危今独遗以安后登鹿门山采药不返】
　　慎按以上七首施氏原本不载今从和陶巻中分编
　　食槟榔【一作槟桹】
　　月照无枝林夜栋立万础眇眇云间扇防此八【一作九】月暑上有垂房子下绕降刺御风欺紫凤卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶媚妩诛彭勲可策推毂勇宜贾瘴风作坚顽导利时有补药储固可尔果录讵用许先生失膏粱便腹委败鼓日噉过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渇思梅林咽饥念黄独举奈何农经中收此困羁旅牛舌不饷人一斛肯多与乃知见本偏但可酬恶语
　　槟榔【南方草木状槟榔树髙十余丈皮似青铜下本不大上枝不小调直亭亭千万若一森秀无柯端顶有叶叶似甘蕉风至独动似举羽扇以扫天叶下缀数房房缀数十实大如桃李味苦澁剥其皮鬻其肤以扶留藤及古坟灰并食则滑美下气消谷一名宾门药饯】泄气【柳子厚集多食槟榔令人破气】
　　慎按此诗施氏原本不载今从新刻遗诗巻中移编
　　送惠州监押【一本作送都监北归】
　　一声鸣【一作鸿】雁破江云万叶梧桐巻露银我自飘零足羇旅更堪秋晚送行人
　　惠州都监【按本集与惠州都监尺牍云君南来清节干誉为有识所称皆曰此东坡弟子由门下客也两汉之士多起于游徼卒吏至公卿者多矣愿益广学问以期逺到观先生期许如此其人可知惜逸其姓名又按职官分记御前忠佐军头有都监押监之名朝官为都监京官带职者为押监】慎按此诗施氏原本不载今从新刻续补下巻中移编
　　江月五首【并引】
　　岭南气不常吾尝曰菊花开时乃重阳凉天佳月即中秋不须以日月为防也今嵗九月残暑方退既望之后月出愈迟予尝夜起登合江楼或与客游丰湖入栖禅寺叩罗浮道院登逍遥堂逮晓乃归杜子美云四更山吐月残夜水明楼此殆古今絶唱也因其句作五首仍以残夜水明楼为韵
　　一更山吐月玉墖卧微澜正似西湖上涌金门外看氷轮横海濶香雾入楼寒停鞭且莫上照我一杯残丰湖【名胜志惠州城西有石埭山流泉溅沬若飞帘其水泻入于丰湖即西湖也宋知州陈偁剏筑亭馆以増胜槩林俛丰湖集序云湖之润溉田数百顷苇藕蒲鱼之利嵗数万民之取于湖者其施以丰故曰丰湖旧记谓即鳄湖非也隔水有山曰丰山自西逶迤入湖中有防翠洲杂花岛归云洞诸胜】逍遥堂【道士何宗一所居见本集诗题广东旧志逍遥堂在丰湖方华洲之上】玉墖【即大圣墖在丰湖上栖禅寺东南见本集后巻悼朝云诗序中】涌金门【咸淳临安志西城三门曰清波钱塘涌金皆临西湖】
　　二更山吐月幽人方独夜可怜人与月夜夜江楼下风枝久【一作夕】未停露草不可借归来掩闗卧唧唧夜虫话三更山吐月栖鸟亦惊起起寻梦中游清絶正如此驱云扫众宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多防板山寺有微行今夕定何夕梦中游化城化城【法华经有一导师以方便力于险道中过三百由旬化作一城告众人言汝等勿怖莫得退还于是众人前入化城作己度想作安隠想】
　　五更山吐月窻迥室幽幽玉钩还挂户江练却明楼星河澹欲晓鼓角冷知秋不眠翻五咏清切变蛮讴【按刘辰翁云望后月迟或一更或二更愈迟愈佳乃是实见如此故看得杜诗别题中予尝夜起以后是説数夜事】
　　送佛面杖与罗浮长老
　　十方三界世尊面都在东坡掌握中送与罗浮徳长老携归万窍总号风
　　佛面杖【未详】
　　慎按此诗施氏原本不载今从新刻续补下巻移编于此
　　十一月九日夜梦与人论神仙道术因作一诗八句既觉颇记其语录呈子由弟后四句不甚明了今足成之耳
　　析尘妙质本来空【公自注梦中于此句若了然有所得者】更积微阳一线功照夜一【一作孤】灯长耿耿闭门千息自蒙蒙养成丹灶无烟火防尽人间有晕铜寄语山神停伎俩不闻不见我何穷
　　闭门千息【云笈七籖凡行气之道当在密室闭门安牀暖席枕髙二寸半正身偃卧瞑目闭气以鸿毛着鼻端鸿毛不动经三百息耳无所闻目无所见心无所思当以渐除之又云徐徐引气出纳则元气亦不出如胎息者鼻中微微通气往来到此虽千息亦不倦焉】无烟火【维摩经如无烟之火】有晕铜【云笈七籖金丹部有赤铜去晕法取熟铜打作叶以牛皮胶煮之如粥以铜叶纳中以盐封之内炉中火之令烟尽极赤出冷砧上打之黒皮自落】
　　附子由次韵【栾城后集题云劝子瞻修无生法】
　　除却灵明一一空年来丹灶漫施功掌中定有庵摩在云际悬知雾雨蒙己赖信心留赤电要须净戒拂昬铜谁言逐客江南岸身世虽穷心不穷章质夫送酒六壶书至而酒不达戯作小诗问之
　　白衣送酒舞【一作侮讹】渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕
　　章质夫【宋史章楶字质夫浦城人仕至资政殿学士諡庄简陈斯道丛谈云东坡居惠州广守月餽酒六壶吏尝缺而亡之坡以诗谢云云据此则质夫时为广州守可补史传之缺】舞渊明【防溪诗话白衣送酒舞渊明人有疑舞字太过者及观庾信答王褒饷酒诗未能扶毕卓犹足舞王戎舞字盖有所本】
　　小圃五咏
　　人参
　　上党天下脊辽东真井底泉倾海腴白露洒天醴灵苖此孕毓肩股【一作肢】或具体移根到罗浮越水灌清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁齧尽根柢开心定魂魄忧恚何足洗糜身辅吾生【一作躯】既食首重稽上党辽东【本草别録人参生上党山谷及辽东陶隠居曰上党在冀州西南次用髙丽者即辽东今沁州辽州等地并出人参盖俱与太行相接也】
　　地黄
　　地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘冷山姜发芳辛融为寒食饧咽作瑞露珍丹田自宿火渇肺还生津愿饷内热子一洗胸中尘
　　喻马【庄子以马喻马之非马不如以非马喻马之非马也】沈水【尔雅芐地黄也罗愿云地黄以沈下者为贵为字从芐】东阿清【尔雅河水东迳东阿县故城北注云大城北门内有大井深六七丈嵗尝煮胶以贡天府故有阿井之名沈括笔谈古説济水伏流东阿亦济水所经取井水煮胶谓之阿胶其性趋下清而且重陈斯道丛谈阿井在阳谷县故东阿城中惟二井甘水也相传秤之比他井重一斤】丹田【本草地黄性腻得砂仁窜合五脏之气归宿丹田】
　　枸杞
　　神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱防新植紫笋生卧节根茎与花实收拾无弃物大将吾鬓小则饷我客似闻朱明洞中有千嵗质灵厐或夜吠可见不可索仙人倘许我借杖扶衰疾
　　甘菊
　　越山春始寒霜菊晚愈好朝来出细粟稍觉芳嵗老孤根防长松独秀无众草晨光虽照耀秋雨半摧倒先生卧不出黄叶纷可扫无人送酒壶空腹嚼珠寳香风入牙颊楚些发天藻新荑蔚已满宿根寒不槁扬扬弄芳蝶生死何足道颇讶昌黎公【一作翁】恨尔生不早
　　甘菊【本草陶景曰菊有二种紫茎气香而味甘者为真菊青茎而大作蒿艾气味苦者名苦薏叶相似惟以甘苦别之花大而香者为甘菊范石湖菊谱引神农书以菊为养生上药能轻身延年多至七十余种惟甘菊可食】
　　薏苡
　　伏波饭薏苡御瘴传神良能除五溪毒不救谗言伤谗言风雨过瘴疠久亦亡两俱不足治但爱草木长草木各有宜珍产骈南荒绛囊悬茘支雪粉剖桄榔不谓蓬荻姿中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光
　　饭薏苡【李石续博物志薏苡一名簳珠收子蒸令气馏暴干挼取作饭麫主不饥】
　　雨后行菜圃【一本无圃字】
　　梦回闻雨声喜我菜甲长平明江路湿并【读作傍去声】岸飞两桨天公真富有乳膏泻黄壤霜根一蕃滋风叶渐俯仰未任筐筥载已作杯盘【一作桉】想艰难生理窄一味敢专飨小摘饭山僧清安寄真赏芥蓝如菌蕈脆美牙颊响白菘类羔豚冒土出蹯掌谁能视火小灶当自养
　　残腊独出二首
　　幽寻本无事独往意自长钓鱼丰乐桥采杞逍遥堂罗浮春欲动雪日有清光处处野梅开家家腊酒香路逢眇道士疑是左元放我欲从之语恐复化为羊
　　丰乐桥【失考当在丰湖上而地志不载】
　　江边有微行诘曲背城市平湖春草合步到栖禅寺堂空不见人老稚掩闗睡所营在一饱食巳宁复事客来岂无得施子净扫地松风独不静送我作鼓吹
　　微行【诗遵彼微行毛传微行墙下径也孔疏微细之径道】栖禅寺【在丰湖上见后两桥诗引中】
　　赠包安静先生茶【别本无茶字】二首
　　皓色生瓯面堪称雪见羞东坡调诗腹今夜睡应休【公自注偶谒大中精蓝中故人烹日注茶果不虚故诗以记之】
　　建茶三十片不审味如何奉赠包居士僧房战睡魔【公自注昨日防日注极佳防此复云罐中余者可示及舟中涤神耳】
　　慎按以上二首施氏原本载遗诗巻中外集以为在惠州作今据此移编









　　苏诗补注巻三十九
　　钦定四库全书
　　苏诗补注巻四十　　翰林院编修查慎行撰古今体诗六十九首【起绍圣三年丙子正月合明年丁丑四月以前在惠州作】新年五首
　　晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昬北渚集羣鹭新年何所之尽归乔木寺分占结巢枝生物防有役谋身各及时何当禁毕弋看引雪衣儿毕弋【庄子夫弓弩毕弋机变之智多则鸟乱于上矣】
　　【慎按此诗通首谓白鹭巢林而菢雏初疑水鸟未必栖木戊寅初夏闽游过铅山县城中有古樟三株大皆合抱白鹭千百羣巢其颠土人云每嵗以三月来伏雏乃去方知东坡不我欺也】
　　海国空自暖春山无限清氷谿纷【一作结】瘴雨雪菌到江城更待轻雷发先催冻笋生丰湖有藤菜似可敌莼羮丰湖【一名西湖注见本巻】
　　小邑浮桥外青山石岸东茶枪烧后有麦浪水前空万户不禁酒三年真识翁结茅来此住嵗晚有无同浮桥【六经释文桥必有柱浮桥以舟为柱诗云造舟为梁是也李巡注尔雅云比其船而渡也郭云并舟为桥】万户【本集先生诗余序云余近酿酒名万家春盖岭南万户酒也】不禁酒【宋史食货志酟非便仍旧卖麴惟防建麟府辰州汀漳及广南东西路不禁】
　　荔子几时熟花头今已繁探春先拣树买夏欲论园居士常携客参军许叩门【公自注周参军家多茘子】明年更有味懐抱带【一作閙】诸孙
　　拣树【茘支谱初着花时商人计树防之以立券若后多寡能预知之】周参军【名字爵里失考】慎按以上五首施氏原本讹编乙亥巻末今改编丙子巻首
　　形赠影
　　天地有常运日月无间时孰居无事中作止推行之细察我与汝相因以成兹忽然乗物化岂与生灭期梦时我方寂偃然无所思胡为有哀乐辄复随涟洏我舞汝凌乱相应不少疑还将醉时语答我梦中辞
　　物化【庄子不知周之梦为蝴蝶与蝴蝶之梦为周与周与蝴蝶则必有分矣此之为物化古诗奄忽随物化】舞凌乱【李白诗我歌月徘徊我舞影凌乱】
　　影答形
　　丹青写君容常恐画师拙我依月灯出相肖两竒絶妍媸【一作形】本在君我岂相媚悦君如火上烟火尽君乃别我如镜中像镜坏我不防虽云附隂晴了不受寒热无心但因物万变岂有竭醉醒皆梦耳未用议优劣因物【庄子因其所有而有之则万物莫不有因其所无而无之则万物莫不无因其所然而然之则万物莫不然因其所非而非之则万物莫不非】
　　神释
　　二子本无我其初因物着岂惟老变衰念念不如故知君非金石安得长托附莫从老君言亦莫用【一作如】佛语仙山与佛国终恐无是处甚欲随陶翁移家酒中住醉醒要有尽未易逃诸数平生逐儿戯处处余作具所至人聚观指目生毁誉如今一弄火好恶都焚去既无负载劳又无冦攘惧仲尼晚乃觉天下何思虑
　　老变衰【嵇康养生论从衰至白从白得老】念念不如故【楞严经我观现前念念迁谢新新不住如火成灰渐渐消殒】无是处【楞严经无有是处】指目【史记陈涉世家旦日卒中往往指目胜广】
　　咏二疏
　　二疏事汉时迹寓心已去许侯何足道宁识此髙趣可怜魏丞相免冠谢陋举中兴多名臣有道独两傅世途方毂击谁肯行此路是身如委蛇未蜕何所顾己蜕则两忘身后谁毁誉所以遗子孙买田岂先务我尝游东海所歴若有素神交久从君屡梦今乃悟渊明作诗意妙想非俗虑庶几二大夫见微而知著
　　中兴【汉书魏相传赞孝宣中兴丙魏有声】游东海【按先生自杭移知密州道出海州有诗载十二巻海州汉东海郡二疏故里也】二大夫【汉书疏广传在位五嵗父子俱移病乞骸骨公卿大夫故人邑子设祖道供张东都门外送者车数百两辞决而去及道路观者皆曰贤哉二大夫】咏三良
　　此生太山重忽作鸿毛遗三子死一言所死良已微贤哉晏平仲事君不以私我岂犬马哉从君求盖帷杀身固有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时纒忧悲所以靖节翁服此黔娄衣
　　盖帷【礼记敝帷不弃为埋马也敝盖不弃为埋狗也施氏删去中二句大谬今补注】命有治乱【左传晋魏武子有爱妾武子疾命其子颗曰必嫁是疾病则曰必以为殉及卒颗嫁之曰疾病则乱吾从其治也】
　　【慎按葛立方韵语阳秋云三良以身殉葬黄鸟之诗哀之则咎在秦穆而不在三良矣王仲宣云结髪事明君受恩良不訾临殁要之死焉得不相随陶元亮云厚恩固难忘君命安可违皆不以三良之死为非也至李徳裕则谓君为社稷死则死之不可许之死欲与梁丘据安陵君同讥则罪三良之死非其所矣然君命之于前众驱之于后欲不死得乎惟栁子厚云疾病命固乱魏氏言有章从邪陷厥父吾欲讨彼狂意谓康公能如魏颗不用乱命则岂陷父于不义哉东坡和陶亦云云正与子厚之论合】咏荆轲
　　秦如马后牛吕氏非复嬴天欲厚其毒假手李客卿功成志自满积恶如陵京防身防有时徐观可安行沙丘一狼狈笑落冠与缨太子不少忍顾非万人英魏韩裂智伯肘足本无声胡为弃成谋托国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛防加周营至今天下人愍燕欲其成废书一太息可见千古情
　　燕赵竒士【汉书江充传充为人魁岸容貎甚壮帝望见而异之谓左右曰赵国固多竒士】慎按形赠影以下六首皆和陶诗也旧本刻归园田居后今分编于此
　　二月八日与黄焘僧昙颖过逍遥堂何道士宗一问疾
　　安心守牝闭眼覔黄庭问疾来三士浇愁有半缾风松时落蕋病鹤不梳翎尊空我归去山月照君醒黄焘【不知何许人时为惠州推官先生与程正辅尺牍云本州黄焘推官实甚廉干郡中殊赖之孤进无缘自达不知举削能及之否】昙颖【失考】逍遥堂【注详上巻江月诗下】牝【道徳经谷神不死是谓牝云笈七籖不死之道在于牝天也天于人为鼻牝地也地于人为口魂者雄也出入人鼻与天通故鼻为魄者雌也出入于口与地通故口为牝乃是天地元气所从往来也】黄庭【外景经上有黄庭下有闗元注云黄庭者目也云笈七籖命门下一黄庭元王始明精字曰元阳昌恒守我两筦间车轴下户是死气之门黄庭元王严固守之使神气不散】
　　次韵髙要令刘湜峡山寺见寄
　　新闻妙无多旧学闲可束犹当隠季主未遽逃梅福空肠吐余思静似蚕缀族【一作簇】寸田结初果秀若铜生绿荆棘扫诚尽梨枣忧不熟髙人宁铸金下士乃服玉君看岭峤隘我欲巾笥蓄曾攀罗浮顶亦到朱明谷旋观真歴块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曾作八州督骨销谗口铄胆破狱吏酷陇云不易寄江月乃可掬遥知清远寺不称空明【一作洞】腹蹇驴歩武碎短瑟弦柱促仰看泉落佩俯听石响毂千峰泻清驶一往无回躅狂雷失晤语过电不容目要知僧长饥正坐山少肉人间无南北蜗角空出缩仇池九十九【公自注仇池有九十九泉予尝梦至有诗】嵩少三十六【公自注子由近买田阳翟北望嵩少甚近】天人同一梦仙凡无两录陋邦真可老生理亦粗足便回爇天焰长作照海烛【公自注黄鲁直寄诗云莲花合里一寸烛牡马海中烧百川鲁直盖近有得也】
　　髙要【元和郡县志髙要本汉旧县属苍梧郡隋开皇十一年置端州割属焉舆地广记端州秦属南海郡陈立髙要郡宋升兴庆军节度九域志广南东路端州髙要郡军事治髙要县】寸田结初果【黄庭经但当吸气炼子精寸田尺宅可治生云笈七籖服气本名胎息如婴儿在腹中不食而能长养成就为初受正气无思无虑泛然凝结是名胎息胎息经胎从伏气中结注云脐下三寸为下丹田修道者常伏其气于脐下守其神于身内神气相合而成胎胎既结乃自生身】铸金【抱朴子黄白篇余谘于郑君髙人何用金银为贵而遗其有郑曰真人作金自欲饵服之致神仙不以致富也】服玉【抱朴子引玉经云服玉者夀如玉又云服真者其命不极真玉之别名也可以乌米酒及地榆酒化之为水亦可以葱浆消之为亦可饵以为丸烧以为粉服之俱令人不死后魏书李预每羡餐玉法椎七十枚为屑日服食之】八州【按先生歴知密徐湖登杭颍扬定凡八州】泻清驶【按本集峡山寺题名云溪水太驶当作一闸若夏秋水暴为启闭之节用隂阳家説寺当少富云云千峯泻清驶以下六句隠寓此意】照海【尹真人服元气法云气海者与肾水相连水归于海故名气海心为南方丙丁火既知气海以心守之并去外想闭气于海以手于脐下之如动于掌下兼以目下注如此久久鼻中喘息都无出入初用意时勿令至心肺至则心闷抑塞不能下照能下照者是心守海也】慎按以上二首施氏原本编在上巻之末今改正
　　食荔支二首【并引】
　　惠州太守东堂祠故相陈文惠公堂下有公手植荔枝一株郡人谓之将军树今嵗大熟尝【一作赏讹】啖之余下逮吏卒其髙不可致者纵猿取之
　　丞相祠堂下将军大树旁炎云骈火实瑞露酌天浆烂紫垂先熟髙红挂逺扬分甘徧铃下也到黑衣郎陈文惠【宋史陈尧佐字希元枢密使尧叟之弟仁宗朝参知政事卒諡文惠不载其知惠州事郑侠西堂集中有陈文惠祠堂记舆地纪胜咸平初陈尧佐知惠州手植茘支于州堂淳祐初太守赵汝驭扁曰延相堂】将军树【蔡君谟茘支谱中有将军茘支云是五代时有为此官者种之后人以其官号其树而失其姓名之传能改斋漫録亦云郑熊番禺杂编尝记广中荔支凡二十二种有大将军小将军等名】
　　罗浮山下四时春卢橘杨梅次第新日噉【一作啖】荔支三百颗不辞【一作妨】长作岭南人
　　寄髙令
　　满地春风扫落花几番曾醉长官衙诗成锦绣开胸臆论极氷霜绕齿牙别后与谁同把酒客中无日不思家田园知有儿孙委早晚扁舟到海涯
　　慎按此诗施氏原本不载据外集编入惠州巻中今从之
　　迁居【幷引】
　　吾绍圣元年十月十二日至惠州寓居合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峯之上新居成庶几其少安乎
　　前年家水东回首夕阳丽去年家水西湿面春雨细东西两无择缘尽我辄逝今年复东徙旧馆聊一憩已买白鹤峯规作终老计长江在北户雪浪舞吾砌青山满墙头防鬌几云髻虽惭抱朴子金鼎陋蝉蜕犹贤柳柳州庙俎荐丹荔吾生本无待俯仰了此世念念自成刼尘尘各有际下观生物息相吹等蚊蚋
　　水东【唐子西水东庙记吾始至惠州屏居南山之下北望西江之东林木有灯煴然里人曰此水东灵庙也】白鹤峯【罗浮记博罗县有罗浮乡皆山前后之地也灵迹多在浮山山有白鹤观今废名胜志白鹤峯在惠州东五里髙五丈本集先生白鹤新居上梁文鹅城万室端居二水之间鹤观一峯独立千岩之上危太朴东坡书院记白鹤峯在归善县北十余步下临大江逺瞰数百里惠之胜处也】和子由盆中石菖蒲忽生九花
　　春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜须
　　附子由原作【栾城集题云石盆种菖蒲甚茂忽开八九花或言此花夀祥也逺因生日作颂亦为赋此】
　　石盆攒石养菖蒲沮洳沙泉薤叶铺世説花开难値遇天将夀考报动劬心中本有长生药根底暗添无限须更尔屈蟠增瘦硬他年老病要相扶渊明读山海经十三首其七皆仙语余读抱朴子有所感用韵赋之
　　今日天始霜众木敛以疎幽人掩闗【一作窻】卧明景翻空庐开心无良友寓眼得竒书建徳有遗民道逺我无车无粮食自足岂谓谷与蔬愧此稚川翁千载与我俱画我与渊明可作三士图学道虽恨晚赋诗岂不如抱朴子【晋书葛洪传所着子言黄白之事名曰内篇其余驳难通释名曰外篇大凡内外一百一十六篇自不足藏之名山且欲缄之金匮以示识者自号抱朴子因以名书】
　　稚川虽独善爱物均孔顔欲使蟪蛄流知有鹤年辛勤破封蛰【一作执】苦语剧移山博哉无穷利千载食此言苦语【抱朴子勤求篇昔之着道书者多矣莫不务广浮巧之言以崇虚之防未有究论长生之阶经箴砭为道之病痛如吾之勤勤者也实欲令迷者知反】
　　渊明虽中寿雅志仍丹丘逺矣无怀民超然邈无俦竒文出纩息岂复生死流我欲作九原异世为三游中寿【晋书陶潜传宋元嘉中卒时年六十三】
　　子政洵竒逸妙算穷隂阳淮南【一作仙】枕中诀养链嵗月长岂伊臭浊中争此顷刻光安知青藜火丈人非中黄枕中诀【抱朴子论仙篇作圣皆在神仙集中淮南王抄出以作鸿寳枕中书虽有其文然皆秘其要刘向父徳治淮南王狱狱中所得此书非有师授也】中黄【老子中经第十一仙中黄真人字黄裳子主辟谷云笈七籖中黄真经者九仙君撰中黄真人注抱朴子地真篇黄帝西见中黄子受九加之方○按中黄子古之真人也施氏原注所引抱朴子仙药篇乃石中之黄子与本文所用不合今为驳正】
　　乱离弃弱女破家割恩怜宁知效息三嵗号穷山长生定可学当信仲弓言支牀竟不死抱一无穷年息【云笈七籖鼈等摄气法东向坐仰头不息五息五通以舌撩口中沫满三七咽】抱一【老子载营魄抱一能无离乎】
　　二【一作三讹】山在咫尺灵药非草木芝生太元黄精出长谷仙都浩如海岂不供一浴何当从山火束緼分寸烛一浴【仙家沐浴身心经沐浴内净者虚心无垢外净者身垢尽除存念真一离诸色染】
　　蜀士李八百穴居吴山隂黙坐但形语从者纷如林其后有李寛鸡鹄非同音口耳固多伪识真要在心李八百【按神仙传李八百蜀人也歴世见之时人计其年八百因以为号又李阿亦蜀人别有传○慎按神仙传李八百李阿为两人而抱朴子则云李阿即李八百二书同出稚川翁手不知何以互异】鸡鹄【庄子奔蜂不能化藿蠋越鸡不能伏鹄卵其徳非不同也其材固有巨小也】
　　黄花冒【一作育讹】甘谷灵根固深长廖【一作葛讹】井窖丹砂红泉涌寻常二女戯口鼻【一作耳】松膏以为粮闻此不能寐起坐夜未央
　　廖井【抱朴子余祖鸿胪少卿曾为临沅令云此县廖氏家世夀考后徙去子孙转夭折他人居其故宅复如旧是宅井水殊赤试掘之得古埋丹砂数十斛砂汁因泉入井故饮而得夀也○慎按施氏原注删去抱朴子全文遂讹以廖井为葛井今为驳正】寻常【左传八尺曰寻倍寻曰常】
　　谈道鄙俗儒远自太史走仲尼实不死于圣亦何负紫文出吴宫丹雀本无有辽哉广桑君独显三季后紫文【八素经云灵文郁乎洞标紫字焕乎琼林又司马紫微天地宫府图序云琼简紫文方传代学】
　　金丹不可成安期渺云海谁谓黄门妻至道乃近在尸解竟不传化去空余悔丹【一作金】成亦安用御气本无待黄门妻【抱朴子黄白篇桓君山言汉黄门郎程伟好黄白术娶妻得知方家女伟按视枕中鸿寳作金不成妻乃往视出其囊中药少少投之食顷成银伟大惊曰道近在汝处而不早告我何也妻曰得之须有命者于是伟日夜説诱之犹不肯告伟乃谋挝髻伏之妻辄云道必当传得其人如非其人虽寸防支解道终不出也伟逼之妻乃发狂裸而走○慎按先生诗中所引乃抱朴子原文也施氏原注引真诰黄门作期门与诗不合事乂不详今为补注】
　　郑君故多方翁所亲指竒文二百篇了未出生死素书在黄石岂敢辞跪履万法等成壊金丹差可恃素书【困学纪闻素书一巻六章曰原始曰正徳曰本徳宗道曰求人之志曰遵义曰安道晁公武读书志谓其厐乱无统盖采诸书成之】黄石【抱朴子至理篇引孔安国秘记曰张良得黄石公不死之法不但兵法而己如安国之言则良为得仙也又黄石公记云黄石镇星之精也】
　　古强本庸妄蔡诞亦夸士曼都斥仙人谒帝轻举止学道未有得自欺谁不尔稚川亦隘人疏录此庸子东坡信畸人涉世真散材仇池有归路【公自注在颍州梦至一官居顾视堂上榜曰仇池觉而念之仇池武都氐故地杨难当所保余何为而居之明日以问客客有赵令畤者曰此乃福地小有洞天之附庸也杜子美盖云万古仇池穴潜通小有天】罗浮岂徒来践虵及茹蛊心空了无猜携手葛与陶归哉复归哉
　　慎按以上十三首不著作诗年月考之栾城集和子瞻和陶公读山海经诗编次盆中菖蒲花之后今据此置惠州巻中
　　附子由和一首【栾城集题云子瞻和陶公读山海经诗欲同作而未成梦中得数句觉而补之】
　　此心淡无着与物常欣然虚闲偶有见白云在空间爱之欲吐玩恐为时俗传逡巡自失去云散空长天永媿陶彭泽佳句如珠圆
　　两桥诗【并引】
　　惠州之东江溪合流有桥多废壊以小舟渡罗浮道士邓守安始作浮桥以四十舟为二十舫铁锁石碇随水涨落榜曰东新桥州西丰湖上有长桥屡作屡壊栖禅院僧希固筑进两岸为飞楼九间尽用石盐木坚若铁石榜曰西新桥皆以绍圣三年六月毕工作二诗落之
　　东新桥【一本无此三字】
　　羣鲸贯铁索背负横空霓首摇翻雪江尾揷崩云溪机牙任信缩涨落随髙低辘轳巻巨索【一作绠】青蛟挂长隄犇舟免狂触脱筏防撞挤一桥何足云讙传满【一作广】东西父老有不识喜笑争攀跻鱼龙亦惊逃雷电【一作雹】生马蹄嗟此病涉久公私困留稽奸民食此险出没如鳬鹥似卖失船壶如去登楼梯不知百年来几人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀【公自注二子造桥予尝助施犀带】我亦夀使君一言听扶藜常当修未壊勿使后噬脐
　　横空霓【按前一首专属东新桥王氏旧注谓指两桥者讹】信缩【信字平声与伸同】
　　西新桥【一本无此三字】
　　昔桥木【一作本】千柱挂湖如防霓浮梁陷积淖破板随奔溪笑看远防没坐觉孤城低聊因三农隙稍进百步隄炎州无坚植【一作石】潦水轻推挤千年谁在者铁柱罗浮西独有石盐木白螘不敢跻似开铜驼峯如凿铁马蹄岌岌类鞭石山川非防稽嗟我久阁笔不书纸尾鹥萧然无尺棰欲构飞空梯百夫下一杙防此百尺泥【公自注桥柱石磉之下皆有坚木防入泥中丈余谓之顶桩】探囊赖故侯寳钱出金闺【公自注子由之妇史顷入内得赐黄金钱数千以助施】父老喜云集箪壶无空携三日饮不散杀尽西村鸡似闻百嵗前海近湖有犀【公自注桥下旧名鳄湖盖尝有鲛鳄之类】那知陵谷变枯渎生茭藜后来勿忘今冬涉水过脐
　　鳄湖【广东旧志鳄作鳄湖在惠州城西一里小而深黒相传中潜鳄鱼亦名鳄穴】
　　悼朝云【并引】
　　绍圣元年十一月戯作朝云诗三年七月五日朝云病亡于惠州葬之栖禅寺松林中东南直大圣墖予既铭其墓且和前诗以自解朝云始不识字晚忽学书粗有楷法盖尝从泗上比丘尼义冲学佛亦畧闻大义且死诵金刚经四句偈而絶
　　苗而不秀岂其天不使童乌与我驻景恨无千嵗药赠行惟有小乘禅伤心一念偿前债弹指三生防后缘归卧竹根无逺近夜灯勤礼墖中仙
　　朝云墓【本集先生志朝云墓云朝云字子霞姓王氏钱塘人事先生二十有三年绍圣三年七月壬辰卒于惠州葬之西湖之上栖禅山寺之东南】驻景【李商隠诗检与神方教驻景】纵笔
　　白头萧散满霜风小阁藤牀寄病容报道先生春睡美道人轻打五更钟
　　道人打钟【北齐书孝昭帝时邺中童谣曰中兴寺内有鳬翁四方侧听声雍雍道人闻之夜打钟】
　　慎按此诗施氏原本不载据王氏旧注此诗执政闻而怒之再贬儋耳云云当是惠州所作今从新刻续补下巻移编
　　丙子重九二首
　　三年瘴海上越峤真我家登山作重九蛮菊秋未花惟有黄茅浪堆垅生坳窊蜑酒糵【一作孽】众毒酸甜如梨樝何以侑一尊邻家餽鼃蛇亦复强取醉欢谣杂悲嗟今年吁恶嵗僵仆如乱麻此防我虽健狂风巻朝霞使我如霜月孤光挂天涯西湖不欲往暮【一作墓】树号寒鸦朝霞【借以言朝云也今年吁恶嵗以下八句专为朝云而发】
　　穷途不择友过眼如乱云余子谁复数坐间两使君共饮去年堂俯看秋水纹此水与此人相追两沄沄老去各休息造化嗟长勤佳哉此令节不惜与子分何以娱我客游鱼在清濆水师三百指铁网欲掩羣获多虽一快买放尤可欣此乐真不朽明年我归耘
　　两使君【詹范字器之方子容字南圭相继为惠州守皆见本传】沄沄【杜甫诗沄沄逆素浪韩愈诗浪波沄沄去】
　　次韵子由所居六咏
　　堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难
　　附子由原作
　　手植天随菊晨添苜蓿盘丛长怜夏苦花晚怯秋寒素食旧所媿长斋今未阑殷勤拾落蕋眼暗读书难
　　诗人故多感花发忆两京石榴有正色玉树真虚名粲粲秋菊花卓为霜中英茰槃照重九缬蕋两鲜明
　　附子由原作
　　山丹炫南土盈尺愧西京所至曾无比知非浪得名未须求别种尚欠剥繁英行复春风度天涯眼暂明
　　幽居有古意义井分西墙谁云【一作言】三伏热止须一杯凉先生坐忍渇羣嚣自披猖众散徐酌饮逡巡味尤长
　　附子由原作
　　邻家三畆竹萧散倚东墙谁谓非吾有时能惠我凉雪深闻毁折风作任披猖事过还依旧相看意愈长
　　先生饭土塯无物与刘义何以娱醉客时齅砌下花井水分西邻竹隂借东家萧然行脚僧一身寄天涯竹隂借东家【埤雅种竹法斸取东南引根于园西北角种之久久自当满园语云西家种竹东家治地】
　　附子由原作
　　弱榴生掩冉揷竹强支叉旋叠封根石能开着子花扶持物遂性缀缉我成家故国田园少何须恨海涯
　　东斋手植柏今复几尺长知有桓司马榛茅为遮藏近闻南台松新枝出余僵年来此怀抱岂复【一作敢】惊凡亡
　　附子由原作
　　大鸡如人立小鸡三寸长造化均付与危冠两昂藏出栏风易倒依草枯不僵后庭花草盛怜汝计兴亡
　　新居已覆瓦无复风雨忧桤栽与笼竹小诗亦可求尚欲烦贰师刺山出飞流应须凿百尺两绠载一牛【按是时先生新居白鹤峰将成尚未凿井故此诗云然】
　　附子由原作
　　西邻分半井十口无渇忧嵗旱百泉竭日供八家求艰难念生理沾足媿寒流比闻山田妇出汲争羣牛【自注山中涧谷枯竭汲者毎苦牛夺其水一人出汲辄数人持杖防之】
　　吴子野絶粒不睡过作诗戯之芝上人陆道人皆和予亦次韵
　　聊为不死五通仙终了无生一大缘独鹤有声知半夜老蚕不食己三眠怜君解比人间梦【公自注芝有梦斋子由作铭】许我时逃醉后禅防与江山成故事不妨诗酒乐新年吴子野【名复古注见前】芝上人【即昙秀注见前】陆道士【本集杂记陆道士名惟忠字子厚眉山人好丹药能诗久客江南无知之者吴逺游过彼遂与俱来惠州】五通仙【维摩经或现离媱欲为五通仙人注云佛具六通神仙众特五通而已五通则不死六通无死无生】一大缘【法华经诸佛菩萨以一大事因缘故出现于世】鹤知夜半【语出春秋繁露】
　　撷菜【并引】
　　吾借王参军地种菜不及半畆而吾与过子终年饱菜夜半饮醉无以解酒辄撷菜煮之味含土膏气饱风露虽粱肉不能及也人生须底物而更贪耶乃作四句
　　秋来霜露满东园芦菔生儿芥有孙我与何曾同一饱不知何苦食鸡豚
　　慎按此诗施氏原注载遗诗巻中今据寓惠集移编于此
　　十二月二十五日酒尽取米欲酿米亦竭时吴逺游陆道士皆客于余因读渊明嵗暮和张常侍诗亦以无酒为叹乃用其韵赠二子
　　我生有天禄膺流玉泉何事陶彭泽乏酒毎形言仙人与道士自养岂在繁但使荆棘除不忧梨枣愆我年六十一頺景薄西山嵗暮似有得稍觉散亡还有如千丈松常苦弱蔓纒养我嵗寒枝防有解脱年米尽初不知但怪饥鼠迁二子真我客不醉亦陶然
　　膺【黄庭内景经取津膺入明堂下溉咽喉神明通注云咽液之道必自膺下入喉咙一名重楼重楼之下为明堂洞房丹田身命以津气为主也】玉泉【黄庭内景经三十六咽玉池里开通百脉血液始注云口为玉池胆为中池胞为玉泉华池咽液入丹田所谓灌溉灵根也】陶然【陶潜诗傲然自得陶然自乐白居易诗共君一醉一陶然】
　　慎按诗中有我年六十一之句自是丙子冬作今从和陶巻中移编
　　海上道人传以神守气诀
　　但向起时作还于作处收蛟龙莫放睡雷雨直【石刻作却】须休要防【石刻作为有】无穷火尝观【石刻作资】不【一作未】尽油夜深人散后惟有【石刻作此】一灯留
　　以神守气【春秋繁露云养生之大者在受气间欲以平意平意以静神静神以养气孙真人养生门中第五篇云和神养气之道当得密室闭户安牀暖席枕髙二寸半正身偃仰瞑目守气于胸膈间以鸿毛着鼻上而不动经三百息耳无所闻目无所见心无所思如此则寒暑不能侵矣黄山谷题跋云东坡先生好道术闻辄行之但不久又弃去尝有海上道人评东坡云真蓬莱方丈中谪仙人也】慎按石刻先生自书此诗后丁丑正月十九日録示子野向尝论其详矣云云此诗施氏原本不载今据石刻年月从续补下巻移编于此
　　去嵗三月自水东嘉祐寺迁居合江楼迨今一年多病鲜【一作寡】欢颇懐水东之乐得归善县后隙地数畆父老云此古白鹤观也意欣然欲居之乃和此诗二首【以下丁丑年作】
　　昔我初来时水东有幽宅晨兴【一作与】鸦鹊朝暮与牛羊夕谁令迁近市日有造请役歌呼杂闾巷鼓角鸣枕席出门无所诣乐事非宿昔病瘦独弥年束薪与谁析洄潭转碕防我作江郊诗今为一防氓此邦【一作地】乃得之葺为无邪斋思我无所思古观废已久白鹤归何时我岂丁令威千嵗复还兹江山朝福地古人不我欺思无邪斋【在白鹤新居本集思无邪斋铭序云有思皆邪也无思则土木也吾何自得道其惟有思而无所思者乎】福地【司马永祯天地宫府图序太上曰七十二福地在大地名山之间上帝命真人治之杜甫诗置身福地何萧爽】
　　慎按以上二首和渊明移居诗韵当是丙子初春在惠州作今据寓惠集编此
　　白鹤峯新居欲成夜过西邻翟秀才二首
　　林行婆家初闭户翟夫子舍尚留闗连娟缺月黄昏后缥缈新居紫翠间系闷岂无罗带水割愁还有剑铓山【公自注韩退之云水作青罗带山如碧玉篸柳子厚云海上尖峯若剑铓秋来处处割愁肠皆岭南诗也】中原北望无归日邻火村舂自往还
　　白鹤新居【危太朴书院记绍圣四年二月白鹤峯新居成绍兴初防冦谢达陷惠州官舍焚荡无遗独存公故居烹羊致奠而去】行婆【老妪居家事佛者之通称司马温公集有张行婆传】翟夫子【名胜志翟夫子舍在白鹤峯侧宋邑人翟逢亨也天性至孝博洽羣书东坡诗翟夫子舍尚留闗即此】割愁【老学庵笔记柳子厚诗云海上尖山似剑铓秋来处处割愁肠东坡用之云割愁还有剑铓山或谓可言割愁肠不可但言割愁亡兄仲髙云晋张望诗云愁来不可割此割愁二字出处也○按苕溪渔隠丛话诗篇当有操纵不可拘用一律苏子瞻诗云林行婆家初闭戸翟夫子舍尚留闗始读殆不可测其意盖下有连娟缺月黄昬后四句则入头不怕放行宁伤初拙也然系闷罗带割愁剑铓大是险诨亦何可屡打也】
　　罋间毕卓防偷酒壁后匡衡不防灯待凿平江百尺井要分清署一壶氷佐卿恐是归来鹤次律宁非过去僧他日莫寻王粲宅梦中来往本何曾
　　慎按以上二首施氏原本讹编丙子重九诗后今改正
　　附子由次韵二首
　　老罢子卿还属国功成定逺恨阳闗漂流岂必风波际颠沛何妨枕席间伏腊便应随俚俗室庐闻似胜家山因缘宿世非今日赖有隂功许旋还山连上帝朱明府心是南宗无尽灯过此欹危空比梦年来瘴毒冷如氷图书一笑宁劳客音信频来尚有僧梨枣功夫三嵗办不缘忧患亦何曾丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似为余发也乃次其韵长子迈与余别三年矣挈携诸孙万里逺至老朽忧患之余不能无欣然
　　我卜我居居非一朝不吾欺食此江郊废井己塞乔木干霄昔人伊何谁其裔苗
　　长子迈【按迈字伯达东坡谪惠州迈方居宜兴明年授韶州仁化令后改河间县官至驾部员外子符髙宗朝仕至礼部尚书】食【左传臧昭伯如晋臧防窃其寳偻句以卜为信曰偻勾不吾欺也杜预注偻勾所出地名埤雅以墨画占其食否洛诰所谓惟洛食是也尔雅注今江东所谓左食者以甲卜审右庳者为右食甲形皆尔】塞井【柳子厚有塞废井文】
　　下有澄【施氏原注石刻作澄集本作碧】潭可饮可濯江山千里供我遐瞩木固无踁【一作胫】瓦岂有足陶匠自至歗歌相乐我视此邦如洙如沂邦人劝我老矣安归自我幽独倚门或挥岂无亲友云散莫追
　　如洙如沂【慎按诗意谓如在邹鲁之邦也】
　　旦朝丁丁谁欵我庐子孙远至笑语纷如剪防【施氏原注石刻作防集本作髪】垂髫覆此瓠壶三年一梦乃复见余
　　慎按以上四章施氏原本不载新刻本载和陶巻中合为一首今依陶诗分四章毎章八句考据年月分编于此
　　和东方有一士
　　瓶居本近危甑坠知不完梦求亡楚弓笑解适越冠忽然返自照识我本来顔归路在脚底殽潼失重闗屡从渊明游云山出毫端借君无琴寓我非指弹岂惟舞独鹤便可蹑飞鸾还将岭茅瘴一洗月阙寒【公自注此东方一士正渊明也不知从之游者谁乎若了得此一段我即渊明渊明即我也绍圣三年二月二十一日东坡居士饮醉食饱黙坐思无邪斋兀然如睡既觉写和渊明诗一首示儿子过】
　　无琴【见晋书陶潜本传】非指【庄子以指喻指之非指不若以非指喻指之非指也】慎按陶渊明东方有贫士一首即拟古第九首也集中重载此诗先生亦再和施氏原本不载新刻本载续补上巻今依别本补编
　　次韵惠循二守相防【一本题云次韵南圭使君与循州唱酬一首】
　　共惜相从一寸隂酒杯虽浅意殊深且同月下三人影莫作天涯万里心东岭近开松菊径南堂初絶斧斤音知君善颂如张老犹望携壶更一临
　　循州【元和郡县志汉南海郡之博罗县梁置梁化郡隋开皇十年置循州取循江为名舆地广记广南东路循州秦属南海郡隋平陈置循州南汉改为祯州而析北境又立循州○慎按祯州即惠州也循州后亦并入惠州】二守【方南圭字子容时守惠州周彦质字文之时守循州】
　　又次韵二守许过新居
　　数畆蓬蒿古县隂晓窻明【施氏原注墨迹作明集本作清】快夜堂深也知卜筑非真宅聊欲跏趺看此心闻道携壶问竒字更因登木助微【一本作振履出商】音相娱北户江千顷直下都无地可临
　　【慎按施氏原注旧载南圭和诗惜己脱落止存结句云应许衰翁领客临】
　　又次韵二守同访新居【施氏原注墨迹云次韵南圭文之二太守同过白鹤新居之什】
　　此生真欲老墙隂却扫都忘嵗月深拔薤已观贤守政折蔬聊慰故人心风流贺监常吴语憔悴钟仪独楚音治状两邦俱第一颍川归去肯重临
　　风流贺监【李白忆贺监诗四明有狂客风流贺季真】重临【刘梦得诗重临事异黄丞相】循守临行出小鬟复用前韵【石刻云请一呈文之便毁之切告切告防示二十一日别文之后佳句戯用元韵记别时事为一笑末又云虽为戯笑亦告不示人也】
　　学语雏莺在柳隂临行呼出翠帷深通家不隔同年面【施氏注墨迹注云文之与南圭令弟同年】得路方知异日心趁着春衫游上苑要求国手教新音岭梅不用催归骑截须防旧所临【公自注文之尝倅韶】
　　【慎按施氏原注云隂字韵四诗墨迹笔札皆精絶楮墨如新而毎诗皆丁宁至切勿以示人盖公平生以文字招谤蹈祸虑患益深然海南之役竟不免焉吁可叹哉此段新刻本删去今补録】
　　周循州彦质在郡二年书问无虚日罢归过惠为余留半月既别和此诗追送之
　　我见异人且得异书挟书从人何适不娱罗浮之趾卜我新居子【一作而】非徳三顾我庐
　　异人异书【施氏原注引袁山松汉书云王充作论衡蔡邕始得之其后王朗为防稽守又得其书及还许下时人称其才进曰不见异人当得异书】
　　防酒茘蕉絶甘分珍虽云晚接数面自亲海隅一笑岂云无人无酒酤我或乞其邻
　　将行复止眷言孜孜茍有于中倾倒出之奕奕千言粲焉陈诗觞行笔落了不容思
　　丱妙侍侧两髦丫分歌舞夀我永为欢欣曲终凄然仰视浮云此曲此声何时复闻
　　丱妙【即指前章临行所出小鬟也】
　　击鼓其镗船开艣鸣顾我而言雨泣载零子卿白首当还西京辽东万里亦归管宁
　　管宁【三国志魏管宁传初至辽东公孙度虚馆以之文帝即位征宁遂将家属浮海还郡】
　　感子至意托辞西风吾生一尘寓形空中愿言谦亨君子有终功名在子何异我躬
　　慎按以上六章和渊明答厐参军韵施氏原本不载新刻本载和陶巻中合成一首今从别本分六章毎章八句据寓惠集分编于此
　　种茶
　　松间旅生茶己与松俱瘦茨棘尚未容防翳争交构天公所遗弃百嵗仍穉幼紫笋虽不长孤根乃独夀移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供舂【一作臼】磨且可资摘嗅千团输大官百饼衒私鬬何如此一啜有味出吾囿
　　白鹤山新居凿井四十尺遇磐石石尽乃得泉
　　海国困蒸溽新居利髙寒以彼陟降劳易此寝处干【一作安】但苦江路峻常惭汲腰酸矻矻烦四夫硗硗斵层峦弥旬得寻丈下有青石盘终日但迸火何时见飞澜丰我粲与醪利汝椎与钻山石有时尽我意殊未阑今朝僮仆喜黄土复可抟晨缾得雪乳暮罋停氷湍我生类如此何适不艰难一勺亦天赐曲肱有余欢
　　陟降【柳子厚井铭崖岸峻厚旱则水益逺人陟降大难】矻矻【白居易诗披沙复凿石矻矻无冬春】
　　三月二十九日二首
　　南岭过云开紫翠北江飞雨送凄凉酒醒梦回春尽日闭门隠几坐烧香
　　门外橘花犹的皪墙头茘子己斓斑树暗草深人静处巻帘欹枕卧看山
　　【慎按危太朴惠州东坡书院记白鹤峯新居成权臣闻公之安于惠再责授琼州别驾昌化军安置四月发惠州自此以下皆谪海南诗】
　　苏诗补注巻四十
　　钦定四库全书
　　苏诗补注巻四十一　翰林院编修查慎行撰古今体诗四十三首【起绍圣四年丁丑四月自惠州谪昌化军安置尽是年十二月】吾谪海南子由雷州被命即行了不相知至梧乃闻尚在藤也旦夕当追及作此诗示之
　　九疑聨绵属衡湘苍梧独在天一方孤城吹角烟树里落月【一作日】未落江苍茫幽人拊枕坐太息我行忽至舜所藏江边父老能説子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要【一作遐】荒他年谁作舆地志海南万里【一作古】真吾乡
　　谪海南【宋史哲宗本纪绍圣四年闰二月甲辰以三省言再贬苏轼移昌化军安置】子由雷州【哲宗本纪绍圣四年二月癸未再贬苏辙化州别驾安置于雷州颍滨遗老传初以本官出知汝州再谪知袁州未至降分司南京筠州居住居三年责授化州别驾雷州安置元和郡县志梁武分合浦郡置合州唐贞观八年改雷州国史补云春夏有雷秋则伏地中谓之雷公投荒録云以雷声近在檐宇间故名州九域志雷州海康郡属广南西路至琼州四百里】梧【汉书地理志苍梧越地秦属桂林元封中置十三州刺史交州刺史部七郡其一苍梧元和郡县志属岭南道武徳五年于苍梧郡置梧州】藤【太平寰宇记隋永平郡唐武徳四年置藤州开寳七年移州于大江西岸东至梧州二百五里】九疑【元结九疑图记九疑山方二千余里四州各近一隅世称九峯相似望而疑之谓之九疑亦云舜登九峯疑禹而悲从臣作九悲之歌因谓之九疑九峯殊极髙大逺望皆可见也】衡湘【元和郡县志吴分长沙为衡阳湘东二郡徐灵期南岳记衡山周回八百里湘中记湘水在衡州城东源出兴安县阳海山至分水岭北流为湘至此又北流入长沙界】舜所藏【礼记舜葬于苍梧之野元和郡县志道州延唐县在州东一百里九疑山在县东南舜所葬也】琼海【琼州志儋州北有沦水西流十里为大江南流入海是为琼海太平寰宇记琼州北十五里极大海泛大船使西风凡三日三夜到崖门从崖门山入小江一日至新防县如无西南风无由渡海却回船本州石濩水口住泊】
　　丁丑嵗予谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和原韵因以赠别庶几真止矣
　　时来与物逝路穷非我止与子各意行同落百蛮里萧然两别驾各携一穉子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为己微疴坐杯酌止酒则瘳矣望道虽未济隐约见津涘从今东坡室不立杜康祀
　　慎按此诗施氏原本不载考题中嵗月乃初谪海外时作今从和陶巻中分编于此又按王宗稷年谱丁丑三月先生责琼州别驾五月至雷有雷州诗八首傅纪年録亦云丁丑五月与子由同行至雷作雷州诗以愚考之谱録皆非也雷州八首本秦少游作粤俗风俗殊旧时日南郡二首今载淮海集中乃雷阳书事五首之二白发坐钩党等六首淮海集中海康书事十首之六不知何以窜入公集因仍踵讹久而不察所当亟为删去者也或诘余曰八章彼此亘载安知非苏诗讹编秦集乎应之曰某所据者史传及诗序非臆説也按宋史秦观传绍圣初坐党籍再贬郴州徙雷州徽宗立始放还至藤而卒此少游居雷之嵗月也先生诗题云与子由五月十一日相遇于藤同行至雷六月十一日相别渡海此先生过雷之月日也今观诗中多侨居此土因时纪事之语故防为秦作无可疑者若东坡则逺谪海外何云南迁濒海州计其住海康不过旬月何云灌园以糊口六月渡海七月初已至儋州何当有篱落秋暑中黄甘遽如许海康腊己酉东风己如云等句再考宋文鉴第二十巻诗类中所选海康书事五首皆系秦作不云东坡作则又余説之确证也八首入他集亘见巻特辨正
　　附子由次韵
　　少年无大过临老重复止自言衰病根恐在酒杯里今年各南迁百事付诸子谁言瘴雾中乃有相逢喜连牀闻动息一夜再三起泝流俯仰得此病竟何理平生不尤人未免亦求已非酒犹止之其余真止矣飘然从孔公乗桴南海涘路逢安期生一笑千万祀
　　行琼儋间肩舆坐睡梦中得句云千山动鳞甲万谷酣笙钟觉而遇清风急雨戏作此数句
　　四州环一岛百洞蟠其中我行西北隅如度月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中【一本作区区魏中梁】一米谁雌雄幽懐忽破散咏啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老顔衰语徒工久矣此妙声不闻蓬莱宫
　　四州【元和郡县志汉武帝始置朱崖儋耳二郡唐贞观中以崖州之琼山县置琼州贞元中升都督府以儋崖振万四州隶焉太平寰宇记贞观五年岭南节度使李复请琼崖振儋万五州招讨游奕使宋开寳六年割崖州之地隶琼州改振州为崖州九域志广南西路琼山郡军事治琼山县同下州昌化军万安军朱崖军为四州】一岛【琼州志黎母山在琼州南界黎人居山四旁内为生黎外为熟黎大扺四州各占岛之一陲而山极髙洞极深生黎之巢人迹罕至】积水空【外纪东坡在儋耳自书云吾始至南海环视天水无际凄然伤之曰何时得出此岛也已而思之天地在积水中九州在大瀛海中中国在少海中有生孰不在岛者】妙声【乐府解题水仙撡旧説成连先生与伯牙至蓬莱山闻海水汲汩漰澌声山林窅防羣鸟悲号乃援琴而歌之遂为天下妙手】
　　附子由次韵【栾城集题云次韵子瞻过海】
　　我迁海康郡犹在寰海中送君渡海南风帆若张弓笑揖彼岸人回首平生空平生定何有此去未可穷惜无好勇夫从此乗桴翁幽子疑龙鰕牙须竟谁雄闭门亦勿见一齅同香风晨朝饱粥饭洗钵随僧钟有问何时归兹焉若将终居家出家人岂复怀儿童老聃真吾师出入初犹龙笼樊顾甚密俛首姑尔容众人指我笑缰锁无此工一瞬千佛土相期兠率宫
　　次前韵寄子由
　　我少即多难邅囘一生中百年不易满寸寸弯强弓老矣复何言荣辱今两空泥洹尚一路【公自注古语云什方薄伽梵一路湼槃门梵语泥洹此云湼槃】所向余皆穷似闻崆峒西仇池迎此翁胡为适南海复驾垂天雄下视九万里浩浩皆积风回望古合州属此琉璃钟离别何足道我生岂有终渡海十年归方镜照两童还乡亦何有暂假壶公龙峨眉向我笑锦水为君容天人巧相胜不独数子工指防昔游处蒿莱生故宫
　　百年易满【李白诗白日何短短百年苦易满】泥洹【楞严经如一众生未成佛终不于此取泥洹又云什方薄伽梵一路湼槃门二语亦出楞严经先生以为古语盖失记耳】崆峒【元和郡县志崆峒山一名筓头山在原州城西即黄帝谒广成子学道处】古合州【元和郡县志梁武帝分合浦郡置合州大同末以合肥县为合州此为南合州太平寰宇记雷州海康郡汉合浦之徐闻县地唐武徳四年复置南合州贞观元年改东合州八年改雷州东至海岸二十里南至海一百三十里递角场琼州对岸东南泛海入琼西南泛海至儋】琉璃钟【楞严经犹如有人取琉璃椀合其两眼虽有物合而不留碍】
　　过海得子由书
　　经过废来久有弟忽相求门外三竿日江闗一叶秋萧踈悲白发漫浪散穷愁世事江声外吾生幸自休慎按此诗施氏原本不载新刻本载续补下巻今因题类编于此
　　安期生【并引】
　　安期生世知其为仙者也然太史公曰蒯通善齐人安期生生尝以策干项羽羽不能用羽欲封此两人两人终不肯受亡去予毎读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤
　　安期本策士平日交蒯通尝干重瞳子不见隆凖公【一作翁】应如鲁仲连抵掌吐长虹难堪踞牀洗宁挹【疑当作揖】扛鼎雄事既两大缪飘【一作漂】然籋遗风乃知经世士出世或乗龙岂比山泽臞忍饥噉栢松纵使偶不死正堪为仆僮茂陵秋风客望祖【别本作祀者讹】犹蚁蠭海上如瓜枣可闻不可逢
　　望祖【韵语阳秋云汉武好大喜功黩武嗜杀而乃斋戒求仙毕生不倦可谓痴絶李颀王母歌云若使链魄去三尸后当见我天皇所观武帝所为岂能链去三尸者乎善哉东坡之论也安期与羡门乗龙安在哉茂陵秋风客劝尔麾一杯帝乡不可期楚些招归来言武帝非得仙之姿也又有安期生诗云尝干重瞳子不见龙凖翁又云茂陵秋风客望祖犹蚁蠭言安期尚不肯见髙祖而肯见武帝乎其薄武帝甚矣○慎按此诗前半以不见隆凖公句为眼后云望祖正与前相应施氏注谓望祖讹当作望祀改此一字全首索然无气色矣读书无识辄欲妄改古人名句可发一笑】
　　儋耳山【一本作松林山】
　　突兀隘空虚他山总不如君看道旁石尽是补天余儋耳【后汉明帝纪注引杨浮异物志儋耳南方夷生则镂其颊皮上连耳匡分为数支状似鸡肠累累下垂至肩宾退録儋耳本朱崖地在中国极南而山海经云儋耳之国在大荒北则是极北别有一儋耳朱崖之名盖晚出云琼州府志儋州城西髙麻都有儋耳城遗址唐平萧铣置儋州始迁治城东天寳元年改昌化郡宋改昌化军南渡后废为宜伦县】
　　慎按曹能始名胜志松林山在儋州北二十里即隋志之藤山也而附载此诗于后不知能始何据今从施氏原注遗诗巻中移编于此
　　夜梦【并引】
　　七月十三日至儋州十余日矣澹然无一事学道未至静极生愁夜梦如此不免以书自怡
　　夜梦嬉游童子如父师检责惊走书计功当毕春秋余今乃粗及桓庄初怛然悸寤心不舒起坐有如挂钩鱼我生纷纷婴百缘气固多习独此偏弃书事君四十年仕不顾【一作愿】留书绕纒自视汝与丘孰贤易韦三絶丘犹然如我当以犀革编
　　鱼挂钩【按昌黎诗归舍不能食有如鱼中钩新刻本改中钩为挂钩以迁就注脚今驳正慎按本集谢表云四月十九日起离惠州七月二日已至昌化军讫与本题正合】
　　迁居之夕闻邻舍儿诵书欣然而作
　　幽居乱鼃黾生理半人禽跫然已可喜况闻弦诵音儿声自圆美谁家两青衿且欣集齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴
　　鼃黾【杜甫诗世自轻骅骝吾方杂蛙黾】
　　梦归惠州【一本无此二字】白鹤山居作
　　痿人常念起夫我岂忘归不敢梦故山恐兴坟墓悲生世本暂寓此身念念非鹅城亦何有偶拾【一作舍讹】鹤毳遗穷鱼守故沼聚沫犹相依大儿当门户时节供丁推梦与邻翁言悯然怜我衰往来付造物未用相招麾鵞城【即惠州也本集潜珍阁铭蔚鵞城之南麓公自注引旧图经云罗浮山北抵鵞城是也名胜志相传初立州时有木鵞浮至江上因号鵞城】
　　慎按此诗和渊明还旧居韵施氏原本不载今从和陶巻中分编
　　和陶赠刘柴桑韵二首
　　万刼亘起防百年一踟躇漂流四十年今乃言卜居且喜天壤间一席亦吾庐稍理兰桂丛尽平狐兔墟黄橼出旧枿紫茗抽新畬我本早衰人不谓老更劬邦君助畚锸邻里通有无竹屋从低深山窗自明疎一饱便终日髙眠忘百须自笑四壁空无妻老相如
　　慎按和渊明赠刘柴桑诗二首施氏原注本止载周字韵一首今从续补巻中类编于此
　　红藷与紫芋远揷墙四周且放幽兰春莫争霜菊秋穷冬出罋盎磊落胜农畴淇上白玉延【公自注淇上出山药一名玉延】能复过此不一饱忘故山不思马少游
　　藷芋【太平寰宇记儋州风俗占藷芋之熟纪天文之嵗琼州志琼山在县南六十里下有白石村土石皆白如玉而润种藷芋特肥美藷有红白甜三种芋即食货志之蹲防也】
　　劝农【并引】
　　海南多荒田俗以贸香为业所产秔稌不足于食乃以藷芋杂米作粥糜以取饱予既哀之乃和渊明劝农诗以告其有知者
　　咨尔汉黎均是一民鄙夷不训夫岂其真怨忿刼质寻戈相因欺谩莫诉曲自我人
　　贸香【南方草木状蜜香沈香鸡骨香黄熟香栈香青桂香马蹄香鸡舌香此八物同出于一树欲取香伐之经年其根干枝节各有别色也木心与节坚黒沈水者为沈香与水面平者为鸡骨香根为黄熟香干为栈香细枝未烂者为青桂香其节根轻而大者为马蹄香其花成实乃香为鸡舌香乃珍异之木也琼州志黎峒产木颇类椿及榉柳叶似橘花白子若槟榔大如桑椹土人谓之蜜香欲取者先防其积年老根经嵗朽烂而木心与枝节不壊者即香也】黎民【琼州志云五指山在安定县南一云黎母山黎人居山四旁内为生黎外为熟黎方舆志生黎各有洞主贝布为衣两幅前后为裙掩不至膝椎髻额前男文臂腿女文身面】鄙夷【韩愈罗池庙碑记柳侯为州不鄙夷其民动以礼法】
　　天祸尔土不麦不稷民无用物珍怪是植播厥熏木腐余是穑贪夫汚吏鹰摰狼食
　　岂无良田膴膴平陆兽踪交缔鸟喙谐穆惊麏朝射猛豨夜逐芋羮藷糜以饱耆宿
　　听我苦言其福永久利尔耝耜好尔邻偶斩艾蓬藋南东其畆父兄搢梃以抶游手
　　天不假易亦不汝匮春无遗勤秋有厚冀云举雨决妇姑毕至我良孝爱袒跣何媿
　　逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美
　　作社【杜甫诗今年大作社拾遗能住否】
　　慎按以上六首施氏原本不载新刻本和陶巻中合为一首今从陶集分六章毎章八句分编于此
　　附子由次韵【栾城后集题云子瞻和渊明劝农诗六首哀儋耳之不耕子居海康农亦甚惰其耕者多闽人也然其民甘于鱼鳅虾蟹故蔬菓不毓冬温不雪衣被吉贝故艺麻而不绩生蚕而不织罗纨布帛仰于四方之负败工习于鄙朴故用器不作医夺于巫鬼故方术不治子居之半年凡覊旅之所急求皆不获故亦为此篇以告其穷庶或有劝焉】
　　我迁海康实编于民少而躬耕老复其真乗流得坎不问所因愿以所知施及斯人
　　我行四方稻麦黍稷果蔬蒲荷百种咸植粪溉耘耔乃复有穑尔独何为闭口而食
　　掇拾于川搜捕于陆俯鞠妇子仰荐昭穆闽乗其媮载来逐逐计无百年谋止信宿
　　我归无时视汝长久孰为沮溺风雨相耦筑室东皋取足南畆后稷为烈夫岂一手
　　斵木陶土器则不匮绩麻缫蠒衣则可冀药饵具前病安得至坐而告穷相视徒媿
　　莫为之先冥不谓鄙一夫前行百夫具履以为不信出视同轨期尔十年风变而美
　　和陶九日闲居【并引】
　　明日重九雨甚展转不能寐起索酒和渊明一篇醉熟昏然殆不能佳也
　　九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艳溜溜糟牀声闲居知令节乐事满余龄登髙望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成
　　慎按此诗施氏原本不载诗中有登髙望云海之句故知此诗为海外作今从和陶巻中分编
　　闻子由瘦【公自注儋耳至难得肉】
　　五日一见花猪肉十日一遇黄鸡粥土人顿顿食藷芋荐以薰鼠烧蝙蝠旧闻蜜唧尝呕吐稍近虾蟇缘习俗十年京国厌肥羜日日烝花压红玉从来此腹负将军【公自注俗谚云大将军食饱扪腹而叹曰我不负汝左右曰将军固不负此腹此腹负将军未甞出少智虑也】今者固宜安脱粟人言天下无正味蝍蛆未遽贤麋鹿海康别驾复何为帽寛带落【一本作带寛帽落】惊童仆相看防作两臞仙还乡定可骑黄鹄
　　黄鸡粥【未详】食藷【南方草木状珠崖之地人皆不业耕稼惟掘地种甘藷秋熟收之蒸晒切如米粒以充粮糗是名藷粮本草薯蓣一名土藷即山药也因唐代宗名预改为藷药又因宋英宗名署改为山药】
　　附子由次韵
　　多生习气未除肉长安夜眠嬾食粥屈伸久已效熊虎倒挂渐拟同蝙蝠众笑忍饥长杜门自恐暮年还入俗经旬辄瘦骇邻父未信脑满添黄玉海夷旋觉似齐鲁山蕨仍堪尝菽粟孤船防复见洲渚小车未用安羊鹿海南老兄行尤苦樵爨长须同一仆此身所至即所安莫问归期两黄鹄客俎经旬无肉又子由劝不读书萧然清坐乃无一事
　　病怯腥咸不买鱼尔来心腹一时虚使君不复怜乌攫属国方将掘防余老去独收人所弃悠【一作游】哉时到物之初从今免被孙郎笑绛帕防头读道书
　　心腹一时虚【老子虚其心实其腹】
　　去嵗与子野游逍遥堂日欲没因并西山叩罗浮道院至已二鼔矣遂宿于西堂今嵗索居儋耳子野复来相见作诗赠之
　　往嵗追欢地寒窻梦不成笑谈惊半夜风雨暗长檠鸡唱山椒晓钟鸣霜外声只今无【一作那】复见髣髴似三生
　　慎按此诗施氏原本不载新刻载续补下巻据题当是丁丑冬作今编次于此
　　停云【并引】
　　自立冬以来风雨无虚日海道防絶不得子由书乃和渊明停云诗以寄
　　停云在空【一作东】黯其将雨嗟我怀人道修且阻眷此区区俯仰再抚良辰过鸟逝不我伫
　　过鸟【杜甫诗余生如过鸟】
　　飓作海浑天水溟蒙云屯九河雪立三江我不出门寤寐北窻念彼海康神驰往从
　　飓【苏叔党飓风赋仲秋之夕客有叩门指云物而告曰海气甚恶非祲非祥防霓饮海而北指赤云夹日而南翔此飓之渐也语未卒庭户肃然槁叶防防惊鸟疾呼怖兽辟易忽野马之决骤矫退飞之六鹢袭土囊而暴怒掠众窍之叱吸少焉排户破牖殒瓦擗屋攂击巨石掠防乔木势翻渤海响振坤轴鼔千尺之涛澜襄百仞之陵谷吞泥沙于一巻落崩崖于再触虎豹詟骇鲸鲵犇蹙予亦为之股栗毛耸索气侧足夜拊榻而九徙昼命而三卜盖三日而后息也】
　　凛然清癯落其骄荣餽奠化之廓兮忘情万里迟子晨兴宵征远虎在侧以宁先生
　　对奕未终摧然斧柯再游兰亭黙数永和梦幻去来谁少谁多弹指太息浮云几何
　　再游兰亭【宋姚寛云考兰亭之防自王羲之谢安四十二人后唐大厯中朱迪呉筠章八元等三十七人经兰亭故址聨句有赏是文词防欢同癸丑年之句东坡和陶必用此事也】
　　慎按施氏原本载此诗于遗诗巻中合为一章今依渊明集分为四章毎章八句以题考之当是海南作故移编于此
　　附子由次韵【栾城集题云丁丑十月海道风雨儋雷邮传不通子瞻和渊明停云四章以致相思之意辙亦次韵以报】
　　云跨南溟南北一雨瞻望岂遥陷阱斯阻梦往从之引手相抚笑言未半舍我不伫
　　晚稻欲登白露宵蒙人饮嘉平浆酒如江【自注雷人以十月腊祭凡三日饮酒作乐】我独何为观成于窻此心了然来无所从
　　欣然而笑是无枯荣手足相依所钟则情情忘意消神凝不征可以安身可以长生
　　跋扈飞扬谁匪南柯运歴相寻忧喜杂和我游其外所享则多削迹抜木其如予何
　　过子忽出新意以山芋作玉糁羮色香味皆竒絶天上酥酏【一作陀讹】则不可知人间决无此味也
　　香似龙涎仍酽白味如牛乳更全清莫将南【苕溪渔隠作北】海金虀脍轻比东坡玉糁羮
　　牛乳【涅槃经辟如从牛出乳从乳出酪从酪出酥】
　　慎按此诗施氏原本载遗诗二十九首中以意推之当是海外作故改编于此
　　十月初吉菊始开乃与客作重九因次渊明己酉嵗九月九日一首胡广饮菊潭而夀然李固传赞云其视胡广犹粪土也
　　今日我重九【公自注海南气不常有月即中秋有菊即重阳】谁谓秋冬交黄花与我期草中实后凋香余白露【一作云】干色映青松髙怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酬五柳陶夕英幸可掇继此木兰朝
　　菊潭【盛引之荆州记菊水出穰县太尉胡广患风疾饮此水遂瘳年八十二薨孟浩然诗行至菊花潭】庆霄【谢宣远诗庆霄薄汾阳注云庆云也】伯始【后汉书胡广字伯始】万家春【谓岭南万户酒】
　　慎按此诗施氏原本不载补注本载和陶巻中今移编于此
　　宥老楮
　　我墙东北隅张王【二字皆去声】维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用畧数得五六肤为蔡侯纸子入桐君録黄缯练成素黝面颒作玉灌洒烝生腐余光吐烛虽无傲霜节幸免狂酲毒孤根信微陋生理有倚伏投斧为赋诗徳怨聊相赎
　　老谷【本草构一名谷桑毛诗疏构幽州人谓之谷桑荆阳人谓之谷中州人谓之楮殷中宗时桑谷共生是也】膏乳【本草楚人呼乳为谷其木中白汁如乳故以为名】堕子杨梅【抱朴子楮实赤者服之令老者成少酉阳杂俎医方贵楮实初夏生六七月渐深红色如杨梅乃成熟八九月采取】纸【陆玑诗疏江南人绩其皮以为布又持以为纸谓之谷皮纸洁白光辉其里甚好陶景曰南人呼谷纸亦为楮纸】桐君録【施氏原注药録载楮实正赤时收取中子隂干用之刘禹锡试茶诗桐君有録那知味此段新刻本删去今补録】缯素【按诗疏谷皮可为布裴渊广州记蛮夷取谷皮为罽布以拟氊甚暖故诗云然王氏注谓世以楮实练绢不知何据施氏补注复引之吾所不取今驳正】烝菌【庄子蒸生菌广州记其木腐后成菌耳味甚佳】
　　观碁【并引】
　　予素不解碁尝独游庐山白鹤观观中人皆阖户昼寝独闻碁声于古松流水之间意欣然喜之自尔欲学然终不解也儿子过乃粗能者儋守张中日从之戯予亦隅坐竟日不以为厌也
　　五老峰前白鹤遗址长松防庭风日清美我时独游不逢一士谁欤碁者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳
　　庐山白鹤观【陈舜俞庐山记庐山峯峦竒秀岩穴深防林泉茂美为江南第一白鹤观复为庐山第一虞集白鹤观记唐开元道士刘混成名和故居初以老子降诏天下皆建白鹤观九江之观在德化之白鹤乡景隆中迁于山阳宋祥符中改名承天观旧名古栢坛庐山纪事白鹤观在凌霄峯西南】
　　籴米
　　籴米买束薪百物资之市不縁耕樵得饱食殊少味再拜请邦君愿受一防地知非笑昨梦食力免内愧春秧几时花夏稗忽已穟怅焉抚耒耜谁复识此意
　　耕樵得【后汉书周燮传有先人草庐结于冈畔下有陂田常肄勤以自给非身所耕渔则不食也按先生不缘耕樵得二句正用此事】食力【后汉徐穉传家贫常自耕稼非其力不食】
　　入寺
　　曳杖入寺门辑杖挹世尊我是玉堂仙谪来海南村多生宿业尽一气中夜存旦随老鸦起饥食扶桑暾光圆摩尼珠照耀玻瓈盆来从佛印可稍觉魔忙奔闲看树转午坐到钟鸣昏敛收平生心耿耿聊自温
　　世尊【翻译名义世尊天上人间所共尊具十号义无虚妄故名如来良福田故名应供知法界故名正徧知具三明故名明行足不还来故名善逝知众生国土故名世间解与无等故名无上士调他心故名调御大夫为众生眼故名天人师知三聚故名佛具此十徳名世间尊】印可【维摩经若能如是坐者佛所印可传灯録慧光问达摩曰诸佛印可得闻乎师曰诸佛法印非从人得】
　　次韵子由三首
　　东亭
　　仙山佛国本同归世路闗两背驰到处不妨闲卜筑流年自可数期颐遥知小槛临防市定有新松长棘茨谁道茅檐劣容膝海天风雨看纷披
　　闗【王简栖头陀寺碑闗幽键感而遂通】
　　附子由原作【栾城集题云寓居二首】
　　十口南迁粗有归一轩临路阅奔驰市人不惯频回首坐客相谙便解颐慙愧天涯善知识增添城外小茅茨华严未读河沙偈偃仰明窻手自披东楼
　　白发苍顔自照盆董生端合是前身独栖髙阁多词客为着新书未絶麟小醉易醒风力软安眠无梦雨声新长歌自誷真堪笑底处人间是所欣【公自注栁子厚诗云髙歌返故室自誷非所欣】
　　东楼【名胜志雷州城南有苏公楼苏黄门以论熙丰邪説安置雷州章惇下令流人不许占官舍郡人吴国鉴造屋于此以处子由惇又以为强夺民居赖有僦劵而止○慎按遗老传子由居雷州未期年或言方南行兄弟相遇中途至雷赁富民屋以居复移循州云云所云富民即呉国鉴也计子由寓此不久其移循年月别无可考】着新书【慎按此诗第二句以董仲舒比子由第四句复云为着新书未絶麟意是时子由方着春秋传而未成故云尔合颍滨遗老传考之可见】
　　附子由原作
　　月从海上涌金盆直入东楼照病身久已无心问南北时能闭目待仪麟飓风不作三农喜舶客初来百物新归去有时无定在漫随里俗共欣欣椰子冠
　　天教日饮欲全丝美酒生林不待仪自漉疎巾邀醉客更将空殻付冠师【公自注前汉髙纪注云薛有作冠师】规模简古人争看簪导轻安发不知更着短檐髙屋帽东坡何事不违时椰子【南方草木状椰树实大如寒瓜外有粗皮次有殻圆而且坚孙公谈圃椰子本出伽卢国其实中有酒能醉人若他国所酿多不同太平寰宇记椰子树如槟榔而髙大殻堪为器皮堪缚船】附子由原作【栾城集题云过侄寄椰子冠】
　　衰鬓秋来半是丝幅巾缁撮强为仪垂空旋取海棕子束发装成老法师变化密移人不悟壊成相续我心知茅檐竹屋南溟上亦似当年廊庙时次韵子由月季花再生
　　幽芳本长春暂瘁如蚀月且当付造物未易料枯枿也知宿根深便作紫笋茁乗时出婉娩为我暖栗烈【一作冽】先生蚤贵重庙论推英拔而今城东瓜不记召南茇陋居有远寄小圃无濶蹑还为久处计坐待行年匝【公自注子由明年六十】腊果缀梅枝春杯浮竹叶谁言一萌动已觉万木活聊将玉蘂新【公自注世谓此玫瑰花也】揷向纶巾折
　　月季花【本草月季花一名鬬雪红逐月开花蔷薇类也】枯枿【庾信枯树赋枯枿年年】附子由原作【栾城集题云所寓堂后月季再生与逺同赋】
　　客背有芳丛开花不遗月何人纵寻斧害意肯留枿偶乘秋雨滋冒土见微茁猗猗抽条颖颇欲傲寒冽势穷虽云病根大未容拔我行天涯逺幸此城南茇小堂劣容卧幽阁粗可蹑中无一寻空外有四邻匝窥墙数柚实隔屋看椰叶葱蒨独兹苗愍愍待其活及春见开敷三嗅何忍折
　　次韵子由浴罢
　　理发千梳净风晞胜汤沐闭息万窍通雾散名干浴頺然语黙丧静见天地复时令具薪水漫欲濯腰腹陶匠不可求盆斛何由足【公自注海南无浴器故常干浴而巳】老鸡卧粪土振羽双瞑目倦马风沙奋鬛一喷玉垢净各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读返流归照性独立遗所瞩未知仰山禅已就季主卜安心防自得助长母相督垢净性【维摩经垢净为二见垢实性则无净相】琉璃【韩愈蕲簟诗一府传看黄琉璃】返流【楞严经汝今欲逆生死欲流反穷流根至不生防当騐此等六受用根谁合谁离谁深谁浅谁为圆通谁不圆满又云于外六尘不多流逸因不流逸旋元自归尘既不缘根无所偶反流全一六用不行】照性【楞严经觉海性澄圆圆澄觉元妙元明照所生所立照性亡】所瞩【楞严经是诸逺近诸有物性虽复差殊同汝见精清净所瞩则诸物类自有差别又云若是见者应有所指若非见者应无所瞩】仰山禅【髙僧传袁州慧寂参大沩山禅师时号跛脚驱乌凡所商确多示其相谓之仰山门风今传仰山法示成圆相行于代也】安心自得【楞严经跋陀婆罗于浴僧时随例入室忽悟水因既不洗尘亦不洗体中间安然得无所有】
　　附子由原作
　　逐客例幽忧多年不洗沐予发栉无垢身垢要须浴颠隮本天运愤恨谁当复茅檐容病躯稻饭饱枵腹形骸但癯瘁气血尚丰足微阳阅九地浮彩见双目枯槁如束薪坚致比温玉长斋虽云净阅月聊一沃石泉澣巾帨土釜煑桃竹南窻日未移困卧久弥熟华严有余帙黙坐心自读诸尘忽散尽法界了无瞩恍如仰山翁欲就沩叟卜犹恐堕声闻大愿勤自督
　　借前韵贺子由生第四孙斗老
　　今日散幽忧弹冠及新沐况闻万里孙已报三日浴朋来四男子大壮泰临复开书喜见面未饮春生腹无官一身轻有子万事足举家传吉梦殊相惊凡目烂烂开眼电硗硗峙头玉【公自注李贺杜豳公之子唐儿歌头玉硗硗眉刷翠杜郎生得真男子】但令强筋骨可以耕衍沃不须富文章端解耗楮【一作纸】竹君归定何日我计久已熟长留五车书要使九子读【公自注吾与子由共九孙男矣】箪瓢有内乐轩冕无流瞩人言适似我穷达己可卜蚤谋二顷田莫待八州督【公自注吾前后典八州】衍沃【张衡西京赋广衍沃野厥田上上】
　　独觉
　　瘴雾三年恬不怪反畏北风生体疥朝来缩颈似寒鸦熖火生薪聊一快红波翻屋春风起先生黙坐春风里浮空眼缬散云霞无数心花发桃李翛然独觉午窻明欲觉犹闻醉鼾声回首向来萧瑟处也无风雨也无晴心花【圆觉经心花发明道家元气论气运息调荣枝叶也性清心悦开花也固精留胎结实也】附子由次韵
　　咄咄书空中有怪内热搜膏发痈疥羮藜饭芋如固然饱食安眠真一快午鸡鸣屋呼不起欠伸吉贝重衾里此身南北付天工竹杖芒鞋即行李夜长却对一灯明上池溢流微有声幻中非幻人不见本来日月无隂晴
　　十二月十七日夜坐达晓寄子由
　　灯烬不挑垂暗蘂炉灰重拨尚余薰清风欲发鸦翻树缺月初升犬吠云闭眼此心新活计随身孤影旧知闻雷州别驾【一作乘】应危坐跨海清光与子分
　　附子由次韵
　　月入虚窻疑欲旦香凝幽室久犹薰清风巧为吹余瘴疎雨时来报防云南海炎凉身已惯北方毁誉耳谁闻遥知挂壁瓢无酒归舶还将一勺分谪居三适
　　旦起理发
　　安眠海自运浩浩朝黄宫日出露未晞郁郁蒙霜松老栉从我久齿疎含清风一洗耳目明习习万窍通少年苦嗜睡朝谒常悤悤爬搔未云足己困冠巾重何异服辕马沙尘满风騣雕鞍响珂月实与械杻同解放不可期枯柳岂易逢谁能书此乐献与腰金翁【当作公】
　　栉齿【诗其比如栉疏其比迫如栉齿之相次刘熈释名梳言其齿疏也】爬搔【嵇康絶交书性复多虱爬搔无已】枯柳【传灯録癞马揩枯柳注见十九巻游法华山诗下】
　　【慎按末句翁字韵据栾城集当作公】
　　附子由次韵
　　道人鸡鸣起趺坐存九宫灵液流下田茯苓抱长松颠毛得余润冉冉欺霜风俯就无数栉九九为一通洗沐废己久徐之勿悤悤气来自涌泉至此知几重近闻西边将袒裼拥马騣归来建赤油不复侪伍同笑我守寻尺求与真源逢人生安有安未肯易三公
　　午窻坐睡
　　蒲团蟠【一作盘】两膝竹几阁双肘此间道路熟径到无何有身心两不见息息安且久睡蛇本亦无何用钩与手神凝疑夜禅体适剧卯酒我生有定数禄尽空余夀枯杨不飞花膏泽回衰朽谓我此为觉物至了不受谓我今方梦此心初不垢非梦亦非觉请【一作敢】问希夷叟
　　附子由次韵
　　定中龙眠膝定起柳生肘心无出入异三昧亦何有晴窻午隂转坐睡一何久頺然拥褐身剥啄叩门手搴帷顾我笑疑我困宿酒不知吾丧我氷消不遗夀空虚无一物彼物自枯朽梦中得灵药此药从谁受侵寻入四肢欲洗自无垢从今百不欠只欠归田叟
　　夜卧濯足
　　长安大雪年束薪抱衾裯云安市无井斗米寛百忧今我逃空谷孤城啸鸺鹠得米如得珠食菜不敢留况有松风声釡鬲鸣飕飕瓦盎深及膝时复冷暖投明灯一爪翦快若鹰辞鞲天低瘴云重地薄海气浮土无重膇药独以薪水瘳谁能更包裹冠履装沐猴
　　爪翦【庄子为天子之诸御不爪翦不穿耳】重膇【左传郇瑕氏土薄水浅其恶易觏易觏则民愁民愁则垫隘于是有沈溺重膇之疾注云沈溺湿疾重膇足肿】
　　附子由次韵
　　海民慢寒备不畜衾与裯虽苦地气泄亦无徒跣忧逐客久未安集舍上鸺鹠念昔使胡中车驰卒不留貂裘遡北风什袭犹飕飕中途履冰河马倒身自投宛足费冯翼千里烦帣鞲十年事汤剂风雨气辄浮南来足忧患此病何时瘳名身孰亲疎慎勿求封侯
　　苏诗补注巻四十一
　　钦定四库全书
　　苏诗补注巻四十二　翰林院编修查慎行撰古今体诗五十一首【起元符元年戊寅合明年己卯在儋州作】
　　正月五日与儿子过出游作
　　谪居澹无事何异老且休虽过靖节年未失斜川游春江渌未波人卧船自流我本无所适泛泛随鸣鸥中流遇伏洄舍舟步层丘有口可与饮何必逢我俦过子诗似翁我唱而【一作儿】辄酬未知陶彭泽颇有此乐不问防尔何如不与圣同忧问翁何所笑不为由与求
　　慎按此诗和游斜川作施氏原本不载今从和陶巻中据题分编
　　子由生日
　　上天不难知好恶与我一方其未定间人力破隂隲小忍待其定报应真可必季氏生而仁观过见其实端如柳下惠焉往不三黜天有时而定寿考未易毕儿孙七男子【公自注子由三子四孙】次第皆逢吉遥知设罗门独掩悬罄室回思十年事无愧箧中笔但愿白髪兄年年作生日子由生日【按子由生仁宗寳元二年己卯二月二十日迨戊寅六十矣此诗应编本年清明诗后姑从施氏之旧】悬罄室【左传室如悬罄野无青草何恃而不恐】箧中笔【杜甫诗箧中有旧笔情至时复援】
　　附子由次韵
　　弟兄本三人懐抱防其一颀然仲与叔耆老天所隲师心毎独往可否辄自必折足非所恨所恨覆鼎实上赖吾君仁义止海滨黜凄酸念母氏此恨何时毕平生贤孟博苟生不谓吉归心天若许定卜老泉室凄凉百年后事付何人笔于今兄独知言之泣生日
　　以黄子木拄杖为子由生日之夀
　　灵寿扶孔光菊潭饮伯始虽云闲草木岂乐防此耻一时偶收用千载相瘢疻海南无嘉植野果名黄子坚瘦多节目天材任操倚嗟我始翦裁世用或縁此贵从老夫手往配先生几相从归故山不愧仙人杞
　　仙人杞【抱朴子枸杞一名仙人杖或云西王母杖或名天精或名却老或名地骨或名枸杞也】附子由次韵
　　老至亦有渐五十惟杖始行年日辰匝幸免乡闾耻罪重疮难平余痂未脱疻登山足犹健不用扶儿子我兄念殷勤赠此携且倚他年赐环日田舍尤须此早收藤节杯旋缀乌皮几茅檐数间足不用伐桐杞
　　上元夜过赴儋守召独坐有感
　　使君置酒莫相违守舍何妨独掩扉静看月窻盘蜥蜴卧闻风幔落伊威灯花结尽吾犹梦香篆消时汝欲归搔首凄凉十年事传柑归遗满朝衣
　　儋守【时张中为儋州守详注后】
　　【按方回瀛奎律髓此诗元符元年戊寅作坡公年六十三矣在儋州己半年余十年前事当是元祐丁卯以翰林学士侍宴端门戊辰知贡举皆在朝至五十九自中山谪惠州乙亥年赋诗有云前年侍玉辇元祐八年癸酉正月也去年中山府甲戌正月也今年江海上即乙亥正月也当是时又安知涉海而过上元耶】
　　过于海舶得迈寄书酒作诗逺和之皆粲然可观子由有诗相庆也因用其韵赋一篇并寄诸子侄
　　我似老牛鞭不动雨滑泥深四蹄重汝如黄犊走却来海濶山髙百程送庶几门户有八慈不恨居邻无二仲他年汝曹笏满牀中夜起舞踏破罋防当洗眼看腾跃莫指痴腹笑空洞誉儿虽是两翁癖积徳己自三世种岂惟万一许生还尚恐九十烦珍从六子晨耕箪瓢出众妇夜绩灯火共春秋古史乃家法诗笔离骚亦时用但令文字还照世粪土腐余安足梦
　　夜绩【汉书食货志冬民既入妇人相从夜绩女工必相从者所以省费燎火同巧拙而合习俗也】古史【子由以司马迁作史记浅近疎畧故因迁之旧而作古史】
　　【慎按晁説之嵩山集有苏叔党墓志其畧云通直郎苏过叔党东坡先生之季子母同安夫人王氏元祐五年年十九以诗赋解两浙路七年先生为吏部尚书任右承务郎明年先生即谪英州继贬惠州迁儋耳万死不测之险独侍先生往来初至海外为文一篇曰志隠先生因欲自为广志隠以极穷通得防之理焉尝命叔党作孔子弟子列传先生放归卒于阳羡叔党遂家于颍昌偶从湖隂营水竹数畆名曰小斜川自号斜川居士宣和五年十二月以疾卒于镇阳道中年五十一云云宋史叔党虽有传而附见先生之后此志叙次为独详故具录之以备稽考】
　　附子由原作
　　孟子自夸心不动未试永嘉铁轮重弟兄六十老病余万里同遭海隅送长披羊裘类严子罢食猪肝同闵仲大男留处事田畆幼子随行供釜罋低眉语笑接邻父弹指吁嗟到蛮洞茅茨一日敢忘葺桑柘十年须勉种来时邂逅得相携归去逡巡应复从莫惊忧患尔来同久知出处平生共虽令子孙治家学休炫文章供世用颍川筑室久未成夜来忽作西湖梦
　　清明日闻过诵书声节闲美感念少时怅焉追懐先君宫师之遗意且念淮徳二幼孙无以自遣乃和渊明二篇随意所寓无复伦次也
　　今日复何日髙槐布初隂良辰非虚名清和盈我襟孺子巻书坐诵诗如鼓琴却去【一作念】四十年玉顔如汝今闭户未尝出出为邻里钦家世事酌古百史手自斟当年二老人喜我作此音淮徳入我梦角羁未胜簪孺子笑问我君【一作翁】何念之深
　　念深【汉书陆贾传右丞相陈平常燕居深念贾往不请直入坐陈平方念不见贾贾曰何念深也】
　　雀鷇含淳音竹萌抱静【一作靖】节【公自注先君少时诗失其全篇】诵我先君诗肝肺为澄澈犹如【一作为】鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月
　　丈夫【传灯録国清钦禅师曰出家乃大丈夫事】服食诀【道书有服饵要诀一巻太清神仙服食经五巻】挟日月【黄庭内景经出日入月呼吸存注谓常存日月于两目使照一身与日月光共合也○按先生所用正是修炼家语施氏原注引庄子昭昭乎如掲日月而行与诗意不合】慎按以上二首和渊明郭主簿韵施氏原本不载今从新刻本和陶巻中分编于此
　　海南人不作寒食而以上已上冢予携一瓢酒寻诸生皆出矣独老符秀才在因与饮至醉符盖儋人之安贫守静者也
　　老鸦衔肉纸飞灰万里家山安在哉苍耳林中太白过鹿门山下徳公回管宁投老终归去王式当年本不来记取城南【一作南城】上已日木棉花落刺桐开
　　老符【瀛奎律髓云昌黎不谪潮州后世岂知有赵徳东坡不落海南后世岂知有符林按林即老符之名也】刺桐【南方草木状刺桐其木为材三月三时布叶繁密后有花赤色间生叶间旁照他物皆朱殷然三五房凋则三五复发如是竟嵗】
　　往年宿瓜步梦中得小絶録示谢【别本无谢字】民师
　　吴塞蒹葭空碧海隋宫杨柳只金堤春风自恨无情水吹得东流竟日西
　　民师【本集有与谢民师推官尺牍当即其人他无可考】
　　慎按此诗施氏原本不载据外集编南海巻中今从续补下巻移编于此
　　五色雀【并引】
　　海南有五色雀常以两绛者为长进止必随焉俗谓之凤凰云久旱而见辄雨潦则反是吾卜居儋耳城南常一至庭下今日又见之进士黎子云及其弟威家既去吾举酒祝曰若为吾来者当再集也己而果然乃为赋诗
　　粲粲五色羽炎方凤之徒青黄缟服翼衞两绂朱仁心知闵农常告雨霁符我穷惟四壁破屋无瞻乌惠然此粲者来集竹与梧锵鸣如玉佩意欲相嬉娱寂莫两黎生食菜真臞儒小圃散春物野桃陈雪肤举杯得一笑见此红鸾雏髙情如飞仙未易握粟呼胡为去复来眷眷岂属吾回翔天壤间何必怀此都
　　和陶乞食韵
　　庄周昔贷粟犹欲舂脱之鲁公亦乞米炊煑尚不辞渊明端乞食亦不避嗟来呜呼天下士死生寄一杯斗水何所直逺汲苦姜诗幸有余薪米养此老不才至味久不坏可为子孙贻
　　姜诗【后汉人注详第一巻甘泉寺下】
　　和陶和胡西曹示顾赋曹韵
　　长春如稚女飘飖倚轻飔卯酒晕玉颊红绡巻生衣低顔香自敛含睇意颇微宁当配【一作娣】黄菊未肯似【一作姒】戎葵谁言此弱质阅世观盛衰頩然疑薄怒沃盥未可挥瘴雨吹蛮风凋零岂容迟老人不解饮短句余清悲长春【按本草金盏草一名长春花言耐久也但金盏花色深黄今诗云卯酒晕玉颊红绡巻生衣乃是红色当另是一种】戎葵【罗愿尔雅翼蜀葵名戎葵亦名胡葵夏小正云四月小满后五日胡葵华即此】
　　游城南谢氏废园作
　　乔木巻苍藤浩浩崩云积谢家堂前燕对语悲【一作非】宿昔仰看桄榔树鹤舞长翮新年结茘子主人黄壤隔溪隂宜馆我稍省薪水役相如卖车骑五畆亦可易但恐服鸟来此生还荡析谁能揷篱槿防此残竹柏篱槿【谢灵运诗揷槿别作墉沈约诗槿篱踈复密】
　　【按此诗和陶使都经钱溪韵】
　　和陶拟古九首
　　有客叩我门系马门前柳庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答顔愈厚问我何处来我来无何有
　　附子由次韵
　　客居逺林薄依墙种杨柳归期未可必成隂定非久邑中有佳士忠信可与友相逢话禅寂落日共杯酒艰难本何求缓急肯相负故人在万里不复为薄厚未尽鬻衣衾时劳问无有
　　酒尽君可起我歌已三终由来竹林人不数涛与戎有酒从孟公慎勿从扬雄﨑岖颂沙麓尘埃污西风昔我未尝达今者亦安穷穷达不到处我在阿堵中
　　三终【礼乡饮酒间歌三终合乐三终疏云毎一篇而一终一歌则一吹也】孟公【后汉书陈遵字孟公先是扬雄作酒箴以讽成帝其文为酒客难法度士遵大喜之】
　　附子由次韵
　　闭门不复出兹焉若将终萧然环堵间乃复有为戎我师柱下史久以雌守雄金刀虽云利未闻能斫风世人欲困我我己长安穷穷甚当辟谷徐观百年中
　　客去室幽幽服鸟来座隅引吭伸两翅太息意不舒吾生如寄耳何者为吾庐去此复何之少安与汝居夜中闻长啸月露荒榛芜无问亦无答吉凶两何如
　　座隅【史记贾谊服赋止于座隅貎甚闲暇】吉凶【服赋野鸟入室兮主人将去请问于服兮予去何之吉乎告我凶言其菑】
　　附子由次韵
　　萧萧发垂素晡日迫西隅道人闵我老元气时巻舒嵗晚风雨交何不完子庐万法灭无余方寸可久居将扫道上尘先拔庭中芜一净百亦净物我皆如如
　　少年好远游荡志隘八荒九夷为藩篱四海环我堂卢生与若士何足期渺茫稍喜海南州自古无战场竒峰望黎母何异嵩与邙飞泉写万仞舞鹤双低昂分流未入海膏泽弥此方芋魁倘可饱无肉亦奚伤
　　黎母【琼州志五指山一名黎母山名胜志山在琼州府定安县南一云女星常降此山名黎一云昔雷摄一蛇卵在山中生一女有交阯人过海采香因与野合其后子孙众多是为黎人之祖故曰黎母黎人多居山之四旁】飞泉【琼州志昌江在昌化县城南十里源自五指山至侯村分南北二派南江西流经赤坎村防海潮成港北江绕县南流西至泥浦与潮相滙经入海】
　　附子由次韵
　　夜梦披髪翁骑驎下大荒独行无与游闯然入我堂髙论何峥嵘微言何茫我徐听其説未离翰墨场平生气如虹宜不葬北邙少年慕遗文竒姿揖昂昂衰罢百无用渐以圆斵方隠约就所安老退还自伤
　　冯冼古烈妇翁媪国于兹策勲梁武后开府隋文时三世更险易一心无磷缁锦繖平积乱犀渠破余疑庙貌空复存碑版漫无辞我欲作铭志慰此父老思遗民不可问偻句莫予欺犦牲菌鸡卜我当一访之铜鼓壶卢笙歌此送迎诗
　　庙貌【慎按南史冼夫人卒于隋仁寿初諡诚敬夫人名胜志冼夫人祠在髙州东门外元和郡县志隋大业中始开朱崖立十县又置儋耳临振二郡而髙州诚敬夫人庙碑髙祖赐夫人临振县汤沭邑则是大业以前已有临振县矣唐武徳五年改临振郡为振州宋开寳五年又改崖州临振既为夫人汤沐邑则海南亦当有庙非独髙州也】犦牲【文苑英华张説宋公遗爱碑颂曰犦牛牲兮菌鸡卜神降福兮公夀考】铜鼔【裴渊广州记狸獠铸铜鼓以髙大为贵面濶五尺余鼔腰隆起或作海鱼周回有虾蟇十二相对朱辅溪蛮丛笑蛮地多铜鼔如大钟长筩三十六乳重百余觔其文多环以甲士中空无底】壶卢笙【溪蛮丛笑葫卢笙潘安仁赋所云曲沃悬匏汶阳瓠篠皆笙之材也蛮所吹芦笙亦匏瓠余意但列管六与説文十三簧不同耳此説与施注小异故録之】
　　附子由次韵
　　佛法行中原儒者耻论兹功施防防中亦何负当时此方旧杂染浑浑无名缁治生守家室坐使斯人疑未知酒肉非能与生死辞炽哉吴闽间佛事不可思生子多颖悟徳报岂吾欺时俾正法眼一出照曜之谁为邑中豪勤诵我此诗
　　沈香作庭燎甲煎纷相和岂若炷微火萦烟嫋【一作嬝】清歌贪人无饥饱胡椒亦求多朱刘两狂子陨队如风花本欲竭泽鱼奈此明年何【公自注朱初平刘谊欲冠带黎人以取水沈】沈香【注见四十一巻劝农诗下】甲煎【李髙谢腊日口脂面药启然之以桂花兰苏柔之以辛夷甲煎】
　　附子由次韵
　　忧来感人心悒悒久未和呼儿具浊酒酒酣起长歌歌罢还独舞黍麦力诚多忧长酒易消脱去如风花不悟万法空子如此心何
　　鸡窠养鹤发及与唐人游来孙亦垂白颇识李崖州再逢卢与丁阅世真东流斯人今在亡未遽掩一丘我师吴季子守节到晚周一见春秋末焉不可求
　　鸡窠【详见施氏原注引洞微志中】李崖州【唐书李徳裕字文饶穆宗即位擢翰林学士进中书舍人出为浙西观察使歴相文宗武宗拜太尉进封赵国公宣宗大中元年贬崖州司户参军明年卒年六十三】卢【宋史卢多逊河内人举进士为翰林学士太平兴国初拜中书侍郎平章事与赵普不协防有以多逊交通秦王事闻削官爵并家属流配崖州卒于流所年五十二】丁【宋史丁谓字公言长洲人进士甲科累擢知制诰权三司使上防计録迁参知政事天禧中冦凖为相尤恶谓谓媒孽其过凖罢相拜谓中书门下平章事仁宗即位谓潜结内侍雷允恭传达中防及允恭诛降谓分司西京再贬崖州司户参军籍其家】
　　附子由次韵
　　杜门人笑我不知有天游光明徧十方咫尺陋九州此观一日成衮衮通法流竿木常自随何必返故丘老耼白髪年青牛去西周不遇闗尹喜履迹谁能求
　　城南有荒池琐细谁复采幽姿小芙蕖香色独未改欲为中州信浩荡絶云海遥知玉井莲落蕋不相待攀跻及少壮已失【一作矣】那容悔
　　城南池【名胜志儋州城南有桄榔庵庵前有清水池池中荷花四季不絶腊月尤胜宋知军陈觉清水池诗有坡老未须讥琐细解随梅菊到冰霜之句】玉井莲【韩愈诗太华峰头玉井莲开花十丈藕如船】
　　附子由次韵
　　耝田种紫芝有根未堪采逡巡嵗月度太息毛发改晨朝玉露下滴沥投沧海须牙忽长茂枝叶行可待夜烧沈水香持戒勿中悔
　　黎山有幽子形槁神独完负薪入城市笑我儒衣冠生不闻诗书岂知有孔顔翛然独往来荣辱未易闗日暮鸟兽散家在孤云端问答了不通叹息指屡弹似言君贵人草莽栖龙鸾遗我古【一作吉】贝布海风今嵗寒鸟兽散【汉书李陵传各鸟兽散犹有得脱归报天子者】古贝【文昌杂録闽峤以南多木棉采其花为布号吉贝后读南史言林邑等国出古贝木其花成对如鹅毳抽其绪纺之以作布与苎不异正此种也盖俗讹古为吉耳释氏翻译名义刼贝即木棉也琼州志东峱山在文昌县东一百里此山之形似猿峱其地多田种藷芋给食缉纺吉贝以为衣方勺泊宅编吉贝即古白布此数处皆以古为吉録存备考】
　　附子由次韵
　　海康杂蛮蜑礼俗久未完我居近闾阎愿先化衣冠衣冠一有耻其下胡为顔东邻有一士读书寄贤闗归来奉亲友跬步行必端慨然顾流俗叹息未敢弹提提乌鸢中见此孤翔鸾渐能衣裘褐袒裼如恶寒
　　和陶田舍始春懐古【并引】
　　儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋予亦欣然同之名其屋曰载酒堂用渊明懐古田舍作二首
　　退居有成言垂老竟未践何曽渊明归屡作敬通免休闲等一味妄想生愧腼【公自注渊明本用缅字今聊取其同音】聊将自知明稍积在家善城东两黎子室迩人自远呼我钓其池人鱼两忘反使君亦命驾恨子林塘浅
　　成言【左传宋向戍从子木成言于晋】自知明【老子知人者智自知者明】
　　茅茨破不补嗟子乃尔贫菜肥人愈【一作亦讹】瘦灶闲井常勤我欲致薄少解衣劝坐人临池作虚堂雨急瓦声新客来有美载果熟多幽欣丹茘破玉肤黄柑溢芳津借我三畆地结茅为子邻鴂舌倘可学化为黎母民
　　郊行步月作
　　缺月不早出长林踏青防犬吠主人怒愧此闾里情怪我夜不归茜袂窥柴荆云间与地上待我两友生惊鹊再三起树端已微明白露净原野始觉丘陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自名【别本作鸣讹】如布谷【后汉书冯衍传词如循环口如布谷】
　　【按此诗和陶辛丑七月赴假还江陵夜行途中口号韵】
　　和陶庚戌嵗九月中于西田获早稻
　　蓬头三【一作二】獠奴谁谓愿且端晨兴洒埽罢饱食不自安愿治此圃畦少资主游观昼功不自觉夜气乃潜还早韭欲争春晚菘先破寒人间无正味美好出艰难蚤知农圃乐岂有非意干尚恨不持耝未免骍我顔此心茍未降何适不间闗休去复歇去菜食何所叹
　　獠奴【杜甫有示獠奴诗又有课人伯夷辛秀信行等入山斩隂木诗又信行修水筒诗云于斯答恭敬足以殊殿最此诗起二句正用此】
　　和陶丙辰嵗八月中于下潠田舍获
　　聚粪西垣下凿井东垣隈劳辱何时休宴安不可懐天公岂相喜雨霁与意谐黄菘【一作松】养土膏【一作羔】老楮生树鸡未忍便烹煑绕观日百回跨海得远信氷盘鸣玉哀茵蔯防脍缕照坐如花开一与蜑叟醉苍顔两摧頺齿根日浮动自与粱肉乖食菜岂不足【一作好】呼儿拆鸡栖
　　慎按以上十七首皆海南作施氏原本不载今从新刻本和陶巻中类编于此
　　答海上翁
　　山【一作仙】翁不复见新诗疑是河南石壁曦海水岂容鲸饮尽然犀何处覔琼枝
　　慎按此诗不解何谓施氏原本不载今从续补下巻移编
　　贫家净扫地
　　贫家净扫地贫女好梳头下士晚闻道聊以拙自修叩门有佳客一饭相邀留春炊勿草草此客未易媮慎勿用劳薪感我如薰犹徳人抱衡石铢黍安可廋
　　晚闻道【庄子早湛于人伪而晚闻大道也】
　　新居
　　朝阳入北林竹树散疎影短篱寻丈间寄我无穷境旧居无【一作才】一席逐客犹遭屏结茅得兹地翳翳村巷永数朝风雨凉畦菊发新颖俯仰可卒嵗何必谋二顷遭屏【本集先生与程全父尺牍云初至僦官屋数椽近复遭迫逐王定国甲申杂记云潭州彭氏子民随董必察访广西时子瞻在儋州董至雷议过儋彭涕泣曰人人家有子弟董感悟止遣一小使臣至儋遂有逐出官舍之事】
　　慎按施氏原注东坡至儋耳军使张中请馆于行衙又别饰官舍为安居计朝廷命湖南提举常平董必者察访广西遣使臣过海逐出之中坐黜死雷州监司悉镌秩云云先生送张中诗有悬知冬夜长之句则张中离儋必于冬月公之被逐移居当是秋末冬初事原本编此诗于上巳之后殊失次第今改正
　　送昌化军使张中【一本有罢官赴阙四字】
　　孤生知永弃末路嗟长勤久安儋耳陋日与雕题亲海国此竒士官居我东邻卯酒无虚日夜碁有达晨小罋多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫
　　昌化军【九域志广南西路昌化军唐儋耳昌化郡本朝熈宁六年废为军治宜伦县东至琼州二百六十里西至海十里南至崖州四百八十里】
　　【按此诗和陶与殷晋安别韵张中平生不详特以先生故罢官甚至斥死其人可知矣宜送行诗至再至三惓惓不释也】
　　再送张中
　　胸中有佳处瘴海不能腓三年无所愧十口今同归汝去莫相怜我生本无依相从大块中几合几分违莫作往来相而生爱见悲悠悠含山日炯炯留清辉悬知冬夜长不恨晨光迟梦中与汝【一本作无与】别作诗记忘遗【按此诗和陶王抚军座送客韵】
　　三送张中
　　留灯坐达晓要与影晤言下帷对古人何暇复窥园使君本学武少诵十三篇颇能口击贼戈防亦森然才智谁不如功名叹无缘独来向我説愤懑当奚宣一见胜百闻往鏖皋兰山白衣挟三矢趁此征辽年
　　【按此诗和答厐参军韵】
　　慎按以上三首施氏原本皆不载今考据本题从和陶巻中分编
　　次韵子由赠吴子野先生二絶句
　　马迹车轮满四方若为闭着【一本作暑讹】小茅堂安【一作仙】心欲捉左元放痴疾【一作絶】还同顾长康
　　江令苍苔围故宅谢家语燕集华堂先生笑説江南事只有青山绕建康
　　江令苍苔【江淹青苔赋余凿山楹为室有青苔焉踦屋上生斑驳下布】
　　【慎按栾城集康字韵絶句凡三首时子由自雷再徙循州赠吴子野诗也自此以后两苏无唱和之什矣】附子由原作【原题云雨中招呉子野先生一絶又答呉和二絶】
　　柴门不出蓬生径暑雨无时水及堂辟谷赖君能作客暂来煎蜜饷桃康【自注循州作】
　　三间浰水小茅屋不比麻田新草堂问我秋来气如火此间何事得安康
　　惯从李叟游都市久伴蓝翁醉画堂不似苏门但长啸一生留恨与嵇康【自注子野昔与李士宁纵游京师与蓝乔同客曾鲁公家甚久】
　　被酒独行徧至子云威徽先觉四黎之舍三首
　　半醒半醉问诸黎竹刺藤稍步步迷但寻牛矢覔归路家在牛栏西复西
　　总角黎家三四童口吹葱叶送迎翁莫作天涯万里意谿边自有舞雩风
　　吹葱叶【事未详】
　　符老风清奈老何朱顔减尽鬓丝多投梭毎困东邻女换扇惟逢春梦婆【公自注是日复见符林秀才言换扇事】
　　过黎君郊居
　　半园荒草没佳蔬煑得占禾半是藷万事思量都是错不如还叩仲尼居
　　慎按此诗施氏原本不载今从续补下巻移编于此
　　游城东学舍作
　　闻有古学舍窃懐渊明欣摄衣造两塾窥户无一人邦风方杞夷庙貌犹殷因先生馔已缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永媿虞仲翔弦歌沧海滨
　　百世祀【史记陈世家盛徳之后必百世祀】
　　【按此诗和陶示周续之祖企谢景夷三郎中韵】
　　吾谪海南尽卖酒器以供衣食独有一荷叶杯工制美妙留以自娱乃和渊明连雨独饮二首
　　平生我与尔【一作我】举意辄自【一作相】然岂止磁石铁虽合犹有间此外一子由出处同偏僊晚景最可惜分飞海南天纠纆【别本作纒讹】不吾欺宁此忧患先顾引一杯酒谁谓无往还寄语海北人今日为何年醉里有独觉梦中无杂言
　　磁铁【抱朴子磁石引鍼大涅槃经磁石去铁虽逺以其故铁则随着】
　　阿堵不解醉谁欤此頺然误入无功乡掉臂嵇阮间饮中八仙人与我俱得仙渊明岂知道醉语忽谈天偶见此物真遂超【一作趋】天地先醉醒可还酒此觉无所还清风洗徂暑连雨催丰年牀头伯雅君此子可与言无所还【楞严经佛告阿难今当示汝无所还地】
　　得郑嘉防靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君
　　我非皇甫谧门人如挚虞不持【一作特】两防酒肯借一车书欲令海外士观经似鸿都结髪事文史俯仰六十余老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书久己熟救我今荒芜顾惭桑榆迫久【一作岂】厌诗书娱奏赋病未能草老更疎犹当距杨墨稍欲惩荆舒郑嘉防【慎按先生半月泉题名苏轼曹辅刘季孙鲍朝懋郑嘉防苏坚同游元祐六年三月十一日刻石在湖州徳清县慈相寺中余家有榻本诗题中所谓郑防嘉当即嘉防之讹今从石刻改正本集又有与郑嘉防尺牍云此中枯寂殆非人世然居之甚安况诸史满前甚可与语者也著书则未暇日与小儿编排齐整之以须异日归之左右也正谢其借书事故备録之】病药【传灯録道吾和尚一钵歌药是病病是药到头两事都抛却】伯业【三国志山阳太守袁遗与袁术等同时起兵裴松之注云遗字伯业绍从兄张超常荐其包罗载籍综练百氏求之今日邈焉寡俦魏太祖称长大而能勤学者惟吾与袁伯业耳】
　　【按程钜夫雪楼集跋东坡帖云苏公坐谪时有在都城见叔党而障面者及迁儋耳郑嘉防靖老乃能以海舶载书千余巻为借亦可嘉已公和渊明赠羊长史诗以谢之千载而下知有靖老士乌可不自附于青云哉此帖言所借书收掌如法前辈借人书籍爱防如此皆盛徳事】
　　和陶五月旦日作和戴主簿
　　海南无冬夏安知嵗将穷时时小摇落荣悴俯仰中上天信包荒佳植无由丰鉏耰代【一作待讹】肃杀有择非霜风手栽兰与菊侑我清宴终撷芳眼已明饮酒腹尚冲草去土自隤井深墙愈隆勿笑一畆园蚁垤齐衡嵩包荒【易泰卦九二包荒用冯河疏云体健居中而用乎泰能包含荒秽受纳冯河者也】和陶怨诗楚调示厐主簿邓治中
　　当欢有余乐在戚亦頺然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫厘真市防困来卧重裀忧媿自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不早悟犹推渊明贤
　　慎按以上六首施氏原本皆不载以本诗考之确是南海秋冬作今从新刻和陶巻中编次于此
　　倦夜
　　倦枕厌长夜小窻终未明孤村一犬吠残月几人行衰鬓久己白旅懐空自清荒园有络纬虚织竟何成络纬【炙毂子杂录莎鸡古今注一名促织一名络纬】
　　用过韵冬至与诸生饮酒【公自注符吴皆坐客其余皆即事实録也】
　　小酒生黎法干糟瓦盎中芳辛知有毒滴沥取无穷冻醴寒初春醅暖更饛华夷两尊合醉笑一欢同里闬峩山北田园震泽东归期那敢説安讯不曾通鹤鬓惊全白犀围尚半红愁顔解符老寿耳鬬吴翁得谷鹅初饱亡猫鼠益丰黄姜收土芋巻耳斫霜丛儿瘦缘储药奴肥为种松【疑当作菘】频频非窃食数数尚乗风河伯方夸若灵娲自舞冯归途陷泥淖炬火燎茅蓬膝上王文度家传张长公和诗仍醉墨戏海乱羣鸿
　　小酒【宋史食货志广南东西路自春至秋酤成即鬻谓之小酒腊酿夏而出谓之大酒】生黎法【太平寰宇记琼儋之俗呼山岭为黎人居其间号曰生黎酿酒不用麯糵有木曰严树取其皮叶后清水浸之以粳酿和之香甚能醉人又有石榴亦取花叶和酿醖之数日成酒熟则以竹筒吸之】符老【即符林秀才】吴翁【即吴子野时访先生于海外】巻耳【本集苍耳録云一名羊负来诗谓之巻耳疏谓之枲耳俗谓之道人头海南无药惟此生舍下】
　　纵笔三首
　　寂寂东坡一病翁白须【一作头】萧散满霜风小儿误喜朱顔在一笑那知是酒红
　　【按冷斋夜话引山谷语云不易其心而造其语谓之换骨法规抚其意而形容之谓之夺胎法白居易诗云醉貌如霜叶虽红不是春东坡儿童误喜朱顔在一笑那知是酒红此所谓夺胎法也】
　　父老争看乌角巾应缘曾现宰官身溪边古路三叉口独立斜阳数过人
　　乌角巾【杜甫诗锦里先生乌角巾】现宰官身【法华经妙音菩萨现种种身处处为众生説是经典或现居士身或现宰官身又普门品云应以宰官身得度者即现宰官身而为説法按春渚録云东坡与山谷同见清老清语坡前身为五祖戒和尚故岭外诗云应缘曾现宰官身岂真戒禅师后身耶】
　　北船不到米如珠醉饱萧条半月无明日东家当祭灶只鸡斗酒定膰吾
　　夜烧松明火
　　嵗暮风雨交客舍凄薄寒夜烧松明火照室红龙鸾快焰初煌煌碧烟稍团团幽人忽富贵蕙【一作繐】帐芬椒兰珠煤缀屋角香流铜槃【公自注松沥也出本草注】坐看十八公俯仰灰烬残齐奴朝爨蜡莱公夜长叹海康无此物烛尽更未阑
　　松明火【本集杂记一条云海南多松己卯蜡月二十三日墨灶火发几焚屋遂罢作墨大小五百丸余松明一车仍以照夜】



　　苏诗补注巻四十二
　　钦定四库全书
　　苏诗补注巻四十三　翰林院编修查慎行撰古今体诗五十二首【起元符三年庚辰春在儋州五月移亷州安置八月杪离亷州作】
　　庚辰嵗人日作时闻黄河巳复北流老臣旧数论此今斯言乃騐二首
　　老去仍栖隔海村梦中时见作诗孙天涯巳惯逢人日归路犹欣过鬼门三防已应思贾让孤忠终未赦虞翻典衣剰买河源米屈指新篘作上元
　　黄河北流【宋史河渠志元祐初河流虽北而孙村低下河北诸郡皆被灾于是回河东流之议起安夀深以东流为是文彦博吕大防皆主其说苏辙谓吕公着不如因旧而修其未备防范百禄行视东西二河亦云东流髙仰北流顺下决不可囘时吴安持与李伟力主囘河请置修河司从之七年十月以大河东流赐吴安持三品服李伟再任绍圣元年都水使王宗望上言东北两流频年纷争不决伏自奉诏凡九月上禀成使全河东还故道乞付史馆纪绩至元符二年六月河决内黄东流遂断絶八月左司谏王祖道请正吴安持李伟等之罪诏可】老臣数论【元祐三年先生任翰林学士时上劄子云黄河自天禧以来故道渐淤毎决而西熙宁中决于曹村又决小吴先帝知河之欲西北流故不复塞今都水使者王孝先乃欲于北京南开孙村河欲夺河身以复故道此岂独一方之安危天下之休戚也臣闻自孙村至海口旧管堤埽四十五所嵗支物件五百余万今欲兴修巳壊堤埽准备河水复行东道此莫大之患不赀之费也臣采察众论以为此役不可不罢若今嵗罢役不过枉费九百万物料若更接续兴修则来嵗当役数十万人仍费三千余万不若将三千万物料分作数年因水所行之地稍立隄防数年之后必渐安流何苦兴必不可成之役乎元祐四年八月子由在翰林第四疏有曰臣兄轼前在经筵因论黄河等事为众人所疾迹不自安遂求引退云云】门【本集到昌化军谢表云并鬼门而东骛浮瘴海以南迁名胜志鬼门关在郁林州北流县西十里两山相对间濶三十步往来交阯皆由此关其南尤多瘴疠谚云鬼门关十人去九不还唐沈佺期诗昔传防江路今到鬼门关】三防【汉书沟洫志待诏贾让言治河有上中下三防】河源米【惠州志南齐时析龙川县置河源县以县东北有三河之源故名施氏原注海南无秔秫河源县属惠州当是秔秫所产也】
　　不用长愁挂月村防榔生子竹生孙【公自注海南勒竹毎节生枝如竹竿大盖竹孙也】新巢语燕还窥研旧雨来人不到门春水芦根看鹤立夕阳枫叶见鸦翻此生念念随泡影莫认家山作本元
　　新巢【瀛奎律髓海南人日燕巳来巢亦异事】窥研【郑谷燕诗闲几研中窥水浅落花径里得泥香】泡影【秦译金刚经一切有为法如梦幻泡影浄名疏云上水为因下水为缘得有泡起斯须即无有物遮光则有影见物异影异物动影动】认本元【楞严经徒获此心未敢认为本元心也】庚辰嵗正月十二日天门冬酒熟予自漉之且漉且尝遂以大醉二首
　　自拨牀头一罋云幽人先巳醉浓芬天门冬熟新年喜麴米春香并舍闻【公自注杜子美诗云闻道云安麴米春盖酒名也】菜圃渐疎花【一作云】漠漠竹扉斜掩雨纷纷拥裘睡觉知何处吹面东风散缬纹
　　天门冬酒【尔雅虋冬一名满门冬抱朴子门冬一名颠棘可作散绞其汁作酒以服散尤佳楚人呼为天门冬本草天门冬根白或黄紫色大如手指可取汁作酒山居要录有造天门冬酒法慎按枕中记服食法云采天门冬根食之去三虫伏尸后一段云酿酒初熟防酸久停则香美诸酒不及也新刻本引注舛讹施氏原本所无也今补注驳正】
　　载酒无人过子云年来家醖有竒芬醉乡杳杳谁同梦睡息齁齁得自闻口叶向诗【一本作时讹】犹小小眼花因酒【一本作醉】尚纷纷防灯更试淮南语泛溢东风有縠纹泛溢东风【周礼酒正辨五齐之名一曰泛齐郑康成注云泛者成而滓浮泛泛然如今宜城醪埤雅引造化权舆云东风东方之风气也故冻非东风不能解泛非东风不能溢】
　　追和戊寅嵗上元
　　賔【一作春】鸿社燕巧相违白鹤峯头白板扉石建方欣洗牏厠姜庞不解叹蛜【一作蟏】蝛一龛京口嗟春梦万炬钱塘忆夜归合浦卖珠无复有当年笑我泣牛衣
　　戊寅上元【诗见四十二巻中】賔鸿【防溪诗话坡翁诗賔鸿社燕巧相违月令鸿雁来賔事尝疑人未曽用及观刘梦得诗暮霞千万状賔鸿次第飞顾况云安得凌风翰肃肃賔天京老杜云别浦雁賔秋知古人必有所本也】牏厠【诗话总龟云古人用事有趁笔快意而误者子瞻诗石建方欣洗牏厠据汉书本作厠牏盖中衣也二字义不应颠倒用】牛衣【汉书王章传注牛衣龙具也演繁露龙具之制不知何若案食货志董仲舒曰贫民常衣牛马之衣则牛衣者编草使暖以被牛体盖蓑衣之类】
　　【按本集先生自题此诗后云戊寅上元在儋耳过子夜出余独守舍作违字韵诗今庚辰上元巳再期矣家在惠州白鹤峯下过子不眷妇子从余此来其妇亦笃孝怅然感之故和前篇有石建姜厐之句又复悼懐同安君末章故复有牛衣之句悲君亡而喜子存也】
　　和陶杂诗十一首
　　斜日照孤隙始知空有尘防风动众窍谁信我忘身一笑问儿子与汝定何亲从我来海南【一本作南海】幽絶无四隣耿耿如缺月独与长庚晨此道固应尔不当怨尤人缺月长庚【韩愈诗东方未明大星没惟有太白配残月】
　　故山不可到飞梦隔五岭真游有黄庭闭目寓两京室空无可照火灭膏自冷披衣起视夜海濶河汉永西牕半明月散乱梧楸影良辰不可系逝水无留【一本作由讹】骋我苗期后枯持此一念静
　　后枯【稽康养生论为稼于汤之世必一漑者后枯】
　　真人有妙观俗子多妄量区区劝粒食此岂知子房我非徒跣相终老懐未央兔死缚淮隂狗功指平阳哀哉亦可羞世俗皆羊肠
　　相如偶一官嗤鄙蜀父老不记犊鼻时涤器混佣保著书曾几何【一作许】渇肺灰土燥琴台有遗魄笑我归不早作书遗故人皎皎我懐抱余生幸无愧可与君平道犊鼻涤器【汉书司马相如传相如之临卭尽卖车骑买酒舍乃令文君当垆相如身自着犊鼻禈与佣保杂作涤器于市中】渇肺【相如传相如口吃而善著书常有消渇病】琴台【王褒益州记相如宅在笮桥北李膺云市桥西二百步得相如旧宅南有琴台故墟方舆胜览琴台后为金花寺城内者非其旧也即今之金泉铺是矣】
　　孟德黠老狐奸言嗾鸿豫哀哉丧乱世枭鸾各腾翥逝者知几人文举独不去天方斵汉室岂计一郗虑昆虫正相齧乃比蔺相如【去声】我知公所坐大名难久住细德方险防岂有容公处既往不可悔庶为来者惧
　　枭鸾【史记贾生传呜呼哀哉逢时不祥鸾鳯伏窜兮鸱枭翺翔】细德险防【贾生传吊屈原赋见细德之险防兮摇増翮逝而去之施氏原注引句错讹今补注】
　　博大古真人老耼关尹喜独立万物表长生乃余事稚川差可近倘有接物意我顷登罗浮物色恐相值徘徊朱明洞沙水自清驶满把菖蒲根叹息复弃置
　　蓝乔【一本作桥讹】近得道常苦世褊迫西游王屋山不践长安陌尔来宁复见鸟道度太白昔与吴逺游同藏一瓢窄潮阳隔云海嵗晩倘见客伐薪供养火看作栖鳯宅蓝乔【吴子野曽与蓝乔同客曾鲁公家见子由诗注】养火【孙思邈七返丹砂法用六一泥固剂讫以文火渐养数至六七日即武火一日成如此七转堪服其火每转须减损之不减恐药不住也】
　　南荣晚闻道未肯化庚桑陶顽铸强犷枉费尘与糠越子古成之韩生教休粮参同得灵钥九锁【一作鐰】启伯阳鹅城见诸孙贫苦我为伤空余焦先室不传元化方遗像似李白一奠临江觞
　　南荣【庄子庚桑子谓南荣趎曰今吾才小不足以化子胡不南见老子】灵钥【道书真一子有还丹内象金钥匙一巻】伯阳【神仙传魏伯阳吴人也性好道术后与弟子三人作丹丹成知弟子心懐未尽乃试之曰丹虽成宜先与犬试之乃与犬食即死弟子曰先生当服之否伯阳曰吾委家入山不得道亦耻复还乃服丹入口即死弟子相谓曰作丹以求长生服之即死奈何独一弟子曰吾师非常人也服此即死得无意乎因取丹服之亦死二弟子乃出山欲为伯阳求棺木二子去后伯阳即起将所服丹纳死弟子及犬口中皆起遂皆仙去伯阳作参同契五行相类凡三十巻假爻象以论作丹之意】
　　余龄难把玩妙解寄笔端常恐抱永叹不及丘明迁亲友复劝我放心饯华颠虚名非我有至味知谁餐思我无所思安能观诸缘巳矣复何叹旧说易两篇
　　把玩【栁子厚丈前过三十年与瞬息无异后所得者其不足把玩亦巳审矣】
　　申韩本自圣陋古不复稽巨君纵独欲借经作岩崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得巳昭氏有成亏
　　角羁【礼记内则三月之末择日剪髪为鬌男角女羁注夹囱曰角午达曰羁疏云夹囱两旁当角之处留髪不翦一纵一横曰午今女剪髪留其顶上从横各一相交通达故曰午达不如两角相对但从横各一在顶上故曰羁羁者只也】
　　我昔登胊山出日观沧凉欲济东海县恨无石桥梁今兹黎母国何异于公乡蚝浦既黏山暑退亦飞霜所欣非自誷不怨道里长
　　朐山【太平寰宇记大海在海州城东十五里南接朐山县界北接懐仁县界志云朐山在城南四里始皇东巡立石东海上朐界中以为秦东门】于公乡【海州志孝妇冢在郯城孝妇窦氏于公郯人为郡决曹以争孝妇狱辞疾去故居在东海城北十里名于公浦按于公乡即此地也】自誷【栁宗元诗髙歌反故室自誷非所欣】
　　【慎按吴中新刻本渊明杂诗凡十二首其末章用理字韵止六句疑非全作先生亦缺和诗】和陶始作镇军防军经曲阿
　　虞人非其招欲往畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难久居不思牺牛龟兼取熊掌鱼北郊有大赉南冠解囚拘眷言罗浮下白鹤返故庐
　　大名难久居【史记越世家范蠡曰大名之下难以久居】北郊【宋史礼志北郊方丘配帝神州岳镇海渎七十一位坛在宫城之北以夏至祭皇地祗别为坛于北郊以孟冬祭元祐七年冬哲宗亲祠遂合祭天地建中靖国元年曾布主北郊之说遂罢合祭】
　　【慎按宋史徽宗本纪元符三年庚辰正月即位二月始听政四月范纯仁等复宫观苏轼等徙内郡是年未尝举郊祀之典明年辛巳改元建中靖国十一月乃合祀天地于圜丘时先生巳没矣今诗云北郊有大赉盖谓新君即位例当有郊祀恩赦耳】
　　桃花源【并引】
　　世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧说南阳有菊水水甘而芳居民三十余家饮其水皆夀或至百二三十嵗蜀青城山老人村有见五世孙者道极险逺生不识盐醯而溪中多枸杞根如龙蛇饮其水故夀近嵗道稍通渐能致五味而夀益衰桃源盖此比也欤使武陵太守得而至焉则巳化为争夺之塲久矣尝意天壤间若此者甚众不独桃源予在颍州梦至一官府人物与俗间不异而山川清逺有足乐者顾视堂上榜曰仇池觉而念之仇池武都氐故地杨难当所保余何为居之明日以问客客有赵令畤德麟者曰公何问此此乃福地小有洞天之附庸也杜子美盖云万古仇池穴潜通小有天他日工部侍郎王钦臣仲至谓余曰吾尝奉使过仇池有九十九泉万山环之可以避世如桃源也
　　凡圣无异居清浊共此世心闲偶自见念起忽巳逝欲知真一处要使六用废桃源信不逺杖藜可小憩躬耕【一本作耘】任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁齧谢炮制子骥虽形隔渊明巳心诣髙山不难越浅水何足厉不如我仇池髙举复几嵗从来一生死近又等【一作算讹】痴慧蒲涧安期境罗浮稚川界梦往从之游神交发吾蔽桃花满庭下流水在户外却笑逃秦人有畏非真契
　　和归去来兮词【并引】
　　子瞻谪居昌化追和渊明归去来词盖以无何有之乡为家虽在海外未尝不归云尔
　　归去来兮吾方南迁安得归卧江海之澒洞吊鼓角之凄悲迹泥蟠而愈深时电往而莫追懐西南之归路梦良是而觉非悟此生之何常犹寒暑之异衣岂袭裘而念葛盖得桷而丧防我归甚易非驰非奔俯仰还家下车阖门藩垣虽缺堂室故存挹吾天醴注之洼尊饮月露以洗心飡朝霞而顔混客主而为一俾妇姑之相安知盗窃之何有乃掊门而折关廓圜镜以外照纳万象而中观治废井以晨汲滃百泉之夜还守静极以自作时爵跃而鲵桓归去来兮请终老于斯游我先人之敝庐复舍此而焉求均海南与汉北挈往来而无忧畸人告予以一言非八卦与九畴方饥须粮巳济无舟忽人牛之皆丧但乔木与髙丘惊六用之无成自一根之返流望故家而求息曷中道之三休巳矣乎吾生有命归有时我初无行亦无留驾言随子听所之岂以师南华而废从安期谓汤稼之终枯遂不溉而不耔师渊明之雅放和百篇之新诗赋归来之清引我其后身盖无疑
　　余喜渊明归去来辞因集字为十诗【一本题云集归去来诗十首】
　　命驾欲何向欣欣春木荣世人无往复乡老有逢迎云外流泉逺风前飞鸟轻相携就衡宇酌酒话交情涉世恨形役告休成老夫良欣就归路不复向迷途去去径犹【一作有】菊行行田欲芜情亲有还往清酒引尊壶与世不相入膝琴聊自【一作尽】欢风光归笑傲云物寄游观言话审无倦心懐良独安东皋清有趣植杖日盘桓世事非吾事驾言归路寻向时迷有命今日悟无心庭内菊归酒牕前风入琴寓形知巳老犹未倦登临云岫不知逺巾车行复前仆夫寻老木童子引清泉矫首独傲世委心还乐天农夫告春事扶老向良田富贵良非愿乡关归去休携琴巳寻壑载酒复经丘翳翳景将入涓涓泉欲流农夫人不乐我独与之游觞酒命童仆言归无复留轻车寻絶壑孤棹入清流乘化欲【一作亦】安命息交还絶游琴书乐三径老矣亦何求归去复归去帝乡安可期鸟还知巳倦云出欲何之入室还携幼临流亦赋诗春风吹独立不是傲亲知役役倦人事来归车载奔征夫问前路稚子衡门入息亦诗防出游常酒尊交亲书巳絶云壑自相存寄傲疑今是求荣感【一作定】昨非聊欣尊有酒不恨室无衣丘壑世情逺田园生事防柯庭还独盻【别作睡讹】时有鸟归飞
　　慎按施氏原本和陶诗二巻凡一百零五首归去来辞亦在数内此十章向不载和陶巻中今从新刻本采录又増入补遗二章自饮酒二十首起至此止分编各巻共一百三十三首而归去来辞不与焉西清诗话云渊明又有问来使诗云尔从中山来早晚发天目我屋南山下今生几丛菊蔷薇叶巳抽秋兰气当馥归去来山中山中酒应熟此诗陶集中不载盖疑天目非陶居然太白诗云陶令归去来田家酒应熟乃用此耳洪迈对雨编亦云先生想未见原诗故缺和章耳
　　附黄鲁直跋子瞻和陶诗一首
　　子瞻谪岭南时宰欲杀之饱吃惠州饭细和渊明诗彭泽千载人东坡百世士出处虽不同风味乃相似
　　【按东坡和陶诗起于扬州终于儋州在惠州作者不过十分之三四而山谷云饱吃惠州饭细和渊明诗盖未加详考耳】
　　题过所画枯木竹石三首
　　老可能为竹写真小坡今与石传神山僧自觉菩提长心境都将赴卧轮
　　附黄鲁直次韵一首
　　眼入毫端写竹真枝掀叶举是精神因知幻化出无象问取人间老斵轮
　　【按山谷集次韵止此一首后二首缺和】
　　散木支离得自全交柯蚴蟉欲相传不须更说能鸣雁要以空中得尽年
　　【按声画集云一本此首系第一篇】
　　倦看涩勒暗蛮村乱棘孤藤束瘴根惟有长身六君子猗猗【一作依依】犹得似淇园
　　真一酒歌【并引】
　　布以步五星不如仰观之捷吹律以求中声不如耳齐之审铅汞以为药防易以火不如天造之真也是故神宅空乐出虚蹋踘者以气升孰能推是类以求天造之药乎于此有物其名曰真一逺游先生方治此道不饮不食而饮此酒食此药居此堂予亦窃其一二故作真一之歌
　　空中细茎挿天芒不生沮泽生陵冈涉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动摇天关出琼浆壬公飞空丁女藏三伏遇井了不尝酿为真一和而庄三杯俨如侍君王湛然寂照非楚狂终身不入无功乡
　　铅汞【金丹诀还丹交媾不出于水火金木上丹基在一但辨得真铅真汞二物真隂真阳大道也又云修至药须用真铅汞修丹不悟真一之理互说金石为药又不得节符火还丹因何而立乎】防易火【金丹诀夫托易象药不须觔立三百六十四铢象月两上下对望二八十六故立一十六两剰少即不合爻象节符用事也又云起伏法象阳符隂符药物并不得逾觔故合大衍一周周而复始乾坤大理运轴大数又合干防二百一十六坤防百四十四总喻合天符行度之数即火符自然五日一足当用五爻十符十日两足当用十爻二十符十五日三足当用十五爻三十符终亥起子进退加爻藏伏时节乃合天道防同自然须依更漏用火即合符不差】真一【云笈七籖三元真一经云变气布结神得以灵众真归一而元功成焉此元气之根始也】逺游【即吴子野本集有吴子野絶粒不睡诗见前】飞龙御月【大还丹秘契图云三月夬卦五阳爻斗建辰支应戍时象九五飞龙在天得其志也】天关【黄庭经三关之中精气防口为天关精神机】楚狂【列仙传陆通者楚狂接舆也好养性游诸名山】
　　【慎按此诗大意取道家三一还丹之诀借题以寓言空中细茎挿天芒以下六句言麦得四时之气以成故性温和也天旋雷动玉尘香二句屑麦造麯法也跏趺牛噍安且详至未杂记蒸米酿酒及酿成后品格香味饮之可解渇而不可醉也通篇大指如此但前后错落如羚羊挂角无迹可求耳】
　　慎按本集杂记云予在白鹤新居邓道士忽叩门时巳三鼓月色如霜有携斗酒丰神英发如吕洞賔者曰子尝真一酒乎就坐各饮数杯击节髙歌袖出一书授余乃真一法及修养九事末云九霞仙人李靖书既别恍然又云岭南不禁酒近得一酿法乃是神授只用白面糯米清水三物谓之真一法酒酿成玉色有自然香味绍圣三年五月望日敬造真一法酒成请罗浮道士邓守安拜奠北斗真君云云据此则此诗当是惠州作而苏氏原本编入海外巻中或酿酒在惠州作歌则在儋州未可知也今仍其旧
　　汲江煎茶
　　活水还须活火烹自临钓石取深清大瓢贮月归春罋小杓分江入夜瓶雪乳【一作茶雨】巳翻煎处脚松风忽作泻时声枯肠未易禁三椀坐【一作卧】听荒城长短更
　　活火【蛩溪诗话唐赵璘述因话录载其家兵部君约性嗜茶能自煎尝谓人曰茶须缓火炙活火煎东坡诗盖用此施氏原注亦引此条未云活火谓炭之焰也诸刻本皆不云公自注新刻不知何所据今删去】
　　【按杨诚斋极赏此诗谓一篇之中句句皆竒一句之中字字皆竒】
　　赠李兕彦威秀才【外集题中无彦字】
　　魏王大瓢实五石种成濩落将安适可怜公子持十牛海上三年竟何得先生少负不羁才从军数到单于台天山直欲三箭取白衣将军何人哉夜逢怪石曾饮羽戯中防枝何足数誓将马革裹尸还肯学班超苦儿女封侯卫霍知几许老矣先生困羁旅酒酣聊复说平生结袜犹堪一再鼓弃书捐剑学万人纨袴儒冠皆误身穷途政似不龟手与世羞为西子颦如今唯有谈天口云梦胸中吞八九世间万事寄黄粱且与先生说乌有
　　戯赠孙公素
　　披扇当年笑温峤握刀晚嵗战刘郎不须戚戚如冯衍便与时时说李阳
　　慎按以上二首施氏原本不载外集编南海巻中今从之
　　儋耳
　　霹雳收威暮雨开独慿防槛倚崔嵬垂天雌霓云端下快意雄风海上来野老巳歌丰嵗语除书欲放逐臣回残年饱饭东坡老一壑能专万事灰
　　一壑能专【按汉书叙传渔钓于一壑则万物莫奸其志王介甫用其意作诗曰我亦暮年专一壑陈后山诗亦有他日入东专一壑之句】
　　慎按此诗施氏原本不载今从新刻续补下巻移编于此
　　余来儋耳得吠狗曰乌觜甚猛而驯随予迁合浦过澄迈泅而济路人皆惊戱为作此诗
　　乌喙本海獒幸我为之主食余巳瓠肥终不忧鼎爼昼驯识賔客夜悍为门户知我当北还掉尾喜欲舞跳踉趁童仆吐舌喘汗雨长桥不肯蹑径渡清深浦拍浮似鹅鸭登岸剧虓虎盗肉亦小疵鞭棰当贳汝再拜谢厚恩天不遣言语何当寄家书黄耳定乃祖
　　天不遣言【元稹望云骓歌色沮声悲仰天诉天不遣言君未识】黄耳【晋书陆机传有骏犬名黄耳既羁寓京师久无家问乃以竹筒盛书系其颈犬寻路南走遂至其家得报还洛因以为常】澄迈驿通潮阁二首
　　倦客愁闻归路遥眼明【一作前】飞阁俯长桥贪看白鹭横秋浦不觉青林没晩潮
　　澄迈【太平寰宇记澄迈县在旧崖州西九十里隋置县以迈山为名按志县西又有澄江故名】通潮阁【名胜志通潮阁乃澄迈驿阁也旧志通潮阁一名通明阁在澄迈县西】
　　余生欲老海南村帝遣巫阳招我魂杳杳天低鹘没处青山一髪是中原
　　泂酌亭【并引】
　　琼山郡东众泉觱发然皆冽而不食丁丑嵗六月南迁过琼始得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰
　　泂酌【一本有彼字】两泉挹彼注兹一瓶之中有渑有淄以瀹以烹众喊莫齐自江徂海浩然无私岂弟君子江海是仪既味我泉亦哜我诗
　　琼山郡【九域志广南西路琼州琼山郡军事去东京八千五百里西南至昌化军四百三十里东北至雷州五百九十里西北至海十三里】
　　六【一本作九讹】月二十日夜渡海
　　参横斗转欲三更苦雨终风也解晴云散月明谁防缀天容海色本澄清空余鲁叟乘桴意粗识【一本作无复】轩辕奏乐声九死南荒吾不恨兹游竒絶冠平生
　　渡海【王氏交广春秋朱崖儋耳大海中极南之外对合浦徐闻县清朗无风之日遥望朱崖州如囷廪大从徐闻对渡北风举帆一日一夜而至周围二千余里径渡八百里太平寰宇记朱崖去雷州徐闻县隔一小海】
　　慎按方回瀛奎律髓谓此诗绍圣四年责儋州时作六月二十渡海七月十三日至儋云云以余考之讹也本集和渊明移居诗序云丁丑余谪海南子由亦谪雷州五月十一日相遇于藤同行至雷六月十一日与子由相别渡海则南迁时渡海乃六月十一日非二十日也又按本集到昌化军谢表至儋州在七月二日亦非十三日也今从施氏原本定为北归时作
　　自雷适亷宿于兴亷村浄行院
　　荒凉海南北佛舍如鸡栖忽行【一作此】榕林中跨空飞栱枅当门冽碧井洗我两足泥髙堂磨新甎洞户分角圭倒牀便甘寝鼻息如虹霓童仆不肯去我为半日稽晨登一叶舟醉兀十里溪醒来知何处归路老更迷自雷适亷【按宋史元符三年正月徽宗即位四月苏轼等徙内郡傅纪年录庚辰五月被命移亷州安置本集亷州谢表有许承恩而内徙之句六月晦日碇大海中有小记一条又有七月四日渡合浦记云余自海康适合浦连日大雨水无津涯自兴亷浄行院下乘小舟至官寨闻自此而西皆涨水或劝乘蜑船并海即白石云云施氏原注亦云六月离儋耳七月四日至亷州与此正合元和郡县志今亷州即汉合浦郡理唐书贞观八年改合浦郡为亷州取大亷洞为名宋朝会要开宝五年移亷州治于长沙塲太平兴国八年废州置太平军于海门镇咸平元年复为亷州旧志东汉费贻为合浦守政治清简民懐其德合浦江山皆名亷者以贻之故也】兴亷村【广州志合浦县有兴亷坊浄行院今废】甘寝【韩愈诗倒身甘寝百疾愈】
　　雨夜宿浄行院
　　芒鞵不踏利名塲一叶轻【一作虚】舟寄淼茫林下对牀听夜雨静无灯火照凄凉【一本作僧房】
　　慎按此诗施氏原本不载今从新刻续补下巻因题附编
　　亷州龙眼质味殊絶可敌荔支
　　龙眼与荔支异出同父祖端如甘与橘未易相可否异哉西海濵琪树罗圃累累似桃李一一流膏乳坐疑星陨空又恐珠还浦图经未尝说玉食逺莫数独使【一作有】皴皮生弄色映雕爼蛮荒非汝辱幸免妃子汚龙眼【南方草木状龙眼树如荔支但枝叶稍小殻青黄色肉白而带浆一朶五六十颗作穗葡萄荔支过即龙眼熟故谓之荔支奴魏文帝诏南方果之珍异者有龙眼荔支令嵗贡焉】甘橘【韩彦直橘录序云橘生温郡甘乃其别种甘自别为八种橘又自别为一十四种】可否【按否字广韵载四纸者符鄙切载有韵者方久切未有入七麌者攷之他人诗亦然不知先生何据】
　　合浦愈上人以诗名岭外将访道南岳留诗壁上云闲伴孤云自在飞东坡居士过其精舍戱和其韵
　　孤云出岫岂求伴锡杖凌空自要飞为问庭松尚西指不知老奘几时归
　　合浦【舆地广记广南西路亷州领县二其一为合浦太平寰宇记汉旧县太平兴国中省入石康县咸平元年复置】愈上人【未详】老奘【旧唐书奘姓陈氏偃师人大业末出家博涉经论尝谓翻译者多讹谬故就西域广求异本以防验之贞观初往游西域经百余国撰西域记十二巻十九年归京师续髙僧传奘本名袆陈仲弓之后贞观中归自西域奉诏翻译经论七十三部一千三百三十巻慎按施氏原注此诗墨迹公自题其后云元符三年八月十日新刻删去不知老奘几时归墨迹作几年今补录】
　　梅圣俞之客欧阳晦夫使工画茅庵巳居其中一琴横牀而巳曹子方作诗四韵仆和之云
　　寂莫王子猷囘船剡溪路迢遥戴安道雪夕谁与度倒披王恭氅半掩袁安户应调折弦琴自和撚须句欧阳晦夫【困学纪闻晦夫名辟桂州人梅圣俞有诗送之云我家无梧桐安可久栖鳯东坡南迁至合浦晦夫时为石康令出其诗稿数十幅事见桂林志注坡诗者以为文忠之族非也○慎按百斛明珠载东坡题跋有书梅圣俞赠欧阳阀诗后一段所载晦夫之名讹作阀考宛陵集与困学纪闻同应作辟又按百斛明珠记先生题圣俞诗后云客心如萌芽忽与春风动又随落花飞去作江南梦我家无梧桐安可久栖鳯右宛陵先生梅圣俞送晦夫诗先君与圣俞游时余与子由年甚少世未有知者圣俞亟称之家有老人泉圣俞作诗云嵗月不知老家有雏鳯凰百鸟戢其翼不敢呈文章圣俞没今四十年矣过合浦见其门人欧阳晦夫出所为送行诗晦夫年六十六余尚少一嵗须鬓皆皓然固穷亦畧相似于是执手大笑曰圣俞所谓鳯者例如是哉元符三年月日】折弦【贾岛诗坐闻西牀琴冻折两三弦】撚须句【谈苑唐卢延让诗吟安一个字撚断数茎须】
　　欧阳晦夫惠琴枕
　　中郎不眠仰看屋得此古椽围尺竹轮囷濩落非笛用剖作袖琴徽轸足流传几处到渊明卧枕纶巾酒新漉孤鸾别鹄【一作鹤】谁复闻鼻息齁齁自成曲
　　仰看屋【汉书盖寛饶传在许伯座仰视屋而叹南史梁衡山侯恭传仰眠牀上看梁屋而著书千秋万嵗谁传此者】围尺竹【刘禹锡诗青松鬰成坞修竹盈尺围】孤鸾别鹄【陶渊明诗知我故来意取琴为我弹上弦惊别鹄下弦离孤鸾】
　　琴枕
　　清眸作金徽素齿为玉轸响泉竟何用金带常苦窘斓斑渍珠泪宛转堆云鬒君若安七弦应弹卓氏引慎按此诗施氏原本不载今从新刻续补上巻因题附录
　　留别亷守
　　编萑【别本作雚非】以苴猪墐涂以涂之小饼如嚼月中有酥与饴悬知合浦人长诵东坡诗好在真一酒为我醉宗资
　　亷守【傅纪年录载亷守张左藏而逸其名当是从武职改知州者】
　　缾笙【并引】
　　庚辰八月二十八日刘几仲饯饮东坡中觞闻笙箫声杳杳若在云霄间抑扬往返粗中音节徐而察之则出于双缾水火相得自然吟啸盖食顷乃巳坐客惊叹得未曾有请作缾笙诗记之
　　孤松吟风细泠泠独茧长缫女娲笙陋哉石鼎逢弥明蚯蚓窍作苍蝇声缾中宫商自相赓昭文无亏亦无成东坡醉熟呼不醒但云作劳吾耳鸣
　　刘几仲【爵里未详】女娲笙【礼记明堂位女娲之笙簧疏女娲氏风姓承庖犠制度始作笙中簧】石鼎【韩愈石鼎聨句序道士轩辕弥明与刘师服侯喜相遇指石鼎赋诗弥明云时于蚯蚓窍防作苍蝇鸣】无亏成【庄子齐物论有成与亏故昭氏之鼔琴无成与亏故昭氏之不鼓琴也慎按傅纪年录先生于庚辰七月到亷八月被命授舒州团练副使移永州安置其别亷月日自明计其居亷州不及两月也】
　　欧阳晦夫遗接防琴枕戯作此诗谢之
　　携儿过岭今七年晚【一作逺】途更着黎衣冠白头穿林要藤防赤脚渡水须【一作愁】花缦不愁故人惊絶倒但使俚俗相恬安见君合浦如梦寐挽须握手俱汍澜妻缝接防雾縠细儿送琴枕冰徽寒无且寄陶令意倒载犹作山公看我懐汝隂六一老眉宇秀发如春峦羽衣鹤氅古仙伯岌岌两柱扶霜纨至今画像作此服凛如退之加渥丹尔来前辈皆鬼录我亦带脱巾欹寛作诗颇似六一语往往亦带梅翁【一作公】酸
　　黎衣冠【太平寰宇记海南风俗男子则髽首挿梳带人齿为璎饰绩木皮为衣女人以五色布为防以斑布为裙号曰都笼】仙伯【杜甫诗诸公乃仙伯杖藜长松隂】










　　苏诗补注巻四十三
　　钦定四库全书
　　苏诗补注巻四十四　翰林院编修查慎行撰古今体诗四十三首【庚辰九月离亷州歴藤梧广韶是冬在韶州度嵗明年辛巳正月度岭作】
　　慎按年谱谓先生于庚辰嵗除度岭然考之全集有九成台铭及南华长老题名乃建中靖国元年正月一日所作则在韶州度嵗可知
　　次韵王郁林
　　晩途流落不堪言海上春泥手自翻汉使节空余皓首故侯在有頽垣平生多难非天意此去残年尽主恩误辱使臣相抆拭宁闻老鹤更乘轩
　　王郁林【名失考舆地广记郁林州古蛮夷之地秦立桂林郡宋开宝七年废党牢二州入郁林九域志广南西路郁林郡军事治南流县西南至亷州二百里】拭【汉书朱博传为左冯翊长陵大姓尚方禁少时尝盗人妻被斫创着其颊府功曹受其赂白除禁调守尉博闻知以他事召见视其面果有瘢博辟左右问禁是何等创也禁自知得情叩头伏状博笑曰大丈夫固时有是冯翊欲洒卿耻拭用禁能自效不禁且喜且惧对曰必死博因亲信之以为耳目注云拭摩也】
　　藤州江上【一作下】夜起对月赠邵道士
　　江月照我心江水洗我肝端如径寸珠堕此白玉盘我心本如此月满江不湍起舞者谁欤莫作三人看峤南瘴疠【一作毒】地有此江月寒乃知天壤间何人不清安牀头有白酒盎若白露漙独醉还独醒夜气清漫漫仍呼邵道士取琴月下弹相将乘一叶夜下苍梧滩
　　邵道士【名彦肃见本集诗题下】径寸珠【云笈七籖真人之心如珠在渊众人之心若瓢在水】白玉盘【李白诗小时不识月呼作白玉盘】苍梧滩【汉书地理志苍梧越地元封五年置十三州刺史交州部七郡苍梧乃其一名胜志藤江在藤县源出交阯至邕州左右江至此与绣江合又东流至番禺入海苏子瞻系舟藤城下即此处也有鸭儿滩在县南金环滩在峡内】
　　徐元用使君与其子端常邀仆与小儿过同游东【别本作金讹】山浮金堂戱作此诗
　　昔与徐使君共赏钱塘春爱此小天竺时来中圣人松如迁客老酒似使君醇系舟藤城下弄月镡江濵江月夜夜好山云朝朝新使君有令子真是石麒麟我子乃散材有如木轮囷二老白接防两郎乌角巾醉卧松下石扶归江上津浮桥半没水掲此碧鳞鳞
　　徐元用【按施氏原注元用名畴以余考之畴当作璹东坡倅杭时璹为仁和令姓名载咸淳临安志中此诗起四句正记钱塘事而称使君意此时徐为藤守复于此同游东山也畴与璹偏旁小异两处必有一讹】东山浮金堂【名胜志东山在藤县东一里镡江在县东南唐武德初有宣抚使至此舣舟游慈圣寺以金杯挹井水杯堕井中汲水至干不见杯得一龟长尺二寸宣抚解红帛系其腰放之井祝曰尔若有灵当涨杯出及归至寺门见龟踊跃塘内次日游干亨寺忽见前杯自涧流出是夜风浪忽起船中有一宝剑浮水而去乃名其地曰镡津亦曰剑江】镡江【注详浮金堂下】
　　送鲜于都曹归蜀灌口旧居
　　籋尽霜须照碧铜依然春雪在长松朝行犀浦催收芋夜渡绳桥看伏龙莫叹倦游无驷马要将老健敌千钟子云三世惟身在为向西南说病容
　　鲜于都曹【名字失考】灌口【成都志江水自羊膊山北连甘松至于灌口春耕之际需之如金曰金灌口李膺益州记湔水路西七里灌口山古所谓天彭阙也元和郡县志导江县在成都府西县西二十六里有灌口山灌口镇汉文翁穿湔江溉灌故名】犀浦【元和郡县志犀浦在成都县界垂拱中置犀浦县因李冰所造石犀而名施氏原注云犀浦在郫县不知何据】收芋【杜甫诗紫收岷岭芋】绳桥伏龙【吴船录桥之广十二丈绳长一百二十丈上布竹笆毎数木以一架挂桥于半空大风过之如渔人晒网染家晾彩布之状须舍舆疾步稍从容则震掉不可行方舆胜览绳桥前有翠围山沿江两岸中断李冰凿此以分江水上有伏龙观是冰锁孽龙处】倦游无驷马【汉书司马相如传长卿故倦游又华阳国志载相如题升仙桥云不乗赤车驷马不过汝下也】
　　书堂屿
　　苍山古木书堂屿北出湘水百余步谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称在常住
　　书堂屿【按旧志书堂屿有三一在梧州一在韶州曲江县一在仁化县未详孰是考水经湘水出零陵始兴县注云湘漓同源分为二水南为漓水北则湘川今诗云北出湘水百余步当是梧州之书堂屿矣】
　　慎按此诗施氏原本不载今从新刻续补遗上巻编次于此
　　送邵道士彦肃还都峤
　　乞得纷纷扰扰身结茅都峤与仙隣少而寡欲顔常好老不求名语益真许迈有妻还学道陶潜无酒亦从人相随十日还归去万刼清游结此因
　　都峤【司马子防天地宫府图序云三十六小洞天第二十都峤山洞在容州普宁县仙人刘根治之名胜志都峤山在梧州容县南山有八峯有南北二洞南洞寛广平坦北洞差狭为星坛者八中峯絶顶有中宫院】
　　书韩干二马
　　赤髯碧眼老鲜卑囘防如萦独善骑赭【一作赪讹】白紫骝俱絶世马中湛岳有妍姿
　　观大水望朝阳岩作
　　朝阳岩前不结庐下眺江水百步余春泉溅溅出乳窦青莎白石半洿涂不到津头二三日谁知江水涨天墟遥望横杯不敢济岩口正有人罾鱼
　　朝阳岩【元结游朝阳岩记云至零陵爱其郭中有水石之异泊舟寻之得岩与洞以其东向遂以名之焉栁宗元记云由朝阳岩东南水行至芜江可取者三莫如袁家渇诗话总龟朝阳岩在永州城南一里余下临潇水元结取名自为歌云朝阳岩下潇水深朝阳洞中寒泉清零陵城郭夹潇水岩洞幽竒当郡城施昱游记云出永州西门舟行二里不及百步至山顶有上下二岩上岩石广耸植石侧一亭曰观澜过此再歴石磴数十级乃至下岩大江汩汩循其前】
　　慎按纪年录先生于庚辰八月末到亷州作木栰下水歴容藤至梧是嵗复有移永州之命先生谢表亦云先自昌化贬所移亷州又自亷州移舒州节度副使永州居住行至英州复朝奉郎提举成都玉局观云云先生移永州之命当在本年八月以后其曾至永州与否本集及纪年录皆无可考可据者止有此诗而施氏原本又不载外集载杭州巻中不知所据今从新刻续补上巻移编于此俟再攷
　　将至广州用过韵寄迈迨二子【一本无二子两字】
　　皇天遣出家临老乃学道北归为儿子破戒堪一笑披云见天眼囘首失海潦蛮唱与黎歌余音犹杳杳大儿牧众穉四嵗守孤峤次子病学【一作药】医三折乃粗晓小儿耕且养得暇为书扰我亦困诗酒去道愈茫纷纷何时定所至皆可老莫为栁仪曹诗书教氓【一作蛮】獠亦莫事登陟谿山有何好安居与我游闭尸浄洒扫迈迨【迈先生长子时与家属住惠州迨次子时在常州】天眼【释典五眼一肉眼二天眼三慧眼四法眼五佛眼】
　　赠郑清叟秀才
　　风涛战扶胥海贼横泥子胡为犯二怖博此一笑喜问君奚所欲欲谈仁义耳我才不逮人所有聊足巳安能相付与【一作予】过听君误矣霜风扫瘴毒冬日稍清美年来万事足所欠惟一死澹然两无求滑浄空棐几郑清叟【失攷】扶胥【广州志扶胥镇在州城之南】泥子【未详】欠一死【北史陈休卜崇曰吾辈年逾五十职位巳崇惟欠一死耳安能屈首低眉以事阉竖耶又梁僧史世祖宴东府跋陀罗曰贫道客食陛下三十载恩德厚矣所少者一死耳】棐几【晋书王羲之传尝诣人家见棐几滑浄因书之】
　　和孙叔静兄弟李端叔唱和
　　病骨瘦欲折霜髯籋更疎喜闻新国政兼得故人书秉烛真如梦倾杯不敢余天涯老兄弟懐抱几时摅孙叔静【宋史孙鼛字叔静钱塘人用父任登仕按本传载其歴官徽宗朝由福建转运判官召为屯田员外岀提防江东刑狱歴知曹郓单三州施氏原注叔静哲宗朝提举广东常平东坡居惠极意周旋及二子娶晁旡咎黄鲁直女两事可补史传之阙】
　　广倅萧大夫借前韵见赠复和荅之二首
　　生还粗胜虞早退不如疎垂死初闻道平生误信书风涛惊夜半疾病送灾余赖有萧夫子忧懐得少摅萧大夫【龙泉旧志萧世范字器之嘉祐癸夘进士通判防州广州迁广西转运判官其在广州苏文忠公与之游有酬广倅萧大夫诗】胜虞【按三国志虞翻传徙交州在南十余年卒先生虽逺谪犹得生还故云胜虞也】
　　心闲诗自放笔老语翻疎赠我皆强韵知君得异书滔滔沮叟是绰绰孟生余一笑沧溟侧应无愤可摅周教授索枸杞因以诗赠录呈广倅萧大夫
　　邺侯藏书手不触嗟我嗜书终日读短檠照字细如毛怪底昏花悬两目扶衰赖有王母杖名字于今挂仙录荒城古堑草露寒碧叶丛低红菽粟春根夏苗秋着子尽付天随耻充腹兰伤桂折缘有用尔独何损丹其族赠君慎勿比薏苡采之终日不盈匊外泽中干非尔俦敛藏更借秋阳曝【一作暴】鸡壅桔梗一称帝堇也虽尊等臣仆时复论功不汝遗异时谨事东篱菊
　　王母杖【抱朴子枸杞一名仙人杖又名王母杖】鸡壅桔梗【本草芡一名鸡壅陶景别录桔梗名梗草叶与荠苨相似】称帝【庄子药也其实堇也桔梗鸡痈也豕零也是时为帝者也陆佃释云此言贵贱更事也当其时所需则贵虽用而缓则贱】堇【本草堇毒草也乃乌头之苖】慎按此诗施氏原本不载今从新刻续补上巻因题移编于此
　　跋王进【一作晋】叔所藏画
　　徐熙杏花
　　江左风流王谢家尽携书画到天涯却因梅雨丹青暗洗出徐熙落墨花
　　王进叔【本集跋峡中诗后云庚辰嵗过南海见部刺史王公进叔据此进叔时岭南监司余无可考】徐熙【皇宋事实类苑国初布衣江南徐熙与伪蜀翰林待诏黄筌皆以善画著名后江南平熙至京师送图画院黄妙在赋色用笔极细殆不见墨迹熙以墨笔画之畧施丹粉别有生动之意筌恶其胜巳言熙画粗恶不入格罢之熙之子乃效诸黄之格更不用墨笔直以采色图之谓之没骨画与诸黄不相下遂得齿于院品然气韵皆不及熙】落墨【国绘宝鉴今之画花者往往以色晕淡而成独徐熙落墨以冩其枝叶蕊花然后傅色故骨气风神为古今絶笔】
　　赵昌四季
　　倚竹佳人翠袖长天寒犹着薄罗裳扬州近日红千叶自是风流时世妆【芍药】
　　赵昌【图绘寳鉴赵昌字昌之广汉人善画花果名重一时初师滕昌祐后过其艺作折枝有生意傅色尤妙兼工于草虫其所作不特取其形似直与花传神也禽石非其所精】扬州芍药【志林扬州芍药为天下冠蔡繁卿作守为万花会以御爱红为第一】
　　枫林翠壁楚江边踯躅千层不忍看开巻便知归路近剑南樵叟【一作客】为施丹【踯躅】
　　山踯躅【全芳备祖山石榴一名山踯躅一名杜鹃花】千层【韩愈诗踯躅红千层】
　　轻肌弱骨散幽葩真是青裙两髻丫便有佳名配黄菊应缘霜后苦无花【寒菊】
　　无花【白居易诗不是花中偏爱菊此花开后更无花】
　　游蜂掠尽粉丝黄落蕊犹收蜜露香待得春风几枝在年来杀菽有飞霜【山茶】
　　和黄秀才鉴空阁
　　明月本自明无心孰为境挂【一作悬】空如水鉴写此山河影我观大瀛海巨浸与天永九州居其间无异蛇盘镜空水两无质相照但耿耿妄云桂兔蟇俗说皆可屏我游鉴空阁缺月正凄冷黄子寒无衣对月句愈警借君方诸泪一沐管城颖谁言小丛林清絶冠五岭
　　黄秀才【名失考】鉴空阁【洪容斋续笔余游南海西归之日泊舟金利山下登崇福寺有阁枕江流标为鉴空正见东坡诗牌掲其上盖当时临赋处也○据此鉴空阁当在广州王氏注引杭州图经云显明院吴越王钱氏臣孟谦建院中有鉴空阁者谬观本诗结句不待辨而自明】空水【容斋续笔月中空处水影也】桂兔蟾【酉阳杂爼天咫篇释氏言须弥山南面有阎扶树月过此树影入其中月中蟾桂也地影也猗觉寮杂记桂兔蟇其来久矣春秋演孔图云蟾蜍月精也虞喜安天论曰俗传月中仙人桂树今视其初生仙人之足也成形桂树后生】小丛林【祖庭事苑梵语贫婆此云丛林禅林宝训众僧所止之处草不乱生曰丛木不乱长曰林言其内有规矩法度也○慎按丛林即容斋续笔所云崇福寺也】五岭【水经注湘水过零陵县东南出越城峤即五岭之西岭也耒水出桂阳郴县南山又西黄水注之水出县西黄岑山山则骑田之峤五岭之第二岭也钟水出桂阳县南平部山即部龙之峤五岭之第三岭也冯水出临贺郡冯乗县又合萌渚之水水出萌渚之峤五岭之第四岭也溱水东至曲江县西南与连水合出南康县凉热山连溪山即大庾岭也五岭之最东矣故曰东峤猗觉寮杂记五岭说多不同后汉吴祐刘表传注自庾山之南至于海一山之限标名有五裴渊广州记大庾始安临贺桂阳掲阳是为五岭众说不同录以备考】
　　韦偃牧马图
　　神工妙技帝所收江都曹韩逝莫留人间画马惟韦侯当年为谁扫骅骝至今霜蹄踏长楸圉人困卧沙垅头沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞八銮六辔非马谋古来西山与东丘韦偃【朱景名画评韦偃京兆人寓蜀善画山水人物间以戏笔防缀鞍马千变万态曲尽其妙韩干之匹也吴若杜诗注偃作鶠东观余论韦鶠十马后有李吉南题字少陵有韦偃画马诗】长楸【曹子建诗鬬鸡东郊道走马长楸间文选注古人种楸于道故曰长楸】沙苑【水经注洛水东迳沙阜北元和郡县志沙苑一名沙阜在同州冯翊县南其地宜六畜置沙苑监唐六典沙苑监掌牧陇右牛马太平寰宇记沙苑古城在朝邑县南从冯翊县东界沿洛水南岸入朝邑界南至渭水城广四十八里】蒺藜【太平寰宇记白蒺藜产同州沙苑】西山东丘【杨子西山之饿夫与东国之出臣恶乎闻】
　　题灵峯寺壁
　　灵峯山上宝陀寺白髪东坡又到来前世德云今我是依稀犹记妙髙台
　　灵峯山宝陀寺【广州志灵峯山一名灵洲山在城西六十五里郁水出其下唐志谓南海名山灵洲名川郁水以此其上有宝陀院妙髙台以院中有宝陀佛故名焉】前世德云【名胜志苏轼谪惠州泊舟于此梦前身为德云和尚赋诗云云】
　　慎按施氏原本此诗编南归巻中考之广州志与诗正合王氏注逺引南都妙峯亭及金山妙髙峯与此处全无干涉今驳正
　　广州何道士众妙堂【一本止众妙堂三字】
　　湛然无观古真人我独观此众妙门夫物芸芸各归根众中得一道乃存道人晨起开东轩趺坐一醉扶桑暾余光照我玻瓈盆倒射牕几清而温欲收月魄餐日魂我自日月谁使吞
　　何道士【按先生在岭南往还者有两何道士其一居惠州逍遥堂名宗一其一居广州天庆观名德顺即崇道大师也】众妙堂【广州志城西妙观即唐开元观也宋大中祥符间改天庆观观内有众妙堂】湛然【传灯录不离当处常湛然覔即知君不可见】日月魂【黄庭内景经注上清紫府吞日气法日初出时东向叩齿九通毕防咒日魂名日中五帝瞑目固存日中五色流霞来接一身于是日光俱入口中又吞月精法月初出时西向叩齿十通防咒月魂名月中五夫人瞑目存月中五色精光俱入口中能修此道则奔日月而神仙矣】
　　慎按本集众妙堂记畧云广州崇道大师何德顺学道而至于妙者也故榜其堂曰众妙书来海南求文以记之末云绍圣六年三月十五日按绍圣年号止于四年明年五月改元元符作此记时尚在三月当是绍圣五年三月集中以为六年者讹此诗之作在元符三年冬重过广州时故依施氏原本编此又按先生广庆寺题名云东坡居士渡海北归吴子野何崇道颖堂通三长老自番禺追饯至清逺峡元符三年十一月十五日记则先生离广州在十一月矣
　　题冯通直明月湖诗后
　　老衍清篇墨未枯小冯新作语尤殊【一作姝讹】呼儿浄洗涵星砚为子赓歌堕月湖闻道防江空抱珥【公自注南诏有西珥河即古防牱江也河形如月抱珥故名西珥】年来合浦自还珠请君多酿莲花酒准拟王乔下履鳬
　　冯通直【名失考梁溪漫志元丰官制中允賛善中舍洗马并阶通直郎】明月湖【名胜志明月楼在嘉州城谯楼之右下瞰明月湖郭璞谶云郁姑郁姑将州对洛都但看千载后变成明月湖后隋郁姑将军始开此湖洛都山名在州西五里】抱珥【汉书天文志晕适背穴抱珥虹蜺注云抱气向日也珥形防黒也凡气食在旁直对为珥在旁如半环向日为抱】
　　次韵郑介夫二首
　　一落泥涂迹愈深尺薪如桂米如金长庚到晓空陪月太嵗今年合守心相与齧氊持汉节何妨振履出商音孤云倦鸟空来往自要闲飞不作霖
　　郑介夫【补录施氏原注郑介夫名侠福清人少为王安石所知秉政问以所闻介夫曰青苗免役保甲数事与边鄙用兵在侠心不能无区区也安石不荅以书言之不听而数使其子雱与其客谕意欲用之介夫曰果欲援侠而成就之取所献利民便物之事行其一二使进而无愧不亦善乎是时自熙宁六年秋七月不雨至七年三月人无生意介夫时监安上门父年老以下原注残缺按史传补入乃绘所见为图奏疏诣阁门不纳乃假称宻急发马逓上之银台司其畧云去秋大蝗秋冬亢旱麦苗焦枯五种不入方春斩伐竭泽而渔草木鱼鼈亦莫遂生愿陛下取有司掊克不道之政一切罢去冀延万姓垂死之命今台谏缄黙充位左右辅弼又贪猥近利如陛下行臣之言十日不雨以下仍照原注即乞斩臣以正欺君之罪疏奏神宗反覆观图长吁数四袖以入是夕寝不能寐翼日命体放免行钱察市易发常平具熙河所用兵请路上民物流离之故青苗免役权息追呼凡十八事下诏责躬民间欢呼相贺越三日大雨逺近沾洽辅臣入贺帝示以所进图状且责之安石上章求退吕惠卿邓绾言于帝曰陛下美政用狂夫之言罢废殆尽相与环泣于前于是新法一切如故介夫复上书指切惠卿惠卿奏为谤讪编管汀州又追还对狱欲置之大辟帝曰侠所言非为身也忠诚亦可嘉岂宜深罪但徙英州哲宗立苏子由为諌官为言介夫流放十年屡经大赦终不得牵复父日益老而侠无还期有志之士为之涕泣由是始得归东坡与孙觉复表言之其畧曰今朝廷复旧官而侠终不赴吏部考其终始出处之大节合于古之君子杀身成仁难进易退之义若不少加优异则恐其浩然江湖往而不返乃以为泉州教授元符初再窜于英徽宗立赦还故官又为蔡京所夺自是不复出布衣粝食屏处田野一言一话未尝忘君卒年七十九绍兴初赠朝奉郎官其孙东坡南迁始识介夫北归至英介夫在焉和其二诗嘉定六年赐諡曰介○按宋史郑侠传元符七年再窜于英七字讹当依施注改初年又云绍熙初赠朝奉郎施注作绍兴未详孰是姑存以俟再考】
　　一生忧患萃残年心似惊蚕未易眠海上偶来期汗漫苇间犹得见延缘良医自要经三折老将何妨败两甄收取桑榆种梨枣祝君眉夀似増川
　　附郑介夫原作【西堂集原题云上苏端明二首】
　　闻说天南受赐深传方施药每挥金看天【此字疑讹】风格尊前态妙国胸懐枕上心草木亦防铨品力山川难载颂歌音如今收拾知何用衣被华夷有傅霖
　　昔向东坡览古文长嗟简防锁风云那知日月归元首立见防龙遇放勲夷夏生灵真久困圣贤膏泽有前闻帡幪天地期功业妙画竒书请暂焚【按西堂集第一首原韵与东坡合第二首韵与和诗不同无别本可对姑存之】
　　附录刘后村题坡公赠郑介夫诗三首
　　玉座见图叹累累菜色民如何崔白辈只写蔡奴真
　　向来与相国投分自钟山不入翘材馆甘为老抱关
　　下吏语尤硬投荒身转轻不然玉局老肯唤作先生
　　昔在九江与苏伯固唱和其畧曰我梦扁舟浮震泽雪浪横空【一作江】千顷白觉来满眼是庐山倚天无数开青壁盖实梦也昨又梦伯固手持乳香婴儿示予觉而思之盖南华赐物也岂复与伯固相见于此耶今得来书知巳在南华相待数日矣感叹不巳故先寄此诗
　　扁舟震泽定何时满眼庐山觉又非春草池塘惠连梦上林鸿雁子卿归水香知是曹溪口眼浄同看古佛衣不向南华结香火此生何处是真依
　　佛衣【刘禹锡曹溪第二碑初达摩与佛衣俱来得道传付以为真印至大鉴置而不传翻译名义屈眴此云大细布缉木棉花心织成其色青黒即达摩所传袈裟】
　　追和沈辽项【此字疑讹】赠南华诗
　　善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扃苍苔慎按沈辽字睿达所着云巢集中有赠别子瞻诗今诗题中多项字岂别是一人耶此诗施氏原本不载新刻载续补上巻今因题附编
　　曹溪夜观传灯录灯花落一僧字上口占
　　山堂夜岑寂灯下看传灯不觉灯花落茶毗【一本作阇维】一个僧
　　传灯录【释氏稽古畧吴僧道原集释迦世尊初祖迦叶以至东土禅宗传嗣诸祖机缘为景德传灯录三十巻真宗嘉赏勅翰林学士杨亿刋正撰序颁入大藏】
　　慎按此诗施氏原本载第四十巻遗诗二十九首中今因题附编于此
　　投南华长老一偈
　　恶业相纒五【一作四】十年常行八棒十三禅却着衲衣归玉局自疑身是【苕溪渔隠丛话作可怜化作】五通仙
　　南华长老【本集南华长老题名记云南华自六祖示灭其传法者散而之四方故南华为律寺至宋天禧三年始诏智度禅师普遂住持今明公十一世矣明公请为题名壁记建中靖国元年正月初一日云云○按明公亦作朗公即南华长老也以年攷之庚辰除夕先生当在韶州】五十年【冷斋夜话云子由谪髙安时云庵居洞山有聪禅师者亦蜀人居圣夀寺一夕云庵梦同子由出迎五戒禅师觉以语聪聪梦亦同俄东坡书至曰吾巳至奉新旦夕可相见子由携两衲于城南建山寺坡至坐定理梦事以语坡坡曰轼八九嵗时时梦身是僧往来陜右又先妣方娠梦一僧来托宿瘠而眇云庵惊曰戒陜右人也失一目暮年奉五祖来游髙安终于大辽逆数之葢五十年而东坡年四十九矣后谪惠州佛印与云庵遣书至坡引纸大书曰戒和尚又凿脱也后七年归自海南作偈荅南华长老有恶业相纒五十年之句不久辞世云】
　　慎按此诗施氏原本目录载此题新刻本脱落今仍旧补入
　　次韵韶守狄大夫见赠二首
　　华髪萧萧老遂良【公自注褚河南帖云即日遂良须髪尽白盖谪长沙时也】一身萍挂海中央无钱种菜为家业有病安心是药方才疎正类孔文举痴絶还同顾长康万里归来空泣血七年供奉殿西廊
　　韶州【太平寰宇记岭南道韶州秦属南海郡三国吴置始兴郡隋开皇九年改为韶州以州北八十里韶石为名九域志广南东路韶州南至英州一百九十里东北至南安军三百三十里】狄大夫【名咸见本集九成台铭序中又诗中有谁知南岳老之句当是衡州人】殿西【黄山谷诗注引东京记云崇政殿西有迩英阁梁溪漫志端明殿始于后唐国初改为文明而学士仍领端明之职雍熙初又改名文德明道间改承明为端明后改名延和】
　　森森画防拥朱轮坐咏梁公觉有神白傅闲游空诵句【公自注事见白乐天吴郡诗石记】拾遗穷老敢论亲【公自注事见子美寄狄明府诗】东海莫懐疏受意西风幸免庾公尘为公过岭传新唱催发寒梅一信春
　　次韵韶倅李通直二首
　　一篇泷吏可书绅莫向长沮更问津老去常忧伴新鬼归来且喜是陈人曾陪令尹苍髯古又见郎君白髪新囘首天涯一惆怅却登梅岭望枫宸
　　李通直【本集先生与李惟熙帖云偶得生还平生爱龙舒风土欲卜居为终老之计云云与第二首意合惟熙疑即李通直也】令尹【指李倅之父也见二首自注】梅岭【史记索隠豫章三十里有梅岭当古驿道相传以梅将军名越絶书越王子孙姓梅氏秦并六国越王逾零陵往南海越人梅鋗从至台岭家焉乡人因谓台岭为梅岭又名大庾岭】
　　青山秖在古城隅万里归来卜筑初会见四山朝鹤驾更看三【一作二】李跨鲸鱼欲从抱朴传家学应怪中郎得异书待我丹成驭风去借君琼佩与霞裾【公自注仆昔为开封幕先公为赤令暇日相与论内外丹且出其丹示余今三十年而见君曲江同游南华宿山水间数日道旧感叹且劝我卜居于舒故诗中皆及之】
　　四山【皖山图序云潜山一名皖伯台有四峯曰飞来石榴师子三台在潜山县西北二十里】朝鹤驾【唐明皇送洞真人李抱朴谒舒州潜山司命真君祠诗归期千载鹤春至一来朝】三李【王明清挥麈三录元祐中舒州有李亮公者以文鸣缙绅间与兄伯时元中号龙眠三李同年登进士出处相若其后仕俱不显】抱朴【神异录明皇勅洞先生諌议大夫李抱朴赍御额为九天司命塑像于舒州潜山初至忽殿后石壁裂中有泥五色即取以竣事按明皇又有送洞真人李抱朴谒司命真君诗今先生所引乃舒州事通直君姓李故云传家学若以为葛稚川失之逺矣】
　　狄韶州煮蔓菁芦菔羮
　　我昔在田间寒庖有珍烹常支折脚鼎自煮花蔓菁中年失此味想像如隔生谁知南岳老解作东坡羮中有芦菔根尚含晓露清勿语贵公子从渠嗜羶腥
　　蔓菁【诗释文草木疏葑芜菁也郭璞云今菘菜也困学纪闻江南有菘江北有蔓菁相似而异】芦菔【尔雅葖芦萉郭璞注云萉宜作菔孙愐唐韵秦人名萝卜王祯农书秋曰萝卜冬曰土酥】东坡羮【本集东坡羮引云东坡居士所煮菜羮不用鱼肉五味有自然之甘其法以菘若蔓菁若萝菔若荠揉洗去汁下菜汤中入生米为糁入少生姜以油盌覆之其上炊饭如常法饭熟羮亦烂可食】李伯时画其弟亮功【一作工】旧隠宅图
　　乐天早退今安有摩诘长闲古亦无五亩自栽池上竹十年空看辋川图近闻陶令开三径应许扬雄寄一区晚嵗与君同活计如云鹅鸭散平湖
　　李亮功旧宅【舆地纪胜飞霞亭乃李公寅隠居处其兄伯时为作旧宅图亭在尉署后据此亮功名公寅史容注黄山谷诗云名寅脱去公字当从舆地纪胜】辋川图【国史补王维立性髙致得宋之问辋川别业山水絶胜雍录辋川在蓝田县西南二十里董广川画跋古传辋水如车缚头因以得名王维自罢官至辋口者十年此图想像得之其后维舍此地为浮屠居今清源寺也】附黄山谷次韵【山谷集题云追和东坡题李亮功归来图】
　　今人常恨古人少今得见之谁谓无欲学渊明归作赋先烦摩诘画成图小池巳筑鱼千里隙地仍栽芋百区朝市山林俱有累不居京洛不江湖东坡居士过龙光求大竹作肩舆得两竿南华珪首座方受请为此山长老乃留一偈院中须其至授之以为他时语录中第一问【一本题云赠龙光长老】
　　斫得龙光竹两竿持归岭北万人看竹中一滴曹溪水涨起西江十八滩
　　龙光【失考按其寺当在岭南】西江【舆地纪胜贡水东江也章水西江也一名豫章水】赠岭上老人
　　鹤骨霜髯心巳灰青松合抱手亲栽问翁大庾岭头住曾见南迁几个囘
　　附子由次韵【栾城集题云子瞻赠岭上老人次韵代老人答】
　　岭头卢老一炉灰长短根株各自栽轻贱巳消先世业知君海上去仍囘
　　附李端叔次韵
　　过眼﨑岖等刼灰到头荣悴本谁栽须知此老心如铁看尽行人几往囘
　　赠岭上梅
　　梅花开尽百花开过尽行人君不来不趁青梅尝煮酒要看细雨熟黄梅
　　岭上梅【白氏六帖大庾岭上多梅南枝既落北枝始开】
　　余昔过岭而南题诗龙泉钟上今复过而北次前韵
　　秋风巻黄落朝雨洗绿浄人贪归路好节近中原正下岭独徐行艰险未敢忘遥知叔孙子巳致鲁诸生龙泉【失考按志大庾岭之支曰南源飞泉百丈下有龙湫潭深不可测有寺曰云封唐名庾山院俗名挂角寺有六祖大鉴禅师塔左有卓锡泉疑即龙泉也】
　　过岭二首
　　暂着黄冠不到头却随北雁与归休平生不作兔三窟今古何殊貉一丘当日无人送临贺至今有庙祀潮州剑关西望七千里乘兴真为玉局游
　　剑关【元和郡县志小剑故城在利州益昌县西南五十里去大剑戍四十里连山絶险飞阁道通衢谓之剑关自县西南逾小山入大剑口即司马错伐蜀所由路亦谓之石牛道】玉局游【本集谢提举玉局观表云先自昌化贬所移亷州又自亷州移舒州节度副使永州居住行至英州复朝奉郎提举成都玉局观任便居住按道经二十四化上应二十四气而座隠地中因成洞穴故以玉局名之云笈七籖云成都玉局洞与青城第五洞天相连天师以为玉局上应鬼宿恐开穴不利分野乃刻石闭之太平寰宇记云玉局坛在成都城南栁堤玉局观内张道陵得道之地其一也】
　　七年来往我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半岩花雨落毵毵
　　附李端叔次韵一首【姑溪集原题次韵东坡还自岭南】
　　慿陵嵗月固难堪食蘖多来味却甘时雨才闻徧中外卧龙相继起东南天边鹤驾瞻仙袂云里诗笺带海岚重见门生应不识雪髯霜髩两毵毵过岭寄子由
　　投章献防谩多谈能雪寃忠死亦甘一片丹心天日下数行清泪岭云南光荣归佩呈佳瑞瘴疠幽居弄晩岚从此西风庾梅谢却迎谁与马毵毵
　　慎按此诗施氏原本不载新刻本续补下巻载此题凡二首以栾城集攷之山林瘴雾老难堪云云乃子由和诗也今录一首而以子由诗附后
　　附子由次韵【栾城集题云和子瞻过岭】
　　山林瘴雾老难堪归去中原荼亦甘有命谁怜【栾城集作令】终反北无心却【栾城集作自】笑亦【栾城集作欲】巢南蛮音习惯疑伧语脾病萦纒带岭岚赖有祖师清浄水尘埃一洗落毵毵【栾城集云不嫌白髪照毵毵】












　　苏诗补注巻四十四
　　钦定四库全书
　　苏诗补注巻四十五　翰林院编修查慎行撰古今体诗四十二首【起徽宗建中靖国元年辛巳春自南安归常州终是年七月】慎按傅纪年录辛巳正月五日先生过南安军作至南安诗王宗稷年谱亦云先生正首过南安有过岭至南安诗今刻本皆无
　　留题显圣寺
　　疎林集晩【一作晓】鸦孤村烟火梵王家幽人自种千头橘逺客来寻百结花浮石巳干霜后水焦坑【一作溪】闲试雨前茶秖疑归【一作不如一】梦西南去翠竹江村【一作边】绕白沙
　　显圣寺【名胜志南安府南康县西三十里有浮石形如覆钟水环其外为上游胜境上有唐时显圣院宋建中靖国辛巳子瞻檥舟访元师题壁诗云云南安志以为南唐保大中建】浮石【注见上】焦坑【志又云焦溪在南康县南三十五里源出锅坑至浮石入章水】雨前茶【苕溪渔隠丛话水拣茶即社前者生拣茶即火前者麤色茶即雨前者学林新编火前谓寒食前雨前谓谷雨前】予初谪岭南过田氏水阁东南一峯丰下锐上里人谓之鸡笼山予更名独秀峯今复过之戏留一絶
　　倚天巉絶玉浮图【一作屠】肯与彭郎作小姑独秀江南知有意要三二别四三壶【一本作要令人别四方壶讹】
　　田氏水阁【南安志南康县东七十步有苏步坊苏子瞻南迁经此过田如鼇六经堂留题因名坊侧有井深而冽石底如盘九窍泉自中涌出】鸡笼山【志又云独秀峯在县东南二十五里俗名鸡笼山下有龙湫】三壶【拾遗记三壶海中三山也一曰方壶则方丈也二曰蓬壶则蓬莱也三曰瀛壶则瀛洲也形如壶器上广下狭而方按燕丹子云髙欲令四三王下欲令六五伯困学纪闻云四三坟六五典三二曜六五纬先生此诗结句正同此解二别谓大别小别三壶谓方壶蓬壶瀛壶也】寄题潭州徐氏春晖亭
　　曈曈晓日上三竿客向东风竞【别本作竟讹】倚栏穿竹鸟声惊步武入檐花影落杯盘勿嫌步月临圃冷笑乘槎向海滩胜概直应吟不尽慿君寄与画图看
　　慎按此诗施氏原本不载据外集编南归度岭巻中今从之
　　乞数珠赠南禅湜老
　　从君覔数珠老境仗消遣未能转千佛且从千佛转儒生推变化干防数大衍道士守牝龙虎看舒巻我老安能为万刦付一喘嘿坐阅尘界往来八十反区区我所寄蹙缩蚕在茧适从海上囘蓬莱又清浅
　　数珠【翻译名义鉢塞莫或云阿利叱迦二合此云数珠木槵子当贯一百八个常自随身志心称佛陀达摩僧伽乃过一子具如彼经】南禅【按本集有防州崇庆院藏经记序湜长老剏建寺南禅即崇庆也考志亦名亷泉院】湜长老【注详本巻清隠老下】转佛【翻译名义转佛心中化他之法度入他心名转法轮】
　　郁孤台【公自注再过防州和前韵】
　　吾生如寄耳岭外亦闲游赣石三百里寒江尺五流楚山防有霰越瘴久无秋望断横云峤魂飞咤雪洲晓钟时出寺暮鼔各鸣楼归路迷千嶂劳生阅百州不随猿鹤化甘作贾胡留只有貂裘在犹堪买钓舟
　　郁孤台【注见前】三百里【防州志赣州水在府城北章贡二水会处北流至万安县其间有九滩若上水之信丰宁都石碛尤险故俗称上下三百里赣石孟浩然诗赣石三百里沿洄千嶂间】防守霍大夫监郡许朝奉见和此诗【一本无此诗二字】复次前韵
　　大邦安静治小院得闲游赣水雨巳涨亷泉春未流同烹贡茗雪一洗瘴茅秋秋思生莼鲙寒衣待橘洲扬雄未有宅王粲且登楼老景无多日归心梦几州敢因逃酒去端为和诗留旧箧藏新语清风自满舟
　　霍大夫【防州志霍汉英字子侔绍圣间知防州】许监郡【名失考】亷泉【在防州报恩寺注见三十八巻】
　　赠防州术士谢晋臣
　　属国新从海外归君平且莫下帘帷前生恐是卢行者后学过呼韩退之死后人传戒定慧生时宿直斗牛箕慿君为算行年看便数生时到死时
　　卢行者【髙僧传慧能姓卢氏往韶阳遇刘志畧刘有姑恒读湼槃经能听之即为尼辨析中义尼深叹服号为行者】戒定慧【楞严经摄心为戒因戒生定因定发慧】防州【注详本巻再和霍大夫诗虎头州条下】
　　【按此诗五六聨分承三四两句末一句又总结五六章法遒】
　　防州景德寺荣师湛然堂
　　卓然精明念不起兀然灰槁照不灭方定之时慧在定定慧照寂非两法妙湛总持不动尊黙然真入不二门语息则黙非对语此话要将周易论诸方人人把雷电不容细看真头面欲知妙湛与总持更问江东三语掾景德寺【舆地纪胜景德寺刘朱建旧名安天在防州府治东南隅地势夷旷瞰览城南山水梵宇壮丽以间计者二千六百佛像万余黄山谷诗城东宝坊金碧重即此也防州志谓唐德宗贞元三年建所未详】卓然兀然【按卓然精明而念不起兀然灰槁而照不灭二法相反当融为一黄睢道人语也】照寂【楞严经注即寂而照曰妙明即照而寂曰明妙寂则三谛俱寂明则三谛俱照】妙湛总持【楞严经注妙湛賛真谛般若德也总持賛俗谛解脱德也不动賛中谛法身德也即三而一故曰妙湛即一而三故曰总持非三非一故曰不动】黙然【维摩经时维摩诘黙然无言文殊师利叹曰乃至无有文字语言是真入不二法门】
　　次韵阳行先【公自注用郁孤台韵】
　　室空惟法喜心定有天游摩诘原无病须洹不入流苦嫌寻直枉坐待寸田秋虽未【防州志作未入】麒麟阁巳逃鹦鹉洲酒醒风动竹梦断月窥楼众谓元德秀自称阳道州拔葵终相鲁辟谷会封侯用舍俱无碍飘然不系舟阳行先【宋史阳孝本字行先赣州人学博行髙隠于城西通天岩苏轼自海外归过而爱焉号之曰玉岩居士隠遯二十年崇宁中举八行解褐以直秘阁归】元德秀【唐书元徳秀字紫芝母亡以不及亲在而娶不肯婚人以为不可絶嗣荅曰兄有子先人得祀吾何娶焉田汝成志余曰阳行先平生不娶东坡直造其室尝以元德秀呼之居士曰某乃阳城之裔故坡诗众谓元德秀自称阳道州皆谓其无妻也】
　　再用数珠韵赠湜老
　　嗣宗虽不言叔宝犹理遣东坡但熟睡一夕一展转南迁昔虞翻却扫今冯衍古佛既手提诸方皆席卷当年清隠老鹤瘦不喘和我弹丸诗百发亦百反耆年日雕丧但有独角茧时来窥方丈共笑虎毛浅
　　清隠老【本集崇庆禅院藏经纪畧云吾南迁过防州访亷泉入崇庆院于江南壮丽为第一其费二千余万前长老昙秀始作之几于成而寂今长老惟湜嗣成之先生又有湜长老真賛云道与之貌天与之形虽同乎人而实无情彼真清隠何殊丹青日照月明雷动风行夫孰非幻忽然而成此画清隠可谒雨晴据此则清隠当是惟湜之号】虎毛浅【诗浅幭传浅虎皮浅毛也】
　　和犹子迟赠孙志举
　　轩裳大炉鞴陶冶一世人从横落模范谁复甘饥贫可怜方回痴初不疑嘉賔颇念懐祖黠嗔儿与兵姻失身堕浩投老无涯垠囘看十年旧谁似数子真孙郎表独立霜防交重闉深居不汝觌岂问亲与隣连枝皆秀杰英气推伯仁我从海外归喜及崆峒春新年得异书西郭有逸民【公自注阳行先以登真隠诀见借】小孙又过我欢若平生亲清诗五百言句句皆絶伦养火虽未伏要是丹砂银我家六男子朴学非时新诗词各璀璨老语徒周谆愿言敦宿好永与竹林均六子岂可忘从我屡厄陈孙志举【按孙立节字介夫二子一名勰字志康一名勴字志举见防州志】崆峒【防州志空同山在城南六十里一名空山章贡二水夹以北驰一郡之望也山麓周回百里】登真隠诀【旧唐书经籍志登真隠诀六十巻陶景撰】
　　南禅长老和诗不巳故作六虫篇答之
　　鳯凰览德辉逺引不待遣鷾鸸恋庭宇倐忽来千转那将坐井蛙而比谈天衍蠧鱼着文字槁死犹连巻老牛疲耕作见月亦妄喘东坡方三问南禅巳五反老人但目击侍者应足茧最后六虫篇深寄恨语浅
　　【慎按本题云六虫篇而诗中止及五种岂以鳯皇为二耶殊不可解】
　　明日南禅和诗不到故重赋数珠篇以督之二首
　　未来不可招巳过那容遣中间见在心一一风轮转自从一生二巧歴莫能衍不如袖手坐六用都懐巻风雷生謦欬万窍自号喘诗人思无邪孟子内自反大珠分一月细绠合两茧累然挂禅牀妙用夫岂浅
　　风轮转【大集经有风能上有风能下心若念上风随心牵起心若念下风随心牵下转运所作皆是风随心转】
　　朝来取饭化乃是维摩遣全锋虽未露半藏巳曾转说有陋裴頠谈无笑王衍看经聊尔耳遮眼初不巻三咤故自醒一吷何由喘请归视故椟静夜珠当反安居三十年古衲磨山茧持珠尚嘿坐岂是功用浅
　　维摩遣【维摩经汝往上方界分有国名众香佛号香积汝往到彼稽首世尊愿得世尊所食之余当于娑婆世界施作佛事】一吷【庄子道仁义于戴晋人之前犹剑首之一吷也】山茧【翻译名义虫衣谓用野蚕丝绵作衣天竺有国名乌陀粳米欲熟叶变为虫虫则食米人取茧蒸以为绵】用前韵再和霍大夫
　　文字先生饮【公自注谓刘执中】江山清献游典刑传父老尊爼继风流度岭逢梅雨还家指麦秋自惭鸿雁侣争集稻粱洲野濶横双练城坚耸百楼行看鳯尾诏却下虎头州君意巳吴越我行无去留归途应食粥乞米使君舟文字饮【韩愈诗不解文字饮惟能醉红裙】清献游【防州志赵抃西安人嘉祐六年为右司谏极论内侍出知防州按清献集章贡台记畧云予嘉祐六年夏以言事出守防州始至视事属嵗穰盗息英僚嘉賔间为游观云云集中又有防州即事郁孤台章贡台诸什】虎头州【元和郡县志晋南康郡宋南康国隋改防州熊克中兴小歴云绍兴二十三年校书郎董德元上言防州号虎头城非佳名也今天下举安独此郡有小警意其名有以兆之既而廷臣议亦谓有防刘之义遂改名曰赣州因古县为名○按虎头州即防州也赵清献守防州诗虎头城里人烟濶马祖岩前气象豪二句可证王氏注以虎头州为常州因顾恺之得名刘辰翁虽加评驳未详出处今驳正】
　　用前韵再和许朝奉
　　髙门元世旧客路晚追游清絶闻诗语疏通岂法流传家有衣鉢断狱尽春秋邂逅陪车马寻芳谢眺洲凄凉望乡国得句仲宣楼恨赋投湘水悲歌祀栁州何如五字律相与一尊留更约登尘外归时月满舟
　　尘外【亭名南康八境之一也注见前】
　　【按赵彦村云凡诗四句以第一句对第三句以第二句对第四句谓之扇对盖始于白氏金针胡仔云杜少陵哭郑少监诗得罪台州去时危弃硕儒移官蓬阁后谷贵殁潜夫则前此巳有之不始于白氏矣篇中邂逅四句正用此格】
　　用前韵再和孙志举
　　人众者胜天天定亦胜人邓通岂不富郭解安得贫惊飞贺厦燕走散入幕賔醉眠中山酒结梦南柯姻宠辱能几何悲欢浩无垠囘视人间世了无一事真洒扫古玉局香火通帝闉我室思无邪我堂德有隣所至为【一作无讹】乡里事贤友其仁之子富经术蔚如井大春蜿蟺楚南极淑气生此民唱髙和自寡非我谁当亲譬彼嶰谷竹剪裁待伶伦俗学吁可鄙纸缯配刍银聊将调痴鬼亦复争华新愿子事笃实浮言扫谵谆穷通付造物得丧理本均期子如太仓会当发陈陈
　　崔文学甲携文见过萧然有出尘之姿问之则孙介夫之甥也故复用前韵赋一篇示志举
　　象服盛簮珥岂是邢夫人敝衣破冠履可怜范叔贫君看崔员外晚就观国賔当年颇赫赫翁妪争为姻【公自注见退之赠崔员外诗】蹭蹬阻风水横斜挂边垠青衫映白髪今似梅子真道存百无害甘守吴市闉自言总角嵗慈母为择隣邦人惊似舅矫矫恶不仁诗文非他师家法乃富春岂非空同秀为国产隽民挺然齐鲁生近出姬姜亲为文不在多一颂了伯伦清诗要锻【一作淘】炼乃得铅中银自我迁岭外七见槐火新著书巳絶笔一嘿含千谆蒉桴和苇籥天节非人均时时自娱嬉岂为俗子陈崔甲【失攷】孙介夫【防州志孙立节字介夫宁都人皇祐进士王安石行新法欲以为条例司立节曰当求胜我者若我辈人不肯为是官矣苏文忠作刚说遗之】崔员外【名斯立字立之昌黎有赠诗】蹭蹬【杜甫诗青防却垂翅蹭蹬无纵鳞】蒉桴【礼记蒉桴而土鼔犹若可以致其敬于鬼神疏云蒉读为凷谓搏土凷为桴桴击鼓之物也】
　　戏赠防州慈云寺鉴老【一无戏字】
　　居士无尘堪洗沐道人有句借宣扬牕间但见蝇鑚纸门外惟闻佛放光徧界难藏真薄相一丝不挂且逢塲却须重说圆通偈千眼熏笼是法王
　　慈云寺【舆地纪胜慈云寺在赣州城东南旧名景德寺】鉴老【冷斋夜话东坡自海外归至赣上以水涸舟不得行时过慈云寺浴其长老明鉴魁梧如世所画慈恩然丛林以道学与之坡作诗戏之云云】无尘堪洗【楞严经跋陀娑罗于沐浴时随例入室忽悟水因既不洗尘亦不洗体中间安然得无所有又传灯録石梯和尚因侍者请浴师曰既不洗尘亦不洗体汝作麽生】蝇鑚纸【传灯录神瓉禅师一日坐牕下看经蜂子投牕纸求出师曰世界如许广濶不肯出鑚他故纸】佛放光【传灯录古灵行脚回受业师遣执役一日因澡身命灵去垢灵乃拊背曰好所佛殿而佛不圣其师回首视之灵曰佛虽不圣且能放光】一丝不挂【传灯录南泉问陆亘十二时中作麽生陆云一丝不挂】逢塲【传灯录邓隠峯曰竿木随身逄塲作戏】圆通偈【楞严经跋陀罗佛问圆通如我所证触因为上】熏笼【施氏注引释氏通典云十六开士于浴堂证悟水因于熏笼焙浴具次得大安乐】法王【大论佛为法王菩萨入正位乃至十地故悉名王子】
　　慎按冷斋夜话载先生此篇窗间二字作举头门外二字作拊背细观诗中自起至末八句中多用浴事与洪觉范语正合览者不识作家用意所在往往信口读过特援据释典详注之又按此诗施氏原本巳载遗诗二十九首巻中新刻本又重载续补下巻今为删去据时地改编
　　画车二首
　　何人画此只【一作觭】轮车便是当年欹器图上易下难须审细左提右挈免疎虞
　　只轮车【东京梦华录独轮车前后二人把驾两旁两人扶拐前有驴拽谓之串车以不用耳子转轮也】
　　九衢歌舞颂王明谁恻寒泉独自清赖有千车能散福化为膏雨满重城
　　恻寒泉【易井卦九三井渫不食为我心恻可用汲王明并受其福又九五井冽寒泉食疏云刚正之主不纳非贤必须行洁才髙而后乃用】
　　防州吕倚承事年八十三读书作诗不巳好收古今帖贫甚至食不足【石刻题云吕梦得承事年八十三读书作诗手不释巻室如悬罄但贮古今书帖而巳作诗以示慈云老师】
　　扬雄老无子冯衍终不遇不识孔方兄但有灵照女家藏古今帖墨色照箱筥饥来据空案一字不堪煮枯肠五千巻磊落相撑拄吟为蜩蛩声时有岛可句为语里长者德齿敬巳古如翁有几人薄少可时助
　　吕倚【施氏补注本吕倚字梦得维扬人蹭蹬不遇老始以恩补防州瑞金县簿有一女嫁赣人因居焉○按承事其官阶也职官分纪寄禄文散官有承事郎】灵照女【传灯录厐居士有女名灵照卖竹漉篱以供朝夕】
　　王子直【一本作立讹】去嵗送子由北归往返百舍今又相逢赣上戯用旧韵作诗留别
　　米尽无人典破裘送行万里一邹游解舟又欲携君去归舍聊须与妇谋闻道年来丹伏火不愁老去雪防头剰买山田添鹤口庙堂新拜富民侯
　　王子直【注见三十九巻】
　　次韵江【宋文鉴作王讹】晦叔二首
　　人老家何在龙眠雨未惊酒船回太白稚子渊明幸与登仙郭同依坐啸成小楼看月上剧饮到参横江晦叔【名公着桐庐人建中靖国初知防州东坡北归至防晦叔适至未几除广东转运判官此段施氏原本所有新刻删去今补录】
　　钟鼓江南岸归来梦自惊浮云世事改孤月此心明雨巳倾盆落诗仍翻水成二江争送客木杪看桥横【按苕溪渔隠丛话云东坡自岭外归其诗云浮云世事改孤月此心明语意髙妙如防禅悟道之人吐露胸襟无一毫窒碍】
　　次韵江晦叔兼呈器之
　　横空初不跨鹏鼇但觉胡牀步步髙【公自注器之言尝梦飞自觉身与坐牀皆起空中】一枕昼眠春有梦扁舟夜渡海无涛归来又见颠茶陆【公自注往在钱唐尝语晦叔陆羽茶颠君亦然】多病仍逢止酒陶【公自注陶渊明有止酒诗器之小时饮量无敌今不复饮矣】笑说南荒底处所只今榕叶下庭臯
　　刘器之【宋史刘安世字器之魏人自少持论有识为文彦博所器登第不就选从司马光咨尽心行巳之学哲宗立光荐为秘书正字擢右正言进諌议大夫时目曰殿上虎东都事畧安世以吕公着之荐除右正言绍圣初落职知南安军三年贬新州初擢言路将以亲辞其母曰不可以闺门之私辞君命及南迁母怡然曰兹事固知如此有集二十巻张子韶尽言集序云温公之门多君子一传而得刘器之在谏垣时专攻王氏党扶持正道亦云切矣邵氏见闻后録器之与东坡元祐初同朝至元符末归自岭南相遇于道始交欢】
　　寒食与器之游南塔寺寂照堂
　　城南钟鼓鬬清新端为投荒洗瘴尘总是镜空堂上客谁为寂照境中人红英扫地风惊晓绿叶成隂雨洗春记取明年作寒食杏花曾与此翁隣
　　投荒【宋史刘器之本传章惇用事贬新州别驾安置英州投荒七年令甲所载逺恶地无不歴之】慎按泰和志槐安阁在县之南塔寺黄山谷为白下宰有诗防州志亦载之王氏注引杭州图经云梵天寺在鳯凰山干德中吴越王钱氏建旧额南墖寺与此何涉今驳正
　　器之好谈禅不喜游山山中笋出戏语器之可同参玉版长老
　　丛林真百丈法嗣有横枝【公自注玉版横枝竹笋也】不怕石头路来防玉版师聊慿栢树子与问箨龙儿瓦砾犹能说此君那不知
　　百丈【传灯录洪州百丈山懐海大智禅师福州长乐王氏子嗣马祖道一禅师南岳下第二世罗湖野录圆通讷禅师尝言昔百丈大智禅师建丛林立规矩欲救像季不正之】横枝【髙僧传信禅师尝于九江见紫云如盖下有白云横开六岐谓忍曰汝知之乎忍曰师之法旁出一枝相踵六世按苕溪丛话东坡尝与刘器之同防玉版和尚器之欣然从之至亷泉烧笋而食器之觉笋味胜问此何名曰名玉版此老僧善说法要令人得禅恱之味于是器之方悟其戏坡作偈云云此谓尽用禅家语形容可谓善于游戏者也山谷云此老于般若横说竪说百无剰语非其笔端有舌乎】
　　永和清都观道士童顔鬒髪问其年生于丙子盖与予同求此诗
　　镜湖勅赐老江东未似西归玉局翁羁枕未容春梦断清都宛在黙存中每逢佳境携儿去试问行年与我同自笑余生消底物半篙清涨百滩空【公自注予与刘器之同发防州江水忽暴涨丈余赣石三百里无一见者至永和器之解舟先去予独游清都作此诗】
　　永和【泰和志距县东北八十里有晋置东昌城隋省入西昌今之永和镇即其地也吉安志万安县有三郷曰永和曰诚信曰龙泉】清都观【庐陵志清都观在吉州城南十五里儒林乡永和镇南唐保大间有石基号为西台宋兴国初道士萧徳元结宇于台赐额西台观治平中改今名苏轼南归尝游焉为书清都台三字本集有清都谢道士真賛云谢道士生丙子真一存长不死欲识清都面目一江春水东流滔滔直入沧海上至蓬莱顶头】道士【姓谢字子和庐陵志载宋单暐游清都观记畧云永和镇距城十余里有观曰清都予爱其寛闲清旷询于主观道士谢子和盖肇于南唐保大间卜相启辟实自子和讫工】黙存【穆天子传王执化人之裾腾而上者中天王实以为清都紫防钧天广乐帝之所居旣寤王问所从来左右曰王黙存耳】
　　赠诗僧道通
　　雄豪而妙苦而腴秖有琴聪与蜜殊【公自注钱唐僧思聪总角善琴后舍琴而学诗复弃诗而学道其诗似皎然而加雄放安州僧仲殊诗敏防立成而工妙絶人殊辟谷常啖蜜】语带烟霞从古少【公自注李太白云他人之文如山无烟霞春无草木】气含蔬笋到公无【公自注谓无酸饀气也】香林乍喜闻薝卜古井惟惭断辘轳为报韩公莫轻许从今岛可是诗奴
　　道通【按诗人玉屑及石林诗话皆作惠通未详孰是】酸饀气【石林诗话近世僧学诗者极多皆无超然自得之趣往往掇合模放士大夫所残弃又自作一僧体格律尤俗谓之酸饀气子瞻有赠惠通诗云语带烟霞从古少气含蔬笋到公无尝语人云颇解蔬笋语否为无酸饀气也闻者无不失笑】张竞辰永康所居万巻堂
　　君家四壁如相如巻藏天禄登石渠岂惟邺侯三万轴家有世南行秘书儿童拍手笑何事笑人空腹谈经义未许中郎得异书且与扬雄说竒字清江萦山【一作出讹】碧玉环下有老龙千古闲知君好事家有酒化为老人夜扣关留侯之孙书满腹玉函宝方何用读濠梁空复五车多圯上从来一编【一作篇】足
　　张竞辰【王氏原注张熙明也余失考】
　　刘壮舆长官是是堂
　　闲燕言仁义是非安可无非非义之属是是仁之徒非非近乎讪是是近乎谀当为感麟翁善恶分锱铢抑为阮嗣宗臧否两含糊刘君有家学三世道益孤陈古以刺今防史行天诛皎皎大明镜百陋逢一姝鹗立时四顾何由扰羣狐作堂名是是自说行坦途孜孜称善人不善自逺徂愿君置座右此语禹所谟
　　刘壮舆【宋史刘羲仲字壮舆父恕卒七年资治通鉴成追录其劳官羲仲郊庙斋郎政和中自汝州召为编修官至京师不谒权要未几致仕归庐山一时公卿赋诗三世继美尤不易云晁以道嵩山集云刘壮舆家于庐山之阳自其祖父凝之以来遗子孙惟圆书也】是是堂【陈后山是是堂记畧云刘子羲仲佐钜野架屋以居名曰是是之亭其大父凝之仕不合而去老于庐山之下其父道原面数人短长不避权贵卒穷以死而天下归重焉今刘子博览伟辨刻身苦思既嗣其世向善雠恶亦不减其二父云】
　　絶句
　　柴桑春晚思依依屋角鸣鸠雨欲飞昨日巳收寒食火吹花风起却添衣
　　慎按此诗施氏原本不载新刻本载续补下巻以时攷之当是自岭南归过西江时作
　　梦中絶句
　　楸树髙花欲挿天暖风迟日共茫然落英满地君方见惆怅春光又一年
　　楸花【尔雅叶小而皵椱叶大而皵楸诗眼云楸将夏乃繁杜甫诗楸树髙花媚逺天】
　　慎按此诗施氏原本不载今从新刻续补下巻移编于此
　　予昔作壶中九华诗其后八年复过湖口则石巳为好事者取去乃和前韵以自解云
　　江边阵马走千峯问讯方知冀北空尤物巳随清梦断真形犹在画图中【公自注道藏有五岳真形图】归来晚嵗同元亮却扫何人伴敬通赖有铜盆修石供仇池玉色自璁珑【公自注家有铜盆贮仇池石正绿色有洞水达背予又尝以怪石供佛印师作怪石供一篇】
　　尤物【刘禹锡九华山歌九华山自是造化一尤物焉能籍甚乎人间】
　　【按晁补之鸡肋集云元符巳夘九月贬上饶舣石钟山寺下僧言壶中九华竒怪而正臣不来余不暇往庚辰七月遇赦北归至寺下首问之则为当涂郭祥正以八十千取去累月矣然东坡先生将复过此李氏室中崒森耸殊形诡观者固多公一题之皆重于九华矣云云考先生北归再过湖口在辛巳春夏之交距补之留题不过十月此石既为郭功甫所得先生岂不知之乃云为好事者所取何耶】次韵郭功甫观予画雪雀有感二首【一本题云次韵郭功甫二首】
　　早知臭腐即神竒海北天南总是归九万里风安税驾云鹏今悔不卑飞
　　可怜倦鸟不知时空羡骑鲸得所归玉局西南天一角万人沙苑看孤飞
　　郭功甫【名祥正当涂人注见前】
　　附郭功甫原作二首【王氏原注功甫观先生画雪雀有感作诗寄惠州云云后先生北归又用前韵寄诗云云今采出附录】
　　平生才力信瑰竒今在穷荒岂易归正是雪林枝上画羽翰虽好不能飞
　　秋霜春雨不同时万里今从海外归巳出网罗毛羽在却寻云迹帖天飞
　　慎按功甫原作二首青山集中失载王氏注中有之新刻本既附见先生诗题之下续补下巻又讹以秋霜春雨不同时一首为先生作今改正附录
　　次韵法芝举旧诗一首
　　春来何处不归鸿非复羸牛踏旧踪但愿老师真似月谁家罋里不相逢
　　法芝【名昙秀唱和诗见扬州惠州巻中】
　　次旧韵赠清凉长老
　　过淮入洛地多尘举扇西风欲汚人但怪云山不改色岂知江月解分身安心有道年顔好【一作少】遇物无情句法新送我长芦舟一叶笑看雪浪满衣巾
　　【按先生南还时过金陵有赠清凉和长老诗在三十七巻】
　　睡起闻米元章冒热到东园送麦门冬饮子
　　一枕清风直万钱无人肯买北牕眠开心暖胃门冬饮知是东坡手自煎
　　门冬饮【本集与钱世雄尺牍云昨夕齿中出血专是热病根源不浅即今诸药尽却惟取人参和茯苓麦门冬瀹汤渇即饮之】
　　【按纪年录先生于辛巳五月至常州六月上表请老以本官致仕费衮梁溪漫志亦云东坡北归至仪真得暑疾止于毘陵顾塘桥孙氏之馆惟方岳深雪偶谈叙次最详东坡自儋北归卜居阳羡士大夫犹畏而不敢与游独士人邵民瞻从学于坡为公买宅需缗五百公倾囊仅能偿之卜吉入居既得吉矣夜与邵步月偶至村落闻妇人哭声遂推扉而入一老妪泣曰吾有一居相传百年吾子不肖举以售人今日徙此百年旧居一旦诀别所以泣也坡怆然问其居所在即以五百缗得之者也即取屋劵焚之呼其子命翼日迎母还旧居不索其直自是遂还毘陵不复买宅借顾塘桥孙氏居暂住焉是年七月竟殁于借居云云据此题中所云东园当在常州而无可攷因载公逸事感叹及之】
　　梦中作寄朱行中【公自注前一日梦作此诗寄朱行中觉而记之自不晓所谓漫写去梦中分明用此色纸也】
　　舜不作六器谁知贵璵璠哀哉楚狂士抱璞号空山相如起睨柱头璧与俱还何如郑子产有礼国自闲虽防韩宣子鄙夫亦辞环至今不贪宝凛然照尘寰
　　朱行中【宋史朱服字行中乌程人进士甲科绍圣初为中书舍人谪莱州再为庐州徙广州又坐与苏轼游贬海州团练副使蕲州安置吴兴备志载朱服所著书有文集十三巻较定六韬六巻孙子三巻司马法三巻吴子二巻三畧三巻其子彧有苹洲可谈集】
　　【按曾端伯百家诗选云东坡寄朱行中一篇北归时絶笔也又朱弁风月堂诗话云朱行中知广州东坡自海南归留广甚久坡还岭北闻行中在任士大夫颇以亷洁少之至毘陵寄行中诗至今不贪宝凛然照尘寰云云其爱行中至矣盖不欲正言其事故假梦中作以讽之耳】
　　答径山琳长老
　　与君皆丙子各巳三万日一日一千偈电往那容诘大患缘有身无身则无疾平生笑罗什神咒真浪出琳长老【本集杂记云径山长老惟琳行峻而通文清而丽始径山祖师有约止以甲乙住持予谓以适事之宜而废祖师之约当于山门选用有徳乃以琳嗣事】千偈【晋书鸠摩罗什天竺人年七嵗出家从师受经日诵千偈偈有三十二字凡三万二千言义亦自通】
　　【按纪年录七月公疾颇革径山老惟琳来说偈答云平生笑摩什神咒真浪出琳问神咒事索笔书昔鸠摩罗什病亟出西域神咒三番令弟子诵以免难不及事而终并出一帖云某万里岭海不死而归宿田里有不起之忧非命也耶盖絶笔于此后二日殆将属纩而闻观先离二十八日公薨年六十六汝州郏城县钓台乡上瑞里嵩阳峩眉山】
　　附琳长老原作
　　扁舟驾兰陵自援旧风日君家有天人雄雄维摩诘我口吞文殊千里来问疾若以黙相酬露柱皆笑出










　　苏诗补注巻四十五
　　钦定四库全书
　　苏诗补注巻四十六　翰林院编修查慎行撰今体诗六十五首
　　慎按施氏原本第四十巻载翰林帖子词五十四首目录尚存新刻本删去又唐人所谓口号皆近体诗也诸刻本独不录先生作今从全集采出十一首与帖子词共成一巻不复编年以存施氏之旧云
　　春帖子词【旧注元祐三年】
　　皇帝阁六首
　　蔼蔼龙旂色琅琅木铎音数行寛大诏四海发生心春帖子【本集元日立春诗公自注云立春日翰林学士供诗帖子】木铎【尚书每嵗孟春遒人以木铎狥于路传云遒人宣令之官木铎金口木舌所以振文教】寛大诏【后汉书立春之日下寛大诏曰制诏三公方春东作敬始慎微又侯霸传光武征霸拜尚书令条奏前世善政法度有益于时者皆施行之每春下寛大之诏奉四时之令皆霸所建也】发生【尔雅春为青阳一曰发生王冰素问注六气十八皆青阳布发生之令故养生者必谨奉天时】
　　旸谷賔初日清台告协风愿如风有信长与日俱中旸谷賔日【尚书传旸明也日出于谷而天下明故称旸谷賔导也东方之官敬导日出平均次序东作之事以务农也】协风【陆机诗协风应律郑若庸类隽协风立春融风也】
　　草木渐知春萌芽处处新从今八千嵗合抱是灵椿草木萌芽【月令天气和同草木萌动】
　　圣主忧民未解顔天教瑞雪报丰年苍龙挂阙农祥正【一作庆】老稚【石刻作父老】相呼看耤田
　　苍龙【汉书天文志东宫苍龙左角理右角将中华古今注汉苍龙阙画苍龙】农祥正【汉书天文志晨正房星农事之韦昭注云立春日晨中于午】耤田【宋史礼志耤田之礼宋初嵗不常讲雍熙四年始详定仪注除耤田为先农坛以郊后吉亥皇帝亲享先农备三献行三推之礼景德以后因制损益更防麦殿为思文殿】
　　昨夜东风入律新玉关知有受降人圣恩与解河湟冻得共中原草木春
　　入律【月令疏律中太蔟惟主正月之气宜与东风解冻文次相连角是春时之音律审正月之气音由气成以其音气相须故律角相同言正月之时气之管中于太蔟阳管为律隂管为吕】
　　翰林职在明光里行乐诗成拜舞中不待惊开小桃杏始知天子是天公
　　明光里【按明光汉宫名张籍诗良人执防明光里】行乐诗【李白有宫中行乐词又杜甫诗宫中行乐秘】天子是天公【南卓羯鼔录元宗尝遇小殿庭栁将吐睹而叹曰对此景物岂可不与判断乎因遣髙力士取羯鼓临轩纵击反顾桃杏皆巳防拆上指笑曰此一事不唤我作天公可乎】
　　太皇太后阁六首
　　雕刻春何力欣荣物自知发生虽有象覆载本无私太皇太后【宋史宣仁圣烈髙皇后英宗成婚濮邸神宗立尊为皇太后哲宗立尊为太皇太后】
　　小殿黄金榜珠帘白玉钩一声双日跸春色满皇州小殿【即延和殿注详下】黄金榜【杜甫诗天门日射黄金榜】双日跸【宋史礼志哲宗即位宣仁太皇太后髙氏临朝每朔望六防帝御前殿百官起居毕诣内东门进榜子双日御延和殿同垂帘日防官起居太皇太后移班少西起居皇帝】
　　仗下春朝散宫中昼漏稀两厢休侍御应下读书帏宫中【宋史太皇太后所居崇庆宫】
　　五日占云十日风忧勤终嵗为三农春来有喜何人见好学神孙类祖宗
　　共道十年无腊雪且欣三白压春田尽驱南亩扶犁手稍发中都朽贯钱
　　【按宋史本纪哲宗元祐三年春正月复广惠仓以雪寒发京西谷五十余万石捐其直以抒民罢上元游幸此首即记此事】
　　不独清心能省事应缘克巳自销兵传闻塞外千君长欲趁新年贺太平
　　皇太后阁六首
　　宝册琼瑶重新庭松桂香雪消春未动碧瓦丽朝阳皇太后【宋史钦圣宪肃向皇后宰相敏中曾孙也神宗在颍邸聘为夫人即位立为后哲宗立尊为皇太后】宝册【宋史尊号之册命大臣撰册文及书册宝遣官告天地祖宗社稷皇太后册礼天子称嗣皇帝余概如尊号仪】
　　瑞日明天仗仙云拥夀山倚栏春昼永金母在人间金母【西王母传在昔道气凝寂湛体无为以东华玉精之气化而生木公焉又以西华至妙之气化而生金母焉金母生于神洲伊川以主隂灵之气理于西方亦号王母】
　　【慎按倚栏墨迹石刻作猗兰两存备考】
　　朝罢金铺掩人间宝瑟尘欲知慈俭德书史乐青春仙家日月本长闲送腊迎春岂亦【一作亦偶】然翠管银罂【一作钩讹】传故事金花防胜作新年
　　翠管银罂【杜甫诗口脂面药承恩泽翠管银罂下九天困学纪闻云东坡春帖用翠管银罂出老杜腊日诗而注者改为银钩此邢子才所以有日思误书之语也】花胜【荆楚嵗时记人日剪防为人或缕金箔为人以贴屏风亦戴之头鬓贾充李夫人典戒云人日造花胜相贻像瑞图金胜之形取像西王母戴胜也杜甫诗胜里金花巧耐寒】
　　彤史年来不絶书三朝德化妇承姑宫中侍女减珠翠雪里贫民得袴襦
　　彤史【旧唐书宫官有彤史二人正六品】妇承姑【诗缵女维莘疏妇之所继维继姑耳继姑而言维行故能知太妊之德也晋书庾皇后传坤德尚柔妇道承姑宋史哲宗立尊钦圣宪肃向皇后为皇太后宣仁命葺庆夀宫以居后后曰姑居西而妇居东是凟分也因固辞遂以庆夀后殿为隆佑宫居之】减珠翠【李白大腊赋六宫斥其珠玉百姓乐于耕织】
　　边庭无事羽书稀闲遣词臣进小诗共助至尊歌喜事今年春日得春衣
　　皇太妃阁五首
　　苇桃犹在戸椒柏巳称觞嵗美风先应朝囘日渐长皇太妃【宋史钦成朱皇后开封人熙宁初入宫生哲宗累进德妃哲宗立尊为皇太妃时宣仁钦圣二太后皆居尊故称号未极元祐三年宣仁诏春秋之义母以子贵于是舆盖冠服悉侔皇后】苇桃【风俗通上古时神荼郁垒兄弟二人性能执鬼于东海度索山桃树下简阅百鬼之无道者缚以苇索执以饲虎今世画神像于版上以元日置之门户即其遗意】椒柏【庾信谢正旦赐酒诗柏叶随铭至椒花逐颂来】日渐长【隋书开皇十九年十一月有司奏元年以来日渐长又袁充亦奏云隋兴以来日景渐长】
　　甲观开千柱飞楼擢九层雪残乌鹊喜翔舞下觚棱甲观【宋史朱皇后即阁建殿出入由宣德东门百官上牋称殿下名所居为圣瑞宫】
　　孝心日奉东朝养俭【一作健讹】德应师太姒【一作大练】风太史新年瞻瑞气四星明润紫宫中
　　东朝【按汉书惠帝东朝长乐宫时吕太后居长乐后世称太后为东朝其义本此】大练【后汉书马皇后纪常衣大练裙不加缘注云大练厚缯也】四星紫宫【汉书天文志中宫天极星其一明者太一之常居也后句四星末大星正妃后三星后宫之属也环之廷卫十二星藩臣皆曰紫宫】明润【晋书天文志文昌六星在北斗魁星前明润大小齐天臻瑞】
　　九门挂月未催班清禁风和玉漏闲崇庆早朝银烛下佩环声在五云间
　　崇庆【太皇太后所居宫名注见前】
　　东风弱栁万丝垂的砾残梅尚一枝茧馆乍欣蚕浴后禖坛犹记燕来时
　　茧馆【三辅黄图宫阙疏云蚕所曰茧馆】蚕浴【礼记卜三宫夫人世妇之吉者使入蚕于蚕室奉种浴于川疏云近川而为之者取其浴蚕种便也奉种浴于川者言蚕将生之时而又浴之】禖坛【礼记月令仲春之月鸟至至之日以太牢祠于髙禖注云燕以施生时来巢人堂宇而孚乳娶嫁之象也宋史礼志仁宗诏有司筑髙禖坛南郊春分之日以祀青帝本诗克禋以祓之义以禖从祀报古为禖之先也祀以简狄姜嫄○按哲宗朱太妃所出故以鸟生商事比之】
　　夫人阁四首
　　防胜镂新语酥槃滴小诗升平多乐事应许外庭知夫人【宋史冯贤妃东平人初封郡君养女林美人得幸神宗生燕越二王进婕妤○慎按元祐初二人俱在宫中未详孰是】酥槃滴【黄庭坚诗酥滴花枝防剪幡】
　　细雨晓风柔春声入御沟巳漂新荇没犹带断冰流【慎按春深深字石刻作声当从之】
　　扶桑初日映帘升巳觉铜缾暖不冰七种共挑人日菜千枝先剪上元灯
　　七种菜【荆楚嵗时记正月七日为人日以七种菜为羮】千枝灯【郑嵎津阳门诗注韩国为千枝灯台髙八十尺每上元夜则然之千光夺目百里之内皆可望见焉】
　　雪消鸳瓦巳流澌风暖犀盘尚镇帷缥缈紫箫明月下璧门桂影夜参差
　　璧门【杜牧诗月上白璧门桂影凉参差按石刻作璧门正引用诗语集本作壁从土者讹今改正】端午帖子词【旧注元祐三年】
　　皇帝阁六首
　　盛德初融后潜隂未姤时侍臣占易象明两作重离盛德【月令孟夏之月某日立夏盛德在火】潜隂【按易一隂伏五阳之下名为姤夏至之卦】明两【易离卦象曰明两作离大人以继明照于四方】
　　采秀撷羣芳争储百药良太医初荐艾庶草騐蕃昌太医荐艾【后汉书少府所属有太医令荆楚嵗时记端午日以艾为人置户上辟鬼子由诗云太医争献天师艾】庶草【尚书洪范五者来备各以其叙庶草蕃庑疏云须风则风来须则雨来各以次序则众草木蕃滋而丰茂矣】
　　防凉生殿阁习习满皇都试问吾民愠南风为解无【慎按艺苑雌黄云东坡诗防凉生殿阁云云原其意盖欲圣君推南风之德以及于黎庶也唐文宗与栁公权聨句东坡以公权有美而无箴因续四句又作端午帖子词用此意也】
　　西槛新来玉宇风侍臣茗椀得雍容庭槐似识天顔喜舞破清隂作两龙
　　侍臣茗椀【按宋制侍讲侍读官例赐酒赐茶本集侍立迩英诗有上尊初破早朝寒茗椀仍沾讲舌干之句】槐龙【按子由入侍迩英诗云槐龙对舞覆衣冠自注云迩英阁庭前有双槐甚髙而柯叶覆地如龙蛇讲官进对其下】
　　讲余交翟转回廊始觉深宫夏日长扬子江心空百链只将无逸鉴兴亡
　　讲余【宋史凡经筵嵗以仲春至端午仲秋至长至讲读官轮直或便殿或迩英阁或间日或每日无常制】交翟【播芳大全载集英殿致语云辇出房而雷动扇交翟以云开谓雉羽扇也】江心百链【异闻集天宝中扬州进水心镜背有盘龙镜匠吕辉移炉以五月五日于扬子江心铸之后大旱祀之得雨白居易百链镜诗江心波上舟中铸五月五日日午时】无逸【周书篇名播芳大全载集英殿致语云诵书无逸法中宗之不敢康】
　　一扇清风洒面寒应缘飞白在冰纨坐知四海防膏泽沐浴君王德似兰
　　飞白扇【唐书太宗谓长孙无忌杨师道曰五日旧俗必用服玩相贺朕今各贺君飞白扇二枚庶动清风以扬美德】浴兰【大戴礼浴兰汤兮沐华芳】
　　太皇太后阁六首
　　渐台通翠浪暑殿转清风帘巻东朝散金乌未遽中渐台【史记孝武本纪作建章宫度为千门万户前殿度髙未央其东则鳯阙髙二十余丈其西则唐中数十里虎圈其北治大池渐台髙二十余丈名曰东液注云渐浸也台在池中为水所浸】暑殿【刘禹锡诗奉君清暑殿】
　　日永蚕收蔟风髙麦上塲朝来耤田令菰黍献时芳蚕蔟【扬雄元后诔蚕于茧馆躬筐执曲帅导羣妾咸循蚕蔟秦处度蚕书屈藁长二尺者自后茨之以为蔟以居蠒蚕】耤田令【山堂考索耤田令周为甸师汉文帝始开耤田置令丞掌耕国庙社稷之田东汉及魏缺晋复置宋元丰三年改耤田令隶太常寺】菰黍【风土记午日以菰叶里稻米为粽以象隂阳相包裹未分散也】
　　舞羽诸羌伏销兵万彚苏只应黄纸诰便是赤灵符赤灵符【抱朴子五月五日作赤灵符书着心前以辟五兵王珪端午诗心前笑指赤灵符】
　　令节陈诗嵗嵗新从官何以夀吾君愿储医国三年艾不作沈湘九辨文
　　忠臣谅节今千嵗孝女孤风满四方不复巫阳占郢梦空余仲御扣河章
　　忠臣【指屈原】孝女【指曹娥】仲御扣河章【晋书夏统传母病诣洛市药防三月上巳士女如云统并不顾贾充怪而问之徐荅曰会稽夏仲御也充使问其土俗又谓曰卿能作土地间曲乎统曰孝女曹娥年甫十四其父堕江不得尸娥仰天哀号便投水而死父子丧尸后乃俱出国人哀其孝义为歌河女之章今欲歌之于是以足扣船引声喉啭清激慷慨大风应至雷电冥昼诸人相顾曰闻河女之音不觉涕泪交流即谓伯姬髙行在目前也】
　　长养恩深动植均只忧贪吏尚残民外廷巳拜枭羮赐应助吾君去不仁
　　枭羮【史记乐书注五月五日为枭羮赐百官以恶鸟故食之也○按子由端午帖子词百官起拜枭羮赐凶去方知舜有功与诗意同】
　　皇太后阁六首
　　露簟琴书冷雕盘饵新深宫犹畏日应念暑耘人雕盘【开元天宝遗事宫中端午造粉团角黍贮雕盘中以小角弓射之中者得食】【孙愐唐韵诸延切厚粥也】
　　万夀菖蒲酒千金琥珀杯年年行乐处新月挂池台菖蒲酒【王氏彚书评注端午日以菖蒲或缕或屑泛酒】
　　翠筒初裹楝【别本作练】芗黍复纒菰水殿开冰鉴琼浆冻玉壶
　　裹楝【苕溪渔隠丛话新筒裹练明唐明皇端阳诗也艺苑雌黄云初学记引吴均续齐谐记乃作栋叶之栋传冩之讹东坡之意盖谓栋当作练耳○慎按仲子陵五丝续命赋楝叶结采丝襭注云五月五日祭屈原竹筒贮米以楝塞其上采丝缚之先生正用此事】芗黍【礼记黍曰芗合疏云谷秫者为黍秫既软而相合气息又香故曰芗合也】
　　秘殿扶疎夏木深雨余初有一蝉吟应将嬴女乘鸾扇更助南风长棘心
　　乗鸾扇【刘禹锡诗团扇复团扇奉君清暑殿秋风入庭树从此不相见上有乘鸾女苍苍虫网徧明年入懐袖别是机中线】南风长棘心【诗凯风疏云凯乐之风从长养之方而来吹彼棘木之心故棘心得盛长以兴寛仁之母以慈爱之情养我七子之身故七子皆得少长】
　　上林珍木暗池台蜀产吴包万里来不独槃中见卢橘时于糭里得杨梅
　　上林【汉书上林赋注此虽赋上林博引异方珍竒不系于一也按先生此诗合四句观之正合此意】糭里杨梅【欧阳修诗彩索盘中结杨梅糭里红】
　　闵楚遗风万古情沅湘旧俗到金明翠舆黄繖何时幸画鹢飞鳬尽日横
　　金明【宋史天子嵗时游豫首夏幸金明池观水嬉】画鹢【淮南子龙舟鹢首注云鹢水鸟也画其像着船首王子年拾遗记乘冲澜灵鹢之舟或作鶂音义同】飞鳬【张正见诗黄云迷鸟路白雪下鳬舟】
　　皇太妃阁五首
　　午景帘栊静薫风草木酣谁知恭俭德防缕出亲蚕亲蚕【宋史礼志先蚕之礼久废真宗朝礼院上言周礼蚕于北郊以纯隂也汉蚕于东郊以春桑生也请附故事筑坛东郊政和间礼局请仿古制于先农坛侧筑蚕室二十七别构殿一区为亲蚕之所诏从其议命亲蚕殿以无斁为名】
　　雨细方梅夏风髙巳麦秋应怜百花尽绿叶暗红榴麦秋【月令孟夏之月靡草死麦秋至白居易诗洛下麦秋月江南梅雨时】
　　辟兵巳佩灵符小续命仍萦防缕长不为祈禳得天助要令风俗乐时康
　　辟兵符【裴新语五月五日系五采缯谓之辟兵符】续命缕【风俗通五月五日以采丝系臂谓之续命缕】
　　玉盆浮李滟清泉金鸭虚空袅细烟自有梧楸鄣畏日仍欣麦黍报丰年
　　浮李【魏文帝书沈朱李于寒水浮疑当作沈】麦黍【月令孟夏农乃登麦季夏农乃登黍注云此时黍新熟今蝉鸣黍是也】
　　良辰乐事古难同绣茧【一作缕】朱丝奉两宫仁孝自应禳百沴艾人桃印本无功
　　绣缕朱丝【玉烛宝典端午节文绣金缕帖画贡献所尊王珪诗仙艾垂门绿朱丝绕户长】桃印【续汉书刘昭曰桃印本汉制所以制恶气】
　　夫人阁四首
　　肃肃槐庭午沈沈玉漏稀皇恩乐佳节鬬草得珠玑鬬草【嵗时记五日有鬬百草之戏欧阳修端午词共鬭今朝胜盈襜百草香】
　　节物荆吴旧嬉游禁掖闲仙风随画箑拜赐落人间五防萦筒秫稻香千门结艾鬓髯张旋开宝典寻风物要及灵辰共祓禳
　　宝典【隋书经籍志杜台卿玉烛宝典二十巻】
　　欲晓铜缾下井栏铿锽金殿发清寒似闻人世南风热日上墙东问几竿
　　兴龙节集英殿宴口号【并致语旧注元祐二年】
　　臣闻帝武造周巳兆兴王之迹日符祚汉实开受命之祥非天私我有邦惟圣乃作神主仰止诞弥之庆集于建丑之正瑞玉旅庭爰讲比隣之好虎臣在泮复通西域之琛式燕示慈与人均福恭惟皇帝陛下睿思冠古濬哲自天焕乎有文日讲六经之训述而不作思齐累圣之仁夷夏宅心神人协德卜年七百方过厯以承天有臣三千咸一心而戴后彤庭振万玉座传觞诵干戈载戢之诗作君臣相恱之乐斯民何幸白首太平猥以防生亲逢盛旦始庆猗兰之会愿赓击壤之音下采民言上陈口号
　　凛凛重瞳日月新四方惊喜识天人共知若木初升旦且种蟠桃莫计春请吏黑山归属国给扶黄髪拜严宸紫皇应在红云里试问清都旧侍臣
　　兴龙节【宋史哲宗本纪十二月初七日帝生日也避禧祖忌辰以次日为兴龙节】集英殿宴【汴京宫室考大庆殿北有紫宸殿西有垂拱殿次西皇仪殿又次西集英殿宴殿也宋史礼志宴飨凡春秋季仲圣节及国有大庆皆大宴其日殿庭设山楼排塲为羣仙队仗宰相以下升殿进酒各就位酒九行更衣赐花有差大观三年议礼局上集英殿大宴仪】给扶【南史袁宪传以功封建安伯除太子詹事袁请解职不许寻给扶二人唐书元宗遣徐峤邀张果至郡辞还山给扶侍二人】黄髪【宋史文彦博传元祐初司马光荐宿德元老宜起以自辅乃命平章军国重事六日一朝一月两赴经筵恩礼甚渥】
　　又兴龙节集英殿宴口号【并致语】
　　臣闻天所眷命生而神灵惟三代受命之符萃于兹日实万世无疆之福延及我民南极之祥辉交北邻之瑞节同趋镐宴争颂华封恭惟皇帝陛下稽古温文乘干刚粹体生知而犹学藏妙用于何言故得六圣承休三灵眷佑德隆星晷齐六符而泰阶平河行地中锡九畴而彝伦正属诞弥之令旦履长发之嘉祥夙设九賔于庭徧舞六代之乐日无私于临照葵藿自倾天有信于发生勾萌必达臣等滥尘法部获造彤墀下采民言得三万里之謡诵登歌夀斚以八千嵗为春秋不度芜音敢进口号
　　风巻云舒合两班曈曈瑞日映天顔观书巳获千秋镜积德长为万嵗山腊雪未消三务起壬人不用五兵闲相逢父老争相贺却笑华胥是梦间
　　合班【宋史职官志唐六典中书门下尚书三省合一元丰五年中书门下始分元祐初司马光请令合班奏事分省治事】千秋镜【唐书张九龄传初千秋节王公并献宝鉴九龄上事鉴十章号千秋金鉴以申讽谕】五兵【礼记五戎注弓矢殳矛戈防也】
　　坤成节集英殿宴口号【并致语　旧注元祐二年七月十五日】
　　臣闻视履考祥既占懐月之梦对时育物必有继天之功方大火之西流属隂灵之既望帝于是日诞降仁人意使斯民咸归夀域共庆千秋之遇得生二圣之朝式燕示慈与民同乐恭惟皇帝陛下文思天纵濬哲生知力行汤禹之仁常恐一夫之不获躬蹈曾闵之孝故得万国之懽心恭惟太皇太后陛下道契天人德超载籍知人则哲盖帝尧之所难修巳安民虽虞舜其犹病风云从而万物覩日月照而四时行自然动植之咸安莫知天地之何力三宫交庆羣后骏奔宝邻通四牡之欢航海致重译之赆洞庭九奏始识咸池之音灵岳三呼共献后天之祝臣等叨居法部辄采民言上凟宸聪敢陈口号
　　三朝遗老九门前又见承平大有年文母忧勤初化俗曾孙仁孝巳通天史书元祐三千牍乐奏坤成第一篇欲采蟠桃归献夀蓬莱清浅半桑田
　　坤成节【宋史圣节立名自唐千秋节始宋因之太皇太后临朝亦立节按哲宗本纪诏以太皇太后生日七月十六日为坤成节旧注以为十五日者讹当从本纪】
　　斋日口号【并致语】
　　旋复隂阳配五支于六干诞弥嵗月与元日为三申神后降庆于当年曾孙效诚于兹旦不烦巧力自契真符道俗讙謡天人协应太皇太后陛下功髙任姒德配唐虞上推顾托之心下布仰成之政宝慈与俭蹈光宪之成防却狄安邦袭武烈之余庆三朝顺履万夀维新虽绛县之老人难穷甲子如楚南之灵木莫计春秋臣贱等草茅心倾葵藿采民讴于击壤效乐语之陈诗
　　娲皇得道自神仙金母长生不计年甲子会逢三朔旦嵗星行看两周天消兵渐觉腰无犊种德方知福有田彤管何人书后会椒花椿颂一时编
　　福田【法论云供父母曰恩田供僧佛曰敬田供疾病曰悲田总名之曰福田】椒花颂【晋书刘臻妻陈氏元旦献椒花颂】
　　集英殿春宴口号【并致语】
　　臣闻人和则气和故王道得而四时正今乐犹古乐故民心恱而八音平幸此圣朝陶然化国饬三农于保介维莫之春兴五福于太平旣醉以酒恭惟皇帝陛下乘干有作出震无私宪章六圣之典谟斟酌百王之礼乐天方祚于舜孝人巳诵于尧言故得彞伦叙而水土平北流轨道壬人退而蛮夷服西旅在庭稍寛中昃之忧一均湛露之泽方将麯糵羣贤而恶防酒鼔吹六艺而放郑声虽白雪阳春莫致天顔之一笑而献芹负日各尽野人之寸心臣猥以贱工叨尘法部幸获望云之喜敢陈击壤之音不揆芜才上进口号
　　万人歌舞乐芳辰长养恩深第四春令下风雷常有信时来草木岂知仁璿玑巳正三阶泰玉琯初知九奏均【一作纯】更欲年年同此乐故应相继得元臣
　　集英春宴【宋史礼志凡春秋圣节有大庆皆大宴太平兴国后止设春宴淳化四年陈靖上言宴以礼成賔以贤序其有拜起失节宴馔不洁并申严制咸平三年始备设春秋大宴学士梁颢请春秋大宴小宴赏花行幸次为四图颁下阁门遵守故事大宴前一日御殿阅一日戏谓之独看哲宗初立诏罢独看元祐三年罢春宴又罢秋宴以魏王出殡翰林学士苏轼不进教坊致语故也○慎按魏王哲宗之叔三年因丧废宴此诗元祐四年作故云第四春】璿玑【史记天官书北斗七星所谓璿玑玉衡以齐七政注云斗第一天枢第二璇第三玑第四权第五衡第六开阳第七摇光第一至第四为魁第五至第七为杓合而为斗玉衡属杓魁为璇玑】三阶【天官书魁下六星两两相比者名曰三能三能色齐君臣和注云泰阶三台也又黄帝泰阶六符经三阶平则隂阳和风雨时】玉琯【按此指范景仁新乐也本集和范景仁诗玉琯犹闻秬黍香自注云旧法以尺生律今以黍定律以律生尺以宋史考之范镇请太府铜铸律乐成帝与太皇太后御延和殿诏执政侍从皆往观乃元祐三年事自是朝会皆用之故先生诗云玉琯初知九奏均也】
　　紫宸殿正旦口号【并致语　旧注元祐四年】
　　臣闻行夏之时正莫加于人统采周之旧王方在于镐京惟吉月之布和休庶工而未作使华逺集邻好交修萃簮笏于九门来车书于万里将兴嗣嵗以乐太平恭惟皇帝陛下躬履至仁诞膺眷命法天地四时之运民日用而不知传祖宗六圣之心我无为而自化九德咸事三年有成始御八音之和以临元日之会人神相庆夷夏来同臣等忝与贱工得亲壮观知舆情之愿颂顾盛德之难形不度荒芜敢进口号
　　九霄清跸一声雷万物欣荣意巳开晓日自随天仗出春风不待斗杓回行看菖叶催耕耤共喜椒花映夀杯欲识太平全盛事振振鹓鹭满云台
　　紫宸殿【汴京宫室考大庆殿北有紫宸殿视朝之前殿也宋史礼志宋初大朝会以元日冬至及五月朔羣臣称贺上夀若无事不视朝则表贺于阁门常朝之仪唐以宣政为前殿谓之正衙以紫宸为便殿谓之入阁正衙则日见羣臣百官皆在谓之常防后唐明皇始诏羣臣五日一随宰相入见谓之起居宋因其制皇帝日御垂拱殿文武官日赴文德殿正衙日常防其朝朔望亦于此殿五日起居则于崇德殿或长春殿崇德即紫宸长春即垂拱也元丰官制行诏侍从而上日朝垂拱谓之常防官百司朝官以上每五日一朝紫宸为六防官京朝官以上朔望一朝紫宸为朔防官望防官遂为定例】九霄【道书赤霄碧霄青霄霄绛霄黅霄紫霄练霄缙霄为九霄】菖叶【王融防秀才文将使杏花菖叶耕获不继清甽冷风述遵无废】
　　集英殿秋宴口号【并致语】
　　臣闻天无言而四时成圣有作而万物睹清浄自化虽仰则于帝心岂弟不囘亦俛同于众乐属此九秋之粲然万宝之成吾王不游何以劳农而休老君子如喜则必大烹以养贤恭惟皇帝陛下孝通神明仁及草木行尧禹之大道守成康之小心华夷来同天地并应以为福莫大于无事瑞无加于有年南极呈祥秋分而老人见西夷慕义渉流沙而天马来嘉与臣工肃陈燕爼礼元后于三夏谐庶尹于九成宣示御觞耸近臣之荣观胪传天语溢两庑之欢声臣等亲觏昌辰叨尘法部采謡言于击壤助蒙瞍之陈诗仰奉威顔敢进口号
　　霜霏碧瓦尚生烟日泛彤庭巳集仙蔼蔼四门多吉士熙熙万国屡丰年髙秋爽气明宫殿元祐和声入管弦菊有芳兮兰有秀从臣谁和白云篇
　　白云篇【杜甫诗晴牕检防白云篇按诗意盖用汉武秋风辞】
　　黄楼致语口号
　　百川反壑五稼登塲初成百尺之楼适及重阳之会髙髙下下既休畚锸之劳嵗嵗年年共睹茱茰之美恭惟知府学士民人所恃忧乐以时度余力而取羡材因备灾而成胜事起东郊之壮观破西楚之淫名賔客如云来四方之豪杰鼓钟殷地竦万目之观瞻实与徐民长为佳话
　　一新柱石壮严闉更值西风落防辰不用游从夸燕子直将气焰压波神山川尚绕当时国城郭犹飘广陌尘谁凭阑干赏风月使君留意在斯民
　　【慎按此诗当是元丰戊午守徐州时作集中又有九日黄楼诗见十七巻中注详前】
　　赵倅成伯母生日致语口号
　　昔年占梦适当重九之佳辰今日献香愿祝大千之遐算庆妇姑之同日杂茱菊以称觞杀鸡巳效于厐公翦髪敢资于陶母但某叨居乐部忝预年家不度芜材上尘口号
　　今朝夀酒泛黄花郁郁葱葱气满家愿得唐儿舞一曲不嫌国小向长沙
　　唐儿【史记五宗世家长沙定王发之母故程姬侍者唐儿生子名发以孝景前二年用皇子为长沙王以其母无宠故王卑湿贫国】
　　【慎按先生知宻州赵成伯为倅第十四巻中多唱和之什此诗为其母生日作后二句引用唐儿事盖因所出防而为解嘲云尔】
　　王氏生子致语口号
　　人中五日知织女之暂来海上三年喜花枝之未老事协紫衔之梦欢倾白髪之儿好人相逢一杯径醉伏以某人女郎苍梧仙裔南海贡余怜谢端之早孤潜炊相助叹张镐之没兴遇酒辄歌采杨梅而朝飞擘青莲而暮返长新玉女之年貌未压金膏之扫除万里乘桴巳慕仲尼而航海五丝绣鳯将从老子以俱仙东坡居士尊爼千峯笙簧万籁聊设三山之汤饼共倾九醖之仙醪寻香而来苒天风之引步此兴不浅炯江月之升楼
　　罗浮山下巳三春松笋穿阶昼掩门太白犹逃水仙洞紫箫来问玉华君天容水色聊同夜髪泽肤光自鉴人万户春风为子夀坐看沧海起扬尘
　　太白水仙洞【续仙传孙思邈隠于太白山学道偶出见牧牛童杀小蛇巳伤出血思邈脱身赎之以药封裹放于草内复月余出行见一白衣少年以马载之偕行如飞到一城郭俨若王者之居少年延思邈入见一端正美貌袷防绛衣侍从甚众俄顷一女子领一青衣小儿出拜曰此儿痴騃为人哀损取救免害思邈省记尝救青蛇即讶此何所也潜问左右曰此泾阳水府也留连三日命其子取龙宫药方三十首与先生此真道者可以救世济人俄复命仆马送归太白山深自以为异】
　　寒食宴提刑致语口号
　　良辰易失四者难并故人相逢五斗径醉况中年离合之感正寒食清明之间时乎不可再来贤者而后乐此恭惟提刑学士才本天授学为人师事业存乎斯民文章盖其余事望之巳试于冯翊翁子暂还于会稽知府学士接好邻邦缔交册府莫逆之契义等于天伦不腆之辞意勤于地主力讲两君之好可无七字之诗欲使异时传为盛事
　　云间画鼓叠春雷千骑寻芳戏马台半道巳逢山简醉万人争看谪仙来淮西按部威犹凛歴下懐仁首重囘还把去年留客意折花临水更徘徊
　　【慎按元丰戊午先生在徐州有寒食答李公择三絶句题中所云提刑当即公择故以谪仙称之公择在齐州先生曾访之故又有歴下懐仁及去年留客之句】







　　苏诗补注巻四十六
　　钦定四库全书
　　苏诗补注巻四十七　翰林院编修查慎行撰古今体诗六十四首
　　慎按吴兴施氏原本前后集合三十九巻其第四十巻则翰林帖子词五十四首遗诗三十一首最后两巻为和陶诗共四十二巻原注虽残缺目录犹存新刻本増续补上下二巻南行集错杂其间真赝相半余旣取南行集以冠全诗又依外集于续补巻中排次分编其漫不可考者凡十九首无从附录仍置此巻首此外一百十三首皆慎别行搜采彚分两巻各疏出处俾览者有考焉
　　戏足栁公权句【并引】
　　宋玉对楚王此独大王之雄风也庶人安得而共之讥楚王知巳而不知人也栁公权小子与文宗聫句有美而无箴故为足成其篇
　　人皆苦炎热我爱夏日长薫风自南来殿阁生微凉一为居所移苦乐永相忘愿言均此施清隂分四方殿阁【吕氏家塾广记云陈辅之以为殿桷生余凉今世所传只用公权旧语故东坡端午帖子词云防凉生殿阁又独咏防凉殿阁风不闻有殿桷余凉之说又按艺苑雌黄云文宗与公权聨句东坡以为有美而无箴因续四句然洪驹父以为公权巳含箴规之意虽不必续可也愚谓人臣忠爱其君自当随事纳诲以启主心而达下情凡作隠跃含糊之语冀幸一悟者皆謟谀之徒也先生此诗特为此一流发偶借公权为质的耳严氏之说不足取也】
　　慎按此诗施氏原本载遗诗巻中时地莫考难以诠次姑仍其旧
　　送别
　　鸭头春水浓如染水面桃花弄春脸衰翁送客水边行沙衬马蹄乌帽防昂头问客几时归客道秋风黄【一作落】叶飞系马绿杨开口笑傍山依约见斜晖
　　寄周安孺茶
　　大哉天宇内植物知几族灵品独标竒迥超凡草木名从姬旦始渐播桐君录赋咏谁最先厥传惟杜育唐人未知好论著始于陆常李亦清流当年慕髙躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫粲然存简牍伊予素寡爱嗜好本不笃粤自少年时低囘客京毂虽非曳裾者庇防或华屋颇见纨绮中齿牙厌粱肉小龙得屡试粪土视珠玉团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自【一作事】研讨至味识五六自尔入江湖寻僧访幽独髙人固多暇探究亦颇熟闻道早春时携籯赴初旭惊雷未破蕾采采不盈掬旋洗玉泉蒸芳馨岂停宿须臾布轻缕火谨盈缩不惮顷间劳经时废藏蓄髹筒浄无染箬笼匀且复苦畏梅润侵暖须人气燠有如刚耿性不受纤芥触又若亷夫心难将防秽渎晴天敞虚府石碾破轻绿永日遇闲賔乳泉发新馥香浓夺兰露色嫩欺【一本作期讹】秋菊闽俗竞传夸丰腴面如粥自云叶家白颇胜中山醁好是一杯深午牕春睡足清风击两腋去欲凌鸿鹄嗟我乐何深水经亦屡读子【子字疑讹俟再考】咤中泠泉次乃康王谷防培【一作碚】顷曾尝缾罂走僮仆如今老且嬾细事百不欲美恶两俱忘谁能强追逐姜盐拌白土稍稍从吾蜀尚欲外形骸安能狥口腹由来薄滋味日饭止脱粟外慕旣巳矣胡为此羁束昨日散幽步偶上天峯麓山圃正春风防茸万旗簇呼儿为招【一作佳】客采制聊亦复地僻谁我从包藏付厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北牕风风防动牕竹乳瓯十分满人世真局促意爽飘欲僊头轻快如沐昔人固多癖我癖良可赎为问刘伯伦胡然枕糟麴【按别本自幽人无一事以下十二句俱脱去今补成篇】
　　植物【周礼一曰山林其植物宜皁物二曰川泽其植物宜膏物三曰丘陵其植物宜覈物四曰坟衍其植物宜荚物五曰原隰其植物宜丛物】桐君录【桐君药录曰巴东有真茗茶煎饮令人不眠】杜育赋【皮日休茶经序云晋杜育有荈赋吴兴掌故集载杜育荈赋文多不具录吴中新刻补注云育当作毓不知何据】常李【唐书陆羽传羽着茶经三篇有常伯熊者因羽论复广着茶之功御史大夫李季卿宣慰江南知伯熊善煮茶召之伯熊执器而前季卿为再举杯云云○按先生诗中所云常李亦清流正用陆羽传中事施氏新本补注妄引常衮李德裕李约事殊属支离特为驳正】篇章【按松陵集皮日休有咏茶十首寄陆鲁望鲁望亦有和诗】颐山【名胜志颐山在宜兴县东南连灵洞诸峯属于蜀山】葵花【北苑贡茶録有蜀葵花銙等名】惊雷【苕溪渔隠丛话北苑官焙造茶常在惊蛰后一二日兴工采摘是时茶芽巳皆一枪盖闽中地暖如此】洗蒸【东溪试茶录濯之必洁洗之必香一失其度俱为茶病】火【黄儒品茶要录茶事起于惊蛰其采芽如鹰爪初造曰试焙又曰一火次曰二火又次曰三火】乳泉【建宁志鳯凰山有龙焙泉宋时贡茶取此水濯之其麓即北苑】面如粥【东溪试茶录茶生山隂厥味甘香厥色青白及受水则光泽视其面涣散如粟谓之冷粥面】叶家白【学林新编茶之佳品其色白若碧绿者皆常品也东溪试茶录建茶之名有七一曰白叶茶出于近嵗芽叶如纸民间以为茶瑞出壑源之大窠者六叶仲元叶世万叶世荣叶勇叶世积叶相出壑源岩下者一叶务滋出源头者二叶团叶肱出壑源后坑者一叶久出壑源岭根者三叶公叶品叶居皆以叶家著名】
　　顔阖
　　顔阖古有道躬耕自衣食区区鲁小邦不足明德轺车来我门聘币继金璧出门应使者耕稼不谋国但疑误将命非敢惮行役使者反锡命户庭空履迹薄俗狥世荣截趾履之适所重易所轻隋珠弹飞翼伊人畏照影独往就隂息鼎爼荐忠贤谁能死燔炙念彼藏皮冠安知获尧客
　　梦雪
　　残杯失春温破被生夜悄开门万山白俯仰同一照虽时出圭角固自絶瑕窍儿童勿惊怪【一作惧】调汝得一笑圭角【韩愈诗南山偪冬转清瘦刻画圭角出崖窍】
　　戯【一本作题】赠田辩之琴姬
　　流水随弦滑清风入指寒坐中有狂客莫近绣帘弹田辩之【爵里失考】
　　书黄筌画翎毛花蝶图二首
　　短翎长喙喜喧卑曳练双翔亦自竒赖有黄鹂鬬嬛好独依藓石立多时
　　黄筌【皇朝事实类苑国初翰林待诏黄筌以画著名尤长于花竹并二子居寀居宝弟惟亮皆隶翰林苑诸黄画花妙在赋色用笔极新细殆不见墨迹但以轻色染成谓之写生刘道醇名画评筌字叔要蜀人善丹青尤好花竹翎毛】
　　绿隂青子巳愁人忍见中庭燕麦新怊怅刘郎今白首时来看巻觅余春
　　寒食夜
　　漏声透入碧牕纱人静秋千影半斜沈麝不烧金鸭冷淡云笼月照梨花
　　和寄天选长官
　　寓形宇宙间佚我方以老流光安足恃百嵗同过鸟顷子萦网罗文采缘自表自古山林人何曾识机巧但记寒岩翁论心秋月皎黄香十年旧禅学防众妙虚懐养天和肯狥奔走閙官居职事理晨起何用早桐隂满四斋叱吏供洒扫眷予东南来野饭煮芹蓼葆光旣清尚令尹亦髙蹈相将古寺行软语頽晩照公家有畸人【公自注公有族人隠嵩山】虚缘能自保【一作葆】卜筑嵩山阳何【一作行】当从结好中山饶胜景一览未易了【一作饱】何时命巾车共陟云外峤翻思【一作然】筋力疲不复追【一作恃】踊跳公诗拟南山雄拔千丈峭形容逼天真邂逅识其要籓篱吾未窥敢议穷阃奥
　　供洒扫【后汉书魏昭请于郭泰愿在左右供给洒扫】
　　【慎按天选长官失考诗中黄香十年旧当指山谷先生与山谷唱和往往用江夏无双事疑此诗亦是和黄作而黄山谷集中捡原作复不得】
　　次韵张甥棠美昼眠
　　炎歊六【一作五】月北牕凉更觉甘如饭稻粱宰我粪墙讥敢避孝先经笥谑兼忘忧虞心谢知时雁安穏身同挂角羊要识熙熙不争竞华胥别是一僊乡
　　挂角羊【传灯录羚羊挂角无迹可求】
　　【慎按先生之甥栁闳字展如见黄山谷诗集张棠美无可考晁旡咎集有和张棠美述志诗与先生集中互见即其人也】
　　陆莲庵
　　何妨红粉唱迎僊来伴山僧到处禅陆地生莲安足怪而今更有火中莲
　　陆莲【按维摩经云譬如髙原陆地不生莲花陆莲名庵义本此施氏补注引草木状云生于陆者曰旱莲讹矣】火中莲【维摩经火中生莲花是可谓希有在欲而行禅希有亦如是永嘉禅师证道歌在欲行禅知见力火中生莲终不壊唐张谓莲花寺诗楼殿总随烟焰尽火中何处出莲花】书寄韵
　　巳将镜镊投诸地喜见苍顔白髪新歴数三朝轩冕客色声谁是独完人
　　投镜镊【南史齐郁林王昭业文惠太子长子也髙帝为相王镇东府时王五嵗牀前戯髙帝方令左右拔白髪问之曰儿言我谁耶答曰太翁髙帝笑曰岂有为人作曽祖而拔白髪者乎即掷镜镊按此乃齐髙帝事南史载入废帝郁林王本纪中施氏注以为郁林王事讹】
　　谒敦诗先生因留一絶
　　凛凛人言君似雪我言凛凛雪如君时人尽怪苏司业不解将钱与广文
　　敦诗先生【失考】苏司业【杜甫诗赖有苏司业时时送酒钱按司业名源明】絶句二首
　　峨峨叠石立何孤赖有萧萧翠竹俱日暮无人鸥鸟散空留野水伴寒芦
　　漠漠秋髙露气清新蒲倚石近溪生夜来雨后西风急静向牕前似有声
　　【慎按以上二首当是题画诗】
　　春夜
　　春宵一刻直千金花有清香月有隂歌管楼台声细细秋千院落夜沈沈
　　慎按诗人玉屑云东坡春宵一刻直千金云云与王介甫金炉香烬漏声残一首流丽相似然亦有甲乙施氏原本不载新刻本载续补下巻今仍之
　　醉睡者
　　有道难行不如醉有口难言不如睡先生醉卧此石间万古无人知此意
　　数日前梦人示余一巻文字大畧若谕马者用吃蹶两字梦中甚赏之觉而忘其余戯作数语足之
　　天骥虽老举鞭脱逸交驰蚁封步中衡石旁睨驽骀丰肉灭节徐行方轨动辄吃蹶天资相絶未易致诘慎按以上十九首从施注新刻续补两巻中录存不拘次序
　　刘顗宫苑退老于庐山石碑庵顗陜西人本进士换武家有声伎【诗缺】
　　慎按此题施氏原本载遗诗巻中题存而诗亡考之栾城集有陪南康太守访庐山刘顗宫苑留题三絶句当即其人也
　　村醪二尊献张平阳
　　万户春浓酒似油想须百罋到【一作列】牀头主人日饮三千客应笑穷官送督邮
　　张平阳【失考按万户春先生在岭南酒名此诗疑亦南迁以后所作】
　　诗里将军巳筑坛后来裨将欲登难巳惊老徤苏梅在更作风流王谢看【少一字】出定知书满腹瘦生应为语雕肝【少二字】洒落江山水留与人间激懦官
　　苏梅【隠居诗话苏子美以奔放豪徤为志梅尧臣亦能诗而平淡为工世谓之苏梅】
　　张公髙躅不可到我欲挽肩才觉难事业巳归前辈录典刑留与后人看诗如啄雪清牙颊身觐飞龙吐胆肝少负清名晩方用白头翁竟作何官
　　慎按右絶句一首律诗二首载朱存理铁网瑚集元黄文献公跋云右东坡先生诗凡六首集中皆阙不载他日好事者或为之补遗尚有取也至顺元年九月二十日后学东阳黄溍题卞氏式古堂书画彚考云公手书真迹旧藏光福徐良夫教授家后归徐耕学成化戊戌吴匏庵为题此巻则巳亡其半止存三首矣又三年匏庵再观于葑门钱氏凡两跋尾又按外纪所载序录云东坡词翰流落人间不载本集者甚多余从都敬出示墨迹题云村醪二首献张平阳其一曰张公髙躅不可到云云其二曰诗如啄雪清牙颊云云则又以律诗一首分为二絶句矣恐未可据也
　　失题
　　独鹤南飞送好音山中桥梓共成隂深衣伛偻如初命巵酒从容向晩斟城里谁家开夀域堂东多士作儒林清霜未落黄花在笑指髙枝绕鬓簮
　　鹤南飞【按元丰五年冬公在黄州进士李委闻公生日作白鹤南飞新曲以献此诗疑是谪黄时所作】
　　慎按卞氏式古堂书画考载此诗云是东坡作今采录
　　题王维画
　　摩诘本词客亦自名画师平生出入辋川上鸟飞鱼泳嫌人知山光盎盎着眉睫水声活活流肝脾行唫坐咏皆自见飘然不作世俗辞髙情不尽落缣素连山絶涧开重帷百年流落存一二锦囊玉轴酬不赀谁令食肉贵公子不觉祖父驱熊罴细氊浄几读文史落笔璀璨传新诗青山长江岂君事一挥水墨光淋漓手中五尺小横巻天末万里分毫厘谪官南出止均颍此心通达无不之归来纒裹任纨绮天马性在终难羁人言摩诘是初世欲从顾老痴不痴桓公崔公不可与但可与我寛衰迟【公自注桓尝窃长康画崔圆尝使摩诘画壁】
　　慎按右古诗一首载谷桥孙绍逺稽古所葺声画集中今采录
　　安平泉
　　防杖徐徐步此山拨云寻径兴飘然凿开海眼知何代种出菱花不记年烹茗僧夸瓯泛雪炼丹人化骨成僊当年陆羽空收拾遗却安平一片泉
　　安平泉【咸淳临安志仁和县安仁西乡安隠院在临平山之南清泰元年吴越王建旧名安贫治平二年改今额其地产曲竹相传唐丘隠士丹成羽化植杖于此其竹皆曲竹间有丹井井旁有池名安平泉东坡题诗云云】
　　慎按此诗载潜说友临安志中今采出
　　和张均题峡山
　　孤舟转嵓曲古寺出云防岸迫鸟声合水平山影交堂虚泉潄玉砌静笋遗苞我为图名利无因此结茅张均【失考】
　　题女唱驿
　　揽辔金房道﨑岖难具陈浮岚常作雨冷气不知春少见寛平路多逢臃肿民欲知何处逺巫峡是西隣女唱驿【按水经注云江水又东巫溪水注之又迳琵琶峡本志云琵琶峯下女子皆善吹笛嫁时羣女子治具吹笛唱竹枝词送之女唱驿之名盖本于此】
　　慎按以上二首诸刻本俱不载外集编第一巻入南行集中今补录于此
　　溪堂留题
　　三径萦囘草树防忽惊初日上千峯平湖种稻如西蜀髙阁连云似渚宫残雪照山光耿耿轻冰笼水暗溶溶溪边野鹤冲人起飞入南山第几重
　　溪堂【在鳯翔注见前】
　　新葺小园二首
　　短竹萧萧倚北墙斩茅披棘见幽芳使君尚许分池渌隣舍何妨借树凉亦有杏花充窈窕更烦莺舌奏铿锵身闲酒美谁来劝坐看花光照水光
　　三年辄去岂无乡种树穿池亦漫忙暂赏不须心汲汲再来惟恐鬓苍苍应成庾信吟枯树谁记山公醉夕阳去后莫忧人翦伐西隣幸许庇甘棠
　　与李彭年同送崔岐归二曲马上口占
　　霜干木落爱秦川兴发身轻逐鸟翩贪看暮山忘逺近强陪羽客更流连貂裘犯雪观形胜骏马随鹰搏野鲜为问南溪李夫子壮心应未逐流年
　　李彭年【失考】崔岐【失考】二曲【韦曲杜曲也】
　　二月十六日与张李二君游南溪醉后相与解衣濯足因咏韩公山石之篇慨然知其所以乐而忘其在数百年之外也次其韵
　　终南太白横翠防自我不见心南飞行穿古县并山麓野水清滑溪鱼肥须臾渡溪蹈乱石山光渐近行人稀穷贪愈好去愈锐意未满足枵如饥忽闻奔泉响巨碓百步摇牕扉跳波溅沫不可向散为白雾纷霏霏醉中相与弃拘束顾劝二子解带围褰裳试入挿两足飞浪激起冲人衣君看麋鹿隠丰草岂羡玉勒黄金鞿人生何以易此乐天下谁肯从吾归
　　【按朱子韩文考异于山石诗下引此题作注云见坡集此又一证也】
　　送虢令赵荐
　　嗟我去国久得君如得归今君舍我去从此故人稀不惜故人稀但恐晤语非西方佳人子佩服贝与玑宛兮若处女未始识户扉何必识尸扉潜玉有光辉
　　赵荐【本集第三巻有和虢令赵荐大雪诗以此诗起四句考之当是蜀人而宦秦者】
　　亡伯提刑郎中挽诗二首甲辰十二月八日鳯翔官舍书
　　才贤世有几廊庙忍轻遗公在不早用人今方见思故山松郁郁旧史印累累惟有同乡老闻名尚涕洟亡伯【本集苏廷评行状云生三子长曰澹先卒次曰涣以进士得官所至有美称及去人常思之或以比汉循吏终于都官郎中利州路提防刑狱次则轼之先人讳洵】
　　挥手东门别朱顔鬓未霜至今如梦寐未信有存亡后事书千纸新坟天一方谁能悲楚相抵掌悟君王
　　谢张太原送蒲桃
　　冷官门户日萧条亲旧音书半寂寥惟有太原张县令年年专遣送蒲桃
　　张太原【名字失考】
　　读晋史
　　沧海横流血作津犬羊角出竞称真中原岂是无豪杰天遣羣胡杀晋人
　　读王衍传
　　文非经国武非英终日虚谈取盛名至竟开门延羯冦始知清论误苍生
　　王衍【晋书王衍传总角造山涛涛嗟叹良久既去目送之曰何物老妪生此宁馨儿然误天下苍生者未必非此人也又云补元城令终日清谈而县务亦理累居显职后进之士莫不景慕傲效矜髙浮诞遂成风俗焉】
　　读后魏贺狄干传
　　羊犬争雄宇内残文风犹自到长安当时枉被诗书误惟有鲜卑贺狄干
　　贺狄干【北史魏贺狄干传家本小族世为将初帝普封功臣狄干虽为姚兴所留遥赐爵襄武侯及狄干至帝见其语言衣服类中国以为慕而习之故忿焉既而杀之】
　　慎按以上十二首诸刻本不载外集编第三巻在鳯翔作今采录
　　入馆
　　黄省文书分道山静传钟鼓建章闲天边玉树西风起知有新秋到世间
　　入馆【宋史国史有三馆太宗赐名崇文院端拱初就中堂建秘阁择三馆书籍藏其中凡直昭文馆直史馆直集贤院直秘阁与史馆修撰直龙图阁皆为馆职髙等其次曰集贤校理曰秘阁校理曰馆职校勘曰史馆检讨均谓之馆职记注官缺必于此取之○按先生自鳯翔还朝迁直史馆此诗必此时作】赠蔡茂先
　　京城三日雨留人吴市门前访子真赤脚长须俱好事新诗软语坐生春邺侯久有牙籖富太史犹探禹穴新不惜为君挥尺素却忧善守备三隣
　　蔡茂先【失考】
　　送司勲子才丈赴梓州
　　别日巳苦迫见日未可期曷不惜此日相从把酒巵人生初甚乐譬若枰上碁纵横听汝手聚散岂吾知胡为复嗟叹实恨相识迟念昔非亲旧闻名自童儿不见常隠忧见之百忧披相从未云几别泪递巳垂有如云间鹤影过落寒池举头巳千里可见不可追我本蜀诸生能言公少时初为成都掾治狱官苦卑髙才絶伦辈邦伯忘等夷是时最少年白晳未有髭风流能痛饮敏捷好论诗勇于鞲上鹰不啻囊中锥去蜀曾未久得县复来眉簿书纷满前指画涣无疑一年吏巳服渐能省鞭笞二年民尽信不复烦文移三年厌闲寂终日事桐丝客来投其辖醉倒不容辞至今三十年父老犹嗟咨东川晚乃至观者塞路岐但见东人喜不知西人悲如今又继往人事亦何竒嗟此信偶然或云数使之王城多髙爵要路人争驰公来席未暖去不淅晨炊屡为蜀人得毋乃天见私吾徒本学道穷达理素推况为二千石所至可乐嬉细思为县日賔友存者谁或终卧茅屋或去悬金龟或巳登鬼籍墓木如门楣感时何倐忽抚旧应涕洟紫绶着更好红顔蔚不衰权竒玉勒马阿那胡琴姬逢人可与乐慎勿苦相思
　　子才【姓名失考】
　　慎按以上三首诸刻本不载外集编第四巻直史馆时作今补录
　　送宋君用游辇下
　　暴雨涨荒溪尺水生洪流中有泼泼鲤泛然方快游安知赤日烁沸浪生浮沤石宻岸狭束鳞鬛窘若囚一失在藻乐遂有辙鲋忧誓将泛江湖雪此煦沫羞江湖与荒溪巨细虽不侔此流彼之聨接讵阻修超然奋跃去势若鹰离鞲浮沈谢羣蛙窟穴依长洲洗刷沮洳泥被服白纹裘谁知嵗月久涌浪生咽喉赖尔溪中物虽困有逺谋不似沼沚间四合狱万鲰纵知有江湖绵绵隔山丘人生岂异此穷达皆有由吾乡广平君少与轻薄游堆金等屋梁防防百顷秋朝筵罗红顔夜庖炙肥牛落魄穷书生多以金帛收髙赀一朝尽里巷谁青眸儿女号饥寒亲友寡餽赒中夜起长叹慷慨商声讴我非田农家安能事耝耰又非将帅种不惯挥戈矛平生负壮气岂可遂尔休今我中丞公位隆职兼优官爵连九族一门千骅骝虽云富贵殊敢以贫贱投姻戚苦未逺我困岂我魗八月秋风髙驾言动轻辀将行来告别求赠安敢廋嗟子穷巳甚倚伏理亦周溪鱼解如此况子知公侯马壮仆正徤去去其无留
　　宋君用【失考】
　　咏怪石
　　家有粗险石植之疎竹轩人皆喜寻玩吾独思弃捐以其无所用晓夕空崭然碪础则甲斮砥砚乃枯顽于缴不可砮以碑不可镌凡此六用无一取令人争免长物观谁知兹石本灵怪忽从梦中至吾前初来若竒鬼肩股何孱顔渐闻防声久乃辨其言云我石之精愤子辱我欲一宣天地之生我族类广且蕃子向所称用者六星罗雹布盈溪山伤残破碎为世役虽有小用乌足贤如我之徒亦甚寡往往挂名经史间居海岱者充禹贡雅与铅松相差肩处魏榆者白昼语意欲警惧骄君悛或在骊山拒强秦万牛喘汗力莫牵或从扬州感卢老代我问答多雄篇子今我得岂无益震霆凛霜我不迁雕不加文磨不莹子盍节防如我坚以是赠子岂不伟何必责我区区焉吾闻石言愧且谢丑状歘去不可攀骇然觉坐想其语勉书此篇席之端
　　慎按以上二首诸刻本不载外集编第四巻中先生丁成国太夫人忧居蜀时作今采录
　　题西湖楼
　　少年过了未衰顔正在悲欢季孟间细雨溟蒙湖上寺东风摇荡酒中山千金用尽终须老百计寻思不似闲醉里下楼知早晚喧喧扶路笑歌还
　　题双竹堂壁
　　江上樯竿一百尺山中楼台十二重山僧楼上望江上遥指樯竿笑杀侬
　　双竹堂【注见十一巻双竹湛师房诗下】
　　风水洞闻二禽
　　林外一声青竹笋坐间半醉白头翁春山最好不归去慙愧春禽解劝侬
　　风水洞【注详第九巻往富阳新城诗下】
　　法惠小饮以诗索周开祖所作
　　立着巫娥多少时安排云雨待清词酒酣鲁叟频相忆曲罢周郎尚不知海鹞无踪飞过速云龙有报发来迟从今莫入寻春会为欠梅花一首诗
　　法惠【杭州寺名注见第九巻】鲁叟【先生倅杭时与鲁元翰周开祖有唱和诗所云鲁叟即元翰也】
　　次韵陈时发太博双竹
　　千年谁复继夷齐凛凛霜筠此鬬竒要识苍龙聨蜺意拟容丹鳯宿凰枝扶持有伴雪应怕裁剪无人风自吹莫遣骚人说连理君看髙节孰如雌
　　陈时发【失考】
　　周夫人挽词
　　教子通经古所贤安贫守道节尤坚当熊遗烈传家世投烛诸郎慰眼前不待金花书诰命忽惊玉树掩新阡凯风吹棘君休咏我亦孤懐一然
　　周夫人【疑是周开祖之母本巻次韵荅开祖诗有蒸豚未害为纯孝貍首何妨助故人之句可作此题注脚】
　　天圣二僧皆蜀人不见留二絶
　　家山忘了脚腾腾试作巴谈却解譍不为游人问乡里岂知身是锦城僧
　　方丈门开怪不迎给孤邀供未还城兴来且作寻安道醉后何须觅老兵
　　会饮有美堂荅周开祖湖上见寄
　　杜牧端来觅紫云狂言惊倒石榴裙岂知野客青笻杖独卧山僧白簟纹且向东臯伴王绩未遑南越吊终军新诗过与佳人唱从此应难减一分
　　慎按先生和云字韵诗凡三首前二首及开祖原作巳载第九巻此诗亦同时作也诗刻失载今从外集补录
　　和吴少卿絶句
　　欲伴骚人赋百篇归心要及菊花前明朝知覆谁家瓿犹有桓谭道必传
　　吴少卿【名字失考】
　　题沈氏天隠楼
　　楼上新诗二百篇三吴处士最应贤非夷非惠真天隠忘世忘身恐地僊散尽黄金犹好客归来碧瓦自生烟灵犀美璞无人识蔚蔚空惊草木妍
　　天隠楼【失考】
　　和人登海表亭
　　谯门对耸压危坡览胜无如此得多尽见西山遮岱岭迥分东野隔新罗花时千圃堆红锦雪昼双成叠白波回首毬塲尤醒眼一番风送鉴重磨
　　海表亭【失考】
　　会双竹席上奉答开祖长官
　　松栢萧萧满故丘知君懐抱尚悲秋筭来九九无多日唱着三三忆旧游皓月徘徊应许共清诗妙絶不容酬梅花社燕难相并莫为吴娘暗泪流
　　次韵荅开祖
　　泪滴秋风不为麟虚名何用实之賔烝豚未害为纯孝貍首何妨助故人好唤游湖缘路便难邀入社为诗频知君颇有东山兴喝石岩前自过春
　　北山广智大师回自都下过期而归时率开祖无悔同访之因留渌浄堂竹鹤二絶
　　渌浄堂前竹秋期赴白云不知缘底事一日可无君广智【失考】无悔【李行中字无悔注见十二巻】
　　渌浄堂前鹤孤栖守竹轩胸中无限事恨汝不能言欲往湖州见孙莘老别公辅希元彦逺醇之穆仲
　　秋来欲见紫髯翁待得梅花细蕚红记取上元灯火夜道人犹在水晶宫
　　富阳道中
　　清晨振衣起起步方池侧徘徊俯丹楹倒影见欹仄不识陶靖节定非风尘格遥懐谢灵运本自林泉客予生忽世事不以形为役顾彼冕弁人冕弁非予适
　　慎按自题西湖楼起至此共十八首诸刻本皆不载据外集编第四巻倅杭时作也今采录
　　赠青潍将谢承制
　　吾皇有意缚单于槌破铜山铸虎符骁将新除三十六精兵共领五千都周王常徳须攘狄汉帝雄才亦尚儒君学本兼文武术功名不必读孙吴
　　谢承制【名失考当是由文阶换武职者故题云云】三十六将【注详第十三巻寄刘孝叔诗下】
　　过潍州驿见蔡君谟【一本无此四字】题诗壁上云绰约新娇生眼底逡巡【一本作优柔】旧事上眉尖春来试问愁多少得似春潮夜夜添不知为谁而作也和一首
　　长垂玉筯残妆脸肯为金钗露指尖万斛闲愁何日尽一分真态更难添
　　慎按以上二首诸刻本皆不载据外集编第五巻自宻州移徐州时作今采录










　　苏诗补注巻四十七
　　钦定四库全书
　　苏诗补注巻四十八　翰林院编修查慎行撰古今体诗九十二首
　　黄州春日杂书四絶
　　楚乡春冷早梅天栁色波光巳鬬妍淮上鴈行皆北向可无消息到侬边
　　中州腊尽春犹浅只有梅花最可怜坐遣牡丹成俗物丰肌弱骨不成妍
　　清晓披衣寻杖藜隔墙巳见最繁枝老人无计酬清丽夜就寒光读楚辞
　　病腹难堪七椀茶晓窗睡起日西斜贫无隙地栽桃李日日门前看卖花
　　晩游城西开善院泛舟暮归二首
　　晚照余乔木前村起夕烟碁声虚阁上酒味早霜前逺谪何须恨来游不偶然风光类吾土乃是蜀江边开善院【失考】
　　放船江濑浅城郭近连村水槛松筠静市桥灯火繁谁家挂鱼网小舫系柴门卜筑计未定何妨试买园
　　和人雪晴书事
　　消尽琼瑶云驭归余寒犹复助风威垂帘渐学秋霖滴满地犹疑夜月辉冻壤相和开荜戸流澌半湿拥苔矶可怜乌鹊饥无食日暮空林何所依
　　奉酬仲闵食新麪汤饼仍闻籴麦甚盛因以戱之
　　初见煌煌秀两岐俄惊落硙雪霏霏可烦都尉热承汗絶胜临淄贫易衣尚有清才对风月未妨便腹贮书诗知君货殖夸长袖满籴千箱待一饥
　　仲闵【失考】都尉承汗【三国魏志何晏传注晏字平叔以尚主赐爵为列侯齐职仪云何晏以主婿拜驸马都尉世説何平叔面白帝疑傅粉试以汤饼汗出皎然】临淄易衣【唐书宗皇后王氏下邽人帝为临淄王聘为妃立为皇后后以爱弛不自安承间泣曰陛下独不念阿忠脱紫半臂易斗麪为生日汤饼耶阿忠后呼其父仁皎云】
　　读仲闵诗巻因成长句
　　喜见西风吹麦秋年年为逭老农忧沾涂手足经年种荐载珠玑一倍收壮齿君能亲稼穑异时我亦困耝耰独怜紫竹堂前月清夜娟娟照客愁
　　送酒与崔诚老
　　雪堂居士醉方熟玉涧山人冷不眠送与安州泼【一作拨】醅酒从今三日是三年
　　崔诚老【名闲号玉涧道人工于琴详见本集四十八巻醉翁撡序中】
　　【慎按外集先生自书此诗首云夜来一笑之欢岂可多得今日雪堂得无少寂寞耶安州玉泉一酌果子少许夜琴一弄谁与同者莫是木上座否小诗漫往云云】
　　与郭生游寒溪主簿吴亮置酒郭生喜作挽歌酒酣发声坐为凄然郭生言吾恨无佳词因为畧改乐天寒食诗歌之坐客有泣者其词曰
　　乌啼鹊噪昏乔木清明寒食谁家哭风吹旷野纸钱飞古墓累累春草绿棠梨花映白杨路尽是死生离别处冥漠重泉哭不闻萧萧暮雨人归去
　　【慎按白居易寒食野望吟起句云丘墟郭门外寒食谁家哭先生所改止此二句又白杨路乐天诗作白杨树余皆同】
　　戯作切语竹诗
　　隠约安幽奥萧骚雪薮西交加工结搆茂宻冥迷引叶油云逺攅丛聚族齐奔鞭迸壁背脱箨吐天梯烟篠散孙息髙竿拱桷枅漏防零露落庭度独蜩啼扫洗修纤笋窥看诘曲溪玲珑孙【此字疑误】醽醴邂逅盍闲携切语【注详惠州巻中和程正辅一字诗下】
　　山行见月四言
　　吟哦傲兀仰晤嵓月迈巘迎崖银刓玉啮源鱼噞喁岸雁臲卧玩我语聱牙岌嶪
　　慎按黄州春日四絶以下共十三首诸刻本不载据外集编第六巻皆谪居黄州时所作今采录
　　忆黄州梅花五絶
　　邾城山下梅花树腊月江风好在无争似姑山寻绰约四时常见雪肌肤
　　邾城【水经注江水又东迳邾县故城南楚宣王灭邾徙城于此太平寰宇记邾城去州西北百二十里临江与武昌相对吴使陆逊攻邾城常以三万兵守之晋宋西阳郡国齐齐安郡皆设于此北齐天保六年于旧邾城西南面别筑小城置衡州至隋始废以齐安郡置黄州】
　　一枝价重万琼琚直恐姑山雪不如尽爱丹铅竞时好不知风雪养天姝
　　虽老于梅心未衰今朝谁赠楚江枝旋倾尊酒临清影正是吴姬一笑时
　　不用相催巳白头一生判却见花羞扬州何逊吟情苦不枉清香与破愁
　　玉琢青枝蕊缀金仙肌不怕苦寒侵淮阳城里娟娟月樊口江边耿耿参
　　访散老不遇
　　君来不遇我我到不逢君古殿依修柏寒花对暮云散老【失考】
　　慎按以上六首诸刻本不载外集编第六巻离黄州以后未赴登州以前所作今采录
　　和王定国
　　离歌添唧唧古曲拟行行不作相随燕空吟久住莺瞢腾君上马寂莫我回城明日东门外空舟独自横唧唧【古乐府木兰诗唧唧复唧唧木兰当戸织】行行【古诗行行重行行与君生别离】试院观伯时画马絶句
　　竹头抢地风不举文书堆案睡自语看马欲顿风尘亦思归家洗袍袴
　　慎按此诗见本集杂记中又见山谷集题云题伯时画顿尘马姑存俟考
　　出局偶书
　　急景归来早穷隂晚不开倾杯不能饮留待夘君来【慎按外集先生自题此诗后云今日局中出早隂晦欲雪而子由在户部晚出作诗数语忽忆十年前在彭城时王定国相过留十余日还南都子由在宋幕定国临去求家书仆醉不能作独书一絶与之有慿君寄与夘君看之句夘君子由小字今日情味虽差胜彭城然不若归林下夜雨对床乃为乐耳】觅俞俊笔
　　笔工近嵗说吴俞李葛虚名总不如虽是玉堂挥翰手自怜白首尚抄书
　　笔工吴俞【按外集先生杂题云广陵人吴政巳亡其子说作笔颇得家法俞即俊也】李葛【李亦笔工姓其名失考葛宣城诸葛氏也】
　　鼠须笔
　　太仓失陈红狡穴得余鼠既兴丞相叹又发廷尉怒磔肉饲饥猫分髯杂霜兔挿架刀槊徤落纸龙蛇骛物理未易诘时来即所遇穿墉何卑防托此得佳誉
　　慎按此诗亦载宋文鉴以为叔党作斜川集不传今据外集第七巻先生自登州还朝后作姑存之
　　琴枕
　　髙情闲处任君弹幽梦来时与子眠彭泽漫知声上趣邯郸深得枕中僊试寻玉轸抛何处闲唤香云在那边平素不须烦按抑秦娥自解语如弦
　　慎按外集所载琴枕诗本二首其五古一首巳从施氏补注上巻移编第四十三巻中此首诸刻本皆失载今从别集采出
　　书李宗晟水帘图
　　宗晟一轴水帘图寄与南舒李大夫倘向林泉归得去炎天酷日且令无
　　李宗晟【夏文彦图绘宝鉴李宗晟鄜时人工画山水寒林学李成破墨取象幽竒林麓江皋尤为尽善评者谓得成之似】
　　书龙马图
　　先皇御马三千匹仗下曾骑玉骆骢金鼎丹成龙亦化圉人空栈泣西风
　　慎按自答王定国以下至此八首诸刻本俱不载外集编第七巻自登州还朝后作今采录
　　和钱四穆父寄其弟和
　　老来日月似车轮此去知逢几过春昨夜冰花犹作柱晓来梅子巳生仁
　　慎按先生倅杭时有次韵此题诗一首巳编第三十一巻中此诗亦同时所作王氏本载注中今采出
　　皎然禅师赠吴慿处士诗云世人不知心是道只言道在西方妙还如瞽者望长安长安在东向西笑东坡居士代答云
　　寒时便具热时风饥汉那知食药功莫怪禅师向西笑缘师身在长安东
　　灯花一首赠王十六
　　金粟钗头次第多起看缺月带斜河悬知瑞草桥边夜笑指灯花说老坡
　　瑞草桥【蜀人王庆源所居注见第三十巻庆源王丈诗下】
　　慎按以上三首诸刻本俱不载据外集编第八巻守杭州时作今采录
　　王晋卿得破墨三昩又尝闻祖师第一义故画邢和璞房次律论前生图以寄其髙趣东坡居士既作破琴诗以记异梦矣复说偈云
　　前梦后梦真是一彼幻此幻非有二正好长松水石间更忆前生后【一作复】生事
　　和芝上人竹轩
　　洞外复空中千千万万同劳师唱竹颂知是阿谁风芝上人【即昙秀注见前】
　　戏赠秀老
　　拆却相公庵泥却驸马竹天下人总知流入传灯录
　　和晁美叔老兄
　　反观皆自直相诋竟谁谀事过始堪笑梦中今了无珍材尚空谷瘦马正长途未识造物意茫然同一炉【公自注玪材空谷以况老兄在闲郡瘦马自谓也】
　　晁美叔【公之同年注见前】
　　慎按以上四首诸刻本俱不载外集编第八巻守扬州时作今据此采录
　　元祐九年立春
　　熊白来山北猪红削剑南春盘得青韭腊酒寄黄柑慎按以上一首诸刻本不载据外集编第九巻中守定州时作今采录
　　日夕山中忽然有懐
　　久卧名山云遂为名山客山深云更好赏弄终日夕月衔楼间峯泉潄阶下石素心自此得真趣非外惜鼯啼桂方秋风灭籁归寂缅思洪厓术欲往沧海隔云车来何迟抚几空叹息
　　暮归
　　牛羊下巳久寂寞掩柴扉水鹳鸣城堞飞萤上防衣夜凉江海近天濶斗牛防何日招舟子寒江北渡归
　　待旦
　　梦破山谷冷扶桑未放晓披衣坐虚堂缺月犹皎皎扬泉潄寒冽激齿冰雪绕百体善坚壮万象觉清悄簮履事朝谒神魂飞窅龛灯蚌珠剖炉穗玉绳袅浮念怳巳消真庭谅非杳须臾霁霞起赫奕射林表髙树引凉蝉深枝啅栖鸟二虫彼何为逐动自纷扰悠悠天宇内岂复论大小覆盎舞醯鸡浓昏恣飞绕定知达观士方寸常了了世无陶靖节此乐知者少
　　慎按以上三首诸刻本不载据外集编第九巻在惠州作今采录
　　约吴逺游与姜君弼吃蕈馒头
　　天下风流笋饼餤人间济楚蕈馒头事须莫与缪汉吃送与麻田吴逺游
　　除夜访子野食烧芋戱作
　　松风溜溜作春寒伴我饥肠响夜防牛粪火中烧芋子山人更吃懒残残
　　慎按以上二首诸刻本不载据外集编第十巻在海南作今采录
　　北归度岭寄子由
　　青松盈尺间香梅尽是先生去后栽应笑来时无一物手携拄杖却空囘
　　鸣泉思思君子也君子抱道且殆而时弗与民咸思之鸣泉故基堙圮殆尽眉山苏轼搔首踟蹰作鸣泉思以思之
　　鸣泉鸣泉经云而潺湲拔为毛骨者修竹蒸为云气者霏烟山防莫能隠其怪野翟讵敢藏其奸茅庐肃肃昔有人焉其髙如山其清如泉其心金与玉其道砥与弦执德没世落月入地英名皎然阳曦丽天旧隠寂寂新篁娟娟思彼君子我心如悬谷鸟在上岩花炫前鸣泉鸣泉使我菀结而华颠
　　慎按以上二首诸刻本不载外集编第十巻北归时作今采录
　　丰年有髙廪诗
　　颂声歌盛旦多黍乐丰年近见藏髙廪遥知熟大田在畴纷巳获如阜隠相连鲁史详而记神仓赋且全舂人洪蓄积祖庙享恭防圣后忧农切宜哉报自天
　　慎按此首诸刻本不载今从外集第十巻采录
　　万菊轩
　　一轩髙为黄花设富拟人间万石君佳本尽从方外得异香多在月中闻引泉北涧分清露开迳南山破白云此意欲为知者道陶翁犹自未离羣
　　万菊轩【武林梵志万松岭畔有报恩寺唐元和中建寺内有浣云池万菊轩】
　　慎按此诗载咸淳临安志武林梵志皆以为东坡作今采录
　　韩干马
　　少陵翰墨无形画韩干丹青不语诗此画此诗今巳矣人间驽骥漫争驰
　　慎按此诗见赵德麟侯鲭录今采出
　　送煮菜【一本无此三字】赠包安静先生
　　野菜此出珍又珍送与西邻病酒人便须起来和热吃不消洗面裹头巾
　　沿流馆中得二絶句
　　淮西功德冠吾唐吏部文章日月光千载断碑人脍炙不知世有段文昌
　　李白当年流夜郎中原无复汉文章纳官赎罪人何在壮士悲歌泪万行
　　慎按以上二首见苕溪渔隠丛话云东坡自云绍圣间余得二诗于沿溪馆中不知何人作也今录之以益箧笥之藏或云此诗乃东坡窜海外时作盖自况也不知其果然否费衮梁溪漫志亦云东坡在翰林承防作上清储祥宫碑哲宗亲书其额绍圣党祸起磨去坡文命蔡元长别撰玉局遗文中有诗淮西功德冠吾唐云云此诗乃东坡自作盖寓意储祥事特避祸故托以得之沿流馆中味其句法可知矣庚溪诗话云后见韩无咎云是江子我诗今录存俟考
　　梦中赋裙带
　　百叠猗猗风皱六铢縰縰云轻植立含风广殿防闻环佩摇声
　　慎按右六言一首见苕溪渔隠丛话东坡云轼倅武林日梦上召入禁中宫女围侍一红衣女童捧红靴一双命轼铭之觉而记其一聨云寒女之丝铢积寸累天步所临云蒸雾起既毕进御上极叹其敏使宫女送出睇视裙带间有六言诗一首云云又云轼自蜀应举京师道过华清宫梦明皇命赋太真裙带诗乃前六言诗也觉而记之今书赠柯山潘大临邠老云云本集又云予在黄州时梦神考召入小殿赐宴令作宫女裙铭云云三说不同因诗并录以备考
　　王定国自彭城往南都时子由在宋幕求家书仆醉不能作独以一絶句与之
　　王郎西去路漫漫野店无人霜月寒泪尽粉笺书不得慿君送与夘君看
　　宋幕【颍濵遗老传张文定知睢阳以学官见辟从之】
　　慎按此诗见大全集中先生知徐州时作诸刻本失载今采录
　　司命宫杨道士息轩
　　无事此静坐一日似两日若活七十年便是百四十黄金几时成白髪日夜出开眼三千秋速如驹过隙是故东坡老贵汝一念息时来登此轩目送过海席家山归未能【一作成】题诗寄屋壁
　　慎按苕溪渔隠丛话云东坡云无事此静坐便觉一日似两日若能处置此生常似今日年至七十便是百四十嵗人世间何药能有此效此方人人收得但苦无好汤使多咽不下坡题息轩诗云云正此意也曹能始名胜志云息轩在儋州城南朝天宫中此诗诸刻本不载今采录
　　赠黄州官妓
　　东坡五载黄州住何事无言及李宜却似西川【一作城南】杜工部海棠虽好不吟诗
　　慎按庚溪诗话云东坡谪齐安时乐籍中有李宜者色艺不下他妓坡将移临汝于饮饯处力请诗句坡半酣笑赠云云又按周昭礼清波杂志亦载此段李宜作李琪未详孰是今采录备考
　　六言乐语
　　桃源未必无杏银鑛终须有铅荇带岂能拦浪藕花却解流连
　　慎按春渚纪闻何防云某于扬州得先生手画古乐工复作乐语桃园未必无杏云云其后汉隶书子瞻禹功同观真三絶也诸刻失载今采录
　　题领巾絶句
　　临池妙墨出元常弄玉娇姿笑栁娘吟雪要看惊太傅断弦何必试中郎
　　慎按右一首见何防春渚纪闻云嘉兴李巨山钱安道尚书甥也先生尝过安道小酌其女数嵗以领巾乞诗公即书絶句临池妙墨出元常云云诸刻不载今采录
　　书裙带絶句
　　任从酒满翻香缕不愿书来系防牋半接西湖横绿草双垂南浦拂红莲
　　慎按右一首亦见春渚纪闻云尝于陶安世家见东坡为刘庚年君佐小女裙带上作散隶书絶句任从酒满翻香缕云云诸刻失载今采录
　　虎跑泉
　　金沙泉涌雪涛香洒作醍醐大地凉解妬九天河影白遥通百谷海声长僧来汲月归灵石人到寻源宿上方更续茶经校竒品山瓢留待羽僊尝
　　慎按右一首见曹学佺名胜志先生倅杭时有病中游祖塔院七言律诗子由和诗凡二章先生原唱亦应有二诸刻本止存一首名胜志载此篇在鳯翔大像寺条下因其地亦有虎跑泉也今采录
　　端砚诗
　　披云离北岩度岭入中夏重借剪楚茅方函斵英槚骚坛意莫逆匠石语【少一字】奓匪垩劳运斤如带防毁銙砺【少四字】观隅整同厦津津剖马肝索索模羊觟气逼松滋豪姻聨雪涛姹登堂却蹒跚饮水何閜守墨面宜黔含贞口终哑静惟有夀焉玷尚可磨也鲁史记获麟晋帖题裹鲊供给到唐文防持等商斚眉形空爱纤风字仍嫌哆载观七八评咸本六一写退然敢摩肩信矣俱出跨始知尹公他不媚王孙贾铭诗与器传篆刻当碑打严韵拾孑遗防才任聊且【后注云端砚聨句既成暮归复拾余韵别赋一首附录巻后】
　　慎按右一首载卞氏式古堂书画彚考第十巻云此诗东坡作行草书宋楮本小横巻按后注云云则先生当别有端砚聨句今刻本俱无此首之真未可知也姑存备考
　　张无尽过黄州徐君猷为守有四侍人姓为孙姜阎齐适张夫人携其一往婿家旣暮复还乃阎姬也最为徐所宠因书絶句云
　　玉笋纤纤掲绣帘一心偷看绿萝尖使君三尺毬头帽须信从来只有檐
　　慎按右一首从春渚纪闻采出诸刻本不载
　　铜陵县陈公园双池二首
　　南北山光照绿萝濯缨洗耳不须多天空月满宜登眺看取青铜两处磨
　　铜陵【元和郡县志梁南陵县地后废为冶属池州】陈公园【名胜志铜陵县东北隅有陈公园园内有双池苏子瞻黄鲁直常游】
　　落帆重到古铜官长是江风阻往还要使谪僊回舞袖千年醉拂五松山
　　铜官【太平寰宇记铜官山在铜陵县十里又名利国山泉源冬夏不竭可以浸铁煮铜即唐置冶处】五松山【舆地纪胜五松山在铜官西南旧有松一本五枝翠色防天李太白诗我来五松下置酒穷跻攀】
　　慎按右二首见池阳后集诸刻本不载今采录
　　咏防榔
　　异味谁栽向海濵亭亭直干乱枝分开花树杪翻青萚结子苞中皱锦纹可疗饥懐香自吐能消瘴疠暖如薫堆盘何物堪为偶蒌叶清新巻翠云
　　慎按此诗语太浅直似非先生作曹能始名胜志载之姑采录
　　正月八日招王子髙饮
　　屋雪号风苦战贫纸牕迎日稍知春正如薝卜林中坐更对芙蓉城里人昨想玉堂空冷彻谁分银榼送清醇海山知有东南角正看归鸿作小颦
　　王子髙【注见本集芙蓉城诗下】
　　慎按右一首诸刻不载见于蒲积中嵗时杂咏今集中今采录
　　醉中题鲛绡诗
　　天地虽虚廓惟海为最大圣王皆祀事位尊河伯拜祝融为异号恍惚聚百怪二气变流光万里风云快灵旗摇虹纛赤虬喷滂湃家近玉皇楼彤光照世界若得明月珠可偿逐客债
　　慎按右一首诸刻不载苕溪渔隠丛话引仇池笔记云余一日醉卧有鱼头鬼身者自海中来云广利王请端明余被髪草履黄冠而去亦不知身步入水中但闻风雷声有顷豁然明白真所谓水晶宫殿也其下骊目夜光文犀尺璧南金火齐不可迎视瑚琥珀不知几多也广利王佩剑冠服而出从二青衣余曰海上逐客重烦邀命有顷东华真人南溟夫人造焉出鲛绡丈余命题诗余赋曰天地虽虚廓云云冩竟进广利诸仙迎看咸称妙独广利旁一冠簮者谓之鼈相公进言苏轼不避讳忌祝融字犯王讳王大怒余退而叹曰到处被鼈相公厮壊苕溪渔隠曰此事恍惚怪诞殆类传竒异闻所载又其诗亦浅近不似东坡平日语好事者为之以诳世耳又按仇池笔记相传东坡自撰此一则当在海外所纪时有董必者承奸相意遣人至儋耳逐出官舍所云鼈相公者盖指董必也此诗聊以寓意亦非果有其事胡仔疑为好事者所托吾不谓然
　　无题
　　帘巻牕穿户不扃隙尘风叶任纵横幽人睡足谁呼觉欹枕床前有月明
　　慎按右一首见本集与黄师是尺牍云近者幼累舟中皆伏暑自愍一年在道路矣巳决计旦夕渡江至毘陵矣尘埃风叶满室随扫随有然不可废扫以为贤于不扫也有诗录呈云云据此当是度岭以后未到常州以前所作诸刻本俱失载今采录
　　葛延之赠龟冠
　　南海神龟三千嵗兆协朋从生庆喜智能周物不周身未免人【诗话总龟作一】鑚七十二谁能用尔作小冠岣嵝【当作勾漏】耳孙剙其制君今此去宁复来欲慰相思时整视慎按右一首见葛立方韵语阳秋第三巻云东坡在儋耳时余三从兄讳延之自江隂担簦万里絶海往见留一月坡尝诲以作文之法文载全集中吾兄拜其言而书诸绅尝以亲制龟冠为献坡受之而赠以诗南海神龟三千嵗云云今集中无此诗余尝见其亲笔又费补之梁溪漫志云东坡在儋耳尝为葛延之作龟冠诗葛以语胡苍梧珵诗话总龟亦云然据此三段其为先生海外作无疑诸刻不载今采录
　　别海南黎民表
　　我本海南民寄生西蜀州忽然跨海去譬如事逺游平生生死梦三者无劣优知君不再见欲去且少留慎按右一首见诗话总龟引冷斋夜话云余游儋耳见黎民表为余言东坡无日不相从尝从乞园蔬出其临别归海北诗我本海南民云云其末云新酿甚佳求一具漫冩此诗以折菜钱诸刻不载今采录
　　雅安人日次旧韵二首
　　人日滞留江上村定知芳草怨王孙题诗寄逺方挥翰扶杖登髙独出门栁色忍看成感叹花前归思自飞翻浮阳披冻虽才弄巳觉春工漏一元
　　似闻髙隠在前村坐膝扶床戯子孙自赏春光携桂酒喜逢晴色款柴门屏间带日金人活头上迎风防胜翻蓬鬓扶疎吾老矣岂能旧貌改新元
　　慎按右二首诸刻不载见宋蒲积中所选嵗时杂咏今集中此诗编次庚辰人日二章之后年谱庚辰人日先生在儋耳作七律二首五月闻赦六月渡海北归明年辛巳度岭正月五日过南安军则次韵人日诗当作于此时但雅安地名无可考恐是南安之譌存疑俟考
　　和代器之
　　雨过郊原一番新寻芳车马踏无尘普天冷食闻前古萧寺清游属两人不作佺期问新厯颇同之问感余春明年归籍梨花上应会羣贤及四隣
　　器之【即刘安世注见前四十五巻】
　　慎按右一首见嵗时杂吟今集按先生北归时有寒食与器之游南塔寺寂照堂七律一首此诗即次前韵岂器之不能诗而先生代为和章耶诸刻不载今补录
　　自题金山画像
　　心似巳灰之木身如不系之舟问汝平生功业黄州惠州儋州
　　慎按金山志李龙眠画子瞻照留金山寺后东坡过金山自题云云周必大乾道庚寅奏事录亦载此诗诸本皆无今采录
　　归来引送王子立归筠州
　　归去来兮世不汝求胡不归汹北望之横流兮西顾之尘霏纷野马之决骤兮幸余首之未鞿出彭城而南骛兮眷丘陇而増欷乱清淮而俯鉴兮惊昔容之是非念东坡之遗老兮轻千里而款余扉共雪堂之清夜兮揽明月之余辉曾鸡黍之未熟兮叹空室之伊威我挽袖而莫留兮仆夫在门歌式防归去来兮路其何极将税驾于何许兮北江之南南江之北于此有人兮俨峩峩其丰硕孰居约而尔肥兮非糠覈其何食久抱一而不试兮愈温温而自克吾居世之荒浪兮视昏昏而听黙黙非之子莫振吾过兮久不见恐自贼吾欲往而道无由兮子何畏而不即将以彼为玉人兮以子为之璞也
　　慎按王子立名适子由之婿以元祐四年殁于筠州先生有诗哭之此词在黄州时送归筠作诸刻失载今从全集采录
　　黄泥坂词
　　出临皋而东骛兮并樷祠而北转走雪堂之坡陀兮歴黄泥之长坂大江汹以左缭兮云涛之舒巻草木层累而右附兮蔚柯丘之葱蒨余旦往而夕还兮步徙倚而盘桓虽信美而不可居兮苟娱余于一盻余幼好此竒服兮袭前人之诡幻老更变而自哂兮悟惊俗之来患释宝璐而被缯絮兮杂市人而无辨路悠悠其莫往来兮守一席而穷年时游步而逺览兮路穷尽而旋反朝嬉黄泥之白云兮暮宿雪堂之青烟喜鱼鸟之莫余惊兮幸樵苏之我嫚初被酒以行歌兮忽放杖而醉偃草为茵而块为枕兮穆华堂之清宴纷坠露之湿衣兮升素月之团团感父老之呼觉兮恐牛羊之予践于是蹶然而起起而歌曰月明兮星稀迎余往兮饯余归岁既晏兮草木腓归来归来兮黄泥不可以久嬉
　　慎按黄泥坂在黄州以下数篇诸刻本俱不收入诗类先生和归去来词施氏原本既附和陶巻中此亦有韵之词也何独遗之故与清溪词上清词三章并采录
　　清溪词
　　大江南兮九华西泛秋浦兮乱清溪水兮山无蹊路重复兮居者迷烂青红兮粲髙低松十里兮稻千畦山无人兮云朝挂蔼蒙蒙兮渰凄凄啸林谷兮号水泥走鼪鼯兮下鳬鹥忽孤垒兮隠重堤杳冥茫兮闻犬鸡郁万瓦兮鸟翼齐浮轩楹兮飞栱枅雁南归兮寒蜩嘶弄秋水兮挹玻瓈朝市合兮杂髦齯【一作倪】挟箪瓢兮佩锄犁鸟兽散兮相扶携隠惊雷兮骛长霓望翠防兮古招提跻木杪兮翔云梯若有人兮恨幽栖石为门兮云为闺块虚堂兮法喜妻呼猿狙兮子鹿麛我欲往兮奉杖藜独长啸兮谢阮嵇
　　慎按清溪在池州先生作此词嵗月莫考诸刻不载今从全集采录
　　上清词【原注以宫名名篇】
　　君胡为乎山之幽顾宫殿兮久淹留又曷为一朝去此而不顾兮悲此空山之人也来不可得而知兮去固不可得而讯也君之来兮天门空从千骑兮驾飞龙隶星辰兮役太嵗俨昼降兮雷隆隆朝发轸兮帝庭夕弭节兮山宫懭有妖兮虐下土精为星兮气为虹爱流血之滂沛兮又嗜疟疠与螟虫啸盲风而涕淫雨兮时又吐旱火之爞融衔帝命以下讨兮建千仞之修锋乘飞霆而追逸景兮歙砉扫灭而无踪忽崩播其来会兮走海岳之神公龙车兽鬼不知其数兮旗纛晻霭而冥蒙渐俯伛以旅进兮锵剑佩之相砻司杀生之必信兮知上帝之不汝容既约束以反职兮退战栗而愈恭泽允塞于四海兮独澹然其无功君之去兮天门开款阊阖兮朝玉台羣僊迎兮塞云汉俨前导兮纷后陪歴玉阶兮帝迎劳君良苦兮马虺闵人世兮迫隘陈下土兮帝所哀返琼宫之嵯峨兮役万灵之喧豗黙清浄以无为兮时节狩于斗魁诣通明而献黜陟兮轶荡荡其无回忽表里之焕霍兮光下烛于九垓时游目以下览兮五岳为豆四溟为杯俯故宫之干柱兮若毫端之集埃来非以为乐兮去非以为悲谓神君之既返兮曾顔咫尺之不违升秘殿以内悸兮魂凛凛而上驰忽寤寐以有得兮敢沐浴以献辞是耶非耶臣不得而知也
　　轶荡荡【轶疑应作詄】
　　慎按宋史礼志铸神霄九鼎奉安于上清宝箓宫但不详何神及宫在何地诸刻失载今从全集采录
　　醉翁操【并引】
　　琅邪幽谷山水竒丽泉鸣空涧若中音会醉翁喜之把酒临听辄欣然忘归既去十余年而好竒之士沈遵闻之往游焉以琴写其声曰醉翁操节奏疎宕而音指华畅知琴者以为絶伦然有其声而无辞虽为作歌而与琴声不合又依楚词作醉翁引好事者亦倚其辞以制曲虽粗合均度而琴声为辞所绳约非天成也后三十余年翁既捐馆舍而遵亦殁久矣有庐山玉涧道人崔闲特妙于琴恨此曲之无词乃谱其声而请于东坡居士以补之云
　　琅然清圜谁弹响空山无言惟翁醉中知其天月明风露娟娟人未眠荷蒉过山前曰有心也哉此贤醉翁啸咏声和流泉醉翁去后空有朝吟夜怨山有时而童颠水有时而回川思翁无嵗年翁今为飞仙此意在人间试听徽外两三弦
　　慎按琴操亦古诗之流此首诸刻本不载今从全集中采录
　　次韵借观睢阳五老图
　　国老安荣心自闲紫袍金带旧簮冠星骑箕簸扬糠粃斗掌权衡表汉桓冬有愆阳嫌薄热夏多沴气畏轻寒赖得五贤清雅出俾人敬慕肃容看
　　慎按右七言律诗一首见铁网瑚格律句法全不类坡公作姑据此采录
　　题金山寺回文体
　　潮随暗浪雪山倾逺浦渔舟钓月明桥对寺门松迳小槛当泉眼石波清迢迢绿树江天晓霭霭红霞晚日晴遥望四边云接水碧峯千防数鸥轻
　　慎按右七言律诗一首诸刻不载今从魏庆之诗人玉屑第二巻采录
　　赠姜唐佐
　　生长茅间有异芳风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼目【一作力】长
　　慎按此诗诸刻不载见邵氏闻见后录云唐荆州每解送举人多不成名号曰天荒至刘蜕以荆州解及第号破天荒东坡尝作二句赠姜唐佐沧海云云用此事也题其后云待子及第当续后句唐佐自广州随解过许昌见颍濵时东坡巳下世颍濵为足成其诗云云今补录
　　水月寺
　　千尺长松挂薜萝梯云岭上一声歌湖山深秀有何处水月池中桂影多
　　慎按右一首诸刻不载今从武林梵志采录
　　半月泉【附题名】苏轼曹辅刘季孙鲍朝懋郑嘉会苏固同游元祐六年三月十一日
　　请得一日假来游半月泉何人施大手擘破水中天慎按右一首诸刻不载见谈钥吴兴志先生游德清县题半月泉作也石刻真迹在慈相寺中余家有榻本按先生自杭守召还在元祐辛未集中有三月六日别南北山诸道人诗与半月泉题名相距才五日当是还朝时便道来游嵗月凿凿可据而此诗本集失载诗与题名字体大小不同迥出两手疑后人因题名而赝作此诗盖先生时方还朝何云请假以此辨之其为假托未可知也存疑俟考
　　游何山
　　今古何山是胜游乱峯萦转绕沧洲云含老树明还灭石碍飞泉咽复流徧岭烟霞迷俗客一溪风雨送归舟自嗟尘土先衰老底事孤僧亦白头
　　慎按右七言律诗一首诸刻不载见徐献忠吴兴掌故集第十巻今采录
　　自题临文与可画竹
　　石室先生清兴动落笔纵横飞小鳯借君妙意写筼筜留与诗人发吟讽
　　慎按右一首见卞氏式古堂画考诸刻不载今采录
　　宝墨亭
　　山隂不见换鹅经京口空传瘗鹤铭潇洒谪僊来作郡风流太守为开亭两篇玉蕊尘初涤四体银钩迹尚青我久临池无所得愿观遗法快沈冥
　　慎按右一首见京口三山志中刘昌县笥琐探云宝墨亭宋初建以覆瘗鹤铭者今废又苏子美沧浪集亦载此疑因姓传讹也诸刻失载今补录
　　双井白龙
　　岩泉未入井防然冒沙石泉嫩石为厌石老生罅隙异哉寸波中露此横海脊先生酌泉笑泉秀神龙蛰举手玉筯挿忽去银钉掷大身何时布大翮翔霹雳谁言鹏背大更觉宇宙窄
　　慎按冷斋夜话云南海城中有两井相近咫尺而异味号双井井源出岩石罅中东坡酌水异之曰吾寻白龙不见今知家此水中乎同游怪问其故曰白龙当为东坡出请徐待之俄见其脊尾如银蛇状忽水澜有云气浮水面举首如挿玉筯乃泳而去余至二井太守张子修为造庵井上号思逺亭名泂酌崖有怪树树枝之脇有诗岩泉未入井云云字画如顔书无名衘年月此诗风格似东坡而言泉嫩石老疑学者为之也今据此采录
　　瑞金东明观
　　浮金最好溪南景古木楼台画不成天籁逺兼流水韵云璈常听步虚声青鸾白鹤蟠空下翠草芝匝地生咫尺仙都隔尘世门前车马任纵横
　　慎按右一首见赣州旧志今采录
　　题清淮楼
　　观鱼惠子台芜没梦蝶庄生冢木秋惟有清淮供四望年年依旧背城流
　　慎按右一首诸刻不载见锦绣万花谷濠州絶句中今采录
　　西湖絶句
　　毕竟西湖六月中风光不与四时同接天莲叶无穷碧映日荷花别様红
　　慎按右一首诸刻不载见锦绣万花谷今采录
　　戏答佛印
　　逺公沽酒饮陶潜佛印烧猪待子瞻采得百花成蜜后不知辛苦为谁甜
　　慎按竹坡诗话云东坡喜食烧猪肉佛印住金山时每烧猪以待其来一日为人窃去东坡戏作小诗云云诸刻不载今采录
　　失题三首
　　木落沙明秋浦云卧【此字讹】烟淡潇湘曾学扁舟范蠡五湖深处鸣榔
　　望断水云千里横空一抹晴岚不见邯郸归路梦中畧到江南
　　公子只应见画此中我独知津冩到水穷天杪定非尘土间人
　　慎按以上六言絶句三首诸刻不载今从晚香堂苏帖采录
　　来鹤亭
　　鸿渐偏宜丹鳯南冠霞帔月影毵毵酒酣亭上来看舞有客新名唤作耽
　　慎按袁褧枫牕小牍云王大父时有埜鹤来栖驯狎不去苏子瞻有诗云云褧之祖名彦方此诗集中不载今采录
　　苏诗补注巻四十八
　　钦定四库全书
　　苏诗补注巻四十九　翰林院编修查慎行撰古今体诗四十七首
　　慎按唐宋名家诗文间有互见他集者如马退山茅亭记载独孤及集栁州谢表其一乃李吉甫郴州作而皆入子厚集中大乐十二均图杨次公作也编于嘉祐集蚕对织妇文宋元宪作也编于米襄阳集三先生论事录序陈同甫作也编于朱文公集如此之类往往有之但未有舛缪混杂几及百篇如东坡诗之甚者也李端叔有言先生自岭外归所作字多他人诗文盖绍圣以后严禁苏氏之学至淳熙初禁乃弛后人得公手迹便采入公集承譌数百年注者与读者漫不加辨凡慎所驳正非敢一毫臆断悉从诸家文集诗话一一搜抉校对其雷同者另编二巻如单行之什则注云此诗亦见某人集其或同时唱和则依和诗例附载各巻本诗之后此巻中但列题目云此诗附载第几巻览者详之
　　老翁井【此诗施氏原本载遗诗巻首】
　　井中老翁误年华白沙翠石公【一作翁】之家公来无踪去无迹井面团团【一作圆】水生花翁今与世两何与无事纷纷惊牧防改顔易服与世同毋使世人知有翁
　　老翁井【老苏公嘉祐集老翁泉铭序云往嵗十年山空月明有老人偃息泉上就之则隠而入于泉洵甃石作亭其上铭曰山起东北翼而南西涓涓斯泉坌溢以弥敛以为井可饮万夫按梅圣俞有和诗不具録】
　　慎按朱子晦庵诗话云老翁井诗在老苏送蜀僧去尘之前必非他人作然不见于嘉祐集亦不省其何说也彼欲井中老翁改顔易服不使人知而后篇有嫌瘦废弹之叹何耶然其言怨而不怒用意亦逺矣据此则此诗与送蜀僧去尘二首皆老苏公作也
　　送蜀僧去尘
　　十年读易费膏火尽日吟诗愁肺肝不解丹青追世好欲将芹芷荐君盘谁为善相宁嫌瘦复【一作后】有知音可废弹拄杖挂经须倍道故乡春蕨巳防干
　　慎按苕溪渔隠引石林诗话云苏明允诗不多见然精深有味语不徒发如读易诗云谁为善相宁嫌瘦后有知音可废弹婉而不迫哀而不伤所作自不必多也云云今合之朱子诗话断以为老苏作
　　新城道中第二首【诗附载第九巻中】
　　慎按新城道中二首东风知我欲山行东坡先生原作也身世悠悠我此行新城令晁端友和韵也详方回瀛奎律髓注见第九巻
　　虚飘飘【第二首第三首诗俱附载三十巻中】
　　慎按周紫芝太仓稊米集云元祐间黄山谷作虚飘飘盖乐府之余当时诸公皆有和诗戊辰腊月夜读淮海集见之亦用其韵作诗云云又按淮海集花飞不到地一首山谷原作也画檐蛛结网一首东坡和诗也风寒吹絮浪一首少游和诗也今据此驳正注详前
　　题织锦图上回文三首【诗附载二十一巻中】
　　慎按本集题跋云余少时见一江南本其后有人题诗十余首皆竒絶今记其三第一首春晚落花余碧草云云第二首红手素丝千字锦云云第三首羞看一首回文锦云云以上三首诸刻本俱讹入先生集中今以本集再次前韵三首为主此三首则附于后注详前
　　和人回文五首
　　红牕小泣低声怨永夕春寒斗帐空中酒落花飞絮乱晓莺啼破梦匆匆
　　同谁更倚闲牕绣落日红扉小院深东复西流分水岭恨兼【一本作无讹】愁续断弦琴
　　寒信风飘霜叶黄冷灯残月照空牀看君寄忆传文锦字字萦愁写断肠
　　前堂画烛夜凝泪半夜清香荔惹衾烟锁竹枝寒宿鸟水沈天色霁横参
　　蛾翠敛时闻燕语泪珠弹处见鸿归多情妾似风花乱薄幸郎如露草晞
　　慎按淮海后集载此五絶句题云苏子瞻记江南集所题诗本不全余尝见之记其五絶今以补子瞻之遗考之经籍志有江南集十巻不载作者姓名据此则非东坡诗可知施氏原本不载新刻本载续补下巻今改编
　　送淡公二首
　　燕本冰雪骨越淡莲花风五言双宝刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意冲嵩洛兴不薄稽江事难同明日若不来我作黄石翁何以兀其心为君学虚空
　　燕本【唐书贾岛范阳人初为浮屠名无本后举进士】越淡【未详】
　　坐重青草公意合沧海濵独见水悠悠不闻人镜浪洗手渌剡花入心春虽然防外触眼前绕衣新行当译文字慰此吟殷勤
　　慎按孟东野集送淡公诗共十一首此其二不知何以讹入苏集今驳正
　　黄州
　　南山一尺雪雪尽山苍然涧谷深自暖梅花应巳繁使君厌骑从车马留山前行歌招野叟共步青林间长松得髙防盘石堪醉眠只乐听山鸟携琴写幽泉爱之欲忘反但苦世俗牵归来始觉逺明月髙峯颠
　　慎按此诗亦见欧阳公集题云游琅邪山琅邪在滁州之南故称南山欧公时知滁州故自称使君山中有泉若中音会醉翁喜之每把酒欣然忘归时有沈遵者以琴写其声为醉翁操故又云携琴写幽泉此诗断为欧公作无疑也
　　古风
　　精神【淮海集作思】洞元化白石升髙旻俯仰凌倒景龙行逸【淮海集作速】如神半道过紫府弭节聊逡巡金牀设宝几璀璨明月珍仙者二三子眷然骨月亲饮我霞石【淮海集作一】杯放杯恍【淮海集作懐暖】如春遂朝玉虚上冠剑班列真无端拜失仪放弃【淮海集作斥】令自新云霄难遽反下土多埃尘淮南守天庖嗟我复【淮海集作实】何人
　　慎按抱朴子祛惑篇云河东蒲坂有项曼都者入山学仙十年而归家人问其故曼都曰在山中三年精思有仙人来迎我共乘龙而升天良久低头视地杳杳冥冥上未有所至而去地巳絶逺龙行甚疾及到天上先过紫府仙人以流霞一杯与我饮饮辄不饥渇忽然思家到天帝谒拜失仪见斥来还令当更自修积昔淮南王刘安升天见上帝而箕坐大言自称寡人遂见谪守天厨三年吾何人哉河东因号曼都为斥仙人云云此诗全用此事乃讽刺学仙之流语多荒诞与先生和陶山海经古强本庸妄一首畧同若出东坡手则语意重复矣淮海前集第四巻亦载此诗中间数处防有同异巳附注本句下并为辨正
　　游杭州山【诗附载第七巻中】
　　慎按右五言古一首乃子由和子瞻自浄土寺步至功臣寺作也诗载栾城集第四巻中诸刻本俱讹编东坡集惟施氏原本不载新刻本载续补上巻今为驳正
　　无题
　　引手攀红樱红樱落如线【长庆集作似霰】仰首看红【长庆集作白下同】日红日走【长庆集作委】如箭年光【长庆集作芳】与时景顷刻互【长庆集作犹】衰变何当【长庆集作况是】血肉身安得【长庆集作能】常强健人心苦执迷富【长庆集作慕】贵忧贫贱忧【长庆集作愁】色常在眉欢容不上面吾今【长庆集作况吾】头半白把镜非不见惟应【长庆集作何必】花下杯更待他人劝
　　慎按右一篇乃白乐天花下对酒二首之一也施氏原本不载新刻本载续补上巻今驳正
　　古意
　　儿童【防溪诗话作曹】鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流【一作满】地等为戏剧谁复【防溪诗话作后】先我笑谓翁儿更贤
　　慎按右一首见张文潜宛丘集第十二巻有感三首之一也儿童张集作羣儿鞭人以为戏张集作相鞭以为戯防溪诗话云张文潜儿曹鞭笞学官府云云余谓此诗亦不可不令操权者知也宋文鉴选入二十二巻中亦以为张耒据此三段其为文潜作无疑施氏原本不载新刻载续补上巻今驳正
　　雷州八首
　　白髪坐钩党南迁濒海州灌园以糊口身自杂苍头篱落秋暑中碧花蔓牵牛谁知把耡人旧日东陵侯钩党【后汉书党锢传后张俭事起收捕钩党宋史秦观传绍圣初坐党籍出通判杭州以増损实录贬监处州酒税继削秩徙郴州编管横州又徙雷州徽宗立放还至藤州卒】
　　荔子无几何黄甘遽如许迁臣不惜日恣意移寒暑层巢俯云木信美非吾土草芳自有时鶗鴂何关汝惜日【韩退之有此日足可惜诗此反其意故云不惜日】鶗鴂【淮海集作鸭鵊】
　　下居近流水小巢依岭岑终日数椽间但闻鸟遗音炉香入幽梦海月明孤斟鹪鹩一枝足所恨非故林【慎按下居淮海集作卜居岭岑淮海集作嵚岑】
　　培塿无松柏驾言此焉游读书与意会却扫可忘忧尺蠖以时屈其伸亦非求得归良不恶未归且淹留【慎按此焉游淮海集作出焉游屈伸二字淮海集作诎信】
　　粤岭风俗殊有疾时【一作皆】勿药束带趋房祀用史巫纷若弦歌荐茧栗奴至洽觞酌呻吟殊未巳更把鸡骨灼【慎按粤岭淮海集作骆越房祀淮海集作祀房用史淮海集作瞽史奴至淮海集作奴主】
　　粤女市无常所至辄成区一日三四迁处处售鰕鱼青帬脚不袜臭味猿与狙孰云风土恶白洲生绿珠白洲【按淮海集洲作州能改斋漫录云白州双角山犹存绿珠井今有绿珠水相传水旁间产美丽】
　　海康腊巳酉不论冬孟仲杀牛挝鼓祭城郭为倾动虽非尧颁厯自我先人用苦笑荆楚人嘉平腊云梦腊巳酉【罗璧识遗引玉烛宝典云腊祭先祖蜡祭百神唐贞观初丑蜡百神辰腊宗庙至开元定礼始蜡腊同日宋依和岘之议二祭同用戌日今曰腊巳酉盖不遵宋制也】嘉平【礼记仲冬腊先祖五祀疏云腊谓田猎所得禽祭者以欲腊祭时暂出田猎以取禽非仲冬大阅之猎也蔡邕云夏曰清祀殷曰嘉平周曰蜡秦曰腊能改斋漫录云考史记秦惠王五十二年初腊及始皇三十一年十二月更名腊曰嘉平先是其邑歌謡曰神仙得者茅初成帝若学之腊嘉平父老具言此神仙之謡始皇欣然有寻仙之意因改腊曰嘉平则腊之名不始于秦矣按应劭风俗通引礼传夏曰嘉平云云以是知腊祭之名始于三代废于始皇而兴于汉也惟劭以嘉平为夏祭与蔡邕不同】
　　【慎按倾动淮海集作沸动苦笑淮海集作大笑】
　　旧时日南郡野女出成羣此去尚应逺东风巳如云蚩氓托丝布相就通殷勤可怜秋胡子不遇卓文君【慎按旧时淮海集作旧传东风淮海集作东门】
　　慎按右五言古诗八首皆秦少游作也按淮海集中有雷阳书事三首越岭风俗殊旧时日南郡乃其二又有海康书事十首今白髪坐钩党荔子无几何下居近流水培塿无松柏粤女市无常海康腊巳酉乃其六先生逺谪海外不应云南迁濒海州其与子由相遇同行至雷仅留月余一悤悤过客岂有灌园糊口之事且计先生过雷渡海在五六月间今诗中一则曰篱落秋暑中再则曰黄甘遽如许三则曰海康腊巳酉四则曰东风巳如云细玩诗意皆谪居此地自夏徂秋背冬涉春感时纪事之词断断非东坡作考之宋文鉴第二十巻中所选海康书事五首亦以为秦作无疑也八章施氏原本不载新刻载续补上巻今为驳正
　　申王画马图
　　天宝诸王爱名马千金争致华轩下当时不独玉花骢飞电流云絶潇洒两坊岐薛宁与申凴陵内廐多清新肉騣汗血尽龙种紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能及雁飞兔走惊弦开翠华按辔从天回五家锦绣变【一作徧】山谷百里舄珥遗纤【一作尘】埃青骡蜀栈两超忽【一作西趋急】髙准浓娥散荆棘回首追风趁日飞【一本作苜蓿连天鸟自飞】五陵佳气秋【一作春】萧瑟
　　天宝诸王【按旧唐书睿宗六子其一早卒窦后生明皇刘后生让皇帝宪即宁王也宫人栁氏生申王防崔孺人生岐王范王徳妃生薛王业初出阁列第于东都积善坊号五王宅洪容斋谓明皇兄弟五人岐薛申宁而外又有邠王守礼而旧唐书不载今考之宁王申王兄也岐王薛王弟也与明皇而为五故当时目明皇为三郎申王薨于开元十二年岐王薨于十四年薛王薨于二十二年惟宁王稍后然亦殁于二十九年天宝改元以后诸王无一存者此诗起句云天宝诸王乃一时落笔之讹又王氏旧注谓岐薛申宁皆明皇弟不知何所据也】五陵【班孟坚赋南望杜霸北朓五陵李善注髙帝长陵惠帝安陵文帝灞陵景帝阳陵昭帝平陵宣帝杜陵程大昌雍録云七帝七陵而称五陵者刘良谓髙惠景武昭五陵在北其说是也在北在渭之北也后世言陵邑之盛但曰五陵语顺也】
　　慎按苕溪渔隠丛话此诗及老人行皆非东坡所作故前集不载又云蔡天启为王荆公所知东坡申王画马图歌即天启作其气格有类东坡世因悮收入其后姑苏居世英家刋东坡前后集遂删去云云蔡天启名肇绍圣元符间官中书舍人尝守睦州后坐元祐党遭斥此诗施氏原本不载新刻本载续补下巻今驳正
　　老人行
　　有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知巳问翁毕竟何所止笑言只在红尘里秋风猎猎行云飞老人此意无人会目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄弦索只恨尊前明月落亦曾忧羁旅他乡迫莫秋故国日边无信息断鸿空逐水长流或安贫或安富或爵通侯封万户一任秋霜换鬓毛本来面目长如故水有苹兮山有芝人意虽存事巳非有时却忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但秖从他随物转青楼黄阁长相见若相见莫殷勤却是翁家旧主人
　　慎按苕溪渔隠丛话云东坡集行于世者惟大全备成二集诗文最多真伪相半其后吴门居世英家刋大字前后集最为善本世传前集乃东坡手自编者缪误絶少如御史府诸诗不欲传之于世老人行申王画马歌非其所作故皆无之云云胡仔南宋人其言必非无据惟渑水燕谈录则云张芸叟使辽宿幽州馆中有题子瞻老人行于壁间者芸叟题其后云谁传佳句到幽都逢着胡儿问大苏按此二句亦子由作乃好事者傅会也后人不察遂采题壁诗入坡集耳今驳正
　　又赠老谦【一本题云赠僧思谊】
　　泻汤旧得茶三昩觅句近窥诗一斑清夜漫漫困披览【一作搜搅】斋埸那得许悭顽
　　慎按吴曽能改斋漫录云此诗刘贡父作故改编于此
　　送公为游淮南
　　负米万里缘其亲运甓无度忧其身读书莫学流麦士挟防莫比亡羊人乃翁辛苦到白首汝今强勉当青春昔时管鲍以君霸此两士贾宁非贫
　　慎按此诗亦见鸡肋集晁无咎作也前四句下晁自注云陶潜诗既耕亦巳种时还读我书即此意也今据此驳正
　　池上二首
　　小池新凿会天雨一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌德声莫入月清池与尔俱忘囘
　　不作太白梦日边还同乐天赋池上池上新年有荷叶细雨鱼儿噞轻浪男儿学易不应举幽人一友吾得尚此池便可当长江欲榜茅斋来荡漾
　　慎按以上二首一见黄山谷集又见晁无咎集题云家池雨中今据此驳正
　　赠仲素寺丞致仕归隠潜山
　　潜山隠君【一作居】七十四绀瞳绿髪方【栾城集作始】谢事腹中灵液变丹砂江上幽居连福地彭城为我住三日明月满舟【栾城集作船】同一醉丹书细字口传诀顾我沈迷真弃耳年来四十髪苍苍始欲求方救憔悴他年若访潜山居慎勿逃人改名字
　　仲素【姓王名景纯注见十五巻】
　　慎按先生守徐州有赠王仲素寺丞五言古诗一首时子由亦在徐此篇乃同时作栾城集原题云赠致仕王景纯寺丞是年为熙宁丁巳子由巳夘生故云年来四十髪苍苍其为子由作无疑今驳正
　　扬州以土物寄少游
　　鲜鲫经年秘【淮海集作渍】醁团脐紫蟹脂填腹后春莼茁活如【淮海集作滑于】酥先社姜芽肥胜肉鸟子【淮海集作鳬】累累何足道防缀【淮海集作饾饤】盘餐亦时欲淮南风俗事瓶罂方法相传竟留蓄【淮海集作为防蓄】且同千里寄鹅毛何用孜孜饮麋鹿【淮海集结处四句云鱼鱐蜃醢荐笾豆山防溪毛例防录辄送行庖当击鲜泽居备礼无麋鹿】慎按此诗亦见淮海集第六巻题云以莼姜法鱼糟蟹寄子瞻中间字句异同处淮海集觉较胜秦髙邮人篇中以土人致土贡语意特亲切其为秦作无疑新刻载续补上巻今驳正
　　再过泗上二首
　　眼明初见淮南树十客相逢九吴语旅程巳付夜帆风客睡不妨背船雨黄甘紫蟹见江梅【张文潜集作海】红稻白鱼饱儿女殷勤买酒谢船【张文潜集作般】师千里劳君勤转橹系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用然犀照幽怪要须拔剑斩长蛟
　　慎按右七言律诗二首旧于张文潜宛丘集中曾见之今所传张右史集独遗此存疑附志以俟再考
　　骊山
　　君门如天深几【宋文鉴作九】重君王如帝坐法宫人生难处是安穏何为来此骊山中复道淩【宋文鉴作连】云接金阙楼观隠烟横翠空【宋文鉴作红】林深雾【宋文鉴作谷】暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游猿鹤怨我上朝元春半老满地落花无人【宋文鉴作人不】扫羯鼔楼髙挂夕阳长生殿古生青草可怜吴楚两醯鸡筑台未就巳堪悲长杨五柞汉幸免江都楼城隋自迷由来留【宋文鉴作流】连多丧国宴安酖毒因奢惑三风十愆古所戒不必骊山可亡国
　　骊山【注见第三巻中】华清【雍录华清宫开元十年建初名温泉宫后改名在骊山最为奢盛百司皆有邸第明皇常以十月往幸嵗竟乃归长安志华清宫四面皆有缭墙内有朝元阁长生殿羯鼔楼】朝元【长安志朝元阁在华清宫东南老君殿之北天宝七载改名降圣阁】羯鼔楼【雍录羯鼔楼在朝元阁东近南缭墙之外】长生殿【长安志长生殿有二其一在都城迎仙宫内其一在骊山在都城者寝殿也在骊山者斋殿也天子有事于朝元阁即斋沐于此】
　　慎按右七言古诗一首亦见宋文鉴第十四巻题云骊山歌李廌作皖江陈焯宋诗选因之考经籍志李廌有济南集二十巻今不传但据宋文鉴为考证云
　　次韵谢子髙读渊明传
　　枯木嵌空防黯淡古器虽存无古弦袖中正有南风手谁能听之谁为弹【一作传】风流岂落正始后甲子不数义熈前一山【山谷集作轩】黄菊平生事无酒令人意缺然慎按此诗见山谷外集第二巻又中州集蔡松年银州道中诗云此时最忆涪翁语无酒令人意缺然其为山谷作无疑今据此驳正
　　沧洲亭懐古
　　湘水悠悠天际来夹江古木抱山回城中人物若可数日晏市散多苍苔九疑巉天古云埋遥想帝子龙车回心衰目极何可望九歌寂寂令人哀
　　慎按沧洲亭无可攷外集作苍梧懐古此诗见沈辽云巢集中宋文鉴诗选亦以为沈辽作今据此驳正
　　戯咏子舟画两竹两鸜鹆
　　风晴日暖摇双竹竹间对语双鸜鹆鸜鹆之肉不可食【山谷集作肴】人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞
　　子舟【画继黄彛字子舟潼川人其名与字初非彛与子舟也山谷以其尚气故取二器以防之自后折节文与可每自言画竹不及子舟】笔如锥【白居易紫毫笔诗尖如锥兮利如刀】
　　慎按右一首亦见黄山谷集子舟乃黄斌老之弟山谷诗中题子舟画者甚多此诗确系山谷格律非苏诗也今驳正
　　赠山谷子
　　黄童三尺世无双笔头衮衮悬秋江不忧老子难为父平生崛强今心【一作巳】降我来喜共阿戎语应敌纵横如急雨生子还如孙仲谋豚犬漫多何足数黄家小儿名拾得【陈后山集作小德】眉如长松眼如漆只今数嵗巳动人老人【后山集作夫】留眼看他日笑君老蚌生明珠自笑此物吾家无君当置酒我当贺有儿传业更何须
　　慎按右一首亦见陈履常后山集题云赠黄氏子小德按先生本集巳有次韵鲁直嘲小德诗二首此诗当是陈作今据后山集驳正
　　昭陵六马唐文皇战马也琢石象之立昭陵前客有持此石本示予为赋之
　　天将刬隋乱帝遣六龙来森然风云姿飒爽毛骨开飚驰不及视山川【宛丘集作立】俨莫囘长鸣视八表扰扰万驽骀秦王龙鳯姿鲁【宛丘集作鱼】鸟不足摧腰间大白羽中物如风雷区区数防子搏【苕溪渔隠樷话作缚】取若提孩手持扫天帚六合如【宛丘集作无】尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔
　　昭陵六马【元和郡县志太宗昭陵因九山为陵在醴泉北五十里唐防要上欲阐扬先帝徽烈乃令匠人琢石写诸蕃君长列于陵司马门内又刻石为常所乗破敌马六匹于阙下长安志六骏石像在陵后赵明诚金石录昭陵六马賛初太宗以文德皇后之自为文刻石于昭陵又琢石像平生征伐所乗六马为賛之皆欧阳询八分书○慎按昭陵六马图石刻其一曰拳毛騧黄马黒喙平刘黒闼时所乗前中六箭背中三箭其二曰什伐赤纯赤色平王世充时所乗前中四箭背中一箭其三曰白蹄乌纯黒色四蹄俱白平薛仁杲所乘其四曰特勒骠黄白色喙防黒平宋金刚时所乗其五曰飒路紫燕骝平东都时所乘前中一箭其六曰青骓苍白杂色平窦建德时所乗前中五箭】英卫陪【唐防要昭陵陪塟功臣岑文本房龄李靖李勣魏徴髙士亷等按史李勣封英国公李靖封卫国公】慎按右五言古一首亦见张文潜右史集第八巻中合之苕溪丛话及宋文鉴皆以为张耒作今据此驳正
　　题卢鸿一【一本无一字】学士堂图
　　昔为太室游【别本作花讹】卢岩在东麓直上登封坛一夜茧生足径归不复往峦壑空在目安知有十志【别本作千老大谬】舒巻不盈幅【一本作轴与结句韵重讹】一处一卢生裘葛防乔木方为世外人行止何烦录百年入箧笥犬马同一束嗟余缚世累归未【栾城集作来】有茒屋江干百亩田清泉映修竹尚欲逃世名岂须【栾城集作复】上图轴
　　卢鸿一【旧唐书隠逸传卢鸿一隠于嵩山开元六年征至东都谒见不拜授諌议大夫固辞放还山赐草堂一所困学纪闻云唐旧史鸿一盖二名与中岳刘真人所书合新史删去一字不知何据当以旧史为正】学士堂图【周宻云烟过眼録杨彦德家所藏卢鸿一草堂图一巻乃是数百年物李伯时曾临一本曽自书巻中歌一篇云甘泉建章空草莽甲第纷纷谁复数嵩岳征君一草堂却有画图传万古岩峦奥胜带烟霞旷望幽盟空处所防茫短幅几临模便览市朝如粪土辋川别业王维画君阳山记希声叙胡将冰雪汚嚣尘防模难胜非吾侣次则少游仲殊参寥继之皆一时闻人】十志【李参云居十志者谓草堂樾馆室翠庭期仙涤烦锦淙碧潭倒景桃烟十者天地之成数志者记述之总名皆图中之景也十志今存其八而遗草堂樾馆二纸云云新刻本十志讹作千老殊不可解】慎按此诗亦见栾城集第十五巻中题云卢鸿草堂图盖子由曾试举人洛下有登嵩山诸什故起句云然东坡未尝游太室也今驳正
　　李白谪仙诗
　　我居青空里君隠黄埃中声形不相吊心事难形容欲乘明月光访君开素懐天杯饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鼇头绛宫楼阙百千仞霞衣谁与云烟浮慎按东观余论云我居空青里君处红埃中仙人持玉尺度君多少才玉尺不可尽君才无时休此上清宝典李太白诗也云云黄伯长但摘此六句而不载全篇检太白集乃无此诗今据东观余论改编此巻
　　饮酒四首
　　我观人间世无如醉中真虚空为销殒况乃百忧身惜哉知此晚坐令华髪新圣人骤难得日【淮海集作得】且致贤人
　　左手持【淮海集作执】蟹螯举觞属云汉天生此神物为我洗忧患山川同恍惚鱼鸟共萧散客至壶自倾欲去不得间
　　有客逺【淮海集作南】方来酌我一杯茗我醉方不啜强啜忽复醒既凿浑沌氏【淮海集一作窍】遂逺【淮海集作出】华胥境操戈逐儒生举觞还酩酊
　　雷觞淡于【淮海集作如】水经年不濡唇爰有扰龙裔为造英灵春英灵韵甚【淮海集作何】髙蒲萄难与【淮海集作为】隣他年血食汝当【淮海集作应】配杜康神
　　英灵春【名胜志雷州海康县城北五里有英灵冈雷种陈氏世居于此按英灵春酒名当以此必有刘姓者善酿故云爰有扰龙氏为造英灵春少游谪居此地年余故有经年不濡唇之句】慎按以上四首亦秦少游谪雷州时诗载淮海集第四巻中今据此驳正
　　游山呈通判承议写寄参寥师
　　煌煌世胄余夫子非碌碌由来有诗书所以能絶俗得官本河朔瓜期未易促扁舟下南来逸驾追鸣鹄遇胜即徜徉风餐兼露宿嗟余偶倾盖一笑外羁束杖防每过从相携访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见录船头行北归囊槖有美玉尘埃京洛人亦与洗心目
　　慎按右一首亦见参寥子集题云与曽仲锡通判同游天竺诸山以先生集考之在定州时曾为通判有次韵曽仲锡承议荔支诗又有送仲锡通判如京师诗今观是诗云得官本河朔期未易促扁舟下南来逸驾追鸣鹄意仲锡自离定州未到京师过杭与参寥子游计东坡先生时巳贬岭南矣此诗断非先生作今据参寥集为驳正
　　辘轳歌
　　新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南绿水通珠阁美人二八顔如花泣向花前畏花落临春风听春鸟别时多见时少愁人一夜不得眠瑶井玉绳相对晓慎按唐顾况集有悲歌四首新系青丝百尺绳四句其第三首也何处春风吹晓幕四句其第四首也惟临春风以下六句未详作者姓名要非东坡先生诗也今据此驳正
　　白鹤吟留钟山觉海
　　白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶【半山集作阙】而追来自来耳吾何妨而拒吾岂厌喧而求静吾岂好丹而非素汝谓松死吾无依焉【半山集作耶】吾方舍隂而坐露
　　慎按右一首见王半山集第二巻中题云白鹤吟示钟山觉海元老首二句下尚有白鹤静无匹红鹤喧无数二句不知何以脱落又复讹入先生集今驳正
　　次韵张甥棠美述志【名宗奭】
　　仲子甘心织屦避万钟渊明不肯折腰为五斗一年鸿雁识来往终日沐猴谁去取知甥诗意慕两君【鸡肋集作甥诗意慕两君间】读书要在存心久平生所谈性命奥长弃不忧金石朽我今巳习鹙子定犹复晨朝怖头走刳心先拟射声【别本作毅】名不作羊邹悲【鸡肋集作凄】岘首云梯雨矢集无方我巳中【鸡肋集作心】灰同墨守恐甥自是禹门鳞未可潜逃入吾薮琢磨晚觉孟光贤畏我放言时被肘甥能耡我青门正午时来休老手
　　正午时来【按传灯录厐居士有女曰灵照居士将入灭谓灵照曰视日早晚正午时来报照遽报日巳中矣而有蚀也士出户观女即登父坐合掌坐化后七日士亦化厐婆走田中谓子厐大曰汝父死矣厐大笑曰嗄倚耡亦脱去诗中正用此事补注缪引晋书石勒与李阳事无关涉】
　　慎按右一首亦见晁无咎鸡肋集题中无张甥二字今据此驳正









　　苏诗补注巻四十九
　　钦定四库全书
　　苏诗补注巻五十　　翰林院编修查慎行撰古今体诗四十三首
　　观开西湖次吴左丞韵
　　伟人谋议不求多事定纷纷自唯阿尽放龟鱼还绿浄肯容萧苇障前坡一朝美事谁能纪百尺苍崖尚可磨天上列星当亦喜月明时下浴明【疑当作清】波
　　慎按右一首见参寥子集题云次韵吴承老推官观开西湖又按潜说友咸淳临安志载此诗于西湖条下亦以为道潜作细玩诗中多称颂之辞断非东坡先生作今据此驳正
　　戯题巫山县用杜子美韵【按杜集巫山题壁诗所云卧病巴东久今年强作归即此韵也】
　　巴俗深留客【瀛奎律髓作巴俗虽亲我】吴侬但【瀛奎律髓作暂】忆归直知难共语不是故相违东县闻铜臭江陵换裌衣丁宁巫峡雨慎莫暗朝晖
　　东县铜臭【任渊山谷集注旧见山谷跋云铜臭乃昌黎照壁喜见蝎之意盖过巫山用铜钱也按巫山江上有二石俗谓之铜钱铁钱堆荆防自此分界瀛奎律髓亦云蜀人用铁钱过巫山县始用铜钱】
　　慎按方囘瀛奎律髓云山谷以绍圣二年谪黔州元符戊寅移戎州庚辰正月徽宗登极离戎州明年辛巳至峡州盖流离跋渉八年矣未尝有一诗及于迁谪此出峡诗起句石刻作巴俗虽亲我吴侬暂忆归细玩则改本为佳任渊山谷诗注云篇中有江陵换裌衣之句山谷度自巫山至此巳初夏矣云云此诗载山谷诗集第十巻中今据以上诸说为驳正
　　答晁以道索书
　　阅世真难记如公自不忘其于书太简正以懒相妨晁以道【宋史晁说之字以道自号景迁子补之从弟举进士又举博学宏词科有文集五十巻名嵩山集】
　　慎按右五言四句见陈后山集寄晁以道五言律诗之前半首也其后四句云与有还家乐终无却老方莫须忧潦倒未许细商量今据此驳正
　　陈伯比和回字复次韵
　　百里冯生宁屑去湖海陈侯犹肯来诗书好在家四壁蒲栁蓊然城一隈骑上下山亦疎矣儵从容出何为哉市桥十步即尘土晚雨潇潇殊未囘
　　陈伯比【名琦初字元老后改伯比晁补之有陈琦伯比字说】
　　慎按晁补之鸡肋集有家池雨中二首又次韵陈伯比二首此其第一首也晁集中与伯比往还诗牍甚多此首与上巻池上二首格调自别断非东坡作今驳正
　　与道源游西庄遇齐道人同往草堂为齐书此
　　桑麻【半山集作杨】巳零落藻荇复消沈园宅在人境嵗时伤我心强穿南埭路遥【半山集作共】望北山岑欲与【半山集作觅】道人语跨鞍聊一寻
　　道源【姓沈失其名与王介甫在金陵往还游好甚宻】
　　慎按右五言律一首见王半山集题云元丰四年十月二十四日与道源过西庄遂游宝乘寺二首此其第一首也中间三字不同齐道人西庄草堂俱失攷今据王集驳正
　　答子勉三首
　　君不登郎省还应上諌坡才髙殊未识嵗晚喜无他枥马羸难出隣鸡冻不歌寒炉余几火灰里拨隂何子勉【瀛奎律髓云髙荷字子勉江陵人以五言律三十韵贽见山谷山谷赏之遂知名后知某州卒诗入江西所著名适适集石林诗话云髙子勉荆南人学杜诗颇得句法晚为童贯客得兰州通判既不为时论所与其诗亦不传雪浪斋日记载其诗有沙软绿头相并鸭水深红尾自跳鱼之句亦殊有思致也】郎省【唐书百官志隋尚书省诸司郎及承务郎各一人武德二年改诸司郎为郎中承务郎为员外郎宋史职官志门下省有起居郎掌记天子言动与起居舍人对立于殿下螭首之侧谓之左右史】谏坡【雍录今世通呼諌议为諌坡盖起于因话录上坡下坡之说坡者含元殿前龙尾道坡陀而髙者也唐制两省供奉常在人主左右侍奉宣传故毎御殿则宰相与两省官于未索扇之前立栏楯之内及扇开便侍立于香案之前取其先上而备供奉其立班所以皆在坡上也上坡下坡即以立班髙下为言】
　　惊人得佳句或以傲王公处士【山谷集作世】还【山谷集作要】清节滑稽安足雄深沈似康乐简逺到安丰一防无俗气相期林下风【山谷集作同】
　　安丰【晋书王戎封安丰侯善发谈端赏其要会】
　　慎按黄山谷集有次韵答髙子勉五言律诗凡十首君不居郎省云云其第四首惊人得佳句云云其第六首也今据此驳正
　　欧倩【黄集作靓】腰支栁一涡【一本作欲舞腰支栁一窠】小梅催拍大梅歌舞余片片【能改斋漫录作细防】梨花落【能改斋漫录作雨】争奈【黄集作奈此】当涂风物【能改斋漫录作月】何
　　欧梅【李端叔跋山谷二词后云鲁直自放废中请当涂一年方到官既七日而罢其章句所留不多所谓欧与梅者皆当涂官妓也史容山谷诗注亦云大小梅皆太平州官妓】当涂【山谷年谱建中靖国元年自戎州放还辞免吏部员外郎乞知太平州崇宁元年壬午领州事到官九日而罢按当涂县晋成帝时始置宋属太平州】
　　慎按右七言絶亦见黄山谷集太平州二絶句之一也吴曾能改斋漫录云豫章得请守当涂七日而罢又数日乃去其诗云欧倩腰支栁一涡云云又有木兰花词结句云欧舞梅歌君更酌自批云欧梅当时二妓也据此则此诗为山谷作无疑今援证改编
　　和子由次王巩韵如囊之句可为一噱
　　平生未省为人忙贫贱安闲气味长粗免趋时头似葆稍能忍事腹如囊简书见迫身今老尊酒闻呼首一昂欲挹【栾城集作挽】天河聊自洗尘埃满面鬓眉黄
　　慎按右一首亦见栾城集第八巻中题云次韵王巩自咏乃客徐州时与定国唱和之作今据此驳正
　　元祐癸酉八月二十七日于建隆章浄馆书赠王觏
　　海上东风犯雪来腊前先折镜湖梅遥思禁苑青春夜坐待宫人画诏回
　　建隆【汴宫遗迹志太清观在大梁门外西北周世宗所建宋太祖以建隆改元遂更名曰建隆观】慎按右七言絶句一首见会昌一品集中乃李文饶懐京国诗也万首唐人絶句载此诗亦以为李德裕作题中明云书赠王觏则此非东坡诗可知今驳正
　　东园
　　岑寂东园可散愁胶胶扰扰梦神州【山谷集作游】万竿苦竹旌旗巻一部鸣蛙鼓吹收【山谷集作休】雨后月前天欲冷身闲心逺地偏【山谷集作常】幽杜门谢客恐生谤且作人间鹏鷃游
　　慎按右七言律一首见黄山谷诗集第十巻中次韵黄斌老晚游池亭二首之一也山谷与斌老唱和甚多集中又有答斌老独游东园五言古诗六首东园必斌老所居山谷尝从之游者也今驳正
　　藏春坞
　　朱阁前头露井多碧桃【一作梧桐】花下美人过寒泉未必能胜此奈有银缾【一作牀】素绠何
　　慎按此诗亦见陆龟防集题云野井又见淮海集今驳正
　　次韵参寥寄少游
　　岩栖木石巳皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无异故应文字不离禅
　　昼公【髙僧传皎然名画湖州人有逸才然耻以文章名世将入杼山裒所着诗文火之后人为之称曰霅之画能清秀】步月来幽谷【准海集龙井题名记云元丰二年中秋后一日余自吴兴过杭龙井辨才法师以书邀余入山比出郭日巳夕航湖至普宁遇参寥是夕天宇开霁林间月明可数毛髪遂从参寥杖防并湖而行出雷峯度南屏入灵石坞得支径上风篁岭行二鼓始至夀圣院谒辨才于潮音堂云云诗中当年步月来幽谷拄杖穿云冒夕烟二句正与题名相合】
　　慎按右七言律一首乃辨才法师诗本集先生自书此诗而题其后云辨才作诗时年八十二矣平生初不学作诗如风吹水自成文理若参寥与吾辈诗乃如巧人织锦耳又按潜说友咸淳临安志载辨才此诗于龙井条下附见少游参寥和诗淮海集诗题云辨才师以诗见寄继闻示寂追次其韵云云即此首韵则又其一证也今驳正
　　赠仲勉子文
　　雨昏南浦曾相对雪满荆州喜再逢有子才如不羁马知君心似后雕松闲看书册应多味老傍人门想更慵何日晴轩观【山谷集作亲】笔砚一杯相属更从容
　　南浦【注详本巻后万州下】
　　慎按右一首亦见山谷集题云和髙仲本喜相见按仲本名宿山谷过万州髙为太守有与万州太守髙宿游岑公洞夜雨连明絶句亦讹入东坡集中万州唐为南浦郡与此诗起句正合其为黄作无疑今据此驳正
　　讲武台南有感
　　山城九月冒朝寒【山谷集作月明犹在搭衣竿】讲武【山谷集作晓踏】台南路屈盘驺子雨中乘马去村童烟外倚墙看鸦啼冢【山谷集作宰】木秋风急鹭立渔船夜【山谷集作野】水干花似去年堪折赠挿花人去泪防干
　　讲武台【元和郡县志晋阳有讲武台在县北十五里显庆五年置宋史太宗纪兴平二年九月幸讲武台大阅未知孰是】泪防干【汉书息夫躬絶命词涕泗流兮萑防臣瓉注云萑防谓涕泗防干也】
　　慎按右七言律一首亦见黄山谷集中间不同者十一字今据此考正
　　移合浦郭功甫见寄
　　君恩浩荡似阳春合浦何如在海濵莫趁明珠【困学纪闻作莫向沙边】弄明月夜深无数采珠人
　　采珠【南越志珠母海在合浦县南中有七珠池珠有九品大者名珰珠次走珠又次滑珠又次磥砢珠又次官两珠又次税珠又次符珠菽园杂记蜑人采珠者以大船环池以石悬大絙别以小绳系诸蜑腰没水拾蚌置竹篮中振绳则舶人汲取縁絙上不幸遇恶鱼有一线之血浮水面则鱼腹中矣】慎按王应麟困学纪闻云东坡文章好讥刺文与可戒以诗云北客若来休问事西湖虽好莫吟诗晚年郭功甫寄诗云莫向沙边弄明月夜深无数采珠人云云据此则此诗乃郭功甫作今驳正
　　题懐素草帖
　　人人送酒不曾沽终日松间挂一壶草圣无【石刻作欲】成狂饮【石刻作便】发真堪画作醉僧图
　　醉僧图【宣和书谱御府藏懐素草书帖一百余种内有醉僧图诗又刘餗隋唐佳话张僧繇作醉僧图道士每以此嘲僧羣僧阎立本作醉道士图今并传○按卞氏式古堂书画彚攷云李龙眠醉僧图巻老泉书懐素诗人人送酒不曽沽云云并仿其草法】
　　慎按石刻先生自题云此懐素诗也仆好临之人间当有数百本也后人不加深考遂讹以此诗编入集中耳又按万首唐人絶句载此诗亦以为懐素作今据此驳
　　仆年三十九在润州道上过除夜作此诗又二十年在惠州追录之以付过二首
　　寺官官小未朝防红日半窗春睡酣为报隣鸡莫惊觉更容残梦到江南
　　寺官【宋史职官志太常宗正光禄卫尉太仆大理鸿胪司农太府共九寺正卿少卿而下太常则有协律郎奉礼郎太祝大理则有司直评事其七寺丞皆七品主簿皆八品统名寺官】
　　钓艇归时菖叶雨缲车鸣处楝花风长江昔日经游地尽在如今梦寐中
　　慎按何防春渚纪闻云钱唐关氏诗律精深妍妙世守家法子东二兄子容子开皆称作者寺官官小未朝防钓艇归时菖叶雨云云二首此皆子容诗世传以为东坡先生作非也今以年谱攷之熙宁七年甲寅先生年三十九是冬自杭倅移知宻州在宻度嵗有除夜答段屯田诗起句云龙钟三十九劳生巳强半何曾在润州过除夜耶向疑此二絶句非先生作不谓古人有先我言之者矣今据此驳正
　　万州太守髙公宿约游岑公洞而夜雨连明戯赠二小诗
　　肩舆欲到岑公洞正怯冲泥傍险行定是岑公閟清境春江一夜雨连明
　　万州【舆地广记万州秦汉属巴郡后周立安郷南都二郡后改安乡曰万州唐立浦州天宝中为南浦郡太平寰宇记山南东道万州旧朐防县地后为安乡及万川郡贞观八年改为万州】岑公洞【名胜志万县西山有岑公洞在大江之南广六十余丈深四十余丈图经云岑公名道愿江陵人隋末隠此唐封冲妙大师虚鉴真人舆地碑目万州石刻有岑公洞记元和八年段文昌撰又有黄鲁直题名在岑公洞下岩寺】
　　蓬窗髙枕雨如绳恰似糟牀压酒声今日岑公不能饮吾侪犹【山谷集作闻】徤可频倾
　　慎按右二首见黄山谷集题云万州太守髙仲本宿约游岑公洞而夜雨连明戯作按山谷年谱建中靖国辛巳自戎州赦还三月至峡州作万州太守髙仲本约游岑公洞诗同时又有万州下岩二首任渊注云山谷有磨崖题石载髙仲本置酒事年月歴歴可攷其为黄作无疑今据此驳正
　　送栁宜归
　　折脚铛边【山谷集作中】煨淡粥曲枝【山谷集作腰】桑下饮离杯书生【山谷集作知君】不是南迁客魑魅惊人【山谷集作无情】须早回慎按右一首见黄山谷外集题云长沙留别青神史容注云崇宁二年十一月山谷以荆南所作承天墖记谪宜州自潭州歴衡永全州静江以趋贬所作长沙留别诗云云栁宜归无可攷今据山谷诗注为驳正
　　谢都事惠米
　　平生忍欲今忍贫闭口逢人不少陈俸薄身轻赵都事也能作意向诗人
　　慎按右一首亦见陈后山集第三句作俸薄身清赵都史今据此驳正
　　次韵送张山人归彭城
　　羡君飘荡一虚舟来作钱塘十日游水洗禅心都眼浄山供诗笔总眉愁雪中乘兴真聊尔春尽思归却罢休何日五湖从范蠡种鱼万尾橘千头
　　张山人【即张天骥自号云龙山人注见前】
　　慎按右一首施氏原注载先生守杭巻中按阮闳休诗话总龟云徐州张天骥不逺千里见朱定国于钱唐爱其风物欲徙家居焉春尽思归定国以诗戯之云云起句羡公飘荡一孤舟第七句何事却寻朱处士与集本小异朱定国无可攷又按本集有行宿泗间见徐州张天骥次旧韵七律一首见后三十五巻中即此首韵也阮闳休以为朱定国作当必有据今移编此巻俟再攷
　　絶句三首
　　松柏萧森溪水南道人只【淮海集作为】作两团【淮海集作小圆】庵市区收罢豚鱼税来与弥陀共一龛
　　水南【淮海集题云处州水南庵即其地也】
　　此身分付一蒲团静对萧萧竹【淮海集作玉】数竿偶为老僧煎茗粥自携修绠汲清泉
　　慎按以上二首见淮海集第十一巻中盖少游于绍圣初坐党籍由国史编修官出通判杭州御史刘拯复论其増损神宗实录贬监处州酒税使者承望风指伺过失不可得以谒告写佛书为罪削秩徙郴州此二首正贬处州时作故有市区收税一龛蒲团之句今据此为驳正
　　天风吹月入栏干乌鹊无声夜向【淮海集作子夜】防织女明星来枕上乃【淮海集作了】知身不在人间
　　慎按右一首亦见淮海集第十一巻中题云四时四首赠道流此其第二首也赵德麟侯鲭录亦以天风吹月入防干云云乃秦少游游仙词四首之一今据此驳正
　　睡起
　　杮叶满【山谷集作铺】庭红颗秋薫炉沈水度春【山谷集作衣】篝松风梦与故人遇自【山谷集作同】驾飞鸿跨九州
　　驾飞鸿【郭璞游仙诗赤松临上游驾鸿乗紫烟李白诗不及广成子垂云驾轻鸿】
　　慎按右一首亦见黄山谷外集第九巻中今据此驳正
　　秋思寄子由
　　黄叶【山谷集作落】山川知晚秋小虫催女献功裘老松阅世卧云壑挽着苍【山谷集作沧】江无万牛
　　献功裘【周礼司裘季秋献功裘以待颁赐注云功裘卿大夫所服】
　　慎按右一首亦见黄山谷内集第一巻中今驳正
　　侯滩
　　江边【云巢集作流】皎皎【云巢集作激激】过侯滩更上山腰【云巢集作头】看打【外集作矴】盘百嵗老儿【云巢集作人】亲击鼓城中忧患【云巢集作乐】不相干
　　侯滩【水经汉水又东迳猴滩注云山多猿猴乘危啜饮故滩受兹名按侯疑当作猴】
　　慎按右一首见沈辽云巢集按辽字濬达集中有赠别子瞻诗两公同时游好故沈诗讹入公集今驳正
　　火星岩
　　火星岩下石凌壁【云巢集作崚嶒】阁上相忘【云巢集作殿阁相望】止一僧莫问人间兴废事门前流水几前灯
　　火星岩【宋卢臧永州三岩记永之东南三岩相望火星岩乱石怪耸后瞰山腹往时有黄冠师宅其侧塑火星像为人祈福因名】
　　慎按右一首亦见沈辽云巢集今驳正
　　谢惠猫儿头笋
　　长沙一日【山谷集作月】煨笾【山谷集作鞭】笋鹦鹉洲前人未知走送烦公助汤饼猫头突兀防【山谷集作想】穿篱
　　猫头【韩子苍陵阳集云湖南有大竹世号猫头任渊陈后山诗注云潭州有猫儿头笋】慎按右一首见黄山谷集第十一巻中与本诗不同凡三字觉黄集较胜今据此改正
　　题浄因堂
　　瞑倚蒲团卧【山谷集作挂】钵囊半牕疎箔度防凉蕉心不展待时雨葵叶为谁倾夕阳
　　挂钵囊【传灯录云门曰髙挂钵囊抝折桂枝】
　　慎按右七言絶句见山谷内集题浄因壁二首之一也第一句卧钵囊一本又作昼梦长今据此考正
　　题浄因院
　　门外黄尘不见山个【山谷集作此】中草木亦常闲履声如渡薄冰过催粥华鲸吼夜防
　　慎按右一首合前一首乃山谷题浄因壁二絶句也新刻本分作二处今据黄集驳正
　　同景文咏莲塘
　　塘上钩帘对晩香不知斜【山谷集作半斜红】日巳侵牀江妃自惜【山谷集作羞出】凌波步【一作袜】长在髙荷扇影凉
　　慎按右一首亦见黄山谷外集十六巻中今驳正
　　竹枝词
　　自过门关外天命同人鲊瓮头船北人堕泪南人笑青嶂无梯闻【一本作问讹】杜鹃
　　门关【舆地广记容州北流县有句扇山在县南三十里两石相对口濶三十步俗号鬼门关】人鲊瓮【名胜志人鲊瓮在巫峡下蜀江最险处】
　　慎按右一首一见黄山谷集再见秦少游集第一句自过二字黄作日瘦秦作身在第二句同字秦作轻第三句堕泪二字秦作恸哭第四句青嶂无梯四字秦作日落荒村今据二集驳正
　　寄欧叔弼
　　昔衣冠今在否近来消息不须疑曽闻圯上逢黄石久矣留侯不见欺
　　欧叔弼【名棐六一居士第三子注见前】
　　慎按右四句乃栾城集中赠蔡州壶公观刘道士七言律诗后半首也今据子由集全录于左诗引云元祐八年七月曹焕至自安陆为予言过淮西入壶公观观悬壶之木老死久矣环生孙蘖无数闻有老道士刘道渊年八十七非凡人也谒之神气甚清服细布单衣缝补殆遍焕问其意道渊怅然曰此故淮西守欧阳永叔所赠也世人称永叔工文词善辨论忠信笃学而巳君知是人竟何从来耶我与公有夙契且齐年也昔将去吾州留此以别吾服之三十年尝破而补之矣未尝垢而浣也比尝得其讯吾亦去此不久矣焕闻之愕然莫测徐问其故皆不答予少与兄子瞻皆从公游究观平生固尝疑公神仙中人非世俗之士也公亦尝自言昔与谢希深尹师鲁梅舜俞数人同游嵩髙见藓书大字于苍崖絶涧之上曰神清之洞问同游者惟师鲁见之以此亦颇自疑本世外人今闻道渊言与曩意合因作诗以示公子棐叔弼其诗曰思颍求归今几时布衣犹在老刘师龙章旧有世人识蝉蜕惟应野老知昔衣冠今在否近传音问不须疑曾闻圯上逢黄石久矣留侯不见欺云云此事本末如此今截去序文及前半首令人读之茫然不解所谓此种缪譌向来注家刻本从未有勘正者至余始发之览者亦可识其苦心矣
　　和黄龙清老三首
　　万山不隔中秋月一鴈能传寄逺书深宻伽佗枯战笔真诚相见问何如
　　黄龙【名胜志黄龙山在宁州西一百八十里上有黄龙崇恩院唐干宁中晦机禅师得法于泉彦尝遇神僧谓曰此去东北遇洪即止逢龙可住后住黄龙山禅侣云集】清老【慎按五灯会元同时黄龙有二清皆晦堂法嗣一为灵源惟清一为草堂善清释氏稽古畧云元祐六年黄山谷丁家艰馆黄龙山从晦堂禅师祖心游与草堂惟清尤笃方外契云云草堂乃善清非惟清也稽古畧讹】深宻伽陀【稽古畧云秘宻教者西天此土流传凡七世由慧朗而下厥嗣渐防又云修伽陀译言好去又名修伽度此云善逝第一上升永不复还故名善逝】
　　风前橄榄星宿落月【山谷集作日】下桄榔羽扇开静【山谷集作照】黙堂中有相忆清江【山谷集作秋】或遣化人来
　　骑驴觅驴真【山谷集作但】可笑以【山谷集作非】马喻马亦成痴一天月色为谁好二老风流各【山谷集作只】自知
　　慎按右三首见黄山谷集第十一巻末以释氏稽古畧考之确是山谷作今据此驳正
　　过土山寨
　　南风日日纵篙撑时喜北风将我行汤饼一杯银线乱蒌蒿如【山谷集作数】筯玉簮横
　　土山寨【南宋人陈克东南防守利便云土山寨在上元县东南三十里周围四里髙二十丈石季龙将冦海道蔡谟所统七千人东至土山西至江乘镇守八所城垒凡十一又名胜志云近半山寺康乐坊太傅土山在焉史云谢安隠会稽东山因筑此拟之无嵓石故曰土山二说未详孰是】
　　慎按右一首亦见山谷集十一巻中今驳正
　　跋姜君【一本作公讹】弼课册【公自注姜君琼州人巳夘闰九月来从学于东坡至儋耳庚辰三月方还琼】
　　云兴天际歘若车盖凝矑未瞬弥漫霮防惊雷出火乔木糜碎殷地爇空万夫皆废霤绠四坠【一本作悬溜绠缒】日中见昩【一作沫】移晷而收野无完块
　　姜弼【字唐佐见本集】
　　【诗话总龟李德裕文章论云文章当如千兵万马风恬雨霁寂无人声黄梦升题兄子庠之文云子之文章电激雷震雨雹忽止閴然泯灭欧阳公祭苏子美文云风云变化雨雹交加忽然挥斤霹雳轰车须臾霁止而四顾山川草木开发萌芽东坡题姜君弼课册云云亦同此一机括也】
　　慎按葛立方韵语阳秋云琼州进士姜唐佐东坡极爱之赠以诗曰沧海何曾断地脉白袍端合破天荒且告之曰子异日登科当为子成此篇及唐佐预广州计偕过汝阳见子由时东坡巳下世矣子由因足成其篇云生长茅间有异方风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼力长唐佐是年省闱不利有负锦囊之祝矣东坡又尝书唐佐课册云兴天际歘若车盖云云今亦刻集中乃戯书刘梦得楚望赋中语按楚望赋全篇载文苑英华第一百二十七巻中今据此驳正
　　惠崇芦雁
　　惠崇烟雨芦【山谷集作归】雁坐我潇湘洞庭欲买【山谷集作唤】扁舟归去故人云【山谷集作言】是丹青
　　惠崇【图绘宝鉴建阳僧惠崇工画鹅雁尤工小景善为寒汀逺渚潇洒虚旷之象人所难到也】慎按右六言絶句亦见黄山谷集题郑防御画夹五首之一也入宋文鉴第二十六巻选诗中亦以为黄作今据此驳正
　　过岭寄子由【第二首诗载四十四巻中】
　　慎按栾城集山林瘴雾老难堪七律一首乃子由次韵子瞻过岭诗韵也注见前















　　苏诗补注巻五十
