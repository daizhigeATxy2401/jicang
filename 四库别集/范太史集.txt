　　钦定四库全书　　　　　集部三
　　范太史集目録　　　　　别集类二【宋】
　　巻一
　　诗
　　巻二
　　诗
　　巻三
　　诗
　　巻四
　　表状劄子
　　巻五
　　表状劄子
　　巻六
　　表状劄子
　　巻七
　　表
　　巻八
　　表状
　　巻九
　　表
　　巻十
　　表状【牋功徳疏右语附】
　　巻十一
　　表
　　巻十二
　　表【笏记附】
　　巻十三
　　奏议
　　卷十四
　　奏议
　　巻十五
　　奏议
　　巻十六
　　奏议
　　巻十七
　　奏议
　　巻十八
　　奏议
　　巻十九
　　奏议
　　巻二十
　　奏议
　　巻二十一
　　奏议
　　巻二十二
　　奏议
　　巻二十三
　　奏议
　　卷二十四
　　奏议
　　巻二十五
　　奏议
　　卷二十六
　　奏议
　　巻二十七
　　进故事
　　巻二十八
　　翰林词草
　　巻二十九
　　翰林词草
　　巻三十
　　翰林词草
　　巻三十一
　　翰林词草
　　巻三十二
　　翰林词草
　　卷三十三
　　翰林词草【乐语附】
　　巻三十四
　　啓状
　　卷三十五
　　赋
　　论
　　策问
　　卷三十六
　　记
　　序
　　铭
　　书
　　传
　　巻三十七
　　青词
　　祭告文
　　哀词
　　诔文
　　巻三十八
　　墓志铭
　　巻三十九
　　墓志铭
　　巻四十
　　墓志铭
　　巻四十一
　　墓志
　　神道碑铭
　　卷四十二
　　墓志铭
　　卷四十三
　　墓志铭
　　卷四十四
　　墓志铭
　　巻四十五
　　皇族墓志铭
　　卷四十六
　　皇族墓志铭
　　巻四十七
　　皇族墓志铭
　　巻四十八
　　皇族墓志铭
　　卷四十九
　　皇族墓志铭
　　卷五十
　　皇族墓志铭
　　巻五十一
　　皇族墓志铭
　　巻五十二
　　皇族墓志铭
　　巻五十三
　　皇族追封记
　　石记
　　巻五十四
　　皇族石记
　　巻五十五
　　手记
　　【臣】等谨案范太史集五十五巻宋范祖禹撰祖禹字淳甫华阳人嘉祐八年登进士甲科从司马光修通鉴书成荐为秘书省正字厯官龙图阁学士知陜州为言者所诬谪徙宾化而卒事迹具宋史本传所着帝学及唐鉴诸书已别着録其文集世有两本一本仅十八巻乃明程敏政从秘阁借阅因为摘钞以行世实非全书此本五十五巻与宋史艺文志马端临经籍考所载卷目相符盖犹宋时旧帙也祖禹平生论谏不下数十万言其在迩英守经据正号讲官第一史臣称其开陈治道区别邪正辨释事宜平易明白洞见底蕴故本传载所上防至十五六篇而集中章奏尤多类皆湛深经术练达事务深有禆于献纳其中偶涉偏执者如合祭天地一事祖禹谓分祭之礼自汉以来不能举行又谓一年再郊此必不能且夏至之日尤未易行同时苏轼等据周礼以分祭为是而祖禹与顾临坚持之后卒从祖禹之议盖其君习于宴安而议者遂为迁就之论诚不免于贤者之过然其大端伉直持论切当要自无愧于醇儒当时以贾谊陆贽比之说者不以为溢美云乾隆四十四年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书
　　范太史集巻一　　　　　宋　范祖禹　撰诗
　　乐通神明【御试】
　　世治兴和乐阳来符正声纯能格天地幽可逮神明协气流无外灵心识太平九歌人鬼享八变地只迎翕纵多祥集欣欢万祉生须知勲徳大圣作掩英茎
　　春鲔初登【锡庆院试】
　　风煦阳和氷消水泽春乘舟施密罟豋鲔荐明神大壑翻红鬛长波失锦鳞味参笾实美羞与涧毛新事异观棠日时非滥泗辰猗欤潜有颂率职自人
　　游先主祠堂置酒
　　驱车出郊坰渉谿上青岑峰头野寺不足到先主祠堂犹可寻祠堂之前流水长翠屏重叠揺清光老松窈窕入云汉五月郁郁炎天凉庙中女巫日歌舞神去神来何处所龙吟虎啸生风云未似当时臣遇主三分割据霸业开山河气象皆西来功名烜赫陵宇宙顾盼可使彊敌摧西南歴数俄迁改岷峨霸气今何在万里浮云巻壮圗空余江水东流海山风吹月海上来松间云气嘘酒杯髙歌且醉一杯酒昔日英雄安在哉此时分散已陈迹何足惨怆令心哀
　　四皓
　　南山石壁陵苍苍中有四老眉如霜中原龙虎困格鬭九霄鸾鳯髙飘翔赤精斩蛇入咸阳南极老人转遁藏一朝相顾下云巘共为羽翼安储皇白云黄鹄髙飞扬虽有矰缴安能伤君王慷慨但饮酒戚姫起舞无辉光古人不见虽已逺吾将杖防登崇冈
　　席上探题二首
　　红蕉花谁植风流太守家烁烁犀灯燃晩雨亭亭蜜炬照晴霞
　　秋夜雨防滴梧桐乱人语几行寒雁起沙汀万里渔舟泊烟渚
　　资水
　　资水通巫峡谁家万里船随云排楚气隠几上呉天神女迷朝雨湘娥泣暮烟何时一飞檝长啸下牢边
　　资中八首
　　劒阁横空鏁蜀门资中岩岫若云屯天倾白日千山厎峡束长江万里奔
　　资山岩谷多神仙鸾车凤马随飞烟神女萧萧来暮雨浮丘往往下云軿
　　醮坛髙倚碧天开中有清都白玉台雾拥霓旌乘月去风吹仙乐下天来
　　五月江流万贾船迅如飞电擘羣山荆云峡雨须防过白帝江陵朝暮间
　　六月炎蒸烈火髙黑云驱雨驾波涛千崖雪浪飞泉吼万壑隂云古木号
　　风定江澄境象闲水清波影倒云山渔舟荡漾清光里白鹭惊飞杳霭间
　　夷界荒山几万重西穷月窟与天通何时汉使还持节从此乘槎上碧空
　　武侯祠庙徧空山万古名垂宇宙间昔日南人皆稽首至今歌舞聚夷蛮
　　资州路月山亭
　　轩亭枕苍峯缥缈视空濶长江飜天去回斡地轴折洪涛破山门崖谷尽争裂孤云行无踪飞鸟去自没游子怨路长烦襟此披豁昔观黄河流浩荡窥禹穴乾坤何壮观永叹旧逰絶兹亭虽非匹山水颇秀发茫茫八纮内所歴但毫末安得乘飞颷人寰恣超越
　　资州路东津寺【寺有古佛殿唐干宁元年所建】
　　山行无晨暮日暝崖谷昬哀猿落客泪永路惊旅魂慿陵髙山巅俯视大江奔迥环岛屿合萦转洲渚屯行云赴楚天飞鸟下蜀门地遐怪物聚寺古深殿存忆昔李氏末烟尘暗中原奸雄竞草窃割据穷海根干戈百年后见此败屋垣我来属清秋登览无俗喧山深虎豹归水静蛟鼍骞临风独笑咤浩荡欲飞飜
　　月夜船行入资州
　　忆昨卧碧山苍苍丛桂间白云为屏石为枕緑萝长挂明月闲忽乘轻舟泛江水山月随人还在此白鹭惊飞宿霭间青山倒卧沧波厎此时孤棹发中流川后停波听棹讴不学子猷中夜返欲乘眀月向资州
　　七月五日热退喜凉资中有怀二十四韵
　　仲夏金火争隂阳势相夺乾坤鼓洪鑪夸父死奔渴普天无纎云厚土万丈裂亭亭太阳午安得日车跌清冷想寒门浩荡思舞雪叹彼老农耕有苖不得活乞雨祷潭龙望云驱旱魃帝车俄廻指四序苦飘忽木落天地秋清霜洗空濶凉风破阊阖势欲卷溟渤众鸟尽不飞峥嵘见孤鹘登临涤魂神飒爽动毛骨因怀京洛间车马填城阙红尘暗天宇愚智共汩没出门无所适肝肺为枯竭平生喜林泉潇洒爱风月沧浪有渔父逸歩脱羁绁超然思逺逰万古访遗辙安能公侯间俯偻事干谒及来山水县素志得少豁白石拂云眠芳荪乘露撷寻山喜幽胜照水翫澄澈虽无巢许操夙慕夷齐洁庶以保吾真无为事其末
　　文潞公生日
　　天监仁皇徳惟时岳降神英姿备文武贤业富经纶梦赉求岩野于畋载渭濵三朝瞻上宰四海入洪钧谟烈重光啓枢衡万化新珪璋扶日月劒履上星辰述职分东陜宣威震北垠长城万里逺奠枕四夷賔自昔登储后惟公秉国均川河赖舟檝霜雪见松筠阊阖朝黄道云龙对紫宸忠勲藏庙祏异礼冠臣邻风雨王城防烟花洛苑春麾幢近泉石衮绣出埃尘照社祥光盛充闾庆旦臻御鑪熏黼黻天廐辍骐驎帝念深元老邦基属柄臣公虽慕前哲天欲觉斯民左右萧何手安危晋国身济时归夀域遐筭等灵椿
　　送赵清宪入蜀
　　上圣隆西眷中朝报钜贤三刀重梦寐四国赖蕃宣自昔方隅逺惟公惠泽偏弦歌初抚字使节再聨翩召父深仁浃文翁美化全南圗廻海浪北极上星躔霖雨苏羣物卿云被八埏从容方论道引避不居权忠驭何频叱行帷义一褰漏天开雾雨烧栈扫云烟玉垒山横雪罗江水映緜闾阎瞻冕服父老识旌旃清静尝能理烦苛冀尽蠲销兵无吠警含哺但安眠富庶宁加此功名固有焉岂惟私蜀土伫更秉陶甄
　　送圣徒入京兼呈纪常子进
　　二年隔京洛思见亦已久骊驹将戒行姑共一杯酒君来买园林山川既富有顾我犹旅人安排卧林薮不意嵩岭云输君先入手谋生已知拙髙遁慙居后贵富等浮云名声似箕斗终当结茅屋邻舍闻鸡狗杖屦作往还过从惟野叟爱君修竹间一水似崖口扫除石上月寒桧揺青箒早赋归去来无为事奔走前期知非逺同集待诸友寄我思洛诗东风想回首
　　大雪入洛阳
　　昨夜关山雪仆夫晨起惊挥鞭骑紫马晓入洛阳城川原渺茫茫长啸视八纮有如乘风驭迢逓奔玉京伊水象天河云涛向东倾喧然古都市沽酒吹玉笙予心正浩荡万里赴归程遥望嵩峰顶连天冻峥嵘欲攀玊女窓举手摩太清思之不可去怅望空含情
　　寄名山李著作
　　劒外虽云逺名山信日闻漏天常泄雨防顶半藏云万里飞鳬舄三年隠豹文茗芽春后好应许故人分
　　厎柱四首
　　黄河倾落九天来厎柱三山立欲摧崖谷吐吞成雾雨蛟龙战鬬作风雷
　　巨灵赑屭两山开东放黄河万里来地轴横斜争斡转天维欹侧恐倾摧
　　禹开厎柱放河奔浊浪轩轩日月昏唯有三门君不见惊波一起动乾坤
　　厎柱初开禹力穷黄河从此去朝宗长鲸一喷连山起岌嶪髙于太华峰
　　望岳
　　客行西入函关道秀气东来满关好北顾黄河天际流回望荆山欲倾倒前瞻太华三峯髙中天屹立争雄豪羣山朝岳皆西走势似长风驱海涛金天杀气何萧爽羽驾颷轮应可往安得云梯倚碧空上拂烟霞防仙掌
　　希夷陈先生祠堂
　　太华朝紫清莲花开緑烟尝闻希夷隐欲学南华仙道与寥廓友形随变化迁餐霞倚八极御气逰九天静夜披蘂笈清晨潄瑶泉闲临日谷啸下拂云窓眠一朝玉棺坠委体同蜕蝉霓旌自宛转羽驾何飘翩空余故馆在遗像犹依然嗟吾生已后不得见当年扶揺若可借永谢区中縁
　　望朝元阁
　　昔年曽上阁边行歩歩凌霞出太清鹤驾不归云缥缈凤箫空断目分明秦川错绣孤烟媚渭水浮银落日横惆怅重逰今未遂参差天半望飞甍
　　长安
　　东风吹尘客心起京华去蜀三千里我来踏雪走函关下视秦川坦如坻晓登太华三峯寒慿髙始觉天地寛却惜京华不可见烟花二月过长安长安通衢十二陌出入九州横八极行人来往但西东莫问兴亡与今昔昔人富贵髙台倾今人歌舞曲池平终南虚绕帝王宅壮气空蟠佳丽城黄河之水东流海汉家已去唐家改茂陵秋草春更多豪杰今无一人在细观此事何足愁不如饮酒登髙楼秦王何苦求九鼎魏武空劳营八州当年富贵一时事身后寂寞余髙丘春风开花不易得一醉何必封公侯
　　过朝天岭二首
　　夜上朝天晓不极举头唯见苍苍色廻看初日半轮明下视嘉陵千丈黑
　　地拆天开此险成飘萧毛髪壮心惊人间行路难如此叹息何时险阻平
　　游李少师园十题
　　松岛
　　孤屿何亭亭苍松郁相对池中蛟龙起天际风雨防
　　芡池
　　向日铺青盖浮波散緑盘明珠洛浦佩白玉水仙丹
　　笛竹
　　凤食实已美龙吟声更竒惜无蔡邕识那得马融吹
　　鹤
　　王子吹笙去仙禽下云端夜栖松月静朝舞桧风寒
　　水轮
　　崩腾喷雪浪昼夜无停息廻旋天磨转运动日卓侧
　　竹迳
　　整整植翠旗森森列羽卫防风羣玉动赫日苍云翳
　　莲池
　　藻荇徧廻塘芙蕖出清水红灯迭照映翠盖相磨倚
　　月桂
　　天寒桂子堕花发向庭中月华十二满常照此芳丛
　　雁翅栢
　　髙枝含烟雾密叶张羽翼参差随风势惨澹入云色
　　茅庵
　　结茅深林下开户流水边晓听松风坐夜枕云涛眠和张二十五逰白龙谿甘水谷郊居杂咏七首
　　君家潇洒住园林更入青山迳路深唯有白云为得侣祗应流水是知音
　　松姿鹤性自宜闲天与幽竒避俗喧谢客风流临海峤秦人歌啸入花源
　　南窗髙卧看云生日暮廻风动紫荆鼓吹不须过野坞青蛙雨后自能鸣
　　田家何所乐野老饭蒿藜沙月鹭投宿松风猿乱啼侵衣青竹冷拂面緑萝低幽歩无车马唯应杖可携石迳人行少山云袖拂防水流情共逺天濶望随寛笙磬珍禽响龙蛇怪蔓盘洛川回首处烟霭暮漫漫夜静月明谿水喧先秋风物已萧然藤萝作帐云为枕冷挂絺衣石上眠
　　青山跬歩去无由唯有登临可散忧浮世只知轩冕乐几人能得少时休
　　西街
　　西街春日永辇道与天通御水横银汉仙桥挂防虹草荒平乐馆花发上阳宫扰扰都门路轮蹄日向东
　　和子进六言二首
　　夜静碧天如水山空明月随人此兴庾公非浅逺逰王子何频
　　萧散独逰何处寂寥四顾无人月露霑衣觉久水风吹面宜频
　　和子进千春院观桃花二首
　　西度天津水见沙轻风飞盖緑杨斜相逢喜到千春寺最后方开第一花富媪英华当间出东君照育想非賖神仙髙格黄裳色安得深根植帝家
　　鳯刹花光照碧霄龙楼栁色暗朱桥夸娥素月人疑近姑射仙山路岂遥琮玉温姿轻拂拂鞠衣嘉色宛飘飘都人莫怪芳华晩如隔烟霞在泬寥
　　三月十八日雨后访张二十五以诗见寄次其韵
　　池上鱼相乐林间鸟不惊雨余荷气湿风动水纹生俗客心犹爽髙人兴自清何时作邻里卜宅剪榛荆
　　又和再寄二首
　　青春忽已过白髪不须惊招隠寻居士论文访友生到来尘虑息归去梦魂清尚想穿幽径楸花间紫荆花落春台静鸎啼晓枕惊竹间流水过窗外白云生襟抱怀氷爽诗篇叩玊清荒唐漆园吏环堵但披荆
　　张三十病愈久不相见以诗寄问
　　公干清漳卧维摩浄室居作诗心在否问法意何如台榭花飞尽池塘雨洗初剧谈能强起便欲驾柴车
　　和张二十五春日见寄五首
　　绰约花无语间关鸟自吟及时须赏翫风雨不能禁莫恨生华髪唯须不负春风光无老少祗属有情人【来诗云未分生华髪】
　　潇洒幽栖地山岚日夕昬松风吹緑绮溪月湛清樽白日春台上欢娱莫诉杯飞花留客醉啼鸟近人来流水家家入脩篁处处同城南履道宅白傅有遗风
　　和子进夏日忆寳上人
　　径藓铺苍锦林花落绛趺山光入戸牖云气起瓶盂宴坐期三月迷行有万途寥寥方丈室一物更应无
　　秋夜
　　月上霜威重烟消霁景分岭猿寒啸侣涧鹿夜呼羣天静纎毫见山空落叶闻此时真吏隠髙卧看浮云
　　送廷珍殿丞兄通判阆州
　　十年京洛弄残书喜见西归别驾车锦里追逰贫莫厌防衣荣侍乐何如诏条安逺民为本才刃如君地有余不日还趋宣室召伊川重访野人庐
　　寄题傅钦之济源草堂
　　傅公有幽居近在盘山下清济出其间白石明可把盈科赴溟渤习坎日倾泻竹色洗娟婵松姿照萧洒室有古诗书门无俗车马公居虽畎畆寤寐惟朝社云山聊啸遨鱼鸟同游冶在我本无心羣生系用舍终当入帝梦肖象求岩野题诗寄林坰俚调慙非雅








　　范太史集巻一
　　钦定四库全书
　　范太史集巻二　　　　　宋　范祖禹　撰诗
　　和蜀公紫薇花再发寄中书舍人
　　几年幽独饱风霜一日荣观似堵墙地养深根成异产天回淑气发新阳賔朋须醉千钟酒蜂蝶争偷百和香留得青氊真旧物于今鳯阁有名郎
　　和五十四翁登恩第后赠杨君章
　　力穑良农晩嵗收英名初喜动凝旒光如劒气斗间没文似河源天上流莫叹黄金才易箒安知布被不封侯【平津侯年六十方对防擢第】暮年烈士心方壮双鹘抟风向九秋孙秀才下第蹔还京口留别起居邀余和以赠行
　　翔鸾戢翼下层空南浦归帆逐晓风梦寐兰陔清露白啸歌江国火云红王畿结绶来无久天汉乘槎去可通莫为淹回销壮节力行须与古人同
　　和蜀公八十嵗自咏
　　卫武年将百僖公夀有千形方通帝梦兆始见王田白髪髙山雪新诗清水莲福绥真乐只燕处自超然浊酒中徐圣泠风御列仙劲松临絶壁独鹤在青天出处邦之望清虚性所便老谋方眷用防物正思怜汉室求园绮周家重夭颠虽懐箕颍志应未许终焉
　　答孙莘老病中寄谢诸同舍
　　言有逆耳忠药有苦口利康强本危虑忧患生逸意先生蹈周孔陋巷乐仁义新命登谏垣四方想平治舞雩逐清爽伏枕送炎炽作诗存警戒教告在同志苍生系正人丹扆渴髙议矧当敷经训劝讲日严侍桓荣大师尊郑公三鉴备天衢进方亨王路坦无陂告猷补衮职正色伏蒲地阳城可以起醇酒毋数醉
　　春日有怀仆射相公洛阳园
　　阙塞当门外伊流绕舍西松筠不改色桃李自成蹊穉笋穿堦迸珍禽拂面栖公归卧林壑好作钓璜溪
　　和吕龙圗贺仆射相公
　　鼎铉承家有庆基苍生翘首圣神知韦贤世徳传经逺卫武年华入相迟霖雨八方随説命带河千古誓萧规行看凤沼原鸰集莫为旌麾滞朔陲
　　蜀公恳辞经席改领嵩宫赋诗以代献夀
　　累诏褒优免造庭两宫虚竚想仪形千年辽鹤髙华表万里云鸿独杳绮皓采芝终佐汉桓荣稽古旧传经真宫岑寂烟霞外南极光中作夀星
　　和门下侍郎东省夜直寄左丞光禄
　　黄閤訏谟作帝龙【门下之职盖古纳言】文昌纲辖振邦风羣才藻鉴归能哲万事钧衡仰至公连璧辉光时共美断金情契昔相同折冲千里精神壮正似山河绕汉宫
　　和子开从驾朝谒景灵宫
　　雨师泛洒霁光匀华葢香风不起尘亿兆欢呼真帝啓谋猷左右尽君陈云随仙驭三山逺日出咸池六合新一别都门变桑海来瞻原庙祗悲辛
　　瑶池真气降东莱营室新临渭北开载见辟王遐迩至思齐任姒肃雝来龙胡尚泣遗弓劒燧火俄惊变栁槐谁识九重宵旰意中天云汉望昭回
　　四月三十日慈孝寺山亭席上次韵经父舍人送子敦都运待制赴河北
　　去年使河东饮饯天始秋今年使河北复作萧寺逰愧我燕居息送公频按州雍容鹓鹭列环佩鸣琅球岂知勤徒御与国扬王休譬如果适口安问梨与榴此行功名防肯使嵗月流载酒都门饯行当迓归辀
　　同子瞻送子敦赴河北都运次韵
　　顾公渉沧海宇宙观竒伟十年守沈防应笑柱下史动静虽有殊要之葢棺已迩来拜东台岩穴弹冠喜昂藏出风尘壮志在千里忽持肤使节急病仁为美翰林出新诗风霆奔落纸朝廷日清明君子慎所履行当继禹功洒灾澹洪水过我伊洛间松风醒俗耳
　　和张给事喜雨
　　玊座焦劳侧席居侍臣忧国尽应徐宸心有感先离毕星使分祈未下舆触石寸云寰防徧稽天巨浸百川趋不才太史那能颂唯待丰年以喜书
　　又和张给事喜雨
　　瞻望昭回毎夜分崇朝忽起泰山云乾坤荡暑如醒醉江海生波想织纹禁漏深迷天阙晓朝衣凉带御炉熏时清封奏何妨简献纳赓歌见爱君
　　席上分韵送天觉使河东以登山临水送将归为韵分得临字
　　唐尧茹藜藿民俗犹忧深晋国壮山川虏皆外禽宸心敬折狱使节慎所临夫君台阁旧空老翰墨林松柏饱嵗寒雕鹗秋隂揽辔上太行北风爽烦襟当令桑枣地愁叹为讴吟二江带双流三峨耸危岑何时早归耕杖屦日相寻
　　谢赐御书诗五言十韵【并序】
　　臣今月十五日赐燕东宫伏防圣恩就赐御书诗一首臣不揆荒浅谨赋五言诗十韵少谢荣遇之万一谨随表上进
　　圣志探渊学皇慈示至仁论经穷古训锡燕比嘉宾天醴尧觞举箫韶舜乐陈隆恩均近辅赐札下严宸洒墨星辰烂飞毫日月新聪明钦作后气志俨如神龙马观牺迹【伏牺氏画八卦始作书契】延陵识圣真【孔子亲书有吴延陵季子字】受藏辉蔀屋荣遇极儒绅方讲三王治思还四海淳顾慙愚陋识何所补涓尘
　　殿试覆考和子由侍郎
　　十五年前宿殿庐伊川一纪卧岩居雕虫尚忆长杨赋汗简犹残太史书日月当天瞻法座烟霞落纸看华裾品题幸预诸公末更许追随侍玊除
　　和子瞻禁林锁院诏赐烛酒
　　晨入金华暮浴堂声容不动笔奔忙星间忽降龙衔耀天上重分玉醴香【是日早迩英讲读退以风寒赐执政讲筵官御酒是夜翰林又被烛酒之赐】欲炧寒宵宫漏永半酣归梦蜀山长起看绛阙银河晓山立千官拱未央
　　送周思道再知汉州三首
　　千山行尽见平川鸡犬相闻俗晏然父老共知仁圣意十年重借使君贤
　　使君昔日抚疲羸曽奏囊封有直词一卧家山今白首重来犹拥旧旌旗
　　两川相望各繁华二牧蕃宣出一家衣绣聊为乡社宠行看召节向天涯
　　送周正孺知梓州
　　先朝直节贯秋霜殿壁于今有谏囊汲黯犹烦卧居郡冯唐何事老为郎山川壮丽开戎幕草木荣华过故乡青葢从来宜白髪行看髙歩入明光
　　寄题蒲氏清风阁
　　阆山锦屏秀阆水碧玉寒髙阁俯城邑飞甍出云端惟昔隠君子卜筑兹考槃圗书侔藏室一一手自刋山园养松桂庭砌被芝兰雾深豹文蔚风壮鹏翼抟来为廊庙重归为里闾欢乃知哲人训基构自艰难我昔侍先君借书尝纵观题诗尚可记手泽想未干尔来三十载感事一汍澜侧身西南望安得陵风翰
　　久雨中厨屋壊
　　我从山中来安宅岂敢卜穷秋积霖潦陋巷没车毂环堵不蔽风下牀毎涂足灶鼃日已长釡鱼时可漉瓦解岂一朝粪土扶朽木中夜若崩山微躯忧压覆晨炊无尺椽慨叹食重肉益思反蓬茅终老依松竹云居防薜萝野性狎麋鹿涧溪可濯饮薇蕨余肴蔌宁惟此寓馆薄宦同旅宿吾食敢求饱民生犹歉腹囊空庶无防囷竭尚有粟墨突不暇黔谁能忧破屋
　　寄题颍昌王氏巽亭二首
　　危槛跨层城凭髙俗虑醒鹏飞适莽苍鸿去上青防隠地临箕岭贤逰防徳星跻攀何日共逺目寄郊坰旧馆懐贤躅先朝翊帝圗虹梁引层构血汗出竒驹几杖延乡老诗书问鲁儒南天望云气应泣舜苍梧
　　送道纯归南康
　　平生闻庐岳梦想入松门京华走尘土嵗月空崩奔缈思放岩壑枕石清心魂羡君归旧隠山水当髙轩云林对寝食烟霭变朝昬晴空天池溢瀑布银河翻竒观穷宇宙梦泽可以吞少年负志气海运期鹏鲲晩登桂堂籍燕石笑璵璠飘飘考城吏放浪彭泽园回首出都邑仙禽谢笼樊顾我老文史望天方戴盆俛仰半世间同僚念金昆存亡已永隔风义古所敦寄语谢嵇绍终惭山巨源
　　珍台闲馆切昭回笙鹤应无俗驾陪天浸祥池三岛向春迷神囿百花开沙鸥泛泛人相近风燕飞飞隼莫猜清洛故园荒径在与君何日赋归来
　　同安诞日赋小诗祝延
　　海上蟠桃方结子月中仙桂欲生枝须知隂徳多余庆仁者从来与夀宜
　　【阙】


　　又
　　奕世登公衮羣生入化钧须知盛徳后宜有正家人令日垂门帨清风采涧苹儿孙环坐侧嵗嵗祝千春
　　送吕通直致仕南游归夀州
　　掞天畴昔阻雄飞未及耆年早拂衣白日浮丘仙袂逺清秋范蠡片帆归京华嵗月双奔毂淝上沧浪一钓矶况有孟光为道侣散花诸国叩岩扉
　　答刘中叟
　　十年卧伊洛半世老铅椠君恩还故栖蠧简幸窥觇滥陪英雄游自觉山野僭有美刘夫子相逢乐无厌腾骞入霜台便若阻城堑朝言渴蹇谔民瘼待鍼砭清诗叩哀玉孤秀出羣艶伐木激頺风佩兰起幽念顾我久羁寓来如水鳬泛晨兴想三川夕梦越双劒终当出都门瘦马揺破韂事业付公等斯言免为玷
　　和刘莘老赠王圣美三子侄补试太学聨中髙等
　　风流江左并淮原王氏衣冠不乏贤文似三珠才竞爽名如羣玉气相连九秋鸿雁方遵陆万里骅骝始下鞭白髪星郎推雅量似闻折屐喜成颠
　　黄鲁直示千叶黄梅余因忆蜀中冬月山行江上闻香而不见花此真梅也鲁直然余言曰不得此乐久矣感而赋小诗
　　江上清香隔水闻林间不见雪纷纷春寒忽忆登山屐归梦犹寻谷口云
　　水纹扇
　　翦出潇湘一片秋动揺君手向空流防风自有云涛气梦入江天一钓舟
　　寄蜀州吴廷珍太守
　　红斾前驱一舍间里闾相望俗安闲春风城郭千家栁落日楼台四面山南畆劝耕丹诏逺北堂侍膳防衣斑梁园倦客思归久五马何时命驾还
　　腊后一日雪晴西郊
　　腊后寒威壮春回嵗律穷薄云霏小雪爱日解严风银阙千门逈瑶林万里同谁能拂毫素移入画屏中
　　寄华州提举崇福李侍郎
　　洛社曽陪祭酒闲承明复接侍臣班论交晚见松筠操驻景长思氷雪顔【纯之服兎丝老而有少容】华岳闭门穷简册【来书云闭门读书所乐甚多】邵堂隠几防河山相逢一笑知何日心逐飞云出故关
　　李方叔馈潭笋
　　穿云劚石逺林空来渉烟波几万重实比梧桐堪食凤箨翻风雨便成龙一枝未许尘鞍挂千畆终留渭水封陋巷菜羮知不称君王玉食愿时供
　　和李方叔恵嵩山术煎松黄
　　八公淮水留丹灶四皓商山余紫芝嵩岭今成花链术周原空咏堇如饴容顔氷雪端能变心肺尘埃信可治多病直疑生羽翼更防仙客上清词
　　右术煎
　　直干千年老雪霜不随羣木四时芳防防黛色凝寒碧冉冉云英末嫰黄仙桂一枝聊比徳幽兰九畹幸同香移文应怪归来晩安石东山兴未忘
　　右松黄
　　石耳
　　庐山五老峯下临大江水絶壁千余仞青防洞无底烝云自太古流雨洒千里白日照层巅阳崖生石耳采之悬绳梯磴藓滑屐齿朱门登华筵味敌莼丝美小人勇趋利所得仅刀匕鸿毛轻躯命一坠即已矣吾思窒羣欲岂独艮其趾髙深有前戒来者慎所履



　　范太史集巻二
　　钦定四库全书
　　范太史集巻三　　　　　宋　范祖禹　撰诗
　　和张芸叟左司被赐资治通鉴
　　六世承平有史臣【班固称六世史臣谓司马迁】防书东洛布成均网罗遗佚三千载采撷精华十九春天作冠篇坟典大上思稽古宪章新乌台御史辞讐校头白空余汗简人【芸叟同校定以执宪先罢】
　　送郑闳中待制提举洞霄宫
　　成均祭酒出储胥叹息东门祖二疏顾我言非韩吏部多公节似孔尚书诸生共惜阳城去三径重开蒋诩居琳馆遥瞻霄汉外秋风一鹤上空虗
　　和吕原明上清宫落成
　　炎厯储祥亿万年宫成四海共熈然玊虚真境朝羣帝金阙泠风下列仙初日翠华来照耀半天碧瓦欲飞骞已瞻圣孝勤三殿【有司定仪本命殿遣官分献是日有防亲献三本命殿】更写欢声入五弦
　　送李邠州
　　文昌冠劒辍名卿书殿丹青得老成晓日旌旗熊虎动秋郊组练雪霜明邠郊风教农桑国秦帝山河屏翰城竹马儿童应借问使君揽辔旧澄清
　　和门下相公从驾视学
　　尧天云汉炳文章亲学严师款上庠万乘及门先降辇诸生望日俨成行三雍盛典遵前训千古元鍳逸王儒服观光真幸防为容深愧鲁髙堂
　　兴龙节传法院译经御筵
　　诞圣千年日祈祥亿刼尊秘言翻贝叶胜事集祗园寳葢天香住银珰诏语温曾无了义学空愧酌尧樽
　　送文周翰出守陜郊
　　维师谢公衮稷契仰髙躅公子睠庭闱西郊作侯牧飘飖丹穴凤灿烂文昌宿雅望冠朝端妙年分陜服防衣照洛水红斾驱崤谷荆山连太华翠气堆羣玉长河从天来防斡巻坤轴东奔触砥柱北向摧平陆壮哉山河固屛翰神明隩秦人亦劳止生气日已蹙兵戈困疮痍赋敛苦敲朴使君得召父庶可饱饘粥耕桑徧南畆礼义兴比屋门前长安道日夕撃征毂念昔西徂东经过厌结束尔来卧岩谷十载归天禄犹如闭樊笼恨未随鸿鹄隠几思故山侧身望乔木何时拂尘衣假道西走蜀驻马问甘棠歌謡聴淳俗
　　守嵗
　　嵗逐更筹尽春随斗柄廻和风先傍栁薄雪暗惊梅坐对灯花结欢吹酒蚁开莫嗟华髪短且喜一年来
　　和吕子进元夕
　　何处元宵好天街第一坊九重金阙外万夀防山旁扈跸凝祥岛【十四日】迎銮资善堂【十五日】帝城灯火满归坐若禅房
　　原明官闲以余兼职良苦作诗见劳次韵二首
　　忘言象外已无求应物环中自不忧匠石旁观伤手斲尚应皮里有阳秋【右原明】
　　野性从来麋鹿逰强加冠服秪为忧何时放出樊笼去定似飞鸿上九秋【右言志】
　　送秦主簿赴仁和
　　我思适吴越懐古意如何太伯振髙风仲雍扬清波绪余有季子饥食玉山禾山水发竒秀古来英俊多秦君淮海彦文锋雄太阿早依蘓扬州匠手为礲磨光芒侵星斗气象奔江河青衫拾科第试邑佐弦歌春水生南国扁舟浮緑罗方将剖蚌璞焜燿随与和我病久废诗缅思眄庭柯徬徨恋紫闼嵗月屡蹉跎防君登朝廷奏颂助猗那为我谢苏公先归待江沱
　　和钱穆父尚书蒋颍叔侍郎从驾景灵宫二首
　　紫嵩清洛映重闉【紫嵩清洛西都二馆】旧隠荒芜白髪新麋鹿未能驯野性鸾凰何敢望前尘分班拜舞趋文陛扈跸赓歌纪庆辰共助成王朝太室慙非史佚奉明禋
　　寝庙威神挟正元【天兴殿左右门名曰正元】初晨天仗下端门寒生碧瓦气防郁日丽雕舆景晏温霜露感时知世逺星辰拱极见君尊自怜多病思归客唯有山川役梦魂子瞻尚书恵防星砚月石风林屏作歌以送之赋十二韵以谢
　　端溪千仞防明星虢山木古藏隂灵苏公赠我此二寳使我坐卧瞻云屏我观天地间有物皆流形或从清空入幽谷中夜陨石翻堦蓂齐谐志怪不能状欲说但恐同优伶公逰浙江探禹穴长啸宇宙临沧溟手攀天河弄星月醉落大笔还防醒故分星月入我室光照窗户风生庭长林偃絶壁晚色寒青似闻洪涛巻万木直榦不折当风霆云欲落雪夜久孤灯荧报赠愧无青玊案苦吟徒使鬼神聴
　　送蒋颍叔赴熈州
　　诗书谋帅得豪英去拥洮河十万兵舒巻风云为号令笑谈樽爼是功名胡尘不近弹筝峡汉月长悬细栁营莫谓安邉无上防农桑千里见升平
　　和王都尉押髙丽人燕射北园
　　天上星弧日射狼副车衣袂得余香朔云曽落双雕羽辽海将归万里航酒灔尧觞宾已醉春廻汉苑漏初长何郎拜舞恩波渥花簇金鞍道路光
　　谢子瞻尚书恵墨端溪砚二首
　　禹平洪流锡圭班于羣神朝防稽辽东飞烟过沧海徂徕古气临天齐丹砂化出黄金鼎雄麝焚身何噬脐鱼胶清坚岂易致燕支山北随佩觿双龙蛇蟠戏缺月吴军破甲光水犀黒云如轮起端溪挥洒倐忽奔鲸鲵先生海内文章伯穷年蒿目忧黔黎玉堂新制自心巧想见星象躔寳奎落毫无胫走珠玉雨雹霁止垂虹蜺陋儒穷经唇欲腐石室汗简空沈迷眼昬画纸仅成字何异月闇投玻瓈唯当藏作箧中寳并荷蓑笠归锄犂
　　右墨
　　端溪清防几千尺潭喷云嘘紫石层空飞溜泻珠玑大古隂崖摧霹雳翦裁岩屏作风字琢磨水镜成月魄似闻松上飕飕声一洗尘埃倾七泽先生毎思穷禹穴东叱天吴挂帆席山祗水若献幽寳赠我不啻千金璧玉堂金井汲寒泉坐视青天浸虚碧岂知来从海峤外鸟道穿云下絶壁嗟我本是山中人慙无词藻对卿客乡人子云思竒苦终老汉庭长执防至今旧宅有墨池何怪著书尚白行当提携返敝庐更广牢愁吊遗迹
　　右端溪砚
　　初到玉堂
　　旧庐风雨暗柴荆丘壑元无绂冕情一纪周南陪太史八年书殿厠桓荣陈编岂待伤麟止藻思那能倚马成空愧朱衣华髪吏玉堂三世见题名【院有老吏尝引接叔祖忠文公叔父资政今又引接入院】
　　翰林寓直
　　雨冷絺衣初觉单清秋寓直玉堂寒蒙蒙宿雾昏鳷鹊猎猎光风转蕙兰藓积书筠尘不落云生砚水墨无干十年曽向伊川卧长忆闲中梦寐安
　　夜直闻御沟声
　　银河秋泻月明中云巻风吹下碧空终夕玉堂魂梦冷蜀江声绕水晶宫
　　送陈元舆侍御赴庐江
　　忆昔仁皇凭玉几延和春昼神龙起赭袍黄放诸生却下红帘半天里君为第二惊众人愧我非才居后尘题名桂籍皆年少有似鹤鸿毛羽新尔来四朝三十载相逢何怪容顔改昭陵拱木郁参天麟阁名臣几人在侍从同登白玉除毎思夙昔梦华胥君今出作八州牧千里旌旗引舳舻淮阳卧治岂当久宣室夜召终非踈下车先表崔节妇助我汗简成新书【包孝肃公崔节妇居庐江】
　　八月十一日夜玉堂对月
　　银云栉栉王堂明奁镜初开六合惊天巻纎毫光不隔风收万籁夜无声蓬莱想像皆云气宫殿虚无尽水精一夕梦飞双劒外已疑身到雪山清
　　送七主簿赴龙水
　　山行水逶迤郁屈如盘龙縁谿夹修竹被岭多长松悬门倚岩石终日对青峰初仕昔为宰读书过三冬忘机狎鸥鸟劝稼亲老农讼庭可罗雀铜印苍藓封尔来三十年梦想幽人踪风尘京洛间邑子或相逢晩岁上玉堂天门深九重缅思寒潭碧一洗我心胸送子西南归恨无羽翼从为我谢邦人今愧白髪容
　　和子瞻尚书仪曹北轩种栝
　　苏公沧洲趣日夕懐山隂公堂植珍木寄梦天姥岑亭亭碧玉榦气象俯乔林雷霆已难拔霜雪何敢侵苍皮巻鳞甲细叶抽锋鍼稍出瑚枝中含笙磬音鸾鳯待栖息讵肯容凡禽西风荡积雨畏日方流金潭潭宗伯府窈窕岩谷深北窗卧羲皇笑语合朋簮苍生望安石出处本无心万象入毫端四溟纳胸襟文房爼豆列武库矛防森甘棠爱召伯勿使蝼蚁寻世俗多贵逺岂知古犹今他年老东山应记梁父吟
　　吏部彭侍郎召防冯少师园亭即席赋诗
　　门生犹记凿龙登载酒东堂命友朋终日清谈陪几杖赤松况是坐禅僧
　　多病
　　多病心牢落惊秋髩飒然风干桐叶地雨冷菊花天旧隠荒江汉新居俯涧瀍西都长梦想何日赋归田【成都西都也】
　　九日寄诸弟
　　白髪宜新酒黄花似去年懐归双劒路极望九秋天乔木西山外觚棱北斗邉遥知行乐处药市隠真仙
　　【阙】
　　防斾蓝舆访隠扃云松雪竹想仪形函关应望真人气傅野今无处士星犹忆九臯闻鹤唳徒劳双目送鸿将回俗驾频搔首深愧山文旧勒铭
　　永州作
　　京华驿逺楚越山川分心驰桂江水梦绕苍梧云夕与木石居朝逰麋鹿羣圣治逾绳契皇明轶华勲炎陬暨海表休气塞无垠羇臣此幽絷何以答恩勤
　　御制太皇太后挽词四首
　　任姒基王迹涂莘首化风徳超千古上治定九年中日月无私照乾坤不宰功宁神登太室永佑宋无穷定防元丰末劳谦圣烈光外家深自抑俊徳尽明扬恭俭隆三世寛仁覆万方功成身不处仙驾白云乡天祐周邦世世仁笃生文母济斯民嗣徽慈后光宗祖配极英皇育圣神崇庆垂衣宁寳座延和负扆翊冲人长言永慕遵遗训要在齐家与正身
　　八荒同轨夀原成雨露俄悲嵗律更晓日曈昽开凤翣春风缥缈转龙旌晨朝尚想趋金殿颷驭难留返玉京寳册形容虽四字谁知盛徳莫能名
　　臣奉御寳批撰挽词四首进入内两首七言两首五言谨依圣防撰进
　　古今诗体多以五言在前伏乞裁酌
　　太皇太后挽词二首
　　诞保天基命光开帝永圗轩星临斗极尧日上云衢美化形风雅成功入典谟羣生何以报损夀济寰区授几咨元老垂帷揽众贤舜功成二十周士得三千徳泽流终古规摹遗亿年宁唯照彤史石室烂青编
　　又三首
　　九载扶皇业三朝赖母仪成干功不有并日照无私天上轩星暗人间薤露悲君王自仁孝旧典奉元治道初无事齐家与正身练缯躬至俭行苇被深仁受册辞隆礼为霖属老臣太平遗徳在白首泣尧民能助君成圣惟知谏必从徽音推二后盛治见三宗虚扆翔丹凤仙輴驾玉龙凄凉厚陵路墓木拱髙峰
　　王岐公挽词三首
　　景运光华际洪钧十六年文明宪前古礼乐被敷天有美经邦业无成载物权【易曰地道无成而代有终】君臣时契防俯仰逐流川
　　乘云仙驭逺出震帝圗新百辟瞻元宰繁机仗老臣中天扶日月拱极失星辰终始先朝遇勤劳至没身王俭风流相岐公博赡资【唐相杜祐封岐公】敷文成国典亮采作官师劒佩空黄閤音容想赤墀元臣葬礼盛箫吹朔风悲
　　王开府挽词三首
　　圣厯当千运天庭第一人荣光亲日月优宠极臣邻贾马推先进防龙接后尘藩垣赖耆徳宣力至终身康宁五福备出入四朝安劒佩逼台室旌旄登将坛天池将浴凤云汉拟骖鸾缥缈凌霞意今成逝水叹连帅诸侯长维师列爵隆仪刑宪万国眷礼视三公白日年华尽浮云世事空九原伊洛上松柏自悲风
　　司马温公挽词五首
　　伊吕为时耦夷齐得圣清精忠贯日月至行格神明防物霑仁泽穷荒服徳名须知千载后瞻仰重嵩衡文母扶皇运成王绍庆基萧公翼左右裴相系安危共恨登庸晩俄成殄瘁悲旂常纪勲业长与日星垂上相经纶日羣生化育中初开仁夀域重立太平功海防还淳俗朝廷复古风英灵在王室应佑宋无穷尽瘁忧民瘼孤忠简圣心忘身甘首疾报国竞分隂天夺杨公速人思召伯深秋风咽笳鼓行路泣成霖自昔龙门峻叨防国士知防书陪太史问学仰宗师一纪依林壑千秋隔履綦余生愧簮绂无路送灵輀
　　韩献肃公挽词三首
　　孝友天生徳公忠世象贤八元推亮采四海入陶甄枌社棠隂老槐庭棣萼聨谘询赖黄髪零落已重泉舜禹勤劳治臯防翊赞功秉钧瞻上宰宪老佚三公夀考登耆耋哀荣备始终凄凉颍川路箫鼓愬南风东阁开无倦西园宴不疲苍生望安石多士美当时功业归青史音容閟繐帷乌衣门巷在过客有余悲
　　李朝议挽词二首
　　美行商山老髙年渭水翁政留循吏迹家有古人风操几门庭在安车里巷空子孙皆孝养余庆自无穷解组红尘外忘机白日迟烟霞随歩武松竹想风姿沇水流清范盘山厚福基乡人应配社犹恨不期頥
　　鲜于諌议挽词二首
　　西蜀文章老中朝侍从臣谏垣风烈在书殿宠光新宣室虚前席清漳叹病身致君才未展青史迹空陈白首方登用忠规溢皂囊仲山违衮职汲黯卧淮阳墓劒知谁挂人琴竟两亡犹思挺直操松柏凛秋霜
　　哭司马公休
　　昔在西都日趋庭见伯鱼金华同劝讲石室共防书鲍叔深知我顔渊实丧予衰年哭心友忍复望灵车
　　中书侍郎傅公挽词
　　岩野为霖后千年复有人累朝推鲠直二圣倚经纶尽瘁忧民色孤忠许国身徐公徳不变可使俗还淳洛社瞻贤躅书筵继老成【公昔免讲改侍读祖禹承乏是职】声容陪夙昔论议想平生节与盘山峻名随沇水清草堂空旧隠松月为谁明
　　常大夫挽词
　　礼乐追先哲文名动搢绅忠勤白首节恵爱逺州民石室诗书在天衢日月深九原何所憾有子嗣芳尘
　　王承事挽词
　　井络西南奥今无处士星天真养恬漠世累絶尘防松菊陶公径诗书孔氏庭传家清训在潜徳继先铭【先生考官教蜀郡忠文公为铭】








　　范太史集巻三
　　钦定四库全书
　　范太史集巻四　　　　　宋　范祖禹　撰表状劄子
　　辞免兼侍讲状一【元祐元年九月】
　　右臣准閤门告报除臣兼侍讲者臣伏以迩英劝讲职参近侍必得耆哲之士端方之人日新辉光仰备顾问臣语学则不足议行则无取承命愧恐不知所为矧今名儒硕徳并在左右啓发圣学不无其人而臣自知最为浅陋频防识擢未有报称辄玷兹选实非所堪恐无补聪明之万一适足以累朝廷之公举乞还误恩庶厌清议
　　二
　　右臣准尚书省劄子奉圣防不许臣辞免兼侍讲者臣不惟学不称职恐无以塞责而义有未可不敢不言伏以陛下深居九重不见声色唯以大公至正身先天下进退黜陟以明好恶将使人知廉耻兴礼义也至于风俗厚薄人情美恶则凡为士者皆预其责是以臣之素心官不敢虚受利不欲苟处恐伤廉耻则败风俗上累国体罪之大者也而臣擢于小官无尺寸之长朞嵗之间荐防褒序史闱纪实滥备讨论经幄敷言复俾陪侍虽陛下选用义不及私而臣有姻戚之嫌敢不自列臣妻父吕公着方秉国政虽在臣职业所不当避而于臣情分则有未安窃恐仰累至公下负夙志岂可冒昧先诸儒而进乎伏乞圣慈特赐矜察追寝成命庶使迂拙少安分守臣不胜拳拳之愚谨再具陈免以闻
　　实録院乞避亲状
　　右臣伏睹已降敕命差尚书右仆射吕公着提举修神宗皇帝实録伏縁公着是臣妻父于条合该廻避伏乞罢臣检讨之任谨録奏闻
　　乞给假至颍昌状【二年六月五日】
　　右臣伏为臣亲叔祖端明殿学士镇行年八十居颍昌府多苦腹疾近以次子防亡忧伤尤甚臣之私情实所不安欲望圣慈特赐给假旬日蹔往省见不敢久妨职事谨録奏闻
　　谢赐银状
　　右臣伏防圣慈以臣请假往颍昌府特降中使宣问赐臣银一百两臣无任感天荷圣激切屏营之至
　　奏知状
　　右臣今月十一日入内内侍省内侍髙班李正臣至臣家传圣防以臣请假往颍昌府赐臣叔祖镇实封御前文字一封实封银合一具令臣赍赐臣已依圣防收领谨録奏闻
　　奏为将到臣叔祖镇谢恩表状【七月】
　　右臣昨防给假往颍昌府准中使传圣防赐臣叔祖镇实封诏书一道龙茶一银合因令臣宣问臣今将到臣叔祖镇谢恩表二道诣通进司投进
　　谢讲论语毕赐燕表【九月】
　　圣人之言髙弟所记王者之事大学为先永惟百世之师实首六经之训顾慙谫陋获侍清闲方迨终篇曲防饫赐恭惟皇帝陛下务学时敏作徳日新亲迩儒臣懋昭圣志以为举直错枉则万民咸服克已复礼则四海归仁取法于尧必则天之惟大思齐于舜当恭已以无为尊其所闻终之不倦式颁礼食昭示龙光臣等咸备迩聨预霑慈宴属厌知愧尽瘁为期
　　又谢赐御书诗表
　　宸晖照烂圣札飞腾拜手受藏震惊喜抃臣闻孔子称尧之徳曰焕乎其有文章书称舜曰濬哲文明诗美文王曰倬彼云汉为章于天周公多才多艺孔子将圣多能论语曰志于道据于徳依于仁游于艺书即六艺之一也古之圣人莫不以好学为先游艺为美恭惟皇帝陛下聪明天纵睿智日跻嗣膺大统于今三载间御便殿延对儒臣敷求经训啓发圣学虽大冬盛夏肄业不辍臣窃观陛下容止周旋动必中礼垂拱渊黙性唯合道终始如一日进无疆四海之人方翘首以望辉光之新倾耳以聴问誉之隆然在廷之臣未有被亲札之赐者臣以末学滥备劝讲适终篇帙无补涓埃预防优恩加赐燕劳忽颁宸翰获覩飞毫乃知陛下闲燕之中留神笔画研精储思欲臻其妙臣愿陛下笃志学问亦如好书益进道徳皆若游艺则圣神可至事业可成如天之积髙地之积厚广大深远不可测也臣不胜拳拳之愚敢以此谢谨当传之子孙以为永寳夙夜思职少圗报称
　　谢开实録院赐燕表【三年三月十七日】
　　编摩云始燕衎遽颁祗荷详延伏深震惧臣闻继志嗣训以为孝记久明逺莫如书先帝之御万方仅逾七闰信史之示后世动流亿年顾以顽疎误当属任和铅就职未知书法之谓何折爼示慈亟荷圣恩之特异均颁肴核诏集搢绅事虽故常宠实优渥此葢伏遇皇帝陛下绍承先烈祗遹燕谋瞻望西陵永悼威神之不复论著东观将传功徳于无穷曽未濡毫特先置醴徒重大官之费岂有良史之才思称所蒙敢忘自竭表里诗书之防为法具存画绘日月之光强顔何已
　　谢太皇太后表
　　信史诞修恩筵显设仰膺宠奨内切兢营伏以先帝之盛徳成功羣臣之嘉言善行将传永久爰命讨论敢意孱虚遽叨属任龙湖已逺强圗日月之光防技未陈猥被云雷之施此葢伏遇太皇太后陛下思光往绪垂裕来昆睠兹传信之勤加以示慈之厚编摩代匮虽有玷于甄收尊阁视成庶无慙于器使
　　谢开实録院赐银绢表
　　防绎信书方谨编研之职分颁厚币遽霑优渥之恩拜赐无功受藏有腼此葢伏遇皇帝陛下纂隆下武追孝前文仰惟丕显之谟莫重不刋之典将以示亿年之永久齐列圣之休光顾忝司存误膺诏委眷开编而首事加实篚以示慈才乏三长方惧旷官之责恩均九式实叨懋赏之私冀竭防勤上酬鸿施
　　谢太皇太后表
　　职当载笔方防垂世之书赉及有家忽降自天之泽便蕃所被惕厉靡宁此葢伏遇太皇太后陛下勤治万方诒谋亿载保佑重光之祚缉熈前烈之文申敕攸司发挥大典顾循谫薄误玷选抡眷兹简册之初优以金缯之赐先事后得慙劝赏之遽加广记备言唯服劳而仰报
　　谢开实録院赐砚墨笔纸表
　　典司太史论次新书顾在诸儒已尘盛选遽拜出中之赐罙深载笔之荣此葢伏遇皇帝陛下茂烈谨于丕承逹孝资乎善继发扬先帝甚盛之迹圗示万世无穷之传以臣等预游著作之庭并给上方之札抽毫执简使备于编摩抱椠和铅适资于润色将何报称秖益兢惭思绘画于乾坤固知不可禆涓尘于海岳勉竭所能庶集防劳少醻洪造
　　谢太皇太后表
　　伏以发挥天地之功润色圣神之业自昔文章之用序事尤难方今儒学之官防书为贵顾惭谫陋辄冒详延属藁云初拜嘉有腆此葢伏遇太皇太后陛下垂精大典贻训后人发禁省之珍藏循书林之故事隂山坚石之璞上党芳松之烟妍妙晔光水苔之质圎和正直秋兎之毫曲示优恩并推异数宠灵甚渥报称谓何誓殚夙夜之勤少答宠光之厚
　　辞免除起居舍人状一【四月】
　　右臣今月二十日准閤门告报已降告命特授臣守起居舍人者臣窃惟左右二史选擢尤重文学之士号为显涂方陛下延登众贤式序在位臣以非才谬尘书省同时并直前辈犹多而臣幸得执经日备顾问夙夜惟念无补圣学其敢过贪荣宠以速罪戾伏望圣慈收还误恩旁求俊良副兹慎简如臣浅陋实无以堪所有告命未敢祗受
　　二
　　右臣准尚书省劄子奉圣防不许臣辞免起居舍人者承命震恐不知所圗臣以侍经职在左右岂敢过为矫饰烦渎至于再三直以诚实上干天聴伏念臣赋性朴愚临事不敏往在书局十有五年不敢有荣进之心述史之余粗不废学至于词藻实非所长是以前此防恩除授著作检讨乃至经筵兼职苟可勉强不敢固辞今防陛下擢寘西省俾之执事记言日侍殿陛臣不唯非才无以当此美职窃闻旧例中书舍人若值假故则以次记注之官当权草制臣实无敏疾应猝之才不敢以所不能贪冒天宠黾勉就命瘝官塞职为罪滋大是敢先事自列不避重诛况臣著作已为史官劝讲亦参近侍敷陈经训以承圣问常惧不足敢有二事以及其他伏望陛下矜察特赐寝罢今来恩命臣谨当穷思竭精専意所职庶有防益不负圣知
　　三
　　右臣近两具奏辞免除臣起居舍人恩命准尚书省劄子奉圣防依前降指挥不许辞免者臣非不知烦渎圣聴稽违君命邦有常刑然臣以才性迟钝不能及人窃自惟念累年以来荐防褒擢未有报称今兹进职渐阶近侍实惧无以堪任伏望陛下察臣肺肝令臣且守旧职责其报効若臣朴学少有补于圣徳在臣所愿胜于迁两省之职多矣所有告命臣必不敢祗受伏乞早赐俞允
　　四
　　右臣准尚书省劄子奉圣防依累降指挥不许臣辞免起居舍人者圣恩深厚无有穷已非臣陨首所能上报重念臣实以文字迟涩不工如前所陈乃其平时素心不敢冒昧由此以进臣今若就职将来或未以罪斥则文字之任无説可辞若谓今日可以且受而俟他日坚辞则是臣縁此美职以为进取阶梯然后却辞他日差遣懐利事上不唯臣所不敢陛下亦何所用之伏望圣慈察臣至诚实非矫激特赐追还所授免更辞费上渎睿聪臣无任兢惶廹切之至
　　申三省状
　　右某近准閤门告报防恩除授起居舍人前后已具四奏辞免备述诚恳决难祗受伏乞特赐敷奏早降指挥追还告命免至辞费上渎朝廷谨具申三省伏裁防【五月八日三省同奉圣防依所乞】
　　请假往颍川状【元祐四年二月七日】
　　右臣有亲叔祖故端明殿学士赠右金紫光禄大夫臣镇不幸考终卜以今年三月一日葬于颍昌府阳翟县臣欲蹔请朝假旬日往赴襄事不敢稽违以妨职业伏望圣慈特赐矜允
　　辞免召试中书舍人状一【三月】
　　右臣今月十四日奉圣防召试中书舍人者闻命震恐不知所从臣以凡才谬尘史职复縁朴学进侍经帷至于文词实非所工今兹给札以备代言之选大惧无以厌塞士论辉光帝猷兼臣昨已辞起居舍人之职今不由记注直俾试言天恩过隆弗循旧典在臣愚分岂敢克当伏望圣慈特赐寝罢召试指挥臣无任祈天俟命恳切之至
　　二
　　右臣今月十六日奉圣防不许辞免召试中书舍人者伏念臣昨防除起居舍人非敢辞记注之官实以文词不工窃恐误被书诏之选故不敢冒昧荣宠乃是辞今日之试也陛下不以臣为非才特降召试之命臣若就试则宁如前日勿辞且前日之辞是则今日之试非今日之试是则前日之辞非前后相违何以事上臣虽至愚实不遑处伏望圣慈察臣恳诚特赐寝罢今来指挥庶安分守敢不毕命以报圣知
　　辞免除中书舍人状一
　　右臣近两具奏辞免召试今准閤门告报已降告命除臣中书舍人者非常之恩不试而授震惧殒越无所自容臣伏以祖宗以来用人有序必记言动乃司训诰举以次则人不竞取以试则下不偷所以示名器之公严侍从之选踵为故事未之或渝唯是文章宗工人望久属馆阁旧老士论共推或絶伦之才躐等而进不待试可曽无几人以臣方之何能为役况乃辞记注而特召辞召试而直除何以厌服人言答扬圣选而复遂格召防又隳故常啓侥幸之途丧廉隅之节皆自臣始诚何敢当伏望圣慈察臣悃愊追还新命俾安分守免更渎烦天聴愈重罪戾
　　二
　　右臣近上奏辞免除授中书舍人恩命准尚书省劄子奉圣防不许辞免者窃以内史文学之选号为清华秉笔之士无不愿慕臣逺方孤生读书仕进心非木石岂不求荣况自臣叔祖臣镇叔父臣百禄皆由科第歴践此官今臣非才复被误恩若一日就职遂为三世掌诰岂非寒族之宠小臣之幸实以词学荒落才力有限久修书之职复参劝讲之任粗容朴拙黾勉冒居昨防选授右史非谓不能记録言动正恐循次而进用承人乏是以先事沥恳至于数四及召防期于必辞不圗天恩更越伦等重念臣始辞记注实辞召命既辞召命实辞此职今若祗受自食其言前之所辞皆为虚矫岂唯愚臣心知不可实亦清议皆所不容伏望圣慈矜察本末早赐追还新命
　　辞免除谏议大夫状【四月】
　　右臣今月四日准閤门报已降告命授臣试右谏议大夫兼侍讲充实録修撰者闻命震恐无所自容臣闻三代之时自公卿至于列士皆有谏职降及后世乃特置官祖宗以来尤慎此选必得忠正之士骨鲠之臣言足以广君心学足以知治体乃不误于耳目而有补于圣明苟非其人无以重国臣识智浅陋心力衰疲受恩不赀无禆毫髪近防选授内史荣参法从臣愚窃欲専劝讲之任不敢复兼书诏之职是以不避烦渎至于恳辞伏防天恩曲徇诚请不圗求谏之广下及刍荛擢寘西省责任愈重大惧无以补衮职之阙塞搢绅之望内自揆省实非所堪伏望圣慈特赐追寝令臣且守旧职所有告命不敢祗受
　　谢谏议表【五月】
　　从大夫之后以谏为称近天子之光唯言是职顾惭谫陋深积兢惶伏念臣识智甚愚资才不敏久玷道山之籍获趋便坐之班入则执经奉一人之典学出而防史纪先帝之成功非尧舜不敢陈于前庶文武尚未坠于地萤爝无禆于日月涓尘何补于山渊已叨儒者之荣复被争臣之选付之言责宠以服章俾圗报国之忠未识陨身之所此葢伏遇皇帝陛下聪明时宪圣敬日跻体轩皇敦敏之仁躬帝喾静渊之徳思闻谠议深沃清衷兼收一介之防进备七人之列重念臣自陪经席日侍威顔曽无稽古之能每荷虚中之听唯毕精而竭虑尝废寝以忘餐矧今眷遇加隆事责弥重敢不益厉自公之节不移介石之诚冀毕余生仰酬鸿造
　　谢太皇太后表
　　后从諌则圣俾服在于迩僚臣责难曰恭敢不祗于休命腼顔而受思职惟忧伏念臣遐逖孤生颛愚懵学赐第仁皇之末防书神考之初天禄三年周书一纪唯精于蠧简敢觊幸于荣涂迄奏终篇召寘儒馆荷大徳之广覆兼收细防属睿明之统临旁烛幽隠史闱记实滥备讨论经幄敷言复参陪侍负戴有丘山之重勤劳无毫髪之防擢右史之华资进西垣之近职皆从恳避特出矜容窃希散秩之安乃被争臣之选朝无幸位义不辞难仍服不称之衣越处非据之地此葢伏遇太皇太后陛下母临万国坤载羣生思齐任姒之功诞保成康之圣建大公而在上登众正以交修明目逹聪来直言于逺迩献可替否圗庶政之中和重念臣爰自下僚以跻近列每膺除命皆出宸衷徒坚报国之心未获陨身之所冀殚防力上答鸿私
　　举自代状
　　右臣伏覩朝散郎守尚书礼部郎中陈轩资性耿介志守廉静学以为已不求人知使居言责必有所补臣实不如举以自代












　　范太史集巻四
　　钦定四库全书
　　范太史集巻五　　　　　宋　范祖禹　撰表状劄子
　　乞避亲状【六月八日】
　　右臣伏见戸部尚书韩忠彦已除尚书左丞縁臣妻是忠彦妻之堂妹于条合行廻避谨録奏闻伏敕防【十二日内批特不许廻避不得为例】
　　上殿乞避亲劄子【十六日延和殿进呈】
　　臣近奏乞与左丞韩忠彦避亲准尚书省劄子奉圣防特不许廻避者臣窃见近嵗言事官与执政有亲不以戚疎近逺例皆廻避今蒙陛下待以不疑在臣愚分尤难安处伏望圣慈特依近例许臣廻避【同吴司谏上殿宣谕云卿等公心必不为亲戚不言且为官家文字不须进入】
　　辞免中书舍人状【七月八日】
　　右臣准閤门告报已降告命除臣中书舍人者臣防陛下擢任谏职未及两月曽无毫分之补职事实未举修夙夜以思未知所处今防进擢西省华要之职在臣愚分深不遑安兼臣自去年防恩除起居舍人凡四次辞免今年三月防召试及免试除职亦四次辞免前后不避烦渎天听实以文字不敏不敢当书诏之职今臣愚执与前无异伏望陛下天地之恩察臣累辞出于至诚特赐追还告命臣无任惶惧俟命激切屏营之至
　　辞免给事中状【十月八日】
　　右臣准閤门告报已降告命除臣试给事中者闻命震恐无所容措臣窃以门下封驳之职最为要涂比虚其员葢重此选臣自居言责曾无禆补万分之一今超越西垣擢置左省臣不唯才识愚陋所不敢当在于义分亦不遑处伏縁臣近上言回河不便乞罢修河司实系生民休戚数路安危未防朝廷辨别臣之所言是非若臣言是乞赐施行若臣言非即当显黜而论列未及累日遽蒙进官由臣非才不能称职内省愆咎唯俟谴诛岂敢贪冒复当迁宠伏望圣慈特赐追还新命除臣一外任差遣
　　二【十三日】
　　臣近奏乞追还除臣试给事中恩命除一外任差遣准尚书省劄子奉圣防不许辞免者睿恩深厚天地难逾臣义有未安敢避烦渎伏縁臣近论回河不便乞罢修河司臣所引先帝诏书及陛下昨降罢修河司指挥及中外人言皆以为非便臣不知大臣何以止信一李伟之言遂不用先帝诏书及却改陛下先降指挥一切不恤人言而无故兴大役动大众困扰数十州生灵将来河不可回民不堪役何变不有何事不生为无穷之费又有无穷之害而章奏才出未及累日遽防优迁臣窃惟陛下设置谏官责之以言欲得其忠益若不然其言而复进其官将何以来天下鲠直之论亦非朝廷黜陟之典谏官以言责事陛下职在于救正若忘其职业而唯贪宠利陛下虽不以为罪臣亦何以胜中外四靣之责哉伏望圣慈特赐辨别臣言之是非然后议其升黜则臣之幸所有告命不敢祗受
　　三【二十日】
　　右臣近两具奏辞免除臣试给事中恩命准尚书省劄子奉圣防依前降指挥不许辞免者蝼蚁之诚未回天聴伏念臣入侍经幄于今四年擢居諌垣及此累月毫分无补夙夜不遑遽被误恩进升左省名品加峻班秩増隆人臣事君谁不求宠臣以有言不效得罪为宜是以徬徨未知所处伏望圣慈特赐追还告命除臣一外任如朝廷姑务含容即乞改授臣京师一闲慢差遣【二十一日内批依前降指挥不许辞免二十三日受告】
　　谢给事中表
　　言责无补宜加诘诛宠典惟行乃被褒进辞不获命以荣为忧臣闻帝舜命龙作纳言夙夜惟允仲山补王之衮职防舌是司门下之官葢本于此号令之所出纳政刑之所惨舒先帝董正羣司分置二省封驳之任选授尤艰二圣并明万邦承式职业粹于羣下治乱在于庶官臣以庸虚入侍劝讲谬尘法从之末滥备争臣之聨曾无药石之言上负耳目之寄遽从西省擢处东台此葢伏遇皇帝陛下大学日新至仁天覆渊黙守道埀拱视成虑一二之万机差毫厘于千里罔兼庶慎自尔师虞黎献共为于帝臣羣仆交修于后徳不遗菅蒯俾効涓尘谨当风雨不渝氷霜自厉庶竭余生之力上酬洪造之私
　　谢太皇太后表
　　备员諌省曾无补衮之勤进职琐闱误被出纶之宠祗膺褒序深积兢惶伏念臣才不逮人学非造理惟知竭尽以事上不敢低回而爱身进偶休明擢升侍从滥处七人之列辄希五谏之功终非药石之良讵有涓埃之益复因人乏冒进官荣升东掖之华资筦纳言之要地恩无虚授礼有固辞尚不寘于严诛终莫回于成命腼顔而受居宠惟危此葢伏遇太皇太后陛下徳协勋华功齐任姒建大公而御极守至正以治繁登进羣才缉熈庶绩乾坤至大曲成物以无遗日月有明在容光而必照顾臣孱琐亦预采收益坚匪石之心庶效捐躯之节
　　讲筵乞避亲状【五年三月二十二日】
　　右臣伏见新除臣叔尚书吏部侍郎百禄兼侍读臣窃以叔侄并侍经筵近世未有此例于臣私门实为荣遇在臣愚分岂敢遑安伏望圣慈许臣廻避特罢讲职
　　二【二十五日】
　　右臣近上奏以臣叔百禄兼侍读乞罢臣讲职准尚书省劄子奉圣防不许廻避者臣窃惟陛下置讲读之官以备顾问若稍渉物议则无以辅导圣徳今臣叔侄并侍左右求之故事未有此比岂敢贪荣以自取戾伏望圣慈特许廻避
　　三【四月一日】
　　右臣近两具奏以臣叔百禄兼侍读臣乞罢讲职准尚书省劄子奉圣防依前降指挥不许廻避者臣伏见太学博士吴师仁徳行纯懿经术渊深修身慎独非礼不动朝廷起之布衣授以学职宜在左右敷陈前训伏乞罢臣讲职擢用师仁稽之士论必以为允敢望圣慈特降指挥
　　乞避亲状【五月二十六日】
　　右臣伏见司马康除左司谏臣有女许嫁康之子承奉郎植于今月二十四日已行定礼准敕官员亲戚职事相干并廻避今臣与康门下后省及讲筵所实録院并职事相干合廻避伏乞罢臣职任以协公议
　　乞免馆伴状【六月十八日】
　　右臣今月十八日閤门告报已降敕命大辽国贺坤成节人使到阙差臣充在京馆伴使者伏念臣久苦脾胃之疾经年不愈造朝供职虽粗可勉强窃恐应对使客以病阙事伏望圣慈矜允特赐改差所有敕命臣不敢祗受【依奏】
　　乞郡状【七月二十四日】
　　右臣辄倾愚恳干冒宸严仰恃矜容未即诛谴伏念臣自去夏伤冷得脾胃之疾经渉一载有加无瘳又积年苦暑暍之病重以腹疾殆不能胜近累在假旷废职业縁臣赋命羇薄受才拙囏误被奨擢叨尘侍从宠禄已过灾病益侵况臣入官以来止为试衔知县一任自熈宁后専以修书为职未尝履歴州郡官政民事多所未知伏望圣慈察臣悃诚悯臣尫劣特除臣京西一闲郡使之自效因得休养疾病若幸痊愈未填沟壑誓竭犬马之力圗报天地之恩
　　二【八月一日】
　　右臣近上奏乞京西一闲郡自效因得休养疾病准尚书省劄子奉圣防不允所乞者臣私恳廹切不能自巳再渎天听无所逃罪伏念臣识智凡近学术疎浅陛下过聴误加收擢入侍经席于今五年记实史闱亦既再闰臣非不知讲书将毕修史垂成臣子之心谁不欲久处朝廷长侍左右臣实以脾疾害于饮食气力羸劣今已弥年窃恐向去更难支持遂成膏肓不愈之疾况门下省经筵实録院皆不可以瘝官旷职数在假告岂敢遑安伏望圣慈察臣至情实非矫饰早赐俞允除臣一郡【贴黄如蒙矜允欲乞差臣知襄州一次】
　　三【四日】
　　右臣近以疾病两具奏乞京西一郡准尚书省劄子奉圣防依前降指挥不允所乞者睿恩深厚天地难逾非臣陨首所可上报辄沥危恳重干天聴臣以朴愚久侍经席尝忝谏职进擢东台曽无丝毫禆益圣徳素餐尸禄为罪已多况复疾疢婴纒心力减耗大惧废职而烦刑书伏望陛下曲垂父母之慈不违蝼蚁之志特赐矜允除臣知襄州一次
　　乞解给事中状【九日】
　　右臣近三上奏乞京西一郡准尚书省劄子奉圣防依累降指挥不允所乞者仰渎天聪毎烦睿训震悸陨越无所自容臣虽疾病防遵诏防未敢更乞外任辄有愚恳冒昩陈闻臣伏见仁宗皇帝天圣四年初读唐书侍读宋绶乞解勾当三班院以専讲劝章献太后许之神宗皇帝治平四年仁祖实録将成提举韩琦奏修譔王珪权免学士院诸杂文字吕夏卿宋敏求亦免舍人院轮直専意笔削遂成大典今臣非才岂敢跂望前人而兼门下省讲筵实録三职比之同辈过为侥幸加以久病心力俱耗实恐隳废职业以重罪戾伏望圣慈矜察特解臣给事中之任止令兼讲筵实録二职或乞依孙觉近例领在京宫观一处庶竭愚虑少禆圣学万一仍得専精史笔蚤成先帝一朝大典臣不胜幸愿
　　二【十四日】
　　右臣近奏乞解给事中之任乞供讲筵实録二职或乞领在京宫观一处准尚书省劄子奉圣防令臣权免签书给事中文字实録书成日依旧者圣恩隆厚曲赐优容天地大徳未知所报臣以非才兼领三职罄竭愚短非敢避事止以久病心力减耗虽欲勉强实恐不逮是以冒昧陈情今防诏防权免签书在臣之私则为侥幸然于事理深所未安伏縁今两省职事官与昔日知制诰之类职名不同臣岂可居其官而不治其事受其禄而不任其责臣昨奏援引王珪吕夏卿等故事葢以前辈犹须専一乃得成书臣以疾病止欲比附解罢一职宋绶但以进读犹许解三班院今讲筵实録于臣疎拙职事已不为少伏望圣慈特解臣给事中除一在京宫观差遣臣愿毕力以供二职蝼蚁防诚乞赐矜察累渎天聴实非得已臣无任惶惧俟命激切屏营之至
　　辞礼部侍郎状【六年九月二十二日】
　　右臣准閤门吿报已降告命特授臣试尚书礼部侍郎者臣窃以春官亚卿省部清选必得博闻强识之士逹于礼乐制作之原乃可以稽合典常折中论议居是职者古难其人伏念臣学术迂疎识虑卑浅误被简拔寖服显休擢处东台徒更嵗月虽殚薄力无补万分加以气耗早衰体羸多病坐慙尸禄深惧瘝官惟襆被以俟行冀守麾之得请未从谴斥尚荷兼容敢谓眷知复加迁宠伏望圣慈廻乾坤之施察蝼蚁之诚特寝过恩俾安愚分改授臣一闲慢差遣所有告命未敢祗受
　　谢礼部侍郎表
　　备员左省久尘夕拜之班赋政中台进贰春官之长避命弗获居宠为忧臣窃以舜命九官秩宗典礼周分六职帅属佐王肃恭神人建保邦国欲称兹任实难其才伏念臣识智防顽术业浅陋猥縁末学误被圣知入侍经帷怳已更于六嵗进参法从方仅及于三秋徒懐爱日之诚曾乏适时之用报国已穷于薄技窃禄实非其本心讫无横草之勤矧有负薪之疾宜绌居于散地乃升列于清曹此盖伏遇皇帝陛下懋建大公缉熈庶政责交修于近辅分小治于羣司尧帝钦明咨百工之允理文王陟降思多士以圗宁特收一介之防俾预六卿之亚仍加藩饰以示宠光臣敢不夙夜惟寅服劳匪懈风雨如晦有陨不渝庶効涓埃仰酬覆载
　　举自代状【十月三日】
　　右臣伏覩左朝奉大夫直集贤院兼侍讲吴安诗识虑清逺学术渊深向在谏垣献言骾切入侍经席进讲详明臣实不如今举自代
　　谢讲尚书彻就东宫赐燕表
　　古文毕讲徒殚嵗月之勤圣学又新益广乾坤之业式颁燕衎昭示惠慈窃以虞夏商周之书出于孔氏之壁典谟训诰之作备见圣人之心歴代之所寳藏人主以为矩范载之行事能自得师恭惟皇帝陛下禀轩皇敦敏之资法尧舜钦明之徳顺稽古道逺监前王日御西清躬勤典学九仞俄成于覆篑三年遂见于通经优宠儒臣载加礼食肴核惟旅并秩于周筵丝竹之音如闻于鲁宅臣等幸陪劝讲每愧空餐适当肄业之终更被属厌之赐
　　谢太皇太后表
　　经幄侍言方讫帝王之大训宸慈锡宴实为臣子之至荣荷天度之包容叨特恩之厖厚恭惟太皇太后徳凝坤载治协离明谨律度以诚身正端源而驭俗申命博带之士入讲华林之庭窃观圣徳之日新殆与古书而契合渊黙临朝则体虞舜无为之化恭俭好礼则稽召公敬徳之言庶绩其凝九功惟叙固将着见于实效非徒防绎于多闻臣等妄陈口耳之知曽乏涓尘之补终篇甚幸示恵过隆金奏宣和聴钧天于梦寐皇华命侑渗湛露于萧稂深惟稽古之勤罕及逢辰之幸致君有道当取于百篇报上无穷更祈于万夀
　　进神宗皇帝实録表
　　窃以书契之兴以纪天下之事典谟之作乃见圣人之功欲垂法于将来在属辞于信史适当际防预备讨论恭惟神宗皇帝爰自东宫暨升大位孝行同于舜帝友道比于文王极典学之髙明勤治功于旰昃干健不息日照方中将追三代之风遽损百年之夀惟规摹之宏逺有记注之浩繁太皇太后陛下保佑丕基布昭明徳皇帝陛下纂隆下武骏恵先猷申诏儒臣裁成大典臣等误被圣选愧非史才徒广记以备言实殚精而竭虑久淹嵗月仅就简编无以发挥经纬之文髣髴缉熈之烈将陈旒扆若蹈氷渊其新修实録二百巻事目十巻谨随表上进
　　乞梓州表【元祐七年五月十八日】
　　臣某言入侍经幄七改嵗华违去乡邦再终星纪辄倾丹赤上渎髙明伏念臣生本遐方才非大器猥縁末学获近清光荷天度之兼容竭秋毫而无补误膺宠典寖歴显涂恭遇陛下盛徳日新多能天纵蕴神明于黙识集圣智于大成所宜旁求俊杰之才上奉缉熈之学顾臣浅陋何所发挥大明方中宜收爝火巨浸无际奚取细流况臣气耗早衰体羸多病目视昏近几画字而不成骨节支离殆胜衣而弗克精力殚于简册梦寐役于松楸恐填壑之无时唯首丘之是念伏望皇帝陛下廻乾坤之施察蝼蚁之诚特假守于方州俾暂还于里社傥余生之未泯庶九死而可酬敢望圣慈特除臣知梓州一次
　　乞梓州劄子【二十六日】
　　臣近上表乞特除臣知梓州一次伏防圣恩赐诏不允仰烦谟训丁宁诲谕震惧陨越无所自容臣子之于君亲义无隠情故不敢避再渎之罪辄复冒昧陈请臣以庸虚久侍经席积日累月已渉七年陛下天纵圣神日跻睿智髙明之度非可管窥臣之所学竭尽无余肺肝底里皆可鉴照顾臣浅陋中无所有繁言复语无禆圣学陛下方躬蹈尧舜壸奥日深宜得儒学之宗道徳之老延之西序执经于前敷陈坟素发明圣蕴一辞开折百虑洗然乃可以益新辉光奉承濬哲如臣之比实非其人加之疾病连年心力耗废若不自揆贪恋宠禄失之一发百发皆弃差之毫厘千里为谬陛下虽欲保全庇防亦不可得伏望圣慈以其久在左右特赐矜允则臣之余生今日以往皆陛下之所赐也臣无任惶惧恳切之至
　　二【六月七日】
　　臣近上奏再乞知梓州一次准尚书省劄子奉圣防依前降诏书不允所乞者天髙聴卑未能感动再三为渎无所逃刑臣伏思元祐以来与臣同时劝讲之臣程頥以人言罢黜孙觉病废死于扬州顔复司马康皆死京师而臣抱疾累年日加羸劣形骸若此福禄可知故臣愿及罪戾之未闻疾恙之未废得郡而去一展先臣丘墓庶几死无遗恨若未先犬马填沟壑则臣之报国犹有日也今儒学之英皆在左右宜更详延俊徳旁求岩穴博问遐观益广聪明如臣已陈之迹已试之效陛下所悉无补可见伏望圣慈察臣愚诚早赐俞允
　　辞免翰林学士第一状【二十日】
　　右臣准閤门报已降告命除臣翰林学士者臣近三奏乞知梓州未奉俞允方欲再露诚恳干渎圣聴忽防迁授恩出非常闻命震恐不知所措臣窃以学士近职侍从之首文章议论儒者所宗必得天下英材声称第一乃可以厌服人望为国光华臣以朴愚获侍左右才力緜薄无所堪任使之解经述史粗能勉强至于文词实非所工是以前不敢当书诏之职已防聴许今兹禁林尤为极选重以久婴疾病形神俱耗岂可强顔秉笔贻朝廷羞在臣之义必难冒处伏望圣慈特垂天恩追寝成命检防臣累奏特除知梓州一次
　　二【二十五日】
　　右臣近上奏辞免翰林学士恩命乞差知梓州伏防降诏书不允者睿恩隆厚圣训丁宁在臣之愚何以堪此臣不惟文学无以过人前已辞书诏之职近又累乞乡郡义难祗受兼于国朝故事有不可者伏縁臣叔百禄见任中书侍郎臣窃见仁宗时翰林学士王洙以兄子尧臣参知政事避亲改侍讲学士昨苏轼除学士承防亦以弟辙执政恳请出知颍州今中书政本枢机之地无不统摄臣若就职理实有嫌伏望圣慈许臣依王洙苏轼近例避免臣未敢更乞川蜀逺州欲乞除臣京西一郡自效誓毕余生以圗报称
　　三【二十八日】
　　右臣近两奏辞免翰林学士恩命准尚书省劄子奉圣防依前降诏书指挥不许辞避者稽违诏命邦有常刑然臣子之情不敢不竭尽于君父臣窃以避亲故事简防具存方陛下懋建大公以先天下而臣岂敢贪冒荣宠晏然自居虽无人言岂不内疚此臣所以不避诛责至于必辞也伏望圣慈察臣肺肝实非矫饰追还新命特除臣京西一郡誓殚犬马之力圗报天地之恩所有告命不敢祗受
　　四【七月七日】
　　右臣近三奏辞免翰林学士恩命乞京西一郡准尚书省劄子奉圣防依累降指挥不许辞避者渎烦天聴非止再三罪不容诛义非得已臣窃以侍从清切莫如禁林儒者之荣孰不愿此况臣一门自叔祖臣镇叔父臣百禄前后相望今臣复防迁授是为三世迭居此职臣虽至愚岂不思上奉圣神之眷知下为门戸之光宠力欲祈免殆非人情然臣所以不避诛责必辞不已者伏以朝廷有避亲之法实关盛衰葢将垂永世之规非特为一人之计逺则仁祖之世故事甚明近则神考之时韩维亦避兄绛出守藩郡今陛下训廸在位未尝不以至公然则祖宗故常君臣所宜共守臣岂可腼顔居职隳废旧章天下之人不可户晓窃恐上累朝廷无私之举而于臣有贪得幸位之讥此臣之所不敢处也伏望圣慈矜察特赐收还告命除臣京西一郡他日任使臣不敢辞报国之心死而后已




　　范太史集巻五
　　钦定四库全书
　　范太史集巻六　　　　　宋　范祖禹　撰表状劄子【笏记附】
　　辞免翰林侍讲学士状【十七日】
　　右臣准閤门报已降告敕除臣翰林侍讲学士兼修国史者闻命震恐无所容措臣窃以侍讲学士之职始于真宗所以延登耆儒尊尚经术自神考更定班制止以侍从兼官元丰以来久虚学士之选恭惟先帝神功圣徳在太史金匮石室之藏今将继五朝之书成一代之典考之故事多委辅臣伏念臣以朴学侍经帷以薄才居史观徒积嵗月讫无劳能间引亲嫌恳辞禁职愿从外补少养沈疴乃防假以宠名付之事任大惧无以报塞唯速悔尤方今献臣宗工在位服采必有杰俊可当选抡伏望圣慈改授贤才庶协公议所有告敕不敢祗受
　　谢翰林侍讲学士表【七月】
　　臣某言伏防圣恩以臣辞避翰林学士恩命特授翰林侍讲学士兼修国史寻具陈免伏奉诏书不允者辞其可辞敢忘故事受其可受祗服新恩【中谢】洪惟真宗初置讲职问学常勤于日昃论经或至于夜分以啓廸于后人俾监观于成宪先帝更新治职止命兼官虽因革之制不同而经纬之文则一惟熈宁元丰之成烈有金匮石室之旧闻丕显帝谟尚资史笔追观列圣之典多委四辅之臣夫何一介之防膺此二任之重此葢伏遇皇帝陛下钦明文思齐圣广渊如日方中法天不息谓二帝三王之道当穷极于髙深一祖四宗之书已光昭于永久惟念终于典学聿追孝于前文以臣夙侍书筵叨尘史观曲加宠数用示眷留昔鲁缪公之于子思亟馈鼎肉燕昭王之于郭隗改筑金台二子者或以无人乎侧而不能安或欲致士于逺而先为始如臣陋学敢望古人非懐人爵之可荣窃喜圣心之不倦
　　谢太皇太后表
　　三请乡邦莫遂告归之恳四辞禁职获伸引避之文成命曲廻明纶再降省循非称震悸交深臣窃以在昔文武之兴本由任姒之圣绳其祖武诒厥孙谋教诲之勤诗书所述恭惟睿徳光越前闻大公如天地之无私至明如日月之必照保佑元圣跻登泰宁思出入起居罔不钦故左右前后惟其正笃先朝之成烈有太史之陈编申敕司存俾加论次如臣浅陋曷副选抡此葢伏遇太皇太后陛下丕冒羣生答扬列圣以正君心为定天下之本以守国典为固后嗣之基惟廸前人之光以成昭子之法兼收末学俾赞大猷重念臣病骨支离壮心消落周南一纪已期终老于岩林书殿七年窃觊归荣于桑梓分安闲散廼寘髙华臣敢不勉企前修益坚晩节庶圗薄效仰答至仁
　　笏记
　　臣伏防圣恩特授翰林侍讲学士兼修国史者侍言经幄特升严近之班汗简史闱俾缀缉熈之典此盖伏遇皇帝陛下道法尧舜孝承祖宗永言若昔之猷仰对在天之烈夫何重任猥属非才当勉竭于衰疲庶少酬于造化
　　又
　　执秩经帷奉迩英之典学防书史观扬神考之烈光顾臣何人获预兹选此盖伏遇太皇太后陛下坤元至正天造无私积思六经日进圣神之徳垂鸿千嵗眷言简册之文永肩报国之忠益励致身之节
　　谢赐对衣金带鞍马表
　　臣某言伏蒙圣慈特赐衣一对金腰带一条金镀银鞍一副马一匹者锡六命之章仰勤司服加三接之礼进视康侯循已无堪在顔有腼伏念臣布韦筮仕徒歩入官经术空踈谢桓荣之稽古史才浅陋慙倚相之读书骤升清切之班复被便蕃之泽牺尊所弃饰以青黄刍狗已陈加之文绣此葢伏遇皇帝陛下吁俊尊帝养贤及民藩饰羣臣宠绥四海徳必称服愧无君子之容负以乘车当戒小人之防
　　谢太皇太后表
　　华林劝讲益亲咫尺之威文陛对扬更被龙光之渥省躬非称拜手若惊伏念臣寛褐一夫疲驽十驾衣緼袍而不耻每欲书绅驭欵段以言归敢蕲乘驷岂意艸茅之质并防车服之华此葢伏遇太皇太后陛下章物采以纳民重爵禄以劝士既锡之福又昭其文同缁衣之好贤授之馆粲异白驹之食藿加以絷维誓竭忠勤仰酬眷礼
　　进神宗皇帝御笔文字表【六年十月四日】
　　臣某等言先奉圣防编修神宗皇帝御笔文字今已了毕者出而为诏见王者之深心言则成文表圣人之能事着为轨范属在继承恭惟神宗皇帝天纵圣文神资睿断体虞舜之大智躬夏禹之克勤经纬万机焦劳百虑自朝至昃而不遑暇食昧爽待旦以啓廸后人号令惟行若风雷之鼓舞指麾所定如日月之照临惟门下省审之司实王命出纳之地钦承圣画洞察物情谟训具存真逰已逺恭惟太皇太后陛下皇帝陛下并明御极濬哲在躬遹追燕翼之谋仰对丕承之烈将观成式以起治功申敕司存俾加防次编之简册用资乙夜之观列于圗书永为大训之寳臣等谬居职业幸预讨论迄奏成篇愧无薄效其御笔十巻目録一巻计十一册谨具进呈
　　辞赐茶合状【八年二月十日】
　　右臣伏蒙圣慈以臣进神宗皇帝御批真笔特降中使赐臣茶一银合者伏縁三省同进先帝宸笔臣以门下后省旧职亦预上殿所进止是七件在臣殊无丝髪之劳今兹随例受赐实慙面目伏望圣慈许臣回纳庶安分守则臣防被睿恩过于拜赐多矣
　　二【十六日】
　　右臣近奏乞回纳赐到茶一银合准尚书省劄子奉圣防不许辞免者臣前后受赐未尝敢辞今所进神宗皇帝真笔不唯文字至少与中书尚书省不同兼以实无微劳是以不敢避烦渎之罪伏望圣慈除本省主行吏人支赐外特降指挥许臣回纳
　　辞免翰林学士兼侍讲学士状【四月二日】
　　右臣准閤门报已降告命特授臣翰林学士兼侍讲学士知制诰者臣以朴学久侍经帷前防误恩擢处禁职既以亲嫌引避天造曲成特修废官俾专讲劝先帝大典付之论撰兼此二任惧不克堪而曾未朞嵗复承人乏顾慙浅陋每简圣明重念臣早衰多病心力减耗使之执经述史尚可勉彊至于词翰实非所工诚不足以尘污玉堂之禁重兼金华之职矧今儒学之英布列中外可备此选不无其人伏望皇帝陛下察臣恳诚特回睿聴追还成命俾安旧职亦所以全覆其短不违所长庶殚薄力少圗报效所有告命未敢祗受
　　二【六日】
　　右臣近具奏辞免翰林学士兼侍讲学士恩命伏防降诏书不允者仰烦睿防训谕丁宁内省庸虚伏深震畏辄沥愚恳再渎天聴臣伏见仁宗之初孙奭为侍读学士凡七年乃兼龙圗阁学士又三年以本职出知兖州冯京避亲除侍读学士后为翰林学士不兼侍读神宗之初司马光吕公着皆以翰林学士兼侍讲初不兼学士之职臣叔祖镇事仁宗英宗再入翰林治平中以侍读学士出知陈州神宗召还复为翰林学士亦止兼侍读不带学士臣于去嵗防除禁职圣恩许避亲嫌改授侍讲学士今防复申前命遂兼旧职是臣因避亲嫌不一朞嵗得两学士在臣之分夫岂敢安朝廷如不许臣辞免新命又以臣久在经筵仍令兼职即乞依旧例止兼侍讲不带学士则于职事无改而不违典故少安分守庶免罪戾贪冒天宠臣无任慙惧激切屏营之至
　　谢宣召入院表
　　右臣今月日翰林待诏秦训至臣所居奉圣防召臣入院充学士者使节光华误被以旌之召臣衣颠倒岂容俟驾之行闾里生荣搢绅动色臣窃以谋猷入告于内是谓论思号令罔有不臧实繄文翰自唐世始命名此职及圣朝尤慎择其人宜得宗工进为治表如臣者学虽为已才不逮人蚤尘儒馆之逰久备书筵之访徒勤夙夜无补涓埃五嵗乞骸固已慙于疏广九年入侍何敢望于桓荣间引亲嫌获辞禁职复膺前命殊匪初心此盖伏遇皇帝陛下天纵圣神日跻睿智徳刚健而笃实学缉熈于光明登进众贤兼收一介俾陈薄力以助鸿猷臣敢不防励疲驽激昂忠义苟可益国其敢爱身
　　谢太皇太后表
　　王人将命天诏颁恩望宸极以拜嘉即私庭而示宠省循非称伛偻若惊臣窃以正王者之心慎在左右鼓天下之动系乎文词唯兹翰墨之林实首论思之地仰膺异选宜得伟人如臣者经术不明艺文无取金华劝讲获亲日月之光石室防书俾述乾坤之业曾蔑闻于绩效乃罙入于禁严此葢伏遇太皇太后陛下洪覆无私大明旁烛急尧舜之先务哲在知人躬任姒之思齐宁于多士况臣一门叔侄三世后先起下国之孤生受累朝之殊遇负荷岂胜于山岳糜捐何啻于毫毛臣敢不弥激儒衷益坚素守誓不渝于终始庶少答于生成
　　笏记
　　臣防恩特授翰林学士知制诰者敷言经幄无禆典学之勤视草词林实玷右文之选避命弗获居宠惟忧此葢皇帝陛下虑宪祖宗面稽尧舜克囏厥后无竞惟人思广揽于羣才故曲收于末学唯当尽瘁以答殊私
　　又
　　西学侍经无入神之精义北门掌诰非华国之懿文祗荷宠灵交深愧汗此葢太皇太后陛下照临区防拥佑圣神官不及私人惟求旧无菅蒯之或弃同茅茹以并升冀竭微诚仰酬鸿造
　　谢赐对衣金带鞍马表
　　臣伏防圣慈以臣入院特赐衣一对金腰带一条并鱼袋金镀银鞍辔马一匹者司服颁衣以仪辨等飞龙出骏凡赏眂功顾惟何人亦预此赐伏念臣文采不足以自表学问不足以有行轩冕之来实惟絶意文绣之美不愿施身已叨儒者之极荣复备迩臣之异数此盖伏遇皇帝陛下慎司名器训廸臣工以为都士之容宜有常而不贰君子之乘欲既闲而且驰故于侍从之聨特加蕃庶之锡书绅自儆惟敬慎于威仪希骥为心当载加于鞭防
　　谢太皇太后表
　　使轺趣召入居文翰之司宸扆对扬荐被龙光之渥省躬非称拜手若惊伏念臣短浅凡材颛愚朴学谬尘法从误简圣知骤膺识拔之私复荷便蕃之锡此葢伏遇太皇太后陛下坤元广载兊泽旁流道在宝慈人无易物重金饰带特颁上禇之珍错防成韀仍辍内闲之骏仰愧崇贤之礼难逃致防之讥惟勉励于疲驽庶少酬于覆露
　　举自代状【十八日】
　　右臣蒙恩授前件职合举官自代伏覩国史编修官著作郎集贤校理国史院检讨张耒文章瑰玮论议闳博必能发挥典诰为国光华臣实不如今举自代
　　谢勑设表【二十四日】
　　享有加笾虽循故事与之礼食以示优恩恵浃賔筵荣生官次伏念臣挈瓶小智挟防陋儒蓬荜桑枢进处玉堂之禁藜藿粝食骤加雕爼之珍于臣无馈肉亟拜之勤而人有既醉太平之行此葢伏遇皇帝陛下重禄劝士大烹养贤稽虞书膏饫之文从周家忠厚之礼食呦鹿于苹野俾得尽心觞鶢鶋于鲁门愧非所养唯当夙夜圗报恩私
　　乞郡劄子一【九年三月二十五日】
　　臣辄沥诚恳仰干睿聴退省僭渎无所逃罪臣自熈宁之初受诏修书先帝末年擢寘儒馆陛下嗣位寖加简拔经筵史馆倂兼二任遂尘禁近竭力无补而不离文字之职二十五年两目昏闇几于失明早衰多病心力损耗自元祐五年任给事中日乞知襄州一次六年七年又累乞知梓州一任皆不防开可臣实何人误被眷知固当尽死以圗报称而臣目疾愈甚衰病日加实惧精力不逮瘝官废职虽填沟壑无以塞责重念臣自入仕以来未尝歴官州郡今筋力疲惫未敢逺乞近乡差遣伏望圣慈特除臣京西一郡俾之展力自效因得休养羸疾傥未即死则臣之报国犹有日也伏祈天恩特赐矜允臣无任惶惧激切之至
　　二
　　臣昨日因上殿面陈至恳伏蒙圣谕不须入文字臣受陛下殊常之知虽陨身丧元未足为报固当防遵诏防靖共职事然臣窃伏自念入侍经席于今九年自元祐以来侍从之臣得在陛下左右无如臣之久者岂可贪冒天宠处之晏然夙夕傍徨不能自已是敢干犯严宪剖列私诚伏望圣慈终赐保全特除臣外任一次臣无任恐惧俟命之至
　　三【四月五日】
　　臣近上奏乞除京西一郡伏防圣慈特降诏书不允捧读震惧无地自容辄复倾竭愚恳干渎天聴臣伏见仁宗干兴之初孙奭入侍经筵至天圣九年出知兖州祖宗之时侍从出入葢示优容非以在外为踈也今陛下圣哲天纵辉光日新而臣至愚无奭经术自初入侍今九年矣羸薾多病心神衰耗目视昏闇日甚一日是以不胜蝼蚁之诚徼幸大恩特许外任俾效薄力因得少遂休养庶几所疾不至沈痼未即填委沟壑犹当麋躯陨首仰酬天地之造伏望陛下曲廻睿聴早降俞防臣无任恳切俟命之至
　　四【九日】
　　臣近两具奏乞外任准尚书省劄子奉圣防依前降诏书不允者再三为渎罪不容诛仰恃寛仁亮其诚实伏念臣先于元祐五年八月两具奏乞京西一郡又奏乞知襄州一次六年三月两奏乞知梓州一次七年五月六月四奏乞知梓州三奏乞京西一郡然则恳请补外乃臣素心非始于今日也伏望圣慈察臣蝼蚁之诚悯臣犬马之疾累烦宸聴为罪已多曲垂天恩早赐俞允除臣京西一郡臣无任惶惧激切俟命之至
　　谢除龙圗阁学士知陜州表【绍圣元年四月】
　　北扉入直已窃玷于华涂内阁延登复谬尘于近列付以民社处之藩维祗荷宠私伏増震惧伏念臣受材谫薄逢世休明学不足以造微文莫能于行逺徒以久陪劝讲误被眷知讫无横草之劳素有负薪之疾剡章屡上请郡以行词禁严凝获解论思之职河圗秘防犹叨侍从之班仰惟天地之仁难图蝼蚁之报此葢伏遇皇帝陛下钦明稽古睿智如神廻日月之光幽深必照廓山海之度细大兼容悯驽力之已疲施鸿恩而下济臣敢不激昂晩节砥砺初心益誓麋捐仰酬覆育
　　谢对衣金带鞍马表
　　伏蒙圣慈特赐臣衣一对金腰带一条金镀银鞍一副马一匹者延阁升华搢绅以为荣遇明廷拜赐车服加于罔功伏念臣寛褐陋儒衡门贱士仰际亨嘉之防获亲咫尺之威累尘侍从之班重被便蕃之泽此葢伏遇皇帝陛下宠绥四海藩饰羣臣爵赏所以劝能恩礼欲其称事臣敢不省身知愧弥坚报上之忠执防忘劳益励首公之节
　　笏记
　　臣伏防圣恩特授臣龙圗阁学士知陜州军州事者伏念臣蚤縁朴学久侍清光误被圣知累尘法从获避北门之直复跻内阁之班此葢皇帝陛下大徳兼容至明委照察丹衷之有素垂洪造以曲成誓竭疲驽仰圗报称
　　陜州谢到任表
　　伏奉告命差臣知陜州军州事于今月二十六日到任上讫对扬扆宁方违逺于清光分职藩维已布宣于寛诏伏念臣蚤縁末学误被眷知经幄九年无发明于古训史闱十载获纪述于神功非尧舜不言窃慕责难之义惟祖宗是宪仰禆求助之明日月之光萤爝何补乾坤之徳绘画难工廹衰疾之交侵沥恳诚而屡渎获解近严之职犹尘侍从之班惟陜服之旧邦有召公之余化西当蜀道东迩洛郊稍即便安良为优幸此葢伏遇皇帝陛下钦文稽古濬哲在躬育徳新其辉光典学念于终始谓臣久备顾问每倾竭于肺肝深简睿明实照知其悃愊曲从所欲用示至公臣敢不上体宸慈俯求民瘼庶有承宣之效少寛宵旰之忧
　　国史院取索实録草沓奏状【六月二十三日】
　　今月二十三日准尚书省劄子检防提举修实録吕大防劄子奏臣昨奉敕提举修撰神宗皇帝实録今已成书窃闻旧例所修实録草沓史官各收一本照证今来本院所修实録草沓合依旧例又縁别无公案见得欲望圣慈特许依例除定本外将见在草沓各分一本与见在提举修撰官以备照证外余依前降指挥焚毁取进止黄贴子称如防赐允委不传写漏泄元祐六年十月十二日奉圣防依奏六月十八日三省同奉圣防令范祖禹将所得草沓限当日如法封角差得力人管押逓铺转送赴修国史院送纳如有传写到别本亦同封角送纳或转写与他人即令自陈如辄隐留当重行贬责者
　　右臣寻依准尚书省劄子内圣防指挥将所得草沓并事目共二百一十沓并于当日如法封角共计五笼差职员十将各一人管押逓铺转送赴修国史院送纳去讫外即无传写到别本及不曽转写与他人委是诣实谨録奏闻【并申尚书省照防及申国史院乞依数交割讫公文回示】
　　贴黄草沓外有官簿五册系是院例检阅实録文字亦同分到不敢隠留今并送纳合具奏知开封府界居住报应国史院取防文字状
　　今月二十七日准尚书省劄子龙圗阁学士左朝奉大夫范祖禹已降敕命差提举亳州明道宫左朝奉郎充集贤校理黄庭坚已降敕命差管勾亳州明道宫六月十八日三省同奉圣防各于开封府界居住就近报应国史院取防文字
　　右臣寻依准前项圣防指挥已交割本州公事与通判管勾讫见赴发前去开封府界居住聴指挥报应国史院文字次谨録奏闻
　　永州谢表【二年三月】
　　臣某言臣于正月五日准告责授武安军节度副使永州安置寻于七日起离开封府界于今月二十五日至永州公参讫者罪恶盈积重于丘山仁圣寛容厚侔天地伏读训戒感极涕零伏念臣鄙野陋儒荒唐末学往承人乏进备官聨防太史金匮石室之书纪先帝成功盛徳之事才不称职罪岂容诛无以仰述对天之休共成垂世之典实由愚闇自速颠隮宜正典刑难逃显戮尚防全贷投畀幽遐此葢伏遇皇帝陛下法唐尧之至仁体虞舜之大智以好生为徳故刑罚必主于轻以不忍为心故昆虫亦保其命特屈士师之议弗加萧斧之诛禹下车而泣辜汤开网而祝兽重念臣禀生素弱赋命多竒疾病有年死亡无日今兹越洞庭重湖之国邻桂岭炎瘴之乡形魄虽存喘息殆尽敢不刳心念咎刻骨衔恩蝼蚁至微誓答乾坤之施犬马虽毙永懐帷盖之仁
　　贺州谢表【三年十月】
　　臣某言臣先防责授武安军节度副使永州安置准告责授昭州别驾贺州安置臣已谢恩祗受即起发赴贬所于十月十七日到贺州公参讫者窜投湘浦痛省咎諐流放炎荒尚寛诛殛仰荷全贷伏切涕零伏念臣赋性至愚受恩过溢顷居近职尝有瞽言不慎发于枢机宜即刑于鈇钺圣心恻隠讫至累年天造防容难遏公论由臣迷罔失道狂惑妄行自灾厥身以陷大戾百生何补万死犹轻伏遇皇帝陛下天地施生日月临照躬蹈尧舜心存禹汤推文王葬骨之仁轸仲尼埋犬之惠虽当殄戮犹或哀矜赐以余生屏之裔土已投身于魑魅之域将沦骨于瘴疠之乡傥及泉而有知犹结草以圗报











　　范太史集巻六
　　钦定四库全书
　　范太史集巻七　　　　　宋　范祖禹　撰表
　　代王君贶宣徽北京谢上表
　　偃藩全魏掌籥留都选授所囏寄付尤重【中谢】伏念臣识非虑逺才不兼人被遇三朝歴年四纪窃隆名于薇省视峻秩于台司往嵗诏自西都日朝法扆宣圣猷而何补尸厚禄以空慙辄贡需章恳祈闲职寛恩从欲蕃锡示慈特置使于祠庭俾即安于私馆间者祗奉召节入对迩顔幸陪宗祀之仪获预骏奔之列天光委照宸眷曲临特颁涣汗之恩复假北门之守越从散地并总剧权此葢伏遇皇帝陛下盛徳日新至仁天覆责实羣后分治九围眷朔土之奥区为浚都之巨屏大河斯控重兵所屯常辍元老之臣俾居连帅之职夫何圗旧猥及匪能重念臣久齿近班三领兹任抚绥之要镇守之宜虽素乏于智谋尝粗经于心目敢不益坚晩节弥激懦衷勉企前修仰酬洪造
　　谢敕书奨谕赐银绢表【以下代司马温公】
　　臣某言伏防圣慈以臣编修公卿百官年表成书降敕书奨谕仍赐银一百两绢一百疋者奏篇甫上褒诏爰颁荷宠若惊省躬无措【中谢】伏念臣浅才末学苦节孤忠久尘侍从之班曽乏猷为之补顷膺睿防俾纂旧章恭惟祖宗创业垂统之难邦国立政任官之要必表年而纪月可鍳古以验今略举宏纲庶存成式淹留累嵗防次终篇仰稽乙夜之观方虞旷职之咎敢期温诏发自渊衷锡外府之贡金加丘园之贲帛载惟虚受罙切腼顔此葢伏遇皇帝陛下顺考百王丕承列圣徳刚健而笃实学缉熈于光明眷执简之防勤形赞书之重奨宠逾华衮既稽首以拜嘉赐厚百朋实无功而冒赏
　　谢再任崇福宫表
　　囊奏上陈实为贪禄黈聪垂聴亟沐颁恩仰荷寛优伏増兢悸伏念臣器非适用学不知方被遇三朝叨尘二禁辱天光之顾问侍经席之从容亦尝委总宪司讫无报称擢陪枢府终获恳辞剖竹雍都蔑闻于治效分台洛邑幸养于沈疴仍再领于祠庭遂十更于嵗籥顷自受命先帝俾刋旧闻迨陛下之缵圗发徳音而继志而臣携藁在外奏篇未终葢简册之浩繁致嵗时之淹久虽官守无事慙四体之不勤而史笔专精实寸隂之是惜惧先沟壑以负恩知久去班行顾其他而无补坐糜禄廪常自讼而靡遑尚或无厌曾不知耻辄披私恳轻冒宸严岂谓皇帝陛下大徳包荒至明烛逺罔责再三之渎曲垂开可之私盖特出于异恩故不拘于画法乾坤至大虽万物皆遂其生雨露所私或一夫独被其泽惟颛愚之无状容侥幸以滋多臣敢不深戒晏安祗勤夙夜毕精撰述圗报生成
　　慰山陵礼毕表
　　臣某言伏覩今月十日慈圣光献太皇太后山陵礼毕者溥天同轨有严圣后之丧卜壤因山备尽孝孙之志寝宫长掩庙祏惟新臣某诚哀诚惧稽首顿首恭惟皇帝陛下行过髙宗念深文母极奉终之大事懐追逺之至哀瞻容卫以如存痛音徽之不返原陵永固与天地以无穷祀享深思惟春秋之匪懈伏望顺礼之变卒哭以时加养体之膳羞防如神之志气上承宗庙下庇羣生凡在臣民不胜恳愿臣属居官次阻觐阙庭瞻望宸极臣无任悲陨激切之至
　　谢四任崇福宫表
　　自天有命如地兼容祗荷宠私伏增汗愧【中谢】伏念臣性非语上学昧造微仰防圣朝缪尘侍从久去近严之列旷修臣之勤荐领祠宫坐贪天禄而年龄逾迈齿髪益衰疾疢交攻形神日耗唯职思于简册庶上助于谋猷敢期复霈厚恩俯从私欲此葢伏遇皇帝陛下大明委照罔间幽遐洪造曲成不遗品物收簮履而未弃悯蒲栁之先凋特加异于常伦俾养疴于散秩顾勤劳之靡效曷报丘山冀撰述之有成少禆毫髪
　　辞免转正议大夫表
　　中天霈泽近辅书劳亦及罔功岂容虚受伏念臣素无他技唯罄孤忠误防累圣之知寖服近僚之列终因人乏进贰宰司先帝审训羣臣靡预誓言之末陛下嗣膺大寳曽无翊戴之勤岂弗畏于多言讵敢当于懋宠矧乃方任人而立政惟即命以记功将深戒于官邪宜先从于近始伏望皇帝陛下慎司名器申劝臣邻收出綍之过恩亮循墙之愚恳爵惟驭贵免上累于至公赏必及劳庶率由于旧典
　　上太皇太后表
　　仁惟圗旧赏异及劳义所当辞情难冒处伏念臣早縁末学被遇累朝乏稽古之令猷无致君之逺业入陪经幄久亲日月之光出领祠宫实荷云天之施防慈宸之御极登嗣圣以承祧误膺乏使之求擢预赞襄之列属宠褒于近弼特序进于文阶顾无横草之勤均被出纶之渥舆情共骇内讼靡遑伏望太皇太后陛下洪造聴卑至明烛隠慎守驭臣之柄无轻出器之名昭示大公辍已行之成命少安遇分息被已之深讥
　　谢表
　　离明继照兑泽旁流祗受以还震惶无措臣闻以贤诏爵则民兴行谊眂功为赏则下絶觊觎故徳盛者其位隆力勤者其报厚劝沮斯在授受靡虚伏念臣学不适时才非经世谬尘近列最后诸臣辱体防之兼隆竭股肱而无补属举懋官之典咸畴卫上之劳绩用蔑闻褒章误及虽危衷之备列终成命之莫廻居宠无名在顔有腼此葢伏遇皇帝陛下驭臣惟礼厚下以仁优其进等之恩责以致身之节乾坤至大均覆载以不遗日月无私委照临而尽及永圗报塞唯誓糜捐
　　谢太皇太后表
　　明纶误及涣汗难收弗获恳辞终慙冒处伏念臣自陪机政无补圣猷虽夙夜以自彊惟事功之匪立每流年之是惜加衰疾之所婴敢以瘝官复当懋赏是以歴陈故实备述悃诚荐奉诏音两防使节对天威之咫尺烦睿训之丁宁循走无从彊顔祗受此盖伏遇太皇太后陛下至仁勤施大徳兼容推均一于鸤鸠昭忠厚于行苇体乾坤之覆育品物不遗并日月以照临光明下济誓殚驽力仰答鸿私
　　谢起居减拜表
　　伏准閤门告报今月十四日内降以臣与吕公着近各推恩转官所有将来正谢特令两拜起居余免舞蹈仍于执政官班次后别作一班及自今后凡遇前后殿应干大起居特令别作一班止两拜起居恩出非常礼加异数优假太过惭负愈深【中谢】臣猥以琐才预闻机政去春以后疾疹屡生入冬以来饮食渐少迨兹嵗序之首顿觉筋力之衰拜起絶艰朝请殆废内惟恩纪之重天地所不能逾退思绩效之微丝毫未尝有立欲避位则为罪益大欲就列则强力不前朝夕为众目所观啓处无措躬之地敢谓太皇太后陛下仁霑枮朽明烛幽微特亏着定之仪曲遂形骸之便臣询诸故老或谓有旧章然彼皆位跻宰辅之崇徳着耆明之美岂臣么麽所敢比方欲辞则实所不支欲受则自知非分踧踖心悸战兢汗流惟仰赖于宠灵冀有瘳于药物病庶遄已礼得如初期于竭忠不敢爱死
　　辞免除右仆射表
　　非常之宠丕降于中天不次之恩骤加于庸品承命震骇顾已腼慙伏念臣起自诸生初无逺业学不足以廸先民之觉才不足以揆当世之宜徒以被遇累朝服勤庶职荷生成于天地无禆补于涓埃惟知直道之可行勉罄孤忠而自守仰属继明之始首膺访落之求拔自散僚进陪机政苟可利国知无不为期于致身死而后已比婴衰病累贡危诚祈解组以即安庶负薪之可愈忽奉告庭之命并叨躐等之荣越从三事之中擢冠百僚之上力小任重居宠思危义所当辞情难冒处伏望皇帝陛下逹聪埀聴劼毖任能灼知三俊之心深虑万机之委慎名器而不假念后臣之克囏俾逃窃位之讥获遂循墙之请
　　上太皇太后表
　　诞告外庭眷求同徳延登上宰猥属匪能承命兢惶无所容措臣闻宰相者所以代天理物论道经邦上和隂阳下遂动植权衡赏罚藻鍳贤愚大厦栋梁岂容于挠弱巨川舟楫将济于囏危苟非得人则必误国臣早尘显仕晩玷近司受恩不赀竭力无补加以疾虽损而未已老将至而益衰将何以率万邦黎献之多居三事大夫之首内附百姓外镇四夷非薄力之所堪惧瘝官之有咎义当引避情敢冒居矧今俊乂孔多耆硕咸在必有良弼仰当圣心伏望太皇太后陛下考慎其人登庸于位俾熈帝载以亮天工如臣之愚恐不克称乞廻明命以示至公
　　第二表
　　囊奏上陈诚辞既竭纶言申答谟训未俞臣窃惟自古睿圣之兴皇天所祐必有硕辅为时挺生同徳协心建功立事故有尧舜之后乃有稷契之臣有成康之君乃有周召之佐用能盛烈格于上下鸿名冠乎古今方册所称轨躅可见陛下大明出震至徳承祧始在亮隂动循礼法既亲典学日就缉熈实惟亿世无疆之休兆民咸赖之庆宜得先觉之士老成之人左右有民承弼厥辟同底于道永孚于休如臣之愚曷副兹选而况弗循位序夐越等夷非拙分之所安亦多言之可畏靡遑夙夜如蹈氷渊伏望皇帝陛下鸿造曲成至仁广施聴辍已行之命免贻非据之灾讵敢饰辞恭祈报可
　　上太皇太后表
　　命出非常义无虚受仰勤睿防未奉俞音臣伏以在昔仁皇纂圗明肃聴政英祖嗣服慈圣临朝皆有宗工之臣一徳之相诞保皇家之定命发扬文母之徽音是以左右前后罔非正良号令风采咸可称述克有成烈底于太平民到于今并受其福陛下齐任姒之圣保成康之君坤徳静而直方母教仁而慈爱端拱宸极丕冒海隅敷求哲人式序在位宜得硕辅翼宣大猷臣本非长才又乏逺识误膺器使进贰宰司不以徳功超居鼎铉将何以对扬休命追配前人安海内于覆防尊京师而奠枕兹任尤重非臣所堪伏望太皇太后陛下深轸睿慈亟廻成命庶少安于过分免上累于知人
　　谢表
　　君劳求贤实出过聴圣职论相非容恳辞拜命以还腼顔无措伏念臣受才至薄造道匪深无所有以及人唯自信而行已逮事仁祖被遇英皇膺前席之眷知奉迩顔之顾问当熈宁之初政近神考之清光唯知至诚可事明主冀以直道少禆圣时先帝察知不欺聴顺所守恩厚侔于天地礼待优于臣邻思陨首以无从痛上賔之已逺陛下大明继照庶政惟新祗遹先猷眷求旧物越从散地擢寘近司尸厚禄以空惭罄拙谋而无补属婴病苦久赐告休宜从防免之科乃奉庭扬之命延登揆路进备冡司顾非经世之才实玷代天之任日有万防之慎虑身无数器之兼能辞不获从居之益惧此葢伏遇皇帝陛下防膺骏命诞受丕基永惟立政之囏思致生民之义谓职业粹于羣下故加体貌之隆治乱在于庶官必自股肱之助方恭黙以思道将垂拱而责成乃俾琐才遽当重任臣敢不上体至眷愈坚一心不遗力于余生庶少酬于鸿造
　　谢太皇太后表
　　成命已行难收涣汗力辞如伪终负腼顔祗受以还震惶无措臣窃以经纶天下之务必得名世之才斟酌元气之和实惟宰物之任徳称其位古难其人矧当宵旰之勤协济囏难之治伏念臣早縁末学歴事累朝徒罄愚忠无禆至化荷天地生成之徳防山海包纳之仁知其一介之无他惟有寸诚而可録陛下睿明临照旁及幽遐圣政始初眷求耆艾擢居左省参翊大猷岂闻嵗计之有余未覩时雍之于变卧家婴疾旷日瘝官犹圗报于君亲已分填于沟壑遽奉告庭之命并加躐等之恩承乏宰司秉均揆路越处百僚之上荣升三吏之崇夫何迂拙之人骤被爕和之寄此葢伏遇太皇太后陛下布昭明徳保佑丕基思济羣生永绥四海惟责成而任下故独断而不谋特出渊衷俾司大柄虽自昔君臣之防遇如此几希而当今宗社之安危莫斯为重臣敢不夜以继日公尔忘私庶圗毫髪之勤上答乾坤之施
　　谢优礼表
　　非常之礼振古未闻不世之恩容身无所伏念臣自婴疹疾久限朝趋违夙夜匪懈之勤廻日月并明之报方祈病免乃被褒升既孚号于大庭仍赐告于私室相臣如此旧典所无欲辞则阻觐于天顔欲拜则不防于君命进退维谷战兢履氷实上赖于宠灵幸小瘳于药物犹以足疡为梗体力未胜诏免造朝俾先治事愈弗遑于宁处终获遂于恳辞复膺眷注之优曲就疲羸之便谅非获已乃敢钦承肩舆及门百辟骇视给扶入殿两宫赐存对咫尺之天威几颠倒于臣节自昔元勲硕辅大老宗公或以询谋特加异数岂伊庸琐乃更超逾顾兹绵薄之余生益恐危亡之无日此葢伏遇太皇太后陛下覆载侔于天地恩义兼于君亲曲垂恤下之仁特越循常之制虽不能陈力就列犹将使同寅协恭慙非论道之才叨被改容之礼极臣邻之殊遇损着定之彛仪顾虽杀身无以报徳斗筲近器蝼蚁微诚苟有益于公家唯常致其死力
　　遗表
　　臣闻始则有终物之常理生而必死人之大期垂没之言哀鸣以叙伏念臣久居散地寖廹頺龄仰被眷知遽当大任伏遇陛下恭黙思道垂拱仰成圗庶政之惟艰登众贤而共济臣备位上宰总率羣司婴疾三时卧家累月殊常之宠旷古罕闻每思糜捐无以报称常欲竭股肱之力继之以死圗国家之利知无不为虽喘息之仅存唯忧勤而不已而膏肓之苦药石难攻将永谢于明时犹沥陈于愚恳伏望皇帝陛下务学时敏作徳日新体尧舜之钦明视祖宗之宪度奉亲思孝守位以仁永建无穷之基益隆有大之业臣虽瞑目犹生之年臣无任瞻天恋圣哀切屏营之至
　　上太皇太后表
　　臣闻凡物之生必皆反本忠臣之死犹不忘君敢陈属纩之言上逹垂帷之聴伏念臣天与愚直性惟拙迂谓古道之可行排众言而自信常欲省躬而无愧事上以不欺被遇累朝照知忠荩擢居上宰断自睿神伏遇陛下思齐任姒之功诞保成康之圣延登众正共济多艰而臣受命以来半居病告造朝之际每荷优容蠲其下拜之勤宠以给扶之礼唯知尽瘁以讫微生圣明之时独先陨越太平之业不逮落成没身有衔报国无所伏望太皇太后陛下明昭在位保佑有邦御六气之中和跻羣生于仁夀畴咨哲乂虑宪祖宗汔登济于成功不惑移于浮议臣虽终蝼蚁之壤犹依日月之光永辞圣朝无任瞻天恋圣哀切屏营之至
　　为司马公休谢赐银修碑楼表
　　臣康言伏防圣慈差管勾脩建先臣光碑楼入内供奉官李永言赍赐臣银二千两充修碑楼支费者天恩逺临优赐下逮衔感泣血未知所报伏念先臣歴事四世唯坚一心晩节遭遇得行所学是以夙夜尽瘁不敢爱身劳心役精继之以死恭惟皇帝陛下天地覆载日月照临深轸股肱之亏曲流泉壤之泽恤典之厚超越常伦窀穸送终哀荣已极今丰碑之建复加颁赉矜念存殁感格幽明重惟先臣俭约清贫未尝畜积啓手之日家无余赀圣明烛知俾济终事伏思前后罕此异恩非臣陨身丧元所可上报待尽丘垄不知所言瞻望天庭臣无任攀恋号殒激切屏营之至
　　为司马植谢赐钱营葬表
　　右某言伏防圣恩差将作监丞张某催黄河运木就管勾先臣康殡葬仍赐钱一千贯已于今月二十四日迁葬了毕者忠如皦日痛亲志之永沈徳及幽泉戴君仁之下逮伏念臣父康笃行成巳力学传家二圣以似其先人一旦欲加之显任而顷因过毁已属沈疴揜遗恨而莫伸委深恩于不报自初告卧以至丧还赐药赐珍归赙归襚优命沓至常分已逾复因匠属之鸠材俾过家茔而视堋克襄大事无费秋毫此盖伏遇皇帝陛下礼遇臣工孝治邦国将为世忠良之劝岂独臣父祖之私往者不亡当有鬼神之结草防而含气犹知鸟雀之衔环
　　谢太皇太后表
　　致主之心已沦幽壤饰终之锡更躐旧章兆协卜之以时恩殒身而莫报伏念臣祖光以徳业名世尝擢任于宰衡臣父康以诗礼传家亦登延于劝讲而侈俗方改哀杨绾之已亡太医遽临痛桓荣之未老无禄私室荐罹鞠凶自啓手足之初至掩窀穸之际君命屡至赗赐有加复因匠属之鸠材俾过家茔而视堋残喘何力秋毫在官此葢伏遇太皇太后仁深念功礼不遗旧将博劝于士类岂曲私于臣门克意绍先独自期于忠孝纒哀待尽两无报于君亲












　　范太史集巻七
　　钦定四库全书
　　范太史集巻八　　　　　宋　范祖禹　撰表状
　　慰太皇太后梓宫发引表【以下代富韩公】
　　真驭不留慈顔莫覩奄及祖庭之礼永违夀殿之居恭惟皇帝陛下感创至深哀号难处俨龙輴之将驾攀鳯翼以无从凡在食毛同増陨涕臣退居田里阻觐阙庭瞻望宸极臣无任悲哀陨越之至
　　慰皇太后表
　　山陵备礼仪卫啓行祖载及期真游永逺恭惟皇太后殿下孝思罔极号慕难居瞻服御以如存望辎軿而不返凡在臣庶同切哀惶臣退老田庐久违京阙不获奔诣宫庭无任悲殒哀越之至
　　慰梓宫掩皇堂表
　　昊天罔极率土同哀逺日有期因山制礼掩玉衣于栢寝閟金殿于泉扃恭惟皇帝陛下号慕难居孝诚备至痛慈闱之永隔哀真驭之不还亿兆之心感涕斯切臣身居田里心在阙庭瞻望宸极臣无任悲恋殒越之至
　　慰皇太后表
　　神山祔卜从先帝以上賔真宅言归与厚坤而同久恭惟皇太后殿下奉严宗庙致孝皇姑想真驭以如疑痛徽音之永逺臣退居田里阻诣宫庭臣无任悲陨之至
　　慰祔庙表
　　三殿问安音容永隔九虞毕祭庙貌惟新恭惟皇帝陛下孝极奉先感深追逺天长地久防休佑以无穷春禘秋尝惟时思而匪懈伏愿节哀顺变调膳御宜仰奉宗祧俯安区防臣阻陪慰觐徒切悃诚
　　慰皇太后表
　　仙仗徐还容衣长掩升灵清庙合食宗彝恭惟皇太后殿下追慕増深哀懐罔极惟春秋之孝享感雨露以时思臣不获奔诣宫庭无任悲殒之至
　　贺同天节表
　　伏以朱火司辰薰风应律当真圣挺生之旦乃皇家累洽之期罄海宇以倾心望帝宸而献祝恭惟皇帝陛下躬膺骏命寅御寳圗体干健以当阳向离明而布治流虹纪庆甲观诞祥文轨所臻华夷胥抃臣叨尘三事亲际千龄退老故庐阻趋魏阙处陶唐之俗岂知帝力之深效华封之民但祝圣人之夀
　　乞免赴明堂大礼陪位表
　　合宫蒇事将严宗祀之仪宸检颁恩俾预骏奔之列顾惟衰耄实切兢惶恭惟皇帝陛下圣孝日跻慈仁广被秩百王之盛典因四海之欢心对越上灵陟配昭考执笾在列拱侯甸以同寅鸣玉造庭俨臣工之率职何圗求旧亦齿陪祠伏念臣自处田庐久婴疾疢歩趋多梗拜伏为囏惧殒越以无堪顾恪恭而难勉徒荷乾坤之施曲廻日月之光唯同击壤之氓预享寜神之福心摇魏阙莫申显相之容梦想钧天阻聴我将之颂臣以老疾不获依诏奔诣阙庭无任瞻天感圣战汗激切屏营之至
　　谢诏书允所乞表
　　昭事上神特降陪祠之召闵劳黄髪复推从欲之恩祗荷寛优伏増荣悸伏念臣久尘爵位无补圣明虽退老于故庐实系心于魏阙尚纡宸眷洊沐恩波将严享帝之仪俾预造庭之列防奉自天之命岂当俟驾而行俯念残年素甘多疾奏囊封而恳恻望宸极以踟蹰莫克骏奔惟懐惕厉伏遇皇帝陛下至仁广覆大徳兼容知其筋力之衰既难为礼免其道路之苦俾遂养疴颁温诏以抚存荷清衷之矜允礼加旧物风厚寰区冀毕余生仰酬鸿造
　　贺明堂礼毕表
　　五室奉祠严祖宗而陟配诸神受记祚邦国以流光熈事备成普天同庆恭惟皇帝陛下防恭寳位骏恵先猷泽浸羣生化孚四表建大中而顺帝茂馨徳以事神载谋载惟祗率精禋之典我将我享式隆孝治之风物采备陈福祥纷委御中天而发号宥率土以均恩书轨所臻动植咸遂臣退居田里阻觐阙庭徒倾就日之诚莫预称觞之列
　　辞免转司徒表
　　明缗忽降宠数并加内自省循交深震栗伏念臣本由孤进仰防先朝擢居三事之崇谬处众贤之列当仁祖御圗之久唯英皇毓徳之初于时执政之臣肇啓建储之议计安社稷乃惟报国之宜力赞圣明是亦秉均之职九庙威灵以在上慈闱保佑以居中景命有开大统终集实由天啓谅非人谋敢伐善以称功期抱忠而没世年逾二纪事歴三朝退安田里之居俯廹桑榆之景岂意故臣之奏议仰纡当宁之览观特简渊衷遽形褒诏敷闻华夏震耸缙绅涣大号于明廷霈鸿恩于私室发自睿断匪由佥谐特迁五教之司益重三阶之秩顾兹衰朽敢冒宠荣且既往之功复何足録而非常之泽义所当辞伏望皇帝陛下俯亮丹诚慎行过赏聴辍出纶之命免贻据蒺之灾重念臣早玷近班素安拙分年将及耄宠则逾涯已窃位于公槐仍兼华于将钺当知止之日岂饕荣之时虽蒙虞帝之念功曷称武公之善职由衷之请报可是期
　　谢明堂加恩表
　　世室奉祠明庭涣号鸿恩俯被黄髪为荣伏念臣素乏异能早逢亨防荷三朝之眷遇秉二府之钧衡徒膺体貌之隆岂有涓埃之补迨引年而遂请防佚老之推慈获偃息于故庐幸优防于圣日伏遇皇帝陛下讲求国典亲飨明堂对越上灵严配昭考受皇天之笃祐拥宣室之蕃厘丽泽丰融羣生鼓舞荐绅防福朽枿回春顾惟残槁之姿均被厖鸿之渥矧更新于官制特序正于文阶图鼎餁之前劳形赞书之厚奨衰悰感槩旧荜光华虽居畎亩之微敢忘天地之施
　　谢转司徒表
　　涣汗难收末由恳避宸章申答重荷褒嘉祗受以还震惶无措伏念臣早縁末学进齿清朝误防仁祖之知擢备宰司之位迨英皇之嗣服长枢府以秉均曽无补于圣猷遂出修于藩职熈宁初载睿哲统天入居论道之司重辱改容之礼属婴疹疾靡效毫分幸赖曲全始终久遂休佚岂意登储之请仰关当宁之懐特追念于前勲俾对扬于休命顾臣何力冒此殊荣此葢伏遇皇帝陛下骏恵先猷纂隆下武推至仁而求旧举懋典以记功上昭神祖之明丕承文考之志不遗耄齿犹録微劳虽贪天之功古有明戒而惟帝之念敢不奉承当仁宁负于腼顔追孝实彰于睿徳昔为羽翼之助者隠不复显书龙蛇之诗者死而后知逢时之荣在臣何幸顾廹桑榆之景曷酬天地之仁
　　谢男受閤门祗表
　　有命自天延赏于世祗奉宸防弗获恳辞俯念衰迟岂胜感慰伏念臣本兴孤族幸守素风惟忠孝以传家非公侯之继世致位上宰席宠三朝何圗退老之时犹被褒功之典中台进秩弱息预荣断自清衷加于私室此葢伏遇皇帝陛下天临万防子育黎元追先帝之升储眷辅臣之定防以为固社稷者犹将宥其十世诏爵禄者所以驭于羣臣体虞帝之寛仁法周家之信厚特推懋赏以及贰宗因垂劝于将来故深矜于旧物臣敢不知恩所自重义于生虽典谒无能益励教忠之训傥析薪克负俾酬及幼之仁
　　辞免册命表
　　君牙拜命祗圣训以奉承史佚赞辞在臣工而曷称辄殚悃愊上冒髙明伏念臣起自诸生谬尘三事乏代天之逺用窃浮实之隆荣眷求辅政之初尝有登储之请因推懋赏追録微劳矧惟吿老之人当避涓辰之礼伏望皇帝陛下特廻睿聴俯徇私诚罢法扆之临轩寝明庭之发册庶安止足之分免昭过溢之尤
　　慰慈圣光献太皇太后大祥表
　　再朞之丧三代所共礼制有限圣情无穷适临祥事之辰深切永懐之感伏惟皇帝陛下奉先思孝追逺厚民体髙宗之宅忧同大舜之终慕上尊祖统防遵服重之文仰法天时俯就立中之制渊衷轸念率土同哀臣以告老不获奔诣阙庭云云
　　遗表
　　臣窃以天地者生成之本故物终必复其初君父者伦类之先故人死不忘其报垂没之恳泣血以陈伏念臣夙以薄材起于孤族思有为于当世窃志学于古人进防休明寖跻华显奉使方强之敌驰身不测之渊仰凭宗庙之灵复继先皇之好仁皇帝以臣粗知忠义尝冒险囏擢自诸生俾司大政英皇缵服慈后临朝入长天枢助宣圣化陛下大明继照濬哲统临祗遹先猷眷求旧物延登三事委总万机任遇不殊于两朝优礼实冠于羣后而臣拙谋无补衰疾有加乏期月之成功辜帝心之妙简守藩无状报政蔑闻俄得请以告归俾养疴而自便曲全终始许遂退休间者圣孝奉先皇明烛隠尚忝防勲之拜特迁掌教之司而臣沈瘵日侵頺龄愈廹葢桑榆之向尽非药石之可瘳重念臣歴事三朝辞荣一纪年登八十位正三公进则光显于朝廷退则安佚于田里在臣揣分何啻逾涯故虽喘息之仅存唯抱忠诚而不已臣常思竭股肱之力继之以死徇国家之急奋不顾身苟蹈义而可为虽沈族而不悔今乃幸终牖下获尽天年将归窀穸之墟莫效糜捐之节顾瞻白日睠恋明时受恩不赀圗报无所伏望皇帝陛下钦承寳命光宅庆基养气志以如神宪聪明而作后临下以简守位以仁跻俗雍熈之期纳民富夀之域臣虽瞑目犹生之年臣永辞圣世无任瞻天恋圣激切屏营之至
　　代范尧夫辞给事中兼侍讲表
　　右臣准閤门报已降吿命除臣给事中兼侍讲者臣窃以门下封驳之职实惟出纳之司苟非公忠正直之人无以振举纲条论议得失选任所重实难其才伏望陛下日亲儒臣啓发圣学劝讲帷幄敷陈典训必得经术行谊之士厚重端方之臣缉熈光明陪侍左右臣久去朝廷待罪外官识智闇浅记问渉猎加以衰迟心神耗废学忧不讲经患不明将何以供奉禁密仰承访逮兼是二职皆非所堪闻命震栗靡所自容又臣与司马光旧为姻戚臣左省义亦有嫌伏乞天恩聴许引避亟收误宠遴简众贤必得时髦以副眷委所有告命不敢祗受
　　代杨中散遗表
　　臣闻生则尽忠乃人臣之常守没犹有恋惟君父之难忘辄陈忍死之言仰渎葢髙之聴伏念臣早由科举进齿仕途慎守诏条悉心民政惟谨廉而洁已【阙】勤恪以在公未尝枉道以事上官附势而取髙位宰司五邑典守三州虽无可纪之能薄有见思之爱徒积劳于嵗阀遂升秩于卿曹洛邑分台葢免守麾之责祠庭领职益懐尸禄之慙伏遇宗祀熈成鸿恩普被更新官制敷锡臣工特易文阶仍畴封邑而臣頺光已薄衰病内侵杳杳重泉将归于幽壤昭昭白日永谢于明时顾无论报之因徒切哀鸣之恳伏望皇帝陛下御中和于六气同长久于二仪聚防百祥覆庇四海臣虽瞑目犹生之年重念臣自歴官途逾五十载未尝被监司之刺举烦朝宪之谴诃内揆始终实无愧悔犹希漏泽俯及微宗辄沥悃诚敢援故实臣今有孙男某粗承家训未齿官荣伏望圣慈特赐于文资内安排臣永荷及泉之恩敢忘结草之报臣无任瞻天恋圣激切屏营之至
　　代唐通直提防利州路刑狱谢上表
　　中宁颁恩外台领使载驱传遽已案部封祗荷甄升伏増震悸伏念臣材资最下术业无闻徒服教于义方遂防名于士路备员冗吏絶意荣阶防召对于燕闲获亲聆于谟训防有峤南之役俾为湖外之行唯罄忠勤惧辜选使擢参公掾旋属家艰起哀疚之余生贰转输于外计猥惟孤进尽出渊衷当右辅之剧烦顾小材之绵薄一尘官次三换嵗华曽无奏最之能宜被黜幽之典敢期易地仍委案刑叨任使之寖隆荷宠灵之下瞩惟岷梁之旧域迩庸蜀之奥区封壤虽遐狱讼素简俯容防励分职纠防此盖伏遇皇帝陛下刚健博临髙明广照总覈英髦之效不遗疎逺之臣特収转饷之微劳进备宣条之乏使臣敢不上体钦恤志期肃清俾山谷之遐氓识朝廷之恵泽益殚犬马之力圗报天地之私臣无任云云
　　代楚待制谢再任崇福宫表
　　宸扆颁恩琳宫分职载循衰朽祗荷寛优伏念臣世绪单平天资闇浅误膺烦使寖履荣涂曽无尺寸之长谅乏涓埃之补延登天阁久尘侍从之班委总价藩荐被干城之寄自戌归于外阃获退领于祠庭屡易嵗华坐糜禄廪及兹满秩辄复冒闻敢期从欲之仁特遂庇身之请此葢伏遇皇帝陛下至仁天覆大徳海容无一物之遐遗俾羣生之咸若故虽蒲栁之质犹霑雨露之私冀竭微诚仰酬洪造
　　代忠文公遗表
　　臣闻生也有涯卒随于物化人之将死尤切于情言易箦以正其终视圹而知所息敢忘忠恳仰列睿聪伏念臣起自孤生出逢华旦蚤备諌垣之职误膺仁祖之知入三朝之禁林侍二帝之经席坚一心而事上冒万死以进言荷山海之兼容返耕桑而自乐伏遇陛下大明出震盛徳承祧延登正人眷求旧物録臣初议进陟峻班逺追尚齿之风特降迩英之召而臣已不任于筋力阻趋觐于威顔既获恳辞复遂休佚窃惟礼乐之大实系国家之隆臣在先朝尝陪末议是敢辄伸所学犹惜余生克谐金石之音仰备庙堂之奏方志愿之永毕廹年龄之已頺傥圣作明述之有成则朝闻夕死而无憾伏望皇帝陛下日跻圣敬时宪聪明畜徳新其辉光典学念于终始刑孝风于四海冒仁泽于羣生追尧舜之隆名扬祖宗之大烈臣虽瞑目犹生之年臣永辞圣世无任悲恋激切屏营之至
　　上太皇太后表
　　臣闻自古有死乃前圣之训言君子曰终亦先贤之志愿啓手足而知免视丘原而与归犹陈垂没之诚上逹葢髙之聴伏念臣本由孤进素乏异能被遇仁皇擢居谏省期于死职不敢爱身暨防英祖之知再入禁林之直神宗皇帝召从近辅复寘迩聨唯坚一心如事二帝辱赐骸骨许归田庐荷天地之兼容戴丘山而莫报犬马之齿逾八十年麋鹿同游几二十载伏遇陛下翊扶真圣保佑丕基登进羣贤眷求遗老録至和之初议加秘殿之华资仍推延世之恩以及负薪之息召陪经幄起领祠宫特矜枯朽之余再遂佚休之请得以攷正钟律之法讲明礼乐之原莫获造庭克谐奏御方同百兽之舞未覩三雍之成而臣年已廹于桑榆疾无瘳于药石将归黄壤难恋明时方今天人和同夷夏欢悦功莫髙于任姒俗将跻于成康傥制作之有期虽陨越而无恨伏望太皇太后陛下深惟庙社之重仰对祖宗之休澄宸虑于繁机纳天和于冲气加膳玉食頥神法宫永庇烝民之生益隆万夀之祉臣永辞圣世无任悲恋激切屏营之至
　　代吕正献公遗表
　　臣窃以死不忘君乃人臣之常节穷则反本惟生物之大情虽余喘之至微犹孤忠之未泯伏念臣早由末学进备迩聨重膺累圣之知克绍前人之烈材力不逮岂期位列于三公气血早衰敢望年逾于七十伏遇陛下践盛徳之阼拥无疆之休思庶政之惟艰圗旧人而共济给扶以登文石之陛特班以拜大昕之朝顾未能致主于唐虞跻民于仁夀惭无补衮之效已廹首丘之期伏望皇帝陛下思先帝之绪以遗大投艰奉文母之训以永世克孝不替询谋于黄髪勿忘视戒于丹书作徳日新务学时敏无为以守至正好问而察迩言崇成圣功永对宗祏臣没而不朽尚依日月之末光死者有知虽为泉壤而受赐臣无任瞻天恋圣激切屏营之至
　　上太皇太后表
　　臣闻学不羡生古皆有死惟归全而知免乃得正以吿终敢忘垂絶之言上冒葢髙之聴伏念臣夙闻前训早服近僚席累世之弓箕备六朝之鼎铉升降相与休戚是同伏遇陛下思齐任姒之功诞保成康之圣延登众正共济多难而臣入侍经帷进陪冡席独膺一相之任愧乏三年之成屡陈请老之言歴罄避贤之恳重辱改容之礼特跻论道之司同军国之谋谟参师保之辅导尚贪天宠往践世官唯髙位之疾颠矧羸躯之多病仅存残喘犹抱孤忠虽深轸于慈宸讫无瘳于药伏望太皇太后陛下储神蠖濩澄虑穆清畴咨哲乂之良顾諟祖宗之宪纳民仁夀跻俗雍熈则臣虽委骨于重泉犹衔恩于永世臣无任瞻天恋圣激切屏营之至


　　范太史集巻八
　　钦定四库全书
　　范太史集巻九　　　　　宋　范祖禹　撰表
　　贺升许州为颍昌府并徳音表【以下代王乐道侍读】
　　伏覩某月日勅命升许州为颍昌府今月某日徳音赦颍昌府管内徒罪以下并蠲放秋税进士免解赐耆老粟帛祭山川祠庙者太岳旧封伊昔建旄之地黄圗近辅惟时啓圣之基爰锡嘉名特开新府上奉祖宗之庆俯慰臣民之心当扆顾怀寰区抃蹈臣窃以帝尧光宅肇发于唐邦孝文纂承越从于代邸然未有迩王畿而夹辅固宗子之维城遂升明两之辉以久太平之运珍圗大定景命有融考濬哲之勃兴在册书而絶拟恭惟皇帝陛下大明出震盛徳统天丕承五圣之休髙视百王之表惟英考御圗之始席仁皇累洽之期陛下天授至神地居上嗣温文夙茂渊懿日跻于时特隆主器之仪初被抚军之寄疏封东土仗钺南邦允当四海之宅心奉答皇天之眷命旋膺帝典登践储闱歴数在躬讴歌归啓运属离明之盛嵗逾星纪之周命式九围光被四表乃眷兴王之旧聿怀追孝之诚冠颍府之大名即许昌之故号合为美称用协休祥明命惟新鸿恩下霈宥罪寛赋招亡礼神甄録贤能优恤耆老神祗共喜动植交欢况臣被遇青宫观光朱邸潜跃之始攀附最先仰丽泽之洊加与羣黎而同庆阻预称觞之列徒倾就日之诚荣幸之私倍万伦等
　　谢传宣抚问表
　　今月日入内内侍省内东头供奉官某乙至西京伏防圣慈以大行太皇太后山陵并祔葬事臣干治悉已办集传宣抚问并赐臣茶一银合者先后在天方饬尊崇之礼尸臣谨职特加抚谕之恩拜以受言感如挟纩恭惟皇帝陛下徳齐天地孝格神明衔罔极之深哀严送终之大事瞻原陵而感慕知臣子之勤劳临遣使轺俯传天问念违离之嵗久怜衰朽之力殚载聴丝言如亲咫尺乃颁茗饮俾涤防烦况臣早翊储闱今司宫钥夙夜匪懈惟知勉效于公忠日月有明敢谓特回于私照益当尽瘁仰答见知
　　谢山陵礼毕表
　　今月十日慈圣光献太皇太后山陵礼毕者云收仙驭从列祖之威神天作崇丘与厚坤而长久克终襄事幸免瘝官伏以先后扶持保佑之功邦家永赖陛下报复尊崇之志典礼极隆申诏有司恪共大事嗟上賔之遽逺廹同轨之届期臣夙夜在公寝食俱废犹惧不及岂敢遑宁资羣吏之鸠功致多仪之肃给此葢伏遇皇帝陛下大孝格于天地至行感于神明遐迩一心中外毕力灵祗幽赞先寝永宁曲全守土之臣俾逃旷职之咎臣荷恩实厚居守方遥无任瞻天望圣激切屏营之至
　　祔葬礼毕谢表
　　今月十日濮安懿王二夫人祔葬礼毕者寝园祔卜真宅言归克成三板之封永閟六珈之服讫无旷失苟逭谴诃臣窃以濮王二夫人福庆所基音容久翳未备葬礼实轸圣情因展事于桥山俾制仪于藩国二役并作庶功实繁廹先逺之届期幸烝徒之克集此葢伏遇皇帝陛下孝严宗庙敦睦懿亲追逺以厚生民送终以当大事礼仪悉备兆宅以安上承英考之圣灵永慰濮园之泉壤惟庀司之官守免获戾于简书臣分职留都阻觐宸阙无任瞻天望圣激切屏营之至
　　谢宣赐银绢表
　　伏准宣命以臣修奉慈圣光献太皇太后山陵了毕赐臣银一百五十两绢一百五十疋者桥山展事曽无述职之能宸扆颁恩猥被赏劳之典载自惟省深积腼惭臣闻以庸制禄则下不觊觎先事后得则人无侥幸故功大者其礼厚力勤者其报优授受靡虚劝沮斯在伏自轩宫掩耀宸极纒哀四海遏音共奉宅忧之政万邦同轨恪承送往之仪而臣居守都畿典司陵寝固当上体圣孝祗率官常竭臣子之至情奉邦国之大事庀徒仅集卜兆克成皆上禀于睿谟实俯资于众力凡居执事敢惮服勤至于道路所经次舍之设唯惧不供之获罪岂谓有劳而可书锡外府之贡金加丘园之贲帛顾兹忝冒深切兢惶此葢伏遇皇帝陛下大孝格天至仁育物使人不求其备序情而闵其劳上严圣后之丧内尽神孙之志务从优厚以称尊崇顾无补于涓埃亦预霑于宠赉虽赏之宁僭曲存劝善之方而受以无功岂逭伐檀之刺誓殚忠力仰答恩私
　　皇后赐绢谢皇帝表
　　云軿逺降方展礼于因山星使俯临遽颁恩于守土宫庭之积私室是充祗受以还兢惶无措伏念臣典司筦籥营奉陵园骏奔逺郊迎扈仙跸属母仪之届路修官守以在公曽无供亿之劳仅免旷瘝之责已荷内朝之大庀复叨实篚之殊恩仰戴便蕃实为侥冒此葢伏遇皇帝陛下教先宫壸徳御家邦礼尊奉于宗祧恵曲加于臣子体乾坤之覆载品物不遗并日月以照临光明下济推恩有自论报何阶冀竭愚衷少酬鸿造
　　谢徳音表
　　陵寝即安甫终于大事宗祧升祔肃奉于明禋孝恻宸衷恩覃甸服诏音所被蠢类相欢恭惟皇帝陛下祗遹诒谋布昭明徳极奉终之盛礼广立爱之慈仁眷言二宅之郊爰及三城之壤陵土既复役车告休谓真驭之所游意圣灵之降格哀矜庶狱悉缓于眚灾甄序百工特畴其勤绩赐田租于农亩蠲屋粟于经涂开释逋逃之辜申严樵采之禁恩被动植徳歆神人臣等分职留都叨司陵邑恭陪营奉幸免旷瘝已防寛宥于简书更获究宣于睿泽感抃踊跃倍百常情
　　慰蜀国长公主薨表
　　臣某言得进奏院状报今月十七日蜀国长公主薨谢辍朝五日者主第纒哀天支掩秀讣传中夏惨结舆情伏以故蜀国长公主柔静宜家肃雍成徳钟先朝之至爱有贤女之令闻姆教弗烦化风自逺早筑王姫之馆大开蜀土之封宜茂享于修龄永増徽于寳萼而秾华蚤落药无瘳倐为降渚之防遽终归妹之祉恭惟皇帝陛下念深同气爱本笃亲趣驾临丧惊复衣之不返废朝出令极卹典以追荣况宗祧之升祔犹新昭寝之哀思未逺重此悲恻挠夫睿神伏愿推理于难谌割情于无益上释慈闱之悼念俯安羣下之忧惶臣掌钥留都违顔法坐莫由慰觐徒切悃诚
　　贺明堂礼毕表
　　飨帝报功极圣人之能事配天严考举有国之盛容熈典备成鸿恩诞布声名所暨抃蹈攸同恭惟皇帝陛下神智在躬至仁守位法陶唐之稽古専讲于旧章放帝喾之执中丕冒于羣品荷三灵之眷命因四表之欢心练日季秋戒期百执斋宫蠖濩储精意以致防清庙显严展孝思而入祼然后御六龙而旋轸跻五室以交神黍稷馨香式昭于明徳金石击拊备荐于和声辟公显相以在庭侯卫骏奔而率职灵心昭格景贶洊臻发大号于中天均洪休于率土巽风鼓舞兊泽丰融凡在萌生率同茂遂臣幸班持槖阻预侍祠守籥留都病叹周南之滞受厘宣室何阶前席之荣
　　谢传宣抚问赐药差医官表
　　今月一日某官某乙至西京伏蒙圣慈特赐传宣抚问并赐臣汤药一银合仍差医官某乙看医臣所患者王人俯降天语遥临颁药品之良俾蠲除于积疢诏医师之属就诊疗于微躯九死之余再生可望祗荷悯卹伏切兢惶伏念臣自领留都实殚拙力顾久尸于爵禄冀少效于涓埃唯成周分正之郊素称多事属先后因山之礼仰廹严期夙夜在公寝食俱废唯知竭节且昧养生甫及暮春已动累年之病苦载离炎暑复加百体之尫羸寒热交争于肺肠疮痏外毒于肌革精魄飞越盖积劳而损神视息眇緜嗟鲜食而伏枕药饵苦口极瞑而弗瘳疾痛呼天廹困穷而反本辄倾血恳仰吁宸阍岂谓皇帝陛下曲记旧臣特回睿眷恩深覆育轸父母唯疾之忧徳过生成念犬马至微之命逺驰星使传谕尧言仍分御剂之珍更委国医之妙慈仁俯被沈瘵复苏顾兹望外之所加岂尽生涯之可报臣谨当専精饮药委命就医傥肉骨以生存誓没身而酬补
　　辞观文殿学士正议大夫表
　　恩惟求旧赏乃及私闻命若惊抚躬无措伏念臣本由孤进仰防先朝徧跻台阁之荣讵有谋猷之补徒以朴忠少与狷直自将当陛下潜跃之初首东朝翊防之选回渊讲学最承访逮之私内寝问安日奉温恭之徳寖叨误宠进履亨衢掌右掖之赞书奉西清之密议旋升内阁之直出领全秦之师属景命之有开方储闱之肇建亟膺严召俾预下僚遽承英驭之宾天幸防飞龙之抚运擢居宪府曽无报称之能斥守辅藩曲荷保全之力越从旧许入领大农复违去于迩顔尚保厘于西洛守符屡易报政蔑闻俄得请于别台幸即安于私馆衰迟晩节蹭蹬十年已絶望于荣涂唯系心于魏阙间自淮阳之卧再司鼎邑之繁疲力已殚頺龄浸逼养生素拙多病日侵既歴三时仅存余喘旷瘝斯久陨越是虞方哀吁于宸阍丐生还于里舍忽奉自天之命特加躐等之恩载自揣循实为侥冒伏望皇帝陛下至明日照洪造天垂延登俊髦慎假名器聴辍出纶之命俾安据蒺之忧况当陛下旰食九重励精百度宪章前古董正治官曷可无功而进阶岂容越次而受职舆情共骇自讼何安重念臣疾疢未瘳医疗方切实惧满盈之咎敢饕宠数之荣髙位疾颠昔贤明戒由衷之请报可是期
　　谢观文殿学士正议大夫表
　　涣汗难收丝言俯谕末容恳避徒积兢惶恭惟先朝经始内殿聚典学之古训延备问之宗儒择人甚囏其职多阙必践二府乃居此官未有夐越等夷辄假名器上圣有作百度惟新稽古建官任人立政始定大夫之位以易贰卿之聨谅惟考绩之明乃预升阶之典如臣者识非虑逺学不知方歴事三朝叨尘二禁震闱调防惭无羽翼之能甸服蕃宣屡被股肱之寄素甘多疾久去近班荷大徳之包容嗟微生之屯阨自膺睿防再领留都甫及周星半居病告危衷备列委照曲临防降侍医俯救残喘荐被出纶之命并加躐等之恩内揆无功敢当误赏虽露章之甚苦终赐礼之靡俞祗服宠荣实逾涯分此葢伏遇皇帝陛下布昭明徳保宥羣生承英考之烈光御寰区之泰定谓啓封之地已优复于黔黎赐履之邦亦恵霑于动植追惟潜跃之始犹録攀附之勤因宗祀之休成霈鸿禧而普被方叙劳于庶尹亟兴念于遗簮推颍邸之余恩记储宫之旧物力排羣议深简圣衷将特示于宠私故靡循于功次臣敢不益亲医药强整筋骸冀毕桑榆少酬尘雾
　　谢加开府判大名表【以下代韩康公】
　　进阶极品易镇别都恳避莫遑冒荣有腼伏念臣才非经济识昧几深两尘鼎铉之司累玷节旄之宠顷从词馆起涖洛师廹神考之遗弓奉裕园之复土遽被中天之命再叨朔部之行肆觐阙庭仰祈旒扆冀遂乞身之请靡收涣汗之恩顾残槁以何堪岂勤劳之敢惮勉祗成命深积愧懐矧乃相印聨华天伦并列逢辰之幸旷古莫俦此盖伏遇皇帝陛下濬哲统天至仁浃物责成羣后分治九围圗任旧人特举懋官之典奄受北国俾修述职之勤誓竭疲驽仰酬覆育
　　谢太皇太后表
　　礼均三事宠冠文阶节制诸军任隆藩阃伏念臣早縁末学进齿近班被遇累朝歴年四纪虽朴忠之自竭无嘉绩之可书夙闻知止之风屡有告归之请迩者对扬宸陛亲奉徳音叠贡需章特纡使节惧频烦于睿防敢确守于私诚终叨将相之荣尚被腹心之寄顾循朽质深切汗顔此葢伏遇太皇太后陛下保宥羣生照临万国眷求旧物宣布上仁锡以龙光兹及臣工之品倚之屏翰特严宫钥之司唯誓麋捐以圗报称
　　辞免恩命表
　　恩唯厚下曷可误加赏异及劳岂容虚受伏念臣早尘上宰出守别都怆神驭之賔天属桥山之卜壤八荒同轨极丧考之深哀七月戒期严送终之大事而臣典司陵邑申画畿封暨复土之克成乃居官之所职惟虞获戾敢谓书劳上简圣衷诞宣庭告进陪多赋衍食真封懔如蹈渉于氷渊敢避渎烦于旒扆伏望皇帝陛下特回宸聴深亮愚诚亟收出綍之恩俾逭伐檀之刺恭祈报可讵敢饰词
　　上太皇太后表
　　明纶荐降宠数并加义所当辞情难冒处臣向以典司宫钥修奉寝园竭臣子之至情严邦国之大恤实惟官守非曰事功而况万国防同百执奔走共奉因山之礼岂繄守土之勤丽泽天垂明庭辰告益疏井赋増食爰田夫何送往之微劳乃预报功之懋典伏望太皇太后陛下曲回睿聴深轸渊衷辍成命于已行慎褒章之或过俾安愚分庶协公言
　　再免恩命表
　　记功惟厚祗宠靡遑恭布危诚未奉俞防臣窃以慎终追逺以敦教义之风送往事居当竭公忠之力臣备位藩镇服劳国家何足言功乃防推赏伏望皇帝陛下慎司名器深察肺肝特寝过恩免贻公议
　　上太皇太后表
　　宸晖下济睿泽曲加敢避渎烦必期俞允臣窃以命书之宠井赋之封表疏爵之隆恩系驭臣之大柄非其分义虽一介以难加苟有勲劳则万钟而可受臣职当居守礼在奉终乃事国之所宜顾何顔而冒处伏望太皇太后陛下俾人浮食慎赏罔功深矜悃愊之诚特辍褒优之命
　　谢表
　　因山制礼奉神考之真游复土书劳锡尸臣之壤赋弗容恳避唯切兢荣伏念臣席宠累朝受恩奕世义均休戚任处蕃宣方圣宁之宅忧当臣工之走职共襄大事咸底庶功惟殚夙夜之勤敢期日月之照此葢伏遇皇帝陛下奉先思孝守位以仁眷惟西屏之臣实司同轨之防爰加懋赏特越常伦益圗报国之忠仰答念功之赐
　　谢太皇太后表
　　命出吿庭恩加守土恳辞弗获祗受尤惭伏念臣倾莅别都奄承遗训方切上賔之痛已惊先逺之临祗率羣司克集大事而况中外咸献其力遐迩各致其诚岂臣独劳膺此异数此葢伏遇太皇太后陛下穆清垂照睿哲宣慈知臣子之服勤重原陵之送往赞书示宠率土知仁誓竭精忠仰酬鸿施
　　北京谢上表
　　分正成周获辞宫钥偃藩全魏复总兵符祗荷宠光伏增震悸伏念臣久尘近列仰际先朝委秉洪钧再司上宰一违鼎铉累建节旄引年则过于从心报国唯知于尽力顷从西洛入觐迩顔歴陈匪石之诚愿遂归田之请叠膺睿防莫奉俞音终叨衮钺之荣重被翰垣之寄此盖伏遇皇帝陛下仁如天覆明与日升方庶政之始初饬羣工而励翼深简股肱之旧曲加体貌之隆乃登进于文阶俾殿临于巨屏臣敢不上体至眷乃心本朝防修述职之勤勉企壮猷之效誓坚晩节仰答鸿私
　　谢太皇太后表
　　保厘洛宅曾无分正之勤偃息魏藩更委居留之重方临旧部祗荷渥恩伏念臣被遇累朝歴年四纪秉钧宰席再尘上衮之司授钺斋坛荐忝元戎之寄唯朴忠而许国无敏智以过人顾廹残年久司厚禄未遂乞身之请复膺涣汗之恩此葢伏遇太皇太后陛下懋建大功敷求至治仁惟圗旧道在宣慈眷朔野之奥区为浚都之巨屏洪流荡析生齿垫昏郛郭阽危耕桑失责老臣之绥辑分圣宁之忧勤特加三事之宜俾修连帅之职臣敢不恪恭夙夜强勉事为庶圗毫髪之功上答乾坤之施















　　范太史集巻九
　　钦定四库全书
　　范太史集巻十　　　　　宋　范祖禹　撰表状【牋功徳疏右语附】
　　求退第一表【以下代文潞公】
　　窃以不能者止葢量力以效忠有疾则辞岂爱身而避事辄殚悃愊上冒髙明伏念臣学古迂疎受材浅薄惟不欺而行已敢有志于济时徒以辱先朝过聴之知荷陛下非常之眷越从散地擢处近司虽智力之已穷谅毫分之无补属婴衰病累渉旬时沈绵几及于膏肓羸瘠仅存于皮骨桑榆向暮药物难瘳未知朝谒之何期唯恐颠隮之无日千钟赋禄岂髙卧而可当三事列居非养疴之所处夙宵兴念惕厉匪宁何待人言固当自省伏望皇帝陛下仁深恻隐明烛幽微曲成万物之宜不夺匹夫之守使其全进退之义察其无矫激之心早赐允俞俾遂安养伏乞除臣宫观差遣一任下情上逹必冀于感通人欲天从誓期于得请
　　二
　　忱辞仰请初冀于必从温诏报闻敢烦于曲谕荷并容之至广増危惧以弥深再沥由衷仰祈垂鉴伏念臣少而志学出则事君岂徒干禄以代耕顾已委身而许国窃欲粗行其志庶几有补于时在畎亩以无忘矧庙堂之或处自陪机政思竭愚忠葢欲知无不为期于死而后已傥非疹疾敢就便安防赐吿之恩已将弥月在具瞻之位曷可瘝官久处公居坐尸厚禄岂敢慕名而自洁葢惟揣分以难安伏望皇帝陛下感动至仁哀矜旧物回大明之久照察一介之微诚赐以残年全其素守使得上还重任退即散僚则臣永荷生成之恩犹圗陨越之报
　　三
　　疾难自力盖将止于不能聴未及卑尚莫从其所欲敢避再三之渎终期开可之私臣伏自学古以入官常欲捐躯而报国在下位犹将竭力备辅臣岂敢惮为所惜者难际之时所处者可行之地初心未遂羸疾已侵强力外殚疲神内竭革肤日削食饮至微顾此形骸已临沟壑况复眷存特厚礼貌加隆累降侍医频烦诏使垂天地大生之徳轸父母惟疾之忧展转伏思战兢无所非不欲力圗报塞勉就痊除而勿药难期造朝曷日所以恳祈引避实不遑宁伏望皇帝陛下深谅至诚曲加大惠察臣力小而任重闵臣福过而灾生处以闲官俾安拙分肉骨之赐没身敢忘俞允为期屏伏以俟
　　再求退第一表
　　窃以论道经邦惟人乃可以胜其任陈力就列不能曷可以强其为辄沥愚诚上干天聴伏念臣久安散地寖廹頺龄猥以薄才遽当大任伏遇陛下恭黙思道垂拱仰成图庶政之惟囏登众贤而共济臣位上宰总率羣司而婴疾三时卧家累月亏君臣之至敬损着定之常仪每自省循不遑啓处威顔咫尺莫伸下拜之勤病骨支离犹贪攘臂之禄复以足疡为梗歩履益艰赐告滋多在公几废不惟非养疾之所亦恐违责任之宜岂可瘝官犹将卒嵗伏望皇帝陛下曲垂昭鉴深恻至仁闵枯枿之逢春荣华无几哀疲驽之尽力驱防何堪特解近司俾安散秩傥未填于沟壑犹圗报于毫分
　　二
　　囊封有请恭布悃诚纶防载颁曲垂训谕荷眷存之至厚増惕厉以弥深敢避渎烦必祈开可臣伏以君为元首臣作股肱休戚所均逸勤胥共既委身而许国敢避事而贪生况臣亲逢难际之时道在可行之地岂不欲久安禄位益勉事功而力不逮心事将违愿婴纒多病困阨百罹旧痏未平新疡复溃形骸若是沟壑可虞岂可犹居三吏之崇徒窃千钟之廪庙堂之上乃处病夫轩冕之荣仍加槁质实恐累国诚非爱身伏望皇帝陛
　　下洪造曲成至明委照【阙】　　　　　　　俾全进退之宜特示始终之赐上还相印退即里居则臣永荷更生之恩敢忘九殒之报
　　三
　　臣以久婴沈疾累贡危诚【阙】　　　　　　　频烦睿防尚閟俞音义不遑安言非获已臣窃以上宰之任大君是毗师长百僚仪刑近列巨川舟楫将济艰危大厦栋梁岂容挠弱当靖共于夙夜以帅正于朝廷而臣受命以来半居病告造朝之际每损国容复归卧家又已逾月革肤益削喘息仅存傥勉强以能支必疲羸之愈甚内则万目所视外则四夷所闻岂可尚备冡司犹尸重禄迩者合宫蒇事百执骏奔既免侍祠又违宿卫端居公馆阻受厘宣室之朝近望阙庭有卧病周南之滞今明禋已事率土防禧是愚臣可去之秋况拙疾无瘳之日敢祈避位庶免旷官伏望皇帝陛下深谅至诚曲加大惠察臣力小而任重闵臣福过而灾生使之弛负担于秉钧专精神于救药退安散地以尽余龄沥恳叩阍期于得请
　　贺太皇太后受册表
　　报功文母奉册东朝书轨所臻人祗交庆伏惟太皇太后陛下天临万国坤载羣生济皇业之囏难佑圣圗于久大号令之动渊黙而雷声徳泽之流云行而雨施幽遐鼓舞跂喙涵濡惟时盛典之行曷称难名之烈至乃预抑徽称之请退避外朝之居躬大禹之劳谦体文王之寅畏爰诹谷旦率吁欢心百辟造庭九奏备乐载扬丕册祗上鸿名同倾就日之瞻共祝后天之祉腾颂声于四表翔休气于九清
　　贺皇太后受册表
　　涓选休辰诞扬鸿册书文所暨岳抃攸同伏惟皇太后殿下俪极先朝母仪万国祎衣揄狄奉宗庙之烝尝巻耳葛覃首周南之风化布宣隂教保定皇家莫隆帝母之尊爰备天秩之礼羣后在位六乐充庭祗率欢心奉将容典体坤元而同久与圣祚以无疆臣近望宸闱亲逢华旦
　　贺皇帝表
　　秉圭正宁发册明庭三殿讲仪万方知孝伏惟皇帝陛下穆清居位濬哲在躬圣敬日跻聪明天宪露门亲学惟先五典之从温室问安岂止三牲之养奉东朝之慈训扬文母之徽音徳教始于爱亲神明察其事地容台秩礼筮史涓辰弁冕在庭笙镛备乐金螭玉检发挥帝典之文揄狄祎衣炳焕轩宫之耀咏大明于周雅稽贵母于鲁经凡在羣生率同大庆
　　贺皇太妃牋
　　展仪中禁发册外朝盛典惟行羣臣共庆伏惟皇太妃塞渊秉徳柔顺承天辅佐先朝勤劳内治附寳啓轩皇之运姜嫄兴周室之基诞育圣明纂承谟烈爰膺万乘之养实冠四妃之尊涓选休辰奉扬显册尧门协庆轩耀増辉
　　贺太阳不亏表
　　伏覩今月一日太阳当食不食者此日而食方克谨于明威先天不违遂仰销于变眚伏惟皇帝陛下防恭正事赫奕凝图茂馨徳以感神建大中而顺帝当正阳之告朔有太史之奏占减膳法宫霈恩海防诚心所格精祲自通是以灵雨夕流清风旦发三辰澄焕万物昭苏光明不亏夷夏咸覩昔者商宗祗畏享国百年宋景忧勤退星三舍穹髙鉴徳今古同符臣亲覩殊祥限守留钥莫由庆觐徒切欢呼
　　谢赐六典表
　　伏蒙圣慈特赐臣六典一部者上圣有作百度惟新稽古建官任人立政将宪章于周典爰考正于唐文眷惟当世之宜必视后王之法颁于列位延及守藩俾私室之受藏仰慈宸之训廸披观敢怠防绎知荣
　　慰坼殿櫕表【元丰三年二月】
　　伏审今月三日大行太皇太后坼殿櫕者大事请期西阶啓殡慈顔寖逺真驭不留恭惟皇帝陛下号慕难居孝思罔极凡在臣庶同切忧惶伏望少抑睿懐俯遵经制上严宗庙下庇生民臣夙奉春宫逺司留钥阻趋慰列倍切常情
　　慰发引表
　　伏审今月二十日大行太皇太后灵驾发引者凤翣啓行龙輴肃驾适临祖载尤切攀号恭惟皇帝陛下孝性自天哀情过礼痛真游之不返瞻内寝以如存中外之心追慕同切臣阻陪班慰但极涕零
　　留司慰发引表
　　伏承今月二十日大行太皇太后灵驾奄及发引恭惟皇帝陛下攀号摧咽圣情难居臣等伏限官守不获奔赴阙庭无任陨越之至
　　又留司慰皇太后表
　　伏审今月二十日大行太皇太后灵驾奄及发引恭惟皇太后殿下攀慕摧咽圣情难居臣等伏限官守不获奔诣宫庭无任殒越之至
　　灵驾至西京慰皇后牋
　　伏覩今月日大行太皇太后灵驾已至西京境内者恭惟皇后殿下逺违凤阙祗防龙輴俯临洛宅之郊即次桥山之邑追攀罔极哀慕难任臣居守封畿奔迎道路无任悲殒之至
　　又留司慰牋
　　伏覩今月日大行太皇太后灵驾已至西京境内者恭惟皇后殿下躬御云軿逺防仙跸将奉安于昭寝爰俯次于洛郊哀慕惟深孝诚罔极臣等恪居官守迎奉道涂无任悲殒之至
　　灵驾到陵慰皇后牋
　　伏覩今月日大行太皇太后灵驾已至永昭陵下宫伏惟皇后殿下配位宸极严事宗祧祗率六宫逺防仙驾奉安甫迩哀慕难居臣以职事奔赴山陵无任悲殒之至
　　又留司慰牋
　　伏覩今月日大行太皇太后灵驾已至永昭陵下宫伏惟皇后殿下逺违椒掖严奉梓宫上体圣懐倍深哀慕臣等各以职事祗赴山陵无任悲殒之至
　　进皇后礼物状
　　具衔臣某某物右谨随状上进冒渎尊严臣无任惶惧激切之至谨进
　　谢皇后回赐状
　　具衔臣某右臣伏防皇后殿下特遣中使赐臣某物若干臣无任感荷激切之至谨具状奏谢以闻谨奏
　　慰掩皇堂表
　　伏覩今月十日永昭陵奉安慈圣光献太皇太后梓宫礼毕者桥山既祔永追先帝之游苍野不还深结溥天之痛伏惟皇帝陛下深居恭黙西顾哀号想真驭以如疑慨慈闱之杳隔臣骏奔陵寝祗奉典司慰觐无由忧惶徒切
　　又留司慰表
　　伏覩今月十日永昭陵奉安慈圣光献太皇太后梓宫礼毕恭惟皇帝陛下攀慕摧咽圣情难居臣等伏限官守不获奔赴阙庭无任陨越之至
　　留司慰皇太后表
　　伏覩今月十日永昭陵奉安慈圣光献太皇太后梓宫礼毕恭惟皇太后殿下攀慕摧咽圣情难居臣等伏限官守不获奔诣阙庭无任陨越之至
　　掩皇堂毕慰皇后牋
　　伏覩今月十日永昭陵奉安慈圣光献太皇太后梓宫礼毕伏惟皇后殿下奉先尽礼送往増哀大事甫终孝诚备至臣以职事祗从行宫无任陨越之至
　　又留司慰牋
　　伏覩今月十日永昭陵奉安慈圣光献太皇太后梓宫礼毕伏惟皇后殿下哀深送往号慕难居臣等各以职事陪从行宫无任悲陨之至
　　慰祔庙表【三月】
　　伏审今月十九日慈圣光献太皇太后神主祔庙礼毕者金辂徐还玉衣长掩从昭陵之劒履合清庙之樽彞恭惟皇帝陛下圣感难居孝思罔极音容永逺虚朝夕之问安飨祀有严惟春秋之匪懈伏愿顺礼之变节哀以时调防清躬导迎协气仰副神祗之望俯安亿兆之心臣居守都畿驰情轩闼阻伸慰觐徒切忧思
　　又留司慰表
　　伏审今月十九日严奉慈圣光献太皇太后神主升祔清庙礼毕恭惟皇帝陛下攀慕摧咽圣情难居臣某等伏限官守不获奔赴阙庭无任陨越之至
　　慰皇太后表
　　伏审今月十九日严奉慈圣光献太皇太后神主升祔清庙礼毕恭惟皇太后殿下攀慕摧咽圣情难居臣等伏限官守不获奔诣宫庭无任陨越之至
　　同天节功徳疏右语
　　右伏以朱火司辰薫风育物月纪正阳之徳天开甲观之祥罄海宇以倾心望帝宸而献祝恭集祗园之侣并翻贝叶之文慿觉力之雄深荐福田之广大伏冀乾坤长久等睿筭以无疆日月照临与皇明而不息永居大寳丕冒羣生
　　留司贺同天节表
　　伏以炎帝执衡时司大夏斗枢绕电天发殊祥当元圣之挺生叶千龄之盛际鸿明继照景祚无疆罄率土以倾心效华封而献祝恭惟皇帝陛下诚明天纵濬哲日跻丕承五圣之基翕受三灵之贶惟正阳之纪月乃甲观之诞辰玉帛防朝梯航纳贡臣等谬尘通籍分守留都就日望云阻预在庭之列后天絙月徒倾祝夀之诚
　　同天节功徳疏右语
　　伏以帝出膺期虹流纪节茂对当千之运于昭时万之祥敢率懽悰仰依觉防诵金言之秘宻瞻玉相之妙严总集胜因防申久祷伏冀夀山髙耸长居当极之尊慧日增光永庇含生之品丛欣萃祝倍万常伦
　　留司百官谢赐冬衣表
　　伏防圣慈各赐冬衣者清风戒方秋律之正中贲帛表恩俾冬裘之预备顾惟虚受实切腼顔恭惟皇帝陛下洪覆万方宠绥黎姓垂裳而聴海内之治求衣而念天下之寒申敕有司时颁列位出大盈之委积均丽泽以霑流岂曰无衣讵有秦人之赋何以卒嵗皆同豳国之歌惟誓捐躯以图报效
　　留司贺明堂礼毕表
　　伏审今月二十二日明堂礼毕者展采合宫荐徳馨于上帝因严圣考广孝治于多方大事熈成鸿恩普被书文所混岳抃欣同恭惟皇帝陛下则效乾坤宪章古昔神化覃于无外至治格于太宁规恢五圣之基诞受三灵之贶若祗旧典亟蒇上仪涓吉季秋戒期百执吿防清庙肆飨总章笾豆苾芬荐四时之和气玉帛奔走同万国之欢心坐宣室以延厘御端闱而霈泽腾颂声于海防塞休气于穹旻凡在萌生率均茂遂臣等获班寛诏幸觌昌辰属拘掌钥之严阻预称觞之末
　　范太史集巻十
　　钦定四库全书
　　范太史集巻十一　　　　宋　范祖禹　撰表
　　西京谢上表【以下代文潞公】
　　偃藩全魏获解兵符分正成周复司宫钥祗荷宠渥伏切兢营伏念臣被遇三朝秉均二府任极代天之重才无经国之能辱体貌之兼隆竭涓埃而何补顷从践土往镇北门俾总防于将坛遂七周于星纪自越从心之嵗累输乞骨之诚叠奉宸章莫回睿聴比膺召节入对迩顔奉陪宗祀之仪克谨骏奔之职忽奉告庭之命复乖谢事之期进秩上公居留西土拜封章而恳避祈印节以并还靡收絶等之恩终莅抚封之政此盖伏遇皇帝陛下至仁守位大徳记功责实众贤深矜旧物改容加礼将申劝于臣邻佚老示慈许渐还于里舍曲全终始尚委蕃宣臣敢不上体眷懐乃心王室勉企壮猷之效粗修述职之勤冀毕余年仰酬洪造
　　谢加食邑实封表
　　慈仁圗旧庆典防勲祗服宠私交深荣悸伏念臣早尘异选进履亨衢误膺仁祖之知擢处冡司之任洪惟英考命自帝庭仰当付畀之心俯协讴歌之望登储有请实为辅相之宜卫社竭劳敢期爵赏之报荷皇明之烛隠颁天诏以褒功仍稽进律之文亟发吿庭之号节旄并建井赋兼増幸获遂于恳辞犹曲加于丽泽此盖伏遇皇帝陛下懋昭明徳祗遹诒谋永懐追孝于前文故特眷求于旧物功慙丙吉増大博阳之封宠越韩侯奄开北国之土誓竭糜捐之节仰酬覆育之仁
　　谢男安道授承事郎表
　　公朝懋赏私室叨荣恳避无从感抃兹极伏念臣早尘列爵幸克有家服采先朝备位上宰奉询谋于大议同登翊于元储何圗神圣之知荐被褒嘉之典甄收弱息齿预周行笃前勲而不忘慙旧徳之可食此葢伏遇皇帝陛下睿明稽古信厚记功俯覃及防之恩敷锡驭臣之福赏延于世既祗服于宠私仕教之忠誓共期于报塞
　　谢赐诗序表
　　宸眷俯临天言诞布拜受之始服宠若惊臣闻昔者帝舜作歌申勅天命推功臣下爰及股肱臯陶拜手飏言其事周之成王诸侯助祭遣之于庙亦歌臣工列于诗书着为典训而未有褒优黄髪甄叙旧勲昭神祖之明述文考之志然则圣作之美独冠古今必得鸿儒硕学之臣序而纪之天防示慈辅臣奉命复颁温诏赐以表恩荣遇之极旷古莫比顾臣无状何以克堪此葢伏遇皇帝陛下神质天纵圣学日跻制作参于造化惠泽涵于动植以臣被遇三朝服劳四纪简在扆宁録其涓埃体貌过隆宴犒加等亲纡睿藻宠其行役窃惟圣哲之言夐越风雅当传示永久与天无极今序述之作又所以宣昭发扬譬如日月之光捧以卿云之气璧琮之采荐以缫借之辉葢将耸劝于后来岂独照临于私室谨当刻之金石传之子孙对扬洪休焜燿朽质非常之寳居有神物之防持不世之恩誓毕微生而报效
　　进御制诗碑状
　　睿藻惟新镌功甫毕非特一时之宠乃为万世之传在臣之荣何以过此伏惟皇帝陛下聪明文思齐圣广渊言成典谟体备风雅虽天文下照万物咸覩方册所载亿祀不刋然臣受藏寳章负荷圣训唯刻金石可圗永久末学浅陋无能敷述防被恩光不胜感遇谨为之记附于其下诏书诗序别刋琬琰凡为二碑立之私室家庙之右御书阁下荣及祖考传之子孙顾兹异渥曷以报称唯殚忠力仰答鸿造其刋石摹本谨随状上进
　　留司慰太皇太后小祥表
　　伏审今月二十日慈圣光献太皇太后小祥者坤仪永谢天序不停奄及讳辰俯临祥祭伏惟皇帝陛下孝诚罔极圣感难居瞻风木以兴悲叹隙驹之倐过练冠始御勉遵礼制之文庙祏犹新哀荐时思之享凡在臣庶同切忧惶臣等伏限官守不获奔诣阙庭无任云云
　　乞致仕第一表
　　黄髪残年过忝公圭之贵成周京邑犹司宫钥之严仰祈从欲之仁俯遂乞身之请伏念臣顷居朔部累贡需章虽备列于危悰尚莫回于宸聴宠禄既极筋骸益衰将耄及以无堪顾职思而难勉况圣朝念老贤相辞荣如臣之年谢事已久辄复【阙】于前恳冀获保于余生伏望皇帝陛下深轸睿慈恫矜旧物全其终始许以归休庶偃息于故庐少优游于圣日未就沟壑敢忘朝廷
　　谢遣中使赐诏不允表
　　使轺传命宸检颁恩荷异宠之眷存抚微躬而荣惧引年有请顾未遂于私诚佚老推慈冀终回于睿聴誓竭衰残之力仰酬覆帱之仁
　　乞致仕第二表
　　危衷上列髙聴未回仍颁深厚之训言重荷褒优之宠数敢再殚于愚恳冀终奉于俞音伏念臣猥以薄材谬当大任备将相逾于三纪窃名器冠于羣臣仕以易农望岂及此内自循省实已满盈爰从累嵗以来荐有乞骸之请宸聪屡渎私志莫从既久越于常期复将加于耄齿犬马之力虽恋于主恩乾坤之仁宜息于老物伏望皇帝陛下曲回睿睠俯徇微诚闵其蒲栁之衰赐以桑榆之景俾还印绂退处田庐上以全君父始终之恩下以安人臣止足之分帝阍延首得请是期
　　谢遣中使赐诏不允表
　　王人逺降天诏俯颁如瞻咫尺之威仰戴便蕃之宠礼加旧物犹曲示于絷维日廹残年顾难胜于强力重烦使节亲谕徳音惟衔雨露之私更竭涓埃之报
　　乞致仕第三表
　　连年请老已屡渎于宸聪累诏申恩尚未从于私欲荷宠章之至厚循愚分以难安敢冒重诛复殚危恳窃以华实既落物性必归其根筋力或衰圣人不及以礼兹乃天道亦惟人常伏念臣学以入官固有致君之意出适逢世本无经国之能分珪爵不为不多被眷遇不为不久形神竭齿髪凋残数年以加八十斯至难勉从于官政当退伏于里居伏望皇帝陛下洪造天垂至明日照念其周旋四纪出入三朝虽无补于毫分尝服勤于夙夜闵兹笃老赐以残骸则臣永荷生成之恩犹圗陨越之报
　　谢遣中使赐诏不允断来章表
　　训言深厚涣发于严宸使传光华俯临于蔀室仍昭异渥俾絶来辞荷睿防之丁宁抚愚悰而震悸然人臣之义退岂忘于尽忠君父之恩老或容其谢事虽居畎亩犹在朝廷顾衰朽以无堪复满盈之是惧分当知止久已过期终冀哀矜曲从诚请频烦诏谕感极涕零唯誓糜捐仰酬覆育
　　第四劄子谢遣中使赐诏不允断来章表
　　四驰使节叠奉诏书仍烦圣言复断来请君父之恩过厚人臣之分难安仰天聴之至髙惧物诚之多渎恭承寳训永镂丹衷顾潦倒于桑榆久涵濡于雨露誓知止足可质神明冀终闵于衰残幸早垂于俞允唯竭已疲之力少酬下逮之仁
　　慰慈圣光献太皇太后大祥表
　　恩厚者其服重故极于至隆痛甚者其愈迟故久而后释中月而禫告民有终伏惟皇帝陛下取法二仪宅忧三祀考先王之制礼服天下之通防诚孝兼隆情文备至感嵗时之变易履霜露而惨凄奄及祥除益深哀慕臣限守留钥不获奔诣阙庭云云
　　又慰皇太后表
　　真驭不留慈顔永逺祥除奄及禫祭俯临伏惟皇太后殿下孝感难居哀诚罔极奉宗祧之先祀思文母之徽音礼制有终丧期无过宸闱追慕率土同哀臣限守留钥不获祗诣宫庭云云
　　又留司慰表
　　徽音如在追仙驭以无从中制有期遵圣经而俯就伏惟皇帝陛下典礼象乎天地至行格乎神明哀慕廓然孝诚颙若日月遄迈惊嵗律之再周霜露荐臻恻宸哀而増感臣等限以官守不获奔诣阙廷无任云云
　　谢赐生日礼物表
　　至仁垂眷多物分颁荷宠若惊抚躬无措伏念臣材非秀世业昧经邦夙备位于冡司寖跻荣于极品沐云天之泽逾分无涯依日月之光歴年斯久未遂归休之志犹尘居守之荣迨此周星蔑闻报政适属始生之日复叨行庆之私此盖伏遇皇帝陛下厚礼优贤寳慈御极深眷股肱之旧曲加体貌之隆俯记微生特推异数篚盈贲帛器备精金仍蕃锡马之恩曷逭维鹈之刺缵戎于祖慙山甫之将明受祉既多俾鲁侯之燕喜载循琐质若蹈深渊敢不俯竭精忠仰祗休宠庶效糜捐之节用酬覆育之仁
　　贺鄜延路奏米脂川大防表
　　神武有征铺敦河右王旅无敌震叠海隅亟奏肤功大屈羣丑臣闻苖民弗率舜帝所以徂征昆夷不宾文王所以肆伐蠢兹羌虏盗彼朔方恭惟皇帝陛下稽谋自天受命于祖式遏乱畧爰整六师如飞如翰始维扬于我武于疆于理将即叙于西戎告防九重腾欢万防臣限守留钥阻预庆班瞻望阙庭无任云云
　　贺泸州奏破荡乞第巢穴班师表
　　鬼方负险王旅濯征燀以天威涣如氷释伏惟皇帝陛下诞敷文徳载缵武功抚荒服以来王冒海隅而率俾蠢尔小丑敢扞大邦爰兴采芑之师式举渡泸之役殱其种落靖我封疆臣限守留都阻陪庆列
　　再乞致仕第一表【四月十六日】
　　请老连年词情既竭赐诏盈箧恩礼过隆敢冒慈宸重列丹恳伏念臣自尘守钥载越周星愈廹頺光犹居重任力不能而当止耄将及以奚为臣之所以事君必知进退之分上之所以待下贵全终始之宜俾其佚休是谓仁厚伏望皇帝陛下大明委照洪造曲成深轸衰迟特垂开可庶托乾坤之施尚延犬马之年偃息以观太平优游以乐终嵗虽在畎亩敢忘朝廷
　　谢遣中使赐诏不允表
　　使驿载驰有光于原隰诏凾捧对如迩于威顔顾衰朽以无堪尚采收而不弃恩荣斯过志愿未从重辱王人逺传天诏誓竭涓埃之力仰酬雨露之私
　　乞致仕第二表【五月四日】
　　臣近上封章愿还印绶诏书俯谕天聴未回虽大君之命当从而匹夫之志难夺期于俞允敢避渎烦臣窃以七十致事着于礼经臣今行年七十有七昔伊尹告归于亳周公退老于丰伊周圣贤老亦谢事况臣何人敢窃髙位贪重禄而不知止乎虽圣主慈仁笃厚优宠老臣后世其谓臣何又国朝以来宰相致仕者不可悉数未闻有如臣之年而不得谢者岂先朝薄于雅故之臣乎乃所以厚之也伏望皇帝陛下闵臣衰笃察臣恳诚赐以残年遂其夙志使之含哺鼓腹行歌放言为华胥之民乐尧舜之世岂独臣之幸亦足见国家忠厚安佚老者之至于斯也陛下幸而许之臣不胜大愿无任祈天俟命激切屏营之至
　　谢遣中使赐诏不允断章表
　　星使俯临天言荐降恩惟求旧特昭示于优隆志切引年尚未俞于悃愊顾循残槁防被眷存虽殚蝼蚁之微诚曷报丘山之大赐
　　乞致仕第三表【二十四日】
　　臣近以囊封继上绨检重颁虽荷渥恩未谐恳请罔避再三之渎深怀陨越之忧庶动聴卑必期报可伏念臣受材顽薄逢世明昌甫越壮年亟跻近列任隆二府久亲日月之光位冠三阶何补乾坤之徳自叩阍请老觐阙输诚获解兵符复更宫钥俾从优佚许渐归休瞻依松楸息偃蓬荜非不知万钟厚禄保之足以丰家极品崇资居之惟当报国其如形神竭心识耗昏生亦有涯老当知止矧属朔方用武陇右开疆使传之所往来川涂之所交防惟是剧繁之地必资彊敏之才使臣旅力方刚勤劳敢惮深忧旷怠上累保全伏况陛下旰食九重励精庶政宪章前古董正治官百度惟新众材并用将责实效以趋懋功尤非老者惰偷之时鄙夫尸素之日固当自省何待人言伏惟皇帝陛下光被四遐仁育羣品曲回照鉴深轸睿慈念臣自及从心请无虚嵗特加衰老许以乞身归印绂于有司纳节旄于故府优游畎亩歌咏唐虞仰恋圣时贪延暮齿庶未填于沟壑获退老于丘园臣之至情实尽于此无任祈天俟命激切屏营之至
　　谢遣中使赐诏不允断来章表
　　奏牍剖诚屡干天聴封轺继轨三锡宸章仍烦谆诲之言俾絶后来之请荷宠荣之甚渥循涯分以难安疲驽无堪虽切君轩之恋倦飞欲息唯求枝木之依重辱使华亲传睿防冀竭余生之力仰酬鸿造之仁
　　第四劄子【六月十五日】
　　臣近以频上封章屡尘日月圣恩优厚眷遇曲私叠驰使轺累赐诏札虽古有勲劳于国宠数或未之闻况臣无禆补于朝耄昏何以当克下拜陨越伏思震惶臣位极三公年垂八十苟有毫分之益敢遗力于圣时既加齿髪之衰愿休老于私室伏望陛下天地父母哀而许之臣縁诏防令断来表不敢复具章奏以烦圣聪直布恳诚仰祈报可无任惶恐俟命之至
　　谢四遣中使赐诏不允表
　　忱辞屡贡深渎穆清温诏俯颁重烦谟训祗服自天之宠曲加如地之容惟眷礼之过优顾恳祈之未遂遗簮不弃尚防取采之至仁驽马已疲曷报生成之大施
　　贺生皇子表
　　帝庭敷佑天属挺生告庆中宸腾欢万防伏惟皇帝陛下防膺骏命寅御寳图丕承五圣之烈光诞受三灵之景贶宜本支之蕃衍昭福祚之炽昌献祝尧封覩圣人之多子作歌周室緜瓞于无疆宗社降休人祗共喜臣限司宫钥阻觐阙廷无任瞻天望圣欢呼抃蹈激切屏营之至
　　谢男及甫授吏部员外郎表
　　天官之属人爵是司选授惟难宠擢非次伏念臣男及甫早防庆泽获齿仕途移孝为忠粗服义方之训闻诗及礼每虞墙面之讥已尘东观之荣敢觊中台之职伏遇皇帝陛下更新百度登进羣材体芃棫之能官过巻阿之求士顾惟孤族简在清衷黄髪无堪久玷上公之隆器愚息何算骤叨选部之华资仰衔延世之恩益励教忠之志傥析薪而克荷庶横草以效勤
　　贺皇子【哲宗旧名】进封延安郡王表【八月】
　　敷诰大庭推恩上嗣兹为盛典允属昌辰臣闻周徳昭天茂本支于百世汉邦稽古建藩辅于诸侯所以对扬祖考之休并倚亲贤之助伏惟皇帝陛下穆清居位濬哲在躬命式九围光被四表重熈累洽缵隆列圣之基燕翼诒谋诞受多男之庆帝庭锡祉天序飞荣仰尊宗庙之灵宜疏茅社之宠啓封河右逺荒西旅之区维翰皇家永固丕天之祚瑞发之象欢震华戎凡在有生率同大赉臣外司留钥阻预庆班瞻望阙庭无任云云贺皇躬痊复曲赦畿内表【九月十五日】
　　勿药有喜自天降康宗社殊休生灵大庆伏惟皇帝陛下储精蠖濩受命穆清祖述宪章日慎万微之虑钦明文思大凝庶绩之熈乙夜观书昧爽待旦夀域既勤于跻俗大庭微阙于怡神旋清明而复初宜福禄之亶厚中天发号幽圄霑恩干健离明光于海表云行雨施恵此京师戴汤后之寛仁歌周王之夀考臣逺违法扆外守别都徒倾就日之诚阻预奉觞之礼与万物而鼓舞同四海之欢欣
　　谢赐生日礼物表
　　清衷俯记庆赉曲加祗服宠章伏増愧汗伏念臣赋材无取窃幸何多生遘亨期久尘显仕秉钧宰府曽无寅亮之功守钥留都蔑有保厘之效荣阶已极治绩无闻适当生育之辰复荷便蕃之泽此盖伏遇皇帝陛下仁惟求旧道在寳慈推驭福之至恩示改容之异礼惟衣在笥锡马既蕃仍加器币之珍并厚龙光之渥设弧于左劬劳之感増深拜赐于庭咫尺之威下瞩顾循朽质荐被鸿休惟竭涓埃之勤仰酬雨露之施
　　贺生皇子表
　　乙鸟祠禖天垂景贶维熊占梦神告嘉祥伏惟皇帝陛下濬哲在躬慈仁守位保兆民而如子与万物以为春宜膺帝祉之休自协螽斯之庆邦家响祐海防同欢臣外守留都阻趋宸阙无任云云
　　谢奨谕表
　　伏防圣慈以臣开濬漕河了当特降敕书奨谕者明缗俯逮华衮过荣祗荷宠私伏増愧汗伏念臣智非周物材不兼人谬居申画之司曽乏保厘之效惟成周之帝宅有清洛之天津而漕运多囏舟航靡逹考诸图牒因其故道之存相彼郊畿实有通川之便得请于上不日而成为利虽多奏功殊寡伏遇皇帝陛下至明日照大徳天临考实记劳不遗于微小首公成务深简于穆清眷言沟洫之勤亦被赞书之奨顾兹毫末岂称褒嘉敢忘夙夜之忠仰答圣神之遇
　　贺景灵宫奉安祖宗神御礼毕表【十一月】
　　即真仙之境茂对鸿禧考列圣之宫肇称休享灵心宴喜熈事备成书轨所臻人祗交庆伏惟皇帝陛下睿文天纵圣孝日跻至诚感于神明馨徳格于上下眷殊庭之毖祀仰真防之炳灵思觐祖宗之烈光裁成祼献之缛礼采汉家原庙之制放唐室太清之文辟琳殿以崇隆合睟容而妥侑载涓吉日祗奉严禋储精垂思极斋明而合莫产祥降嘏昭福祚之无疆发大号于中天霈鸿恩于寰防亿兆防祉蠢息懐仁臣外守别都亲逢华旦阻预鳬趋之列徒倾岳抃之诚
　　又贺皇太后表
　　殊庭展采原庙落成真驭来迎嘉祥纷委伏惟皇太后殿下母临宸极妇事宗祧首风化于二南教孝恭于四海顾瞻先寝祗奉神游载严翚翟之仪将洁苹藻之荐辟上真之琳阙合列圣之睟容允协帝心用成邦礼宜三灵之降祉享万夀以无疆臣久荷国恩幸逢圣旦无任云云










　　范太史集巻十一
　　钦定四库全书
　　范太史集巻十二　　　　宋　范祖禹　撰表【笏记附】
　　元丰六年贺正表【以下代文潞公】
　　伏以厯啓初正礼陈元防万方毕贺亿祉来同伏惟皇帝陛下道冠百王化敷四表体乾坤之覆育品物不遗并日月之照临光明下济春阳开泰寳祚延休臣服在具寮欢同率土仰北辰而拱极效中岳以献觞
　　谢赐元丰六年厯日表
　　温诏俯临逺猷诞告嵗将更始厯乃惟新伏惟皇帝陛下观象九干宣精百度致中和而育物纳仁夀以跻民纪以日星申饬羲和之职颁于方国大同正朔之文臣只守藩条奉宣时训承休于下拜赐为荣
　　贺魏国长公主出降表
　　帝乙归妹以贵而有行王姬秾华下嫁而成徳人伦之始邦国所兴伏惟皇帝陛下色养慈闱恩均懿戚隆天枝而制礼厚民俗以兴仁啓魏国之大封筑鲁邦之外馆爱风所被率土同欢臣叨预列藩恭闻盛礼欣愉驰恋实切愚诚臣限守留钥不获奔诣阙庭臣无任云云
　　乞致仕第一表【四月十三日】
　　臣窃以量能而授任者人君之纲也陈力而处位者臣子之常也能不胜任则上不可以强使力不称位则下不可以苟居故既老则君必赐之休不能则臣当告而止君臣之际所以全始终之义养亷耻之风也辄殚悃愊上渎冕旒伏念臣累年以来拜疏请老稠叠之恳备简圣明陛下每降异恩未从所请嵗复一嵗益加耄昬譬如日薄西山骎骎向暮俄顷可待余光几何重惟遭遇累朝无补圣化髙位重禄四十余年过则生灾满将招损岂可钟鸣漏尽行不知休违礼经进退之文老氏止足之戒强顔于世臣独何心伏望皇帝陛下深恻睿衷曲回宸聴闵臣笃老赐以残年臣之许国义均休戚虽居畎畆区区之忠犹在朝廷也惟陛下幸察
　　谢遣中使赐诏不允表
　　恩辉下曯使节俯临载跪啓于诏函若亲瞻于法扆仰天威之咫尺荷圣训之丁宁黄发无堪尚縻留而不弃皦日可鉴庶恳愿之获从誓毕余生少酬洪覆
　　第二表
　　请老于朝歴年既乆复烦诏防未赐允俞虽父命子聴当勉以顺承而人欲天从必祈于回照再三之渎陨越无从臣窃以礼之实者无外矫言之切者无饰词今臣年齿逾迈而恳请益坚陛下眷意愈隆而宠数弥厚臣虽糜陨讵可报投况臣与国家义均一体非敢仰慕前哲以辞荣肥遯为髙苟有益于朝廷岂爱其犬马之力且进而不知退者易之明戒老而必致事者礼之大经陛下縦矜而怜之未忍弃去而臣受禄已过其量引年乆越其期窃意四方之人备闻累嵗之请必以臣贪为诮不以臣退为疑在于圣明何所亏损俾臣冒处实有愧懐今虽免于公言后必玷于良史伏望皇帝陛下察由衷之至恳推佚老之深仁聴解藩垣许还印绂少优防于圣日遂偃息于田庐乃心之忠惟在王室
　　谢遣中使赐诏不允表
　　輶轩入里温诏自天荷睿眷之优隆纡圣言之训告载循衰髦弥积兢荣未俯徇于恳祈仍曲加于宠数重烦使指亲谕徳音唯竭涓埃之诚仰酬雨露之施
　　第三表
　　从心之年已过其八乞身之请复至于三敢罄竭于愚诚期终回于睿聴臣窃以自昔髙贤辞禄哲士遗荣或挂冠于都门或称疾于家第无强勉以承命必勇果于退身故疏广乞骸即日不起魏舒告老举朝莫知未有如臣累数十章歴八九载未动凝旒之虑每纡赐札之荣中外久闻众庶共悉圣主之恩已极老臣之分难安不有人言宁无鬼责伏望皇帝陛下穆清垂聴恻隠推慈曲成始终俾遂休佚岂敢慕逰松子退傲羲皇尧野黎民冀获壤歌之乐虞庠庶老犹霑恵养之仁虽居畎畆之中敢忘天地之施
　　谢遣中使赐诏不允断来章表
　　宸晖下烛使驿载驰囊奏屡闻沥恳诚之切至绨封三赐荷眷礼之优隆仍烦谟训之言俾断来章之请恩荣所被啓处不遑益坚匪石之心庶动惟天之聴誓殚晚节图报鸿私
　　第四劄子
　　臣近以屡抗封章仰干旒扆频防赐札未聴引年伏念臣改领居留已涉三载连乞归老于今九年岂惟罄竭于愚诚亦已多烦于睿训况臣衰笃上简圣明加疾疢之灾生在筋力而礼废朝夕贪于余景视聴异于曩时岂可强整残骸犹尸厚禄伏望皇帝陛下垂乾坤之覆育回日月之照临降鉴丹诚闵劳黄发俯伏以俟俞允是期情迫于中志守不夺
　　贺皇子佖授山南东道节度使封仪国公表
　　帝庭敷命天属啓封书轨所臻人祗同庆伏惟皇帝陛下绍休景祚登治太宁忠厚以布淳风吉蠲以修明祀三灵眷祐多子储祥爰卜休辰并推异数建旄南土锡爵上公特疏茅土之封遂荒江汉之域亲贤并建蕃屏维强盛典昭融羣生鼓舞臣外司宫钥阻觐宸庭仰麟趾之实蕃咏鳬藻而载跃
　　贺上仁宗英宗皇帝徽号表
　　尊严祖考昭假神明只荐隆名显扬徽册照临所被鼔舞相欢伏惟皇帝陛下天縦睿文日跻圣孝纉戎下武骏恵先猷防宗庙之威灵荷皇穹之顾諟荐勲二后教爱万方丕显丕承扬文武之谟烈不严不肃观政教之治成盛典钦崇含灵庆悦臣属居藩守阻预班趋瞻望阙庭无任云云
　　又贺皇太后表
　　二圣在天威灵降格太宫奉册功烈诞章庆始宸闱欢同海防伏惟皇太后殿下孝严宗庙徳庇生民恭俭以奉先猷吉蠲以荐明祀形容盛美遹骏鸿名对扬丕显之休昭示弥文之典教风所被黎姓咸欣臣属西洛之居留阻东朝之庆觐无任云云
　　贺四后升祔表【七月十二日】
　　【孝章皇后　孝惠皇后淑徳皇后　章懐皇后】
　　徳厚者其流光礼盛者其文缛登于先后对越宗祧钜典钦崇溥天欣庆伏惟皇帝陛下防膺骏命肃奉精禋纂隆列圣之基秩礼百王之典本生民而尊祖广大孝以宁神有侐閟宫载严于祼献于穆清庙升合于烝尝报重徳于坤仪刑爱风于海宇含生之品知教之隆臣外守留都阻陪庆列无任云云
　　又贺皇太后表
　　徽音如在容典惟新四室奉祠万方均庆伏惟皇太后殿下宣慈母道效法坤仪荐明徳之馨香达至诚于上下瞻閟宫而侐祀严先后之赫灵升合宗祧増隆孝治臣限守留钥阻预宫庭无任云云
　　贺冬至表
　　伏以黄钟应南日回躔阳徳初升刚道浸长惟一人之有庆底万福以攸同伏惟皇帝陛下干健统临离明广照茂对时而育物大报本以事天升燎泰坛达精禋于上帝迎厘宣室冒丕祉于羣生适当亚嵗之辰永固如山之夀臣谬尘近列亲际昌期无任云云
　　贺皇子佶授镇宁军节度使封宁国公表
　　宸闱锡祉天序升荣盛典惟行羣生胥庆伏惟皇帝陛下荷天眷佑济世纯熈下武继文丕承五圣之烈诒谋燕翼诞受多男之祥爰卜休辰特推异数建旄近屏永壮于王畿画壤大邦用加于公衮洪枝擢秀磐石维强臣限守留都阻陪庆列无任云云
　　贺南郊礼毕表
　　祗见昊穹即郊丘而展采诞敷大号罄海防以均禧书轨所臻人祗同庆伏惟皇帝陛下钦明稽古防巩临民馨徳升闻至仁丕冒损益百王之典缉熈列圣之文练日时御羣龙而顺动配天尊祖荐骍犊以昭诚上帝居歆百神受职福祥分委礼乐备成然后回御中天之闱大覃率土之惠巽风鼓舞兑泽冲融塞休气于九清动欢声于万域肖翘之品茂遂惟均臣外守留都获班寛诏窃庆逄辰之幸阻修肆觐之仪臣无任云云
　　谢赐生日礼物表
　　宸眷俯临天休茂对祗荷光宠伏切兢惶臣窃以朝廷优礼近僚垂记生日特加庆赐以表渥恩示我至仁降之遐福臣久备将相无补圣明受恩累朝拜赐三纪爰从壮嵗以及耄期岂无他人预被此赐惟臣无状窃幸居多器服每陈于私庭币马常出于天府子孙衔命闾里生光仰惟便蕃何以报称此盖伏遇皇帝陛下仁如天覆惠浃阳春纪其载育之辰厚以下流之泽日月之照虽防间于幽遐雨露所私尚生荣于枯朽誓殚防力少答深慈
　　谢男及甫赐绯表
　　臣某言得臣男及甫报今月九日以职事随本曹长官于垂拱殿奏事防圣恩特赐臣男及甫绯章服并询及老臣者文陛对扬清光俯照曲回天睿特锡身章仍纡顾问之私重示记存之防伏以臣男及甫早防朝选获预郎曹曾无报称之能遽被褒嘉之宠惟慈宸之念老俾弱息之増荣亲奉迩顔载承温语此盖伏遇皇帝陛下励精政治申饬官常收一介之微臣及二宗之末品赤芾不称知席宠之有因黄发犹询见在心之所简衰悰感慰私室光辉共誓糜捐仰酬覆育
　　贺正表
　　伏以天地交泰品物维新日月相推嵗时更始伏惟皇帝陛下穆清居位濬哲在躬体皇穹覆育之仁顺青帝发生之徳三灵荐祉万夀膺期臣获齿近班亲逢华旦无任云云
　　辞免转太师充两镇节度使致仕表
　　乞身之请屡凟于清衷赐几之荣曲加于旧物推恩絶等旷世罕俦命出非常义难虚受伏念臣素惟顽薄仰防亨嘉无数器以兼人唯一心而许国秉均二府被遇三朝曽无补于明时已过贪于厚禄虽誓毕生而永报顾当陈力以无堪自及从心之年累伸乞骨之恳愚诚备竭宸聴莫回九载于兹四方具委天矜民而从欲圣念老以俾休岂圗进秩维师兼荣二镇益封井赋命作册书诏示殊恩并加槁质矧乃出纶溢美褒衮过优眷礼备于始终龙光照乎今古幸防得谢敢玷懋官伏望皇帝陛下特回睿思俯鉴精恳聴辍已行之命免贻非据之灾重念臣位冠三公年垂八十载循涯分深戒满盈岂宜叨极品以归田拥双旌而就第非惟滥处实惧疾颠愿守旧官祗承明命寳藏谟训荣示子孙言则由衷恩期报可所防圣恩除臣守太师及两镇之命乞赐寝罢止令臣守本官致仕仍乞贴麻处分臣无任云云
　　第二表
　　君恩佚老身则至荣天宠殊常义难苟黙不遑啓处敢避渎烦臣窃以帝师之官人爵最极为臣及此自古防希矧乃并建节旄兼领方镇惟懿亲而可授非列辟之敢当伏念臣已忝上公甫周三载今虽退老讵可复加徃者恳避殊荣尝防矜允誓坚晚节敢易初心况臣常戒满盈素知止足公槐亢极之位岂有屡迁将钺骈聮之名无容虚受方当谢事曷可冒荣匪惟兴朝野之讥实惧获神明之谴伏望皇帝陛下清衷日照洪造天垂俯鉴精诚特追异数俾守旧秩即安故庐则臣永荷始终之恩犹圗陨越之报
　　第三表
　　臣近以告归得请霈泽过优继上封章仰祈旒扆乞收异渥祗守旧官载锡诏函未奉俞防防瞻宠答荐被华褒忝冒益深震惶无所臣窃以乞骨而归田里乃人臣之始终安车以示子孙实儒者之荣幸固已上还于印绂岂宜滥假于器名唯当解其所处之官致其所职之事方且追随野老祝颂尧封而乃宠以衮衣绣裳加之虎符犀节在丘园而曷称岂蓬荜之所施一已非宜二焉安可况臣常守止足之戒实惧满溢之尤殊异之恩崇隆之礼敢以死请誓于恳辞伏望皇帝陛下昭鉴危衷特垂可报重久虚之职秩寝不世之龙光俾拙分之少安庶余生之未促如以臣既谐请老必欲推恩即乞止授维师之官聴辞两镇之命过贪荣遇深负腼顔宸睠下临恐违天而有咎精诚必照恃简帝之在心期于获従守不可夺
　　谢辞免两镇节度批答不允表
　　天言俯谕宸检载颁命出非常未从于报罢恩加无状益愧于便蕃誓竭精衷仰囘睿聴冀慈仁之矜允俾耄齿之保全庶毕桑榆之年少酬天地之施
　　辞免册命表
　　吕望维师勉奉承于休命史佚作册曷仰称于隆荣辄沥悃悰重祈俞允伏念臣妨贤兹久告老获従荷神圣之误恩陟宗公之极品末容恳避终愧冒居傥烦法扆之临轩复受明庭之备礼匪惟僣越实惧颠隮伏望皇帝陛下俯徇物诚特回天聴罢涓辰之故事停赐册之盛仪庶安止足之心免招过溢之咎
　　谢授守太师致仕表
　　再加两镇五拜三公为臣有终举世莫比虽获辞于将钺犹袛宠于帝师受命以还抚躬无措伏念臣早尘显仕徒罄朴忠乏经世之逺谋属代天之重任仁祖恭黙守道垂拱责成委秉洪钧再登上宰英皇纂嗣圣政始初召自外藩入长衡弼陛下大明出震盛徳承祧协同神人翊载日月极三朝之荣遇冠羣后之迩聮及兹休退之辰重被褒嘉之典惟是父师之位首乎天秩之崇官惟其人君岂虚授唐虞之际一二蔑闻夏商之间阙遗靡记周则公旦继乎吕望毕命出于康王汉唐以来职位多阙虽或器名之假匪由勲徳而居国朝唯赵普以佐命元臣太宗特优礼旧相其后乆虚此职垂及百年夫何老臣乃忝异数此盖伏遇皇帝陛下至仁勤施洪造曲成总揽英髦不遗耉老委容辉于蔀室哀尽力于壮途特全始终俾遂休佚极臣邻之位号隆体貌之宠光撃壤而歌将优防于卒嵗循墙而走唯俯偻以益恭虽居畎亩之中誓答乾坤之施
　　谢遣男吏部员外郎及甫赐诰命并传圣防宣谕表
　　嘉命自天殊恩不世师垣进秩里第居荣俾愚息之言归备皇华而出使奉将宸泽亲谕徳音恭承谟训之抚存若对威顔之咫尺誓毕桑榆之景仰酬雨露之私
　　谢遣使赐诏许入觐表
　　王人逺降天诏俯颁眷惟耉老之臣入谢龙光之渥重辱训辞之厚特纡召节之严言不宿家仍载驰于使传行无俟驾将趋造于宸庭瞻周道以忘劳望尧云而孔迩
　　笏记
　　防恩特授臣守太师致仕依前开府仪同三司河东节度使太原尹加食邑实封者进秩师垣归荣里第礼全终始恩许佚休顾慙衰槁之姿备极褒嘉之宠谨当身居畎亩心在朝廷庶毕余生上酬洪造
　　谢男贻庆等转官表
　　恩容谢事退老家庭赏异及劳霈霑子姓莫遑恳避唯切兢荣伏念臣早遇圣时乆妨贤路过被不赀之宠每懐知足之诚而位即臣隣方还印绂庆流宗族并袭簮裳静言忝冒之多敢有干祈之请虽愚诚之备列终睿泽之靡回典谒未能亟擢陞于近职析薪克荷咸甄叙于荣阶此盖伏遇皇帝陛下明与日升仁如天覆眷秉均之旧物推延世之隆恩俾私室之光辉示本朝之信厚生驭其福既祗服于宠休仕教之忠誓共圗于报塞




　　范太史集巻十二
　　钦定四库全书
　　范太史集巻十三　　　　宋　范祖禹　撰奏议
　　论防服俭葬疏【元丰八年六月七日】
　　臣谨案礼防服斩衰父传曰为父何以斩衰也父至尊也诸侯为天子传曰天子至尊也君传曰君至尊也先王制礼以君服同于父皆斩衰三年盖恐为人臣者不以父事其君此所以管乎人情也自上世以来未之有改至汉文帝遗诏始令吏民三日羣臣三十六日而除后世又为易月之制二十四日而大祥三日禫而释服防纪之数尤薄于汉焉自汉以来不惟人臣无防君之服而人君遂亦不为三年之防惟晋武帝以疏素终三年其羣臣多以为非盖谄防之人习于流俗而不知礼也唐之人主无有为三年服者而三百年间议者亦未尝及之盖世无达礼之士而人不知事君之义也惟国朝自祖宗以来外廷虽用易月之制而宫中实行三年之服且易月之制前世所以难改者以人君自不为服故也今君上之服已如古典而臣下之礼犹依汉制是以大行在殡而百官有司皆已复其故常容貌衣服无异于行路之人无哀戚思慕之心岂人之性如此其薄哉由上不为之制礼也夫衰麻哭泣孝子仁人之所以表其衷也贤者无服则无以致其哀不肖者无服则遂忽而忘之是以礼义偷薄忠孝陵迟则由无服以管其情也素冠之诗刺不能三年盖为是矣且其礼之失者臣请得以悉陈之今羣臣易月而人主实行防故十二日而小祥朞而又小祥二十四日而大祥再朞而又大祥夫练祥不可以有二也既以日为之又以月为之此礼之无据者也古者再朞而大祥中月而禫禫者祭之名也非服之色也今乃为之縿服三日然后禫此礼之不经者也既除服矣至葬而又服之盖见梓宫不可以无服也祔庙而后即吉才八月矣去山陵未久也而遽纯吉无所不佩此又礼之无渐者也臣伏见大行皇帝之丧自三月十三日服至二十八日而除羣臣衰麻才十六日遗诏易月因袭故事已行之礼不可追也臣愚以为过山陵宜令羣臣朝服止如今日而未除衰至朞而服之渐除其重者再朞而又服之乃释衰其余则君服斯服可也此非有所难行惟存其衰麻而已今之冠服非古之制也至于禫不必为之服惟未纯吉以至于祥然后无所不佩则三年之制畧如古矣夫衰裳不可以服勤断以日月而易朝服以治事诚是也然既葬而遂除之臣窃以为太早矣孔子曰丧事不敢不勉又曰上好礼则民莫敢不恭伏惟皇帝陛下圣政之美四方风动上顺天意下顺人心书曰今王嗣厥徳防不在初于以革千余嵗之弊正一代之礼教天下使知君臣之义其于风化非小补也如以臣言为然乞下有司考正其礼臣又闻俭葬者圣哲之训也奢葬者世俗之失也宋华元厚葬其君君子以为不臣汉世山陵多藏金寳故有张释之之言刘向之论世所明知也武帝在位嵗久茂陵中物无所容霍光不达大体以厚为爱君无所减损従而益之故西汉之末唯霸陵犹完葬之厚薄祸福可睹矣臣诚知国家山陵送徃俭于前代然犹以为言者欲于俭约之制损之又损使天下知其中无所有见其中无可欲则万世之利也臣昔者伏见仁宗皇帝葬于昭陵有缄封皮匣纳之方中者甚多皆出于禁中人莫得而知也臣窃以为如此之类无益于先帝窃恐沿袭故事犹或藏之推此类以损之必犹有可省者也昔周太祖将终戒世宗曰昔吾西征见唐十八陵无不发掘者此无它惟多藏金玉故也我死当衣以纸衣敛以瓦棺勿作石羊虎人马惟刻石置陵前云周天子平生好俭约遗令用纸衣瓦棺嗣天子不敢违也汝或吾违吾不福汝周祖生于五季之末非有前圣之识而其葬乃如太古此其智贤于秦始皇逺矣近事不逺即本朝所代也臣以为周祖惩唐奢葬故以俭薄矫之然以天子之丧而防于臝则太偪而不可以为继今惟于俭制之中加损约焉可也臣顷在书局未尝敢越职言朝廷得失今非职而言者窃以先帝之服臣子所同也先帝之四海所共也臣身服先帝之服预先帝之葬知其不合于礼而不言忧其或过于厚而不以告臣所不能已也臣尝采唐事为唐鉴数百篇欲献之先帝属先帝不豫未及上其中一篇论厚葬一篇论丧服辄不自揆谨録上进庶防观古以知今少禆万一焉干冒旒扆臣无任惶惧俟罪之至
　　唐鉴二篇
　　太宗
　　正观十一年二月帝自为终制初文徳皇后疾笃言于帝曰妾生无益于人不可以死害人愿勿以邱垄劳费天下因山为坟器用瓦木而已及帝复为文刻之石称皇后节俭遗言薄葬以为盗贼之心止求珍货既无珍货复何所求朕之本志亦复如此王者以天下为家何必物在陵中乃为已有今因九山为陵凿石之工才百余人数十日而毕不藏金玉人马器皿皆用土木形具而已庶几奸盗息心存无累当使百世子孙奉以为法至是帝以汉世豫作山陵免子孙仓猝劳费又志在俭恐子孙从俗奢靡于是自为终制因山为陵容棺而已
　　臣祖禹曰厚之祸古今之所明知也夫藏金玉于山陵是为大盗积而标示其处也岂不殆哉是以自汉以来无不发之陵后之人主知其有害无益而姑为之以贾祸迹相接而莫之或戒也太宗虽为终制以戒子孙而昭陵之亦不为俭及唐之末不免暴露之患岂非髙宗之过乎
　　髙宗
　　永徽元年正月太宗女衡山公主应适长孙氏有司以为服既公除欲以今秋成昬于志寜上言汉文立制本为天下百姓公主服本斩衰縦使服随例除岂可情随例改请俟三年毕成昬帝従之
　　臣祖禹曰书曰三载四海遏宻八音君丧三年自古以来未之有改也汉文率情变礼薄于丧纪始令吏民三日羣臣三十六日释服虽欲自损以便人而不知风俗实自此壊也自是以后民不知戴君之义而嗣君遂亦不为三年之服唐之人主鲜能谨于礼者故有公除而议昬亮隂而举乐内无父子外无君臣而欲教化行礼俗成难矣夫君者父道也臣者子道也无君是无父也况人君而可以无父乎若君服于内臣除于外是有父子无君臣也为国家者必务革汉文之薄制遵三代之隆礼教天下以方丧三年则众着于君臣之义矣再论丧服疏【七月九日】
　　臣前上疏论大行皇帝防服乞令羣臣依典礼三年之制臣之愚见以为过山陵虽易朝服宜存其衰麻而服乗之饰止如今日至朞年而渐变之以至于祥禫然后全吉此非有所难行惟令有司考正之而已今已卒哭山陵有期丧服事重道之隆污俗之厚薄系焉不可不早裁定也国家承平百有余年列圣钦明动循典礼人伦之正朝廷之治考之前世自三代以后未之有也惟是丧服犹依汉制遂使臣居君丧情礼至薄后世或谓本朝无一逹礼之士臣窃惜之且在礼臣子一也今君服于上臣除于下是有父子而未有君臣也天子者天下之共主也故其丧使天下共服之臣伏见朔望之礼羣臣朝服以造于先帝之殡宫是以吉服临丧也而人主独以衰服在上上下异礼是以先帝之服为人主之私丧也以吉服临丧以先帝之服为人主之私丧此皆礼之不安者也臣前所言君服斯服者窃以为君臣当同服也伏惟祖宗以来此礼未改者盖防事常出于仓猝而有司惟举故事因袭而行无所损益焉今欲风天下以忠孝使民徳归厚莫若先正此礼则众庶晓然明于君臣之义矣夫居丧之礼衰麻本不可以去身然而朝廷之上异于私家故古者君臣居防而行吉礼则释衰而服冕既终礼则释冕而服衰今人君素服以聴朝羣臣素服以治事盖亦古之遗法也臣愚以为羣臣燕服亦宜为之制度以齐之吉礼则朝服与燕服皆吉凶礼则朝服与燕服皆凶居丧朝服所以从宜也而燕服有红紫之饰则何以异于无服者乎圣人所以制服者使民见其服而哀不忘于心也必使之脱去朝服而犹以有防者自处则人情不可得而忘矣朞年之内燕服宜纯缟素至小祥而渐变之古者练衣黄里縓縁此练之服也既小祥则燕服亦可以有色而服乗之饰渐加以縁可也书曰三载四海遏宻八音古者礼不下庶人惟遏宻三年所以为君服也诗曰溥天之下莫非王土率土之濵莫非王臣然则民亦臣也今祔庙以后惟羣臣不举乐而四海之内万民得以作乐焉此所以不知戴君之重也臣愚以为宜禁民举乐三年窃惟朝廷所以不循遏宻之制者盖不欲使天下之民三年不乐而为乐工者所在有之恐其失业故宁杀礼以便民也臣以为凡天下之为俗乐者率皆防民非良农也使之废业三年乃所以教之使知为君之有服也彼不为乐必有他业以养其生未必至于困穷也今杀礼以姑息之是使人不知君臣之义也故臣以为禁之合于礼而无伤于俗足以厚天下之情夫为国家者以礼为急不可忽也伏望陛下幸察断之以礼而勿疑
　　贴黄乞并臣前疏降附尚书省
　　进唐鉴表【元祐元年二月二十八日】
　　臣窃以自昔下之戒上臣之戒君必以古验今以前示后禹益之于舜则言其所无于佚于乐傲虐之作防于未然周召之于成王则相古先民歴年坠命日陈于前皆所以进哲徳而养圣功也臣某诚惶诚惧顿首顿首臣昔在先朝承乏书局典司载籍实董有唐尝于防次之余稽其成败之迹折以义理缉成一书思与庶人传言百工执艺献之先帝庶补万分比臣赴职不幸先帝洮颒被冕遽迫登遐追攀莫及抱恨没世伏遇皇帝陛下嗣膺大统睿智日跻详延耆儒啓廸圣学监于前代宜莫如唐仪刑祖宗之典则四方承式万世永赖臣之此书虽不足以发挥徳业广助聪明拳拳之忠不能自已苟有所得不敢不告辄以狂愚尘玷日月罪当诛死伏惟清闲之燕少赐省览其唐鉴十二巻缮写成六册谨随表上进以闻
　　又上太皇太后表
　　臣闻观古所以知今彰徃所以察来唐于本朝如夏之于商商之于周也厥监不逺着而易见臣顷在书局多歴年所不勤而禄无补圣世神宗皇帝明烛幽逺一物不遗特垂误恩擢寘秘省臣比及赴职不幸先帝违豫遽弃羣臣不获一覩清光蝼蚁之志无所复伸臣尝于职事之余讨论唐史摭其行事缉成一书妄以私意而发明之可以稽参得失监观成败伏遇太皇太后陛下母临万国天覆羣生酌于民言以美圣政臣区区之忠既无及于先帝思报之于陛下是以冒昧自竭不敢隠黙古者史为书瞽为诗百工献艺庶人传语思不出职交修于上冀以尘露仰禆崇深臣职文史敢忘斯义窃惟治乱兴废皆起细防言之于已然不若防之于未然虑之于未有不若视之于既有故曰前事之不忘后事之师也其唐鉴十二巻缮写成六册谨随表上进以闻上太皇太后乞崇俭戒奢疏【二年四月四日】
　　臣滥备劝讲夙夜思职愚虑所及不敢不言伏以自先帝厌代谅闇三年今祥禫将终即吉方始服御器用内外一新奢俭之端皆自此始臣愚以为珠玑金玉之饰锦绣纂组之工凡可以荡心悦目者不宜有加于旧増多于前也皇帝方向儒术亲学问睿质日长圣性未定覩俭则俭覩奢则奢陛下所以训导圣徳者宜动皆有法不可不慎也古之圣帝明王莫不以俭为美徳侈为大恶帝尧所居之室土堦三尺茅茨不翦舜称禹曰克勤于邦克俭于家孔子曰禹吾无间然矣菲饮食而致孝乎鬼神恶衣服而致美乎黻冕黻冕祭服也伊尹曰慎乃俭徳惟懐永圗言俭之可以长乆也文王卑服即康功田功周公戒成王以先知稼穑之艰难凡此皆陛下所宜日以啓迪皇帝之志者也东汉明徳马皇后常服大练左右但衣布帛无香薫之饰欲以身率下前史以为美谈臣窃惟陛下圣政度越前古必不使明徳马后専美汉朝若崇俭敦朴饬正后宫以辅养皇帝之徳使目不视靡曼之色耳不听淫哇之音非礼不言非礼不动则学问日益圣徳日隆此宗社无疆之福也孔子曰少成若天性习惯如自然老子曰不见可欲使心不乱古语有之曰贵不与骄期而骄自生富不与奢期而奢自至夫少习俭约长犹侈靡少习侈靡长将若何今天下之大生民之众系在陛下陛下俭于上则百姓富于下陛下奢于上则百姓贫于下比年以来天灾流行年谷不熟国用虚乏百姓困敝幸赖陛下勤恤民隠存养休息视之如子有所不便辄弛禁以利民民方有乐生之意小康之望当今之务宜痛为节约昭示俭朴以率天下自古为国未有不先俭而能致四海富实者也汉文帝身衣弋绨慎夫人衣不曵地帷帐不得文绣以示敦朴为天下先景帝遵业务农训俭以雕文刻镂伤农事锦绣纂组害女红下诏戒之故太仓之粟陈陈相因红腐而不可食都内之钱贯朽而不可校称贤君必曰文景以比周之成康及其衰防民心思汉而不能忘以文景恭俭徳泽及民者深也臣愿陛下上观帝尧舜禹文王之法考伊尹周公孔子之言下视文景之效则皇帝少而习之长而安之唯知俭约不知侈靡他日海内富庶自今日俭徳为之始生民之类受陛下之赐岂有穷极哉臣窃闻奉宸库已取珠子至六十斤户部已用金至三千六百两不为不多矣臣所以先事而言者恐増加无已滋长侈心也唐太宗问禇遂良曰舜造漆器禹雕其俎谏者十余人何也遂良对曰奢靡之始危亡之渐也漆器不已必金为之金器不已必玉为之古之争臣必谏其渐若事巳横流则无所谏矣是以纣为象筯箕子叹曰为象筯必为玉杯为玉杯则思逺方珍怪之物而御之矣舆马宫室之渐自此始不可振也古之人见防而防患如此唐明皇开元之初悉取珠玉锦绣服玩之物焚之于庭以示俭徳及其末年犹以穷极奢侈天下败乱今臣区区之愚窃以皇帝即吉之始若一开侈靡之端恐后日奢费之无已也故愿豫为之防止于未然臣愚不识忌讳唯陛下裁赦








　　范太史集巻十三
　　钦定四库全书
　　范太史集巻十四　　　　宋　范祖禹　撰奏议
　　乞罢开乐宴劄子【六月二十一日】
　　臣伏见今月一日以后羣臣累拜表请聴乐所请愈数而批答愈缓以此见太皇太后陛下皇帝陛下仁心孝性深逺无穷发于至诚有所未忍今已批答允许臣窃恐有司请置宴开乐不敢不先言之臣愚以为居防则行防礼在吉则行吉礼除防之后如遇吉礼即可聴乐不当特置一宴以开乐为名君子之于防服以为至痛之极不得已而除之若以开乐故特设宴则赐除服而庆贺非君子不得已而除之之意也臣伏请虽至七月其开乐宴亦更不作唯因事则聴乐庶合先王礼意取进止
　　贴黄如以臣言为然乞有司奏请只作圣防指挥
　　论农事劄子【七月十日】
　　臣近防赐告蹔至许昌窃见畿内已苦雨潦询之村民皆云乡村安静公私少事无呼召烦扰唯是年嵗未得丰熟不旱则水民尝艰食夏麦既薄或全不收秋苖虽茂唯忧涝损臣窃惟陛下哀矜百姓赈恤鳏寡徳泽所及可谓至厚然犹和气未应隂阳隔并欲修政事以应之愿陛下推其心而已矣夫天道不逺在君心所以感之人君爱民则天亦爱人君爱民者在知其劳苦而恤其困穷天下之人至劳苦而常困穷者农民是也周公作无逸戒成王以先知稼穑之囏难又言商之逸王不知稼穑之囏难不闻小人之劳唯躭乐之从夫稼穑之囏难与小人之劳人君不可以不知天生时而地生财自一粒一缕以上皆出于民力然后人得而用人臣之禄受之于君故不可不报君人君之奉取之于民故不可不爱民天子者合天下之力而共尊养之凡宫室车马服食器用无非取于天下皆百姓之膏血也其作之也甚劳其成之也甚难安而享之不可不思其所从来思其所从来则爱之而有不忍费财之心忧之而有不忍劳民之心以此之心行此之政而天下不安者未之有也天下之大生民之众唯系于一人之心君心静则天下静君心不静则天下亦不静朝廷唯躬俭节用无所营为常恐烦百姓则天下安息先王岂能人人而食之人人而衣之哉推其仁心修其仁政以及天下则所被者广矣臣愿陛下当食则思天下有饥而不得食者当衣则思天下有寒而不得衣者凡于每事莫不皆然唯推至诚以召和气庶防皇天报应降丰年之祥使百姓家给人足则太平矣昔汉昭帝耕于钩盾弄田其事至微史臣书之盖以昭帝欲知稼穑之囏难与周公戒成王之意同也周世宗留心农事尝刻木为耕夫蚕妇置之殿庭欲见之而不忘国朝祖宗以来尤重农穑太宗尝谓近臣曰耕耘之夫最可矜闵春蚕既登并功纺绩而缯帛不及其身田禾大稔充其腹者不过疏粝若风雨稼穑不登将如之何真宗于内殿植稻麦临观刈获欲知田畆之劳至今遵之惟陛下深留意于农政而常以保恵小民为先则天下幸甚取进止
　　乞留无逸孝经圗劄子
　　臣窃以无逸者周公之至戒孝经者孔子之大训陛下嗣守祖宗鸿业方以孝治天下二书所宜朝夕观省以益圣徳昔仁宗皇帝初建迩英阁即书无逸于屏间其后嵗久而敝又命知制诰蔡襄书之仁宗曰朕不欲背圣人之言乃置之左右又谕侍读学士丁度取孝经之天子孝治圣治广要道四章对为右圗命侍读学士王沐书之又命学士承防王拱辰为二圗序亦令襄书之仁宗尊崇经训如此陛下宜以为法今迩英阁止书圗序于屏间而无逸孝经二圗不复张列臣欲乞指挥所司检寻如旧圗尚在乞置之左右如已不存即乞特命侍臣善书者书之其蔡襄所书圗序从来置在御坐之后昨因修展迩英阁方彻去却书于屛间此图乃祖宗旧物臣窃惜之伏乞依旧张挂三圗并列如仁宗朝故事以彰陛下钦明稽古仰遵先烈之意取进止
　　贴黄迩英阁两壁见有前代帝王事迹画圗如置到无逸孝经二圗只乞重上张挂别不换动即无所妨
　　十月二十九日上此奏十一月一日迩英进讲三圗皆张挂无逸孝经仁宗朝旧圗王沐书无逸蔡襄书孝经此云襄书无逸沐书孝经乃据实録之误两朝寳训与实録不同据圗则寳训是也乞不限人数收养贫民劄子【十二月二十日】
　　臣伏见陛下以今冬大寒异于常年圣心忧轸救恤小民无所不至近又出禁中钱十万贯以赐贫民此诚博施济众尧舜之仁也礼记曰财聚则人散财散则人聚臣知此财一散而人心皆聚于朝廷矣古之圣人未有不矜恤孤穷者尧命舜舜命禹皆以四海困穷为托书称不虐无告不废困穷惟帝尧能之盖置而不恤则是虐之矣弃而不养则是废之矣伊尹称汤曰先王子恵困穷周公曰文王懐保小民恵鲜鳏寡孟子曰文王发政施仁必先鳏寡孤独夫圣人养天下之民使贫者不至失所则不贫者自安是故古者为政必先恤困穷之民国朝祖宗以来恵恤孤贫仁政非一每遇大雨雪则放公私房钱以至粜米卖炭散钱死者则赐钱瘗埋恵及存殁近日朝廷无不举行而又发内帑之钱降非常之恩徳泽之厚无以加矣陛下勤恤小民如此而臣忝在左右窃思有可以少补圣政之万一者忍黙而不言哉古者鳏寡孤独废疾皆有养既养之则不至于冻馁而死朝廷自嘉祐以前诸路有广惠仓以救恤孤贫京师有东西福田院以收养老防废疾至嘉祐八年十二月又増置城南北福田共为四院此乃古之遗法也然毎院止以三百人为额臣窃以为京师之众孤穷者不止千二百人又朝廷每遇大冬盛寒则临时降防救恤虽仁恩溥博然民已冻馁死损者众夫救饥于未饥之时先为之法则人不至于饥死救寒于未寒之时预为之备则人不至于冻死今每嵗收养与临时救济二者等为费用不若多养之为善也臣愚以为宜于四福田院増盖官屋以处贫民不限人数并依旧法收养委左右厢提举使臣每至冬月多设方畧救济或给米豆设糜粥不必専散见钱其使臣存活到人数书为课绩量与酬奨死损多者亦立殿罚如四厢使臣提举难徧即委吏部临时更选差使臣四贠相兼提举量与添给仍理为重难短使存活死损殿最亦依四厢使臣法其天下广惠仓窃虑州县不以为急乞更申明成法每嵗以时举行委逐路监司丁宁行下所属州县及因廵歴案视或于逐州别差官防检使知朝廷挂意令官吏用心振恤须要实惠及贫民不得轻易以为末事畿内诸县亦乞令擘画官屋依京师收养无令逺者聚于都下重立条禁以絶主掌支散之人减刻之弊如此则物不虚费而所活益多矣国家冨有四海每嵗用系省钱一二万缗于租赋之入无异海水之一勺而饥穷之人日得食钱之资升合之米则不死矣此乃为国者所当用王政之所先也况朝廷幸不惜费唯更増修旧法推广祖宗仁政以副陛下惨怛爱民之意夫何难哉臣窃惟陛下近日所行万万于此而臣之所陈事乃至防然古之圣人莫不以此为先务所以拯生民之性命其法不可不备也如臣言稍有可采伏乞详酌施行取进止
　　贴黄臣窃见四福田院条制逐院每年特与僧一名紫衣行者三人剃度推恩至厚而所养人数不多今若増添人其恩泽亦乞详酌立定分数每存活若干人即与剃度一名如死损及若干人即减剃度一名所贵各务存养人命
　　进经书要言劄子【三年四月】
　　臣近于迩英阁进讲尝指陈尚书要切之语望陛下因习笔札书之以置座右臣退而伏思古之人君虽在闲燕之中出入起居必存儆戒左右前后动有箴规所以正心修身自彊于徳以舜之圣而益戒之曰防失法度罔逰于逸防淫于乐禹戒之曰无若丹朱傲汤有盘铭武王于席之四端为铭于几杖为铭于衣带为铭于履屦为铭于觞豆为铭于户牖为铭舜汤武王其自修如此而况于后世之君乎今陛下纂承累圣日勤问学若于翰墨之际不出圣人之经略举要言以为明鉴置之左右朝夕观省与夫舜禹之戒汤武之铭其揆一也臣职在劝讲无补毫分茍有愚见不敢不尽谨节畧尚书孝经论语切要之语训戒之言得二百一十九事以备圣札所冀陛下手书之目观之心存之庶可以少助进徳之万一臣不胜拳拳之愚干冒宸严臣无任惶惧之至
　　进古文孝经説劄子【八月二十日】
　　臣伏覩国史章献明肃太后尝命侍读宋绶择前代文字可以资孝养补政治者以备仁宗观览臣职劝讲虽不足以跂望前人之髣髴然区区忠益敢不尽愚窃以圣人之行莫先于孝书莫先于孝经孝经有古文有今文今文即唐明皇所注十八章古文凡二十二章由汉以来唯孔安国马融为之传自余诸儒多疑之故学者罕习仁宗朝司马光在馆阁为古文指解一巻表上之臣窃考二书虽不同者无防然古文实得其正故尝妄以所见又为之説非敢好异尚同庶因圣言少闗省览伏惟陛下方以孝治天下此乃羣经之首万行之宗傥留圣心则天下幸甚其古文孝经説谨缮冩为一册上进干冒宸严臣无任惶惧之至
　　劝学劄子【二十二日】
　　臣不侍经席已逾两月陛下深居闲燕圣学日勤然臣等无由罄竭愚短补助万一昔唐宪宗不对学士两月李绛奏曰为臣等窃禄偷安之计则便矣其如陛下何今臣之愚窃欲陛下以学为急故敢畧陈一二惟陛下留听臣闻孔子曰学如不及犹恐失之扬雄曰学之为王者事其已久矣尧舜禹汤文武汲汲孔子皇皇其已久矣夫学者所以学治天下王者之事也故自尧舜禹汤文武之君皆汲汲于学仲尼虽圣亦皇皇有所不暇此圣人所以不可及也后世继体守文之君生而骄逸不能务学忘其祖宗之艰难累世之勤劳徒见天下无事以为祸乱无从而生或荒躭于酒或盘于逰畋或穷奢极侈或轻用民力谄防日亲忠正日疎人心离贰遂亡其国其所行之迹后世视以为戒自古以来治日常少乱日常多推原其本由人君不学故也天下治乱皆系于人君之心君心正则朝廷万事无不正故天地顺而嘉应降隂阳和而风雨时古者三公太师太傅太保论道经邦燮理隂阳无他术焉唯正君心而已保保其身体傅傅其徳义师道之教训皆所以正君心也如欲心正未有不由稽古好学而能致也臣窃考之前世揆之当今恭惟本朝累圣相承百有余年四方无虞中外底寜动植之类防被涵养徳泽深厚逺过前世皆由以道徳仁义文治天下人主无不好学故也太祖皇帝以神武定四方创业垂统日不暇给然而晚年尤好读书尝曰宰相须用读书人陛下试思太祖此言宰相既用读书人则自余执政侍从之臣台谏之职必皆文学之士然后可用外至州县亦必由进士出身乃可委以亲民刑狱之任是朝廷之士皆不可以无学也然则天子岂可以独不知学乎太宗尝谓近臣曰人君当澹然无欲形见于外则奸佞无自而入朕年老无他欲但喜读书用鉴古今成败耳真宗之时益修太宗之业仁宗在位四十二年问学未尝少废今迩英讲读乃仁祖之成规也英宗神宗皆遵守仁宗之法稽古好学陛下所知不幸先帝早弃四海累圣已成之业任大守重传付陛下陛下嗣位于今四年幸赖太皇太后以至仁盛徳母临天下陛下垂拱无为海内晏然当今之务莫如学问之为急也陛下今日学与不学系天下他日之治乱臣不敢不尽言之陛下如好学则天下之君子皆欣慕愿立于朝以直道事陛下辅助徳业而致太平矣陛下如不好学则天下之小人皆动其心欲立于朝以邪谄事陛下窃取富贵而专权利矣君子专于为义小人专于为利君子之得位欲行其所学也小人之得位将济其所欲也用君子则治用小人则乱君子与小人皆在陛下心之所召也凡人进学莫不在于年少之时陛下圣质日长龙徳进升数年之后虽欲勤于学问恐不得如今日之专也臣窃为陛下惜此日月愿以学为急则天下幸甚论语记圣人言行之要修身治国之道无不在焉尚书言帝王政事人君之轨范也论语虽已讲毕望陛下更加详熟尚书未讲者亦望陛下先熟其文臣等以次讲解及之则陛下圣意已先有得矣臣不胜拳拳之愚
　　荐讲官劄子【十一月十七日】
　　臣伏闻仁宗天圣初尝诏天下访求讲説之士今陛下方向学问宜博选正人置之左右臣诚愚陋承乏于此大惧无以少补聪明茍有所知不敢不言臣伏见前校书郎司马康年三十九笃志好学行如古人资性端方克肖其父臣昔与司马光修资治通鉴康为本局检阅文字与之相接近十五年备覩其人操守如一尤长于讲説使之执经必能称职质于公论皆以为宜臣窃以光之忠直简在圣心如康之贤陛下必自拔擢今臣止言其所长伏望陛下知察而巳取进止
　　贴黄臣闻先朝旧置讲官四贠今孙觉在寛假臣与顔复轮讲委是阙官臣与司马光相知众所共悉今之所言非敢私于知巳辄荐其子实以康之学行可备劝讲臣受陛下厚恩唯欲得人以助圣学故不敢畏避嫌疑宻入此奏伏乞留中特自圣意处分【二十二日司马康除侍讲】
　　进尚书説命讲义劄子【四年正月七日同崇政殿説书顔复上】
　　臣等近进讲尚书説命窃以为君治天下国家钦天稽古修身务学任贤立政至言要道备在此书诚能法之可为尧舜昔太宗皇帝尝曰尚书主言治世之道説命最备特诏孙奭讲此三篇伏望陛下详览深思必有啓迪圣学之益臣等虽罄竭謏闻讲解于前谨辄记録所言编写成册以备寻绎或赐顾问庶几少助聪明之万一其説命讲义三册谨具上进取进止
　　防论语劄子
　　臣等昨进讲论语伏见旧本防句差误不少臣等虽逐受改正尚未能尽窃虑御前见用本亦有误防欲乞降付讲筵所臣等参详改正进入以备温览取进止贴黄或乞下国子监别取一本防定进呈取圣防






　　范太史集巻十四
　　钦定四库全书
　　范太史集巻十五　　　　宋　范祖禹　撰奏议
　　正始劄子【元祐四年五月十六日】
　　臣防陛下擢授谏职才力浅薄惧不克胜受命以来夙夜不遑寜处深思天下之事自非大者逺者未之敢先恭惟祖宗受天明命百三十年自三代以来未有承平如此之乆累圣基业付子孙成之至难壊之至易是以古之明王欲治天下先正其本其本在扵人君一心而已天下治乱出扵君心君心一正则万事无不正孟子曰君仁莫不仁君义莫不义君正莫不正一正君而国定矣易曰正其夲万事理差之毫厘失以千里臣侍经筵因进讲每及人君正心修身之要君子小人系扵治乱之际未尝不反覆开陈伏计陛下闻之巳熟今有言责不敢防此窃惟天下之本在扵君心臣愚伏望太皇太后陛下日以祖宗之囏难治天下之勤劳万民之疾苦羣臣之邪正政事之得失説谕皇帝存之于心若皇帝陛下圣心晓然明于邪正是非他日众説不能惑小人不能进则万事定矣臣窃熟思莫大扵此惟陛下深留圣意以幸天下取进止
　　乞再贬蔡确劄子【十七日】
　　臣伏见巳责降蔡确分司南京确之罪恶天下不容尚以列卿分务留都未厌众议伏乞处以典刑更重行窜谪取进止【乞降付三省】
　　论执政阙官劄子
　　臣伏见自胡宗愈罢阙尚书右丞一员执政系朝廷重轻自非人望所属有益扵国不可以备位乞陛下精加审择若圣意未得其人宁且虚此一员亦未至扵阙事取进止【乞留中】
　　乞差实録检讨官劄子
　　臣伏闻曽肇巳除外郡修实録阙官一员昨差司马康充检讨康以非乆书成固辞而罢今来曽肇未了文字须得一人成之欲乞却差康充检讨官不唯史官得人亦公议皆允取进止【乞留中出自圣意指挥】
　　贴黄著作与修撰检讨文字相通夲不可分今康见在史院修日歴不兼实录职事未得安便乞寛刑劄子【二十三日】
　　臣伏见蔡确已责降英州别驾新州安置臣知陛下宸谋逺虑断在不疑除去大奸实为宗庙社稷之计非以陛下一心私喜怒也忍扵一人所以不忍扵天下之人不爱一人所以爱天下之人也然确以凶徳叨窃相位作威作福欺罔先帝屡起大狱排防善良故闻确名者无不震畏以朝廷名器为巳私物市恩结党故贪利之士多为确用今佐佑确者不过懐其旧恩尝与之相济为恶或畏其复起不敢结怨不然则所见偏谬谓确以诗得罪欲薄其责不出此三者而已臣闻帝尧刑一人而天下服书曰殱厥渠魁胁从罔治古之明王征讨叛逆亦不过诛其元恶余皆赦而不问使之自新若穷治支党滋蔓不巳惧罪者众则人情不安必有过刑滥及无辜此先王所深戒也夫圣人之道不过得中天下之事不可极意一时极意后必有悔用刑寕失之扵寛不可失之扵急寕失之扵畧不可失之扵详自干兴贬丁谓以来不窜逐大臣六十余年今年已用大刑四方闻之无不震耸然人无愚智皆以确之得罪为当不宜更有惊骇物聼且丁谓见在相位故朝廷有党不可不黜然而章献明肃太后仁宗既黜谓党即下诏曰内外臣僚凡与谓往还者一切不问所以安人情也今确巳罢相数年陛下所用多非确党其有素懐奸心为众所知者固不逃扵圣鍳自余偏见异论者若皆以为党确而逐之臣恐刑罚之失中人情之不安也又确巳投荒裔不忧不死小人破胆不忧不慴唯当选用忠良力行仁义继之以善政而巳若因一凶人延及士大夫相继黜逐不巳则人情震动不安方今朝廷唯宜安静臣愿陛下天地之徳包含隐忍容养羣臣不责其全俟有显过黜逐未晚臣受防深厚不同他人茍有益扵国家不敢隐情臣无任恐惧之至取进止
　　上殿劄子二道
　　辨邪正
　　臣闻邪必害正正必去邪自古以来未有邪正并立而可以为国者也虽尧舜在上未尝无小人唯能使小人不胜君子所以治也虽桀纣在上未尝无君子唯使君子不胜小人所以乱也在易内君子而外小人其卦为防防者通而治也内小人而外君子其卦为否否者闭而乱也天下治乱未有不由君子小人君子在位必无恶政小人在位必无善政圣人为天下唯能使小人外而不内在野不在位而已非能使天下皆无小人也陛下自初临政以辨别君子小人为先登进忠良黜退邪恶以致今日之治所进所退天下之人皆以为然虽舜举十六相去四凶不过如此也而比年以来大臣以兼容小人为寛好恶不明邪正不分所引进者不尽得人夫今日之省寺他日之侍从也今日之侍从他日之辅弼也宰相岂能使之终身不进乎周公作立政以戒成王自准人缀衣虎贲趣马小尹左右防仆艺人表臣百司皆勿以憸人其惟吉士夫憸人在上位则害政事在下位则壊风俗大则倾覆邦国小则戕败善类朝廷之内何官可不择人也邪人得志则正人不安正人不安则国无善政宰相以进贤退不肖为职而邪正不分岂不负国书曰惟説式克钦承旁招俊乂列于庶位此相之事也臣伏望陛下戒饬大臣各以公心求贤多引鲠正之人以重朝廷无使小人得在下位为他日之患以副陛下至诚求治之意取进止
　　论城濠
　　臣伏闻开修京城濠日役三四千人虽和雇夫力调发不及民其钱不属户部然财出扵民一也岂可不计校爱惜而枉费用之臣闻开濠深二丈五尺濶二百五十一歩广扵汴河三倍自古未闻有此城池也新城周世宗所筑太祖因之建都扵此百三十年无山川之险可恃所恃者在修徳在用人在得民心此三者累圣所以遗后嗣子孙也神宗时宋用臣提举修京城大兴土功版筑过当小人之情唯欲广用民力多费国财上则徼幸爵赏次则隐盗官物故役无有不大费无有不广此奸臣之所利本非先帝意也陛下始初听政散遣修城役夫百姓皆欢呼鼔舞今欲终成前功但完之而已可也何必广作无益以害有益乎又京城外门正门即为方城偏门即为瓮城其外门皆用纯铁裹之此祖宗时所无有也瓮城乃邉城之制非所以施扵京师今东西南三靣偏门亦欲为瓮城臣不知大臣以何见而为此谋也必以为备北朝也使北朝果渝盟南向大臣将坐守此以受敌乎春秋时楚囊瓦为令尹城郢沈尹戌曰子常必亡郢茍不能卫城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功民无内忧而又无外惧国焉用城今呉是惧而城扵郢守已小矣卑之不获能无亡乎昔梁伯沟其公宫而民溃民弃其上不亡何待今大臣不修徳政而急扵城池此囊瓦城郢之计也唐神龙中张仁愿为朔方总管筑三受防城不置瓮门曲敌战格或曰邉城无守备可乎仁愿曰兵贵攻取贱退守防至当并力出拒敢囘望城者斩何事守备退忸其心哉后常元楷代为总管始筑瓮门议者益重仁愿而轻元楷今扵京城为受矢石之备是不如张仁愿之守邉城也自修城浚池以来议者皆以为无戎而城无防而沟公宫此言不可不畏其北门瓮城已就改之重劳臣欲乞降指挥东西南三靣偏门止为方城其濠广濶可减三分之二稍正王城之体以惜民力以省国用取进止
　　论李之纯蔡京劄子
　　臣伏闻知成都府李之纯除户部侍郎知瀛州蔡京除寳文阁直学士知成都府臣窃以成都兼两路钤辖方靣之任最为要重祖宗以来尤慎付与闻之纯寛厚简静蜀人安之宜且令终任或増秩再任今户部虽欲得人而逺方数千里休戚安危所系亦不为轻蔡京素附防奸臣蔡确众所共知虽有才能而年少轻鋭非端厚之士又故事自成都回者多为执政其次犹为三司使知开封府朝廷方当分别邪正如京者在所裁抑不宜崇长今进职逺帅则资任愈隆为他日大用之渐实未允惬伏望且令依旧如必欲召用之纯乞别择人付以逺方取进止【二十日批出未得施行二十四日蔡京改江淮发运使李之纯任满取防再任】
　　论执政阙官劄子【七月七日】
　　臣伏闻安焘以母病在假孙固以老疾求退闻焘母病已危惙固年逾七十必是筋力渐难支持臣窃虑执政又有员阙不敢不先事而言执政与人主同执天下之权其任至重必有才徳公正无邪可保其不欺谩为天下所服者乃可登用不可止以勲旧亦不可止以科第也枢宻院必得晓知邉事多所更歴之人门下侍郎资任最隆皆比宰相伏乞深留圣意慎加选择陛下自去年以前所用执政多协人望其间虽非全徳亦有所长可称唯近日所用二人殊不类前后差除臣昨扵帘前奏陈料陛下必尽记忆今若有阙不可更不得人重失天下所望也臣不胜区区之愚取进止【乞留中】
　　再论城濠劄子【十四日】
　　臣昨上殿论修城开濠欲乞改东西南三靣偏门瓮城曲门为方城直门其濠广濶可减三分之二稍正王城之体以惜民力以省国用今将两月未防施行臣窃以京城为瓮城尤为失体议者必谓可以威服四夷今使外国传闻天子居枯瓮城不足以示威乃所以啓侮此公卿大夫之辱也而大臣以此为守国之计臣愚窃所未谕况当国用窘乏之际计无所出而枉兴土功为此无益之费不知纪极假使作之有用不惜费而为之可也今实无用其费岂不可惜又发掘既广多发人塜墓害及幽明恐伤和此皆朝廷所当恤也伏乞检防臣前奏早降指挥施行取进止
　　论封桩劄子
　　臣伏见近遣户部郎官往京西防计转运司财用出入之数自来诸路毎告乏朝廷详酌应副其余则责办扵外计今既遣郎官防计必见阙少实数若其数不多则朝廷可以应副若其数浩大不知朝廷能尽应副邪或止如常岁量事与之也若量事与之则朝廷既见其阙少之实而不尽与无以为説若尽数与之则恐他路援以为例朝廷视天下如一无有厚薄欲悉应副则力或有所不逮不悉应副则转运司无以为计不刻剥百姓何所取之如此则陛下赤子必受其不可不深虑也又朝廷既委转运使副以一路财计而不信其所言虚实必遣即官然后可信是使诸路使者人人有不自信之心毎遇阙少则倚望朝廷遣官防计愈不任责臣以为此不可为后法欲乞自今诸路凡有告乏只委转运司官防计保明闻奏如有不实即重行黜责其谁敢妄臣窃谓今诸路经费所以不足者由提刑司封桩阙额禁军请受钱帛斛斗万数不少此乃户部转运司本分财计先帝特令封桩以待邉用葢恐仓猝调发不及故为此权宜之制今朝廷方务安邉息民则封桩之法宜悉蠲除欲乞自熈宁十年初封桩以来已起发上京及今日已前未起发上京数目尽以赐尚书户部诸路转运司以佐经费今天下诸路例多穷乏而畜其财扵无用之所坐视困竭而不为救济非均通有无足用裕民之政也缘自封桩至今巳十余年一旦拨还诸路必稍纾缓其利害较然无疑伏乞早降指挥施行取进止贴黄臣恐议者或谓先帝以此备邉今不当变改臣恭闻先帝尝有防张之议葢自古权宜之法多不可乆行时异事殊则后人必有更张三代以来无不如此若张而不防不唯无以济国家之急亦非先帝圣意
　　论常平劄子【二十日】
　　臣窃以当今天下之患在扵公私俱无畜积无以待水旱凶歉一时不雨则民饥馑流亡昨春夏旱京西陜西艰食尤甚唐邓人民相食遗弃男女流离道路其存者食犬彘之食饥民羣行刼米坐法配流者系累相属幸而得麦民复有生望故大盗不作耳然转扵沟壑与配逺方者巳不可胜数仁圣在上岂不哀闵而为之计虑哉夫以数月不雨适当青黄不接之际民巳如此若不幸复有方二三千里之水旱将何以救之自中夏以来雨水不至过多秋成可望诸郡虽有被水灾之处然约计之收熟之处必多年谷稍丰则公私逋负督廹民间速欲得钱无由贮积必至甚贱此农民所以丰凶皆困也自非朝廷广谋收籴以时发敛则无以平籴济民今诸路提刑司积常平钱犹多窃恐自罢散青苖钱以来常平之法尚未修复如旧臣愚欲乞速降指挥诸路提刑司乗今秋丰稔谷贱之时尽以所有之钱増价收籴使不至扵甚贱伤农来春谷贵则减价出粜使不至扵甚贵伤民若止以常平钱收籴恐亦未广陛下诚能出内库金帛数十万以为籴本専以备水旱凶荒发敛以时则官本存常而民被惠泽无穷济民之命无大扵此祖宗置内藏库本以备军旅非常之用仁宗尝出钱一百万缗以助常平籴本此仁防所以深结扵民心也夫财出扵民复以济民但使民存不至流亡则今年防之明年复有何患乎无财也前年冬大寒陛下出钱十万缗散之穷民民苦扵寒陛下不忍坐视其死捐以与之诚知民为国本不可不爱惜也况籴本常不动而可以利民止是以内库之钱借之外路又有先朝故事何惮而不为乎如以臣言为然乞早赐施行取进止
　　再论封桩劄子【二十三日】
　　臣近上奏乞以熈宁十年以来诸路提刑司封桩阙额禁军请受钱帛斛斗悉归之尚书户部诸路转运司以佐经费以纾困急臣窃以当今之患在扵天下空虚朝廷不可不为之计封桩之与经费均出扵民皆陛下一家之财也茍可以利国何所爱焉譬如移之扵东而还之扵西出之扵内而归之扵外也昔唐之制天下财赋皆纳扵左藏库太府四时以数闻尚书比部覆其出入至代宗之时租赋悉进入大盈内库以中人主之天子以取给为便遂不复出以天下公赋为人君私藏有司不得窥其多少国家不能计其赢缩殆二十年及徳宗即位宰相杨炎顿首扵上前曰夫财赋邦国之大本生人之喉命天下理乱轻重皆由焉是以前代歴选重臣主之犹惧不集往往覆败大计一失则天下摇动先朝权以中人领其职丰俭盈虚虽大臣不得知则无以计天下利害请出之以归有司如此然后可以议政徳宗乃诏凡财赋皆归左藏库炎以片言移人主意议者美之以炎知为相之体徳宗知为国之务也今封桩之法未至如唐之大盈陛下听言纳諌逺过扵唐之徳宗若大臣有杨炎之请陛下岂有不从之者乎昔先帝有经畧四夷之志是故别贮以待用今陛下垂拱守成志扵无为畜聚扵此将安用之昔汉髙祖创业老扵兵间日不暇给文帝躬修俭节劝课农桑则髙祖之政文帝有所不用也武帝驱攘戎狄无岁不征昭帝轻徭薄赋与民休息遂罢盐铁议酤宣帝总核名实选用郡守则武帝之法昭帝宣帝有所不用也臣前所谓时异事殊则后人必有更张自三代以来无不如此非独汉唐也今诸路窘乏不可不救若其计穷岂免掊克是夺之扵此而取之扵民也惟陛下无疑扵改先帝权宜之制则天下之民幸甚取进止
　　再论常平劄子【同日】
　　臣窃以为国之本在扵务农务农之本在扵贵谷舜咨十二牧曰食哉惟时洪范八政以食为首孔子曰所重民食畜积者邦国之大本生民之大命也臣伏见累年以来天灾流行年谷不熟昨春夏之交天乆不雨陛下忧劳昃食扵上大臣惶恐请罪扵下岂非以仓廪空虚民无所食盗贼并起将有不可知之变哉一朝得雨报赛神只则君臣释然庆防不复以民生为念矣夫岁之有丰凶天之常也丰年常少凶年常多水旱之灾尧汤所不能免然而国不困民不亡者有畜积以为之备也昨春夏未雨之时民已无复生理幸而得麦出扵望外岂可常思侥幸天灾之不成也臣访闻诸路今秋可望大熟民间不唯速欲得钱必至甚贱又小民不为逺虑一熟则轻贱五谷粒米狼戾古之圣王知其如此是故操敛散之术以权之管子曰民有余则轻之故人君敛之以轻民不足则重之故人君散之以重轻重之权在上则其利不入扵兼并之家而农民常得其平此所以家给人足也至扵衰世丰不知敛凶不知散故其政荒其民流孟子曰狗彘食人食而不知检涂有饿莩而不知发如此者其国几何而不亡也今天下背本趋末民惟视上之所好若朝廷以农为急乃可以使民务本黄金珠玉饥不可食寒不可衣然而人贵之者好之者众也诚使贵五谷而贱金玉则民岂有不以谷为重者哉布帛不可一日而阙亦皆人力之所为至扵五谷天不生地不长则非人力所能致也昔梁武帝享国几五十年江南乆安风俗奢侈不务畜积侯景之乱连年旱蝗富民皆懐金玉衣锦绮相枕籍而死唐末髙骈乱淮南扬州米斗至直钱五十千皆史册所载古有此事安知来世之必无也今夫夏则畜炭冬则藏氷凡民皆能知之至扵丰年则不知为凶岁之备葢以五谷为常有而轻之耳古人旱则备水水则备旱丰登则备凶歉知天时之有必至也惟陛下留意扵务农贵谷修常平之政以厚天下取进止





　　范太史集卷十五
　　钦定四库全书
　　范太史集巻十六　　　　宋　范祖禹　撰奏议
　　乞罢韩忠彦劄子【七月二十六日】
　　臣伏见韩嘉彦巳宣制授驸马都尉其兄忠彦执政祖宗以来无此故事陛下动遵成宪懋建大公岂可使后世戚预政自今日始夫祖宗旧典君臣当共守之而不可隳也伏乞罢忠彦政事以为后法取进止
　　二【八月】
　　臣伏见韩忠彦弟嘉彦巳授驸马都尉忠彦执政非祖宗故事陛下方以大公至正率先天下岂可首变累朝旧典开戚预政之端伏乞早罢忠彦政事以为后世之法取进止
　　论枢宻院阙官劄子【十二日】
　　臣窃见枢宻院阙官陛下选用执政臣不当预然臣忝备耳目之任有所闻见不敢不尽若但避嫌疑形迹恐非陛下所以任臣之意谨具开列如后
　　一臣扵六月十六日上殿面论中外未见有可相之人在外唯有冯京闻其病损亦有女嫁蔡确臣言如此非谓京便不可用也但欲陛下知而察之耳文彦博亦与蔡确为昬姻吴充亦与王安石为亲家趣向各异何尝相党若趣向皆同虽不为亲自是党也冯京在神宗朝为参知政事与王安石论议常不合先帝知京中立亦甚倚之其后与吕惠卿同执政又多不协遂为惠卿所倾因郑侠狱罢京政事天下为之不平及王安石与吕惠卿为仇敌惠卿缴进安石私书其一纸云勿令齐年知京与安石同岁故安石谓之齐年先帝因此知京不欺故安石再罢相之日即召京扵成都府知枢宻院其后京疾病废忘以此罢去即无他过闻京精神不至亏损陛下如欲知子细只须遣一使至北京观之可用与不可用不难见也京乆在宻院经歴事多仁宗朝翰林学士存者唯京一人今人才难得若复以京知枢宻公论必皆允惬又得一前辈老成之人与后进者相参后进者亦必有所畏忌京年垂七十必不为欺宻院止借其谋虑知识宜得老成之人臣与京素无恩分止是京初作执政臣守官京师随例旅见后来臣一向在西京修书京过西京臣亦止与賔客一见此外更不相接今之所言采之公论谓宜如此非独臣一人以为然也【京与王安石吕惠卿论议不合多书于时政记今修入神宗实録可以考騐】
　　一赵禼守邉治军素有威畧深知兵法善揣敌情熈宁之初先帝一见禼即知其有将帅才骤加拔擢委以西邉之事今巳二十年中间讨伐安南虽无大功然处置南事多禼之力故先帝虽贬禼官使知桂州乆不得还葢借其镇遏故也今禼乆在延州扵国实有勤劳陛下若寘在枢宻则所照管者不独鄜延一路西北二邉及蛮夷之事皆可访问庙堂谋虑动系天下安危岂比鄜延一路也臣窃料朝廷以守延州者难其人故未用禼臣愚以为若使禼自择一人可代巳者必须得人禼是臣叔母之兄叔母巳亡有此亲嫌若果用禼臣自当引避今不敢以亲之故不言扵陛下【臣僚中熟知邉事实未有如禼者】
　　右取进止
　　明堂劄子【九月七日】
　　臣伏见明堂大礼巳在散斋恭惟仁宗皇帝若稽古典断以圣意自皇祐二年始制明堂之礼先诏有司乗舆服御务从简俭无枉劳费御撰乐曲舞名服靴袍御崇政殿阅试雅乐如行礼之次又扵禁中靴袍亲书明堂及明堂之门二榜将近祀日霖雨不止仁宗禁中斋祷极扵恭防应祷开霁天日清润风和气协祀前之夕即罢警严仁宗毎诣神座行礼毕鞠躬却行须尽褥位方改歩移向以示肃恭之至又令侍臣徧谕献官及进彻爼豆悉安徐谨严无怠遽失恭质明礼毕比之他时行礼加数刻之缓御楼宣赦毕降诏中书门下止絶请托应内降恩泽及原减罪犯者不得施行仁宗钦崇禋祀布昭明徳传之万世大畧如此英宗神宗圣孝遵承皆极严敬今陛下嗣位五载再举宗祀上帝顾飨神考配侑国之大事莫重扵此惟陛下内尽诚敬法则祖宗则神天降祉羣生防福夫斋者所以致其精明之徳孔子之所慎者斋斋必有専一精洁之诚乃可以交扵神明礼之言斋曰心不茍虑必依扵道手足不苟动必依扵礼古之君子其斋如此斋三日必见其所祭者诚之至也夫唯致斋肃恭然后动容周旋无不中礼书曰皇天无亲克敬惟亲鬼神无常享享扵克诚夫皇天惟亲至敬鬼神惟享至诚天人之交相去不逺惟诚与敬可以感通陛下躬行扵上则百官有司莫敢不只肃扵下经曰圣人之徳无以加扵孝惟陛下防恭祀事以教天下之孝使羣臣万国瞻望盛徳休光臣不胜拳拳之愚取进止
　　上殿论法度劄子【十八日】
　　臣窃以朝廷治道必归扵一祖宗创业传之万世造立法度皆因众人之智积日累月讲磨而成非独出一人之意取一时之便而已累圣相承百三十年比之前代治安最为长乆其法有巳成之效此可信而不疑也然行之既乆则其间不能无熈宁之初先帝励精求治思致太平稍欲更革事以光大祖宗之业而王安石用意过当独任私智悉排众论吕惠卿曽布之徒欲以改法进身一切变易祖宗旧政至今天下以为不便前后臣僚论之已详不待臣言而知也自魏晋以后官名不正国家承平日乆未遑制作元丰中先帝置局讲求此诚一代大典然有司亦失先帝本意一切遵用唐之六典夫唐六典虽修成书然未尝行之一日今一一依之故自三省以下无不繁冗重复迂滞不如昔之简便臣恭闻先帝巳厌官制之烦但未及修完不幸早弃天下今二圣垂拱循守成规除去事十巳七八海内安靖巳有成效今臣之愚窃谓朝廷既以王安石之法为非唯当修复祖宗旧政则天下无事伏望陛下明谕大臣凡所措置变改悉遵故常无得出意扵新旧之间别立一法自官制兵制将法民事有未便者更加修完祖宗时所无而今所有其可行者存之不可者去之祖宗时所有而今所无可复者复之如官制正名则如先帝之规事实则仍祖宗之旧其他可以类推如此则上可以存祖宗经乆之法成先帝制作之意下亦便扵当今之宜庶使法度不至数变纪纲不寖隳壊取进止
　　论囘河状【二十八日】
　　右臣伏见元丰四年五月河决小呉六月三日神宗皇帝诏防更不修闭决口至十二月又宣谕辅臣曰以道治水无违其性其诏书及圣语巳书扵实録谨节录进呈恭惟先帝聪明睿智穷神烛理不出九重而洞知河之利害断以圣意如亲临覩虽神禹复生亦不过此所以终先帝之世人莫敢轻议河行大吴今已九年自元丰八年以来议者乃有异同朝廷疑惑故前遣李常冯宗道后又遣臣叔百禄赵君锡案视皆言无可塞之理即用北流为便士大夫亦言不可塞者十有九可谓众矣昔尧之时洪水防天尧咨四岳谁可治水者四岳皆荐鲧尧知鲧不可用曰吁咈哉方命圯族言其为人狠戾必不能顺五行之性也四岳皆曰试之尧乃命鲧治水九载而功不成夫尧既知鲧不可用然而勉从四岳者何也稽扵众舍巳从人也虽勉从四岳然鲧治水果无成功卒如尧之言夫以尧之圣知鲧不可用然犹舍巳以从人而况执政大臣出一言而欲天下莫之敢违乎夫河为四渎之宗万水所防自大禹患其难治然禹所以能治之者顺水之性而已汉武帝时河决瓠子使汲黯郑当时兴人徒塞之辄复壊武帝好神仙时方忧河决方士言曰黄金可成而河决可塞不死之药可得仙人可致也此四者皆武帝所欲而不能得故方士以此说之至以塞决河比求神仙及长生其难可知也自是以后二十余年不复塞武帝既封禅廵祭山川因祠太山还至瓠子自临决河沈白马玉璧令羣臣从官自将军以下皆负薪填决河帝悼功之不成作瓠子之歌乃卒塞之名曰宣防其难亦至矣昨朝廷使李伟分导大河入孙村口归故道以觧下流之患遂命伟専管勾疏导二股河臣窃详李伟止因开沙河直隄第三铺口放涨水入孙村口强名之为二股水落当复如故其理必难乆行就使大河能成二股则东西两流占地愈多所备益广隄防之费自倍先朝亦尝为二股而终不成者河之大势必归扵一故也而李伟因此乃欲以塞宗城决口及移深州之费囘夺大河复归故道希合执政无所忌惮敢肆大言以罔朝廷朝廷更不博谋扵众即依伟奏置都提举修河司亦未尝审问吴安持可与不可即令与范子竒同提举安持既开直隄第四铺口而第七铺危急观安持奏自八月八日救防至二十八日日数不为不多用梢草等百万物料不为不丰调急夫至六七千人力不为不至官吏自夜逹旦不为不勤埽緷愈危随即垫去甚扵漏巵何时穷巳终不能守而直隄自溃决百余歩今才开一铺而河势变移人意巳不能测功役巳不为小安持所奏巳执两端将来闭塞北流何止万倍扵此若其无成岂任责又闻范子竒争言河不可囘朝廷已令分析昨谢卿材奏乞兼领河事制置一年必使国用不加费民力不加劳河清住招物料住买水行地中冀不决溢河滩之地渐可耕垦自来春府界京东不销调夫亦免科出夫钱又乞赴阙禀议河事自河决以来监司未尝肻任咎责独卿材所奏如此朝廷何不且试之一年若其无成显行黜责如此则谁不尽力孰敢妄言而尚书省批令先具措置利害闻奏不令赴阙昨先移卿材河东及复置修河司而改用范子竒意谓子竒必不敢违耳然子竒亦明言不可者岂固欲违朝廷哉子竒乆任河北必亦知其可与不可也臣窃见去年初遣二使之时大臣方且力争或曰可塞或曰不可今言不可者巳罢免所以庙堂无异议之人止用一李伟之言暴然复兴此役用物料发急夫调兵已不为少凡河役一起则公私遂空将来聚十万兵夫不唯穷困河北一路生灵京东京西亦皆震扰人民离散盗贼并兴国之大忧或在扵此今河去北京止十五余里若进马头廹蹙河水则其势不可测知脱有踈虞北京将何以捍御当此之时虽诛李伟軰不足以谢天下生灵陛下悔之何及夫河不可塞在理甚明稽之帝尧则当从众验之神禹则当顺下质之先帝诏书具存陛下昨欲遣使之时先巳降诏恐人有观望之意复追改之此乃陛下以大公为心无所専主不轻河事慎之至也及二使还奏大臣论议犹不能一独陛下圣意主张遂罢修河司数路之人方稍休息中外无不以为至当今才歴三时复为囘河之役先帝既以为不可陛下又以为不可而执政耻其前言之失必欲遂非不复顾天下之安危生民之休戚妄举大役轻动大众河本无事而人强扰之臣不知执政以何为词必以北流有决溢之害也夫夏秋之际百川皆涨非独大河河中河阳两山之间犹时有决溢况扵河北河出平地无所扼束而北流隄防未理水性趋下安得全不为患也今秋水潦多扵常年如昨颍昌水入城郭陈蔡亦有水灾岂由河不复故道乎熈寜中河决曹村东南注钜野与汉武帝时瓠子正同河决而南不可不塞故大兴人徒塞之然曹村之役人力巳无所施一夕河自退背灵平乃成故议者以为天助非人功也祖宗时王楚横垅商胡皆不可塞非不欲塞也势不可廻也先帝知其如此及河决而北遂不复闭盖幸其北去无南决逼近都邑之患而河薄西山稍近禹之故道李垂孙民先尝欲导河使之北流当时议者但以功费太大力不能为而已今河自行其地此乃天意非人事也夫河者天地之气气之所向谁能御之今东行故道巳髙借使能以人力开之至海终不能使水自下升髙自大禹以来未闻用人功开土渠而引大河行其中者今不以人意顺水而法使水随人意此乃鲧陻洪水汩陈五行之失也元丰中范子渊为武济之役欲横絶大河费国财害人命不可胜计京西之人恨不食子渊之肉及其败事奸臣党庇止夺一官陛下嗣位方加贬责今欲塞北流与子渊何以异校其劳费与其为害又非武济之比也夫水官欲兴河役正如邉臣欲生邉事官员使臣利扵功赏俸给吏胥主典利扵官物浩大得为奸幸豪民利扵贵售梢草濒河之人利扵聚众营为凡言囘河之利者率皆此辈非为国家计也且以国家今日事力何如汉武帝与先帝之时以汉武帝之防材先帝之神武皆以塞河为难而今日执政容易为之此臣所不敢信也假使有可囘之理可塞之势方今国用虚乏民力困敝朝廷唯宜安静犹当省费息民况必无可囘之理乎又有言北流之害者或曰淤塘泺或曰河入北界则失中国之险此皆私忧过计也塘水不依原法已乆非缘河决而后淤浅今河入界河日益深濶东流几二百里乃入扵海昔以界河为阻今以大河为限其为天险岂有过扵此者乎汉武帝时齐人延年上书请案图书观地形令水工开大河上岭出之匈奴东注之海可以省隄防备塞士卒转输匈奴侵盗覆军杀将暴骨原野之患天下常备匈奴而不忧百越者以其水絶壤断也此功一成万世大利武帝壮之诏报曰延年计议甚深然河乃大禹所道也圣人作事为万世功通扵神明恐难改更夫延年犹欲决河以灌匈奴武帝以其非禹迹故不为也今设使河入北界此乃天送祸扵契丹也彼河入百里则失百里之地入二百里则失二百里之地河之所在国之灾也何利扵我而必欲专之议者又以为恐敌渡河入冦此又私忧过计也今河上流自西夏经北敌乃入中国自古未有匈奴以舟师入冦者也况其居下流乎若北敌能以舟檝与中国校胜此则书契以来未之闻也假使东流成功北流退为平陆臣不知朝廷能聚兵扵北境浚塘水而修界河乎凡以北朝为说者皆以妄言恐朝廷望陛下拒絶勿听而已自古欲举大事动大众必先尽天下之言不恶异同之论使人人各伸所见而后利害是非出焉至扵治河必委忠实可信之人其论议必断以经术非专用贪利邀功之人也汉武帝使汲黯郑当时塞瓠子犹复壊成帝时平当以经明禹贡使行河领河隄今乃欲望大禹之功扵王孝先李伟之徒不亦难乎陛下凡两遣使行河执政皆不以为信而独信一李伟轻犯大河与讨伐西北二边无异其费无有限极国财民命委扵洪流比之边事尤不可计而朝廷晏然为之此臣之所大惑也臣愚伏望陛下明谕大臣博采羣言息意囘河勿轻动众无以有限之财力生民之性命填不测之巨壑勿为无穷之役兴无涯之费以狥一言之失而望必不可成之功罢都提举修河司散遣官吏兵夫以弭将然之患其北流决溢随宜救防委外都水使者自来春为始亟理隄防仍速行相度修闭诸处决口臣自闻复置修河司指挥即欲建言缘臣叔百禄尝被使指言出臣口理亦有嫌是以踌躇至扵阅月今中外讻讻皆言不便臣有言责当陛下耳目之任若避嫌缄嘿坐观国事有误则臣之罪大矣陛下亦何頼焉是以冒昧竭尽其诚唯陛下深察臣无任恳悃激切之至








　　范太史集巻十六
　　钦定四库全书
　　范太史集巻十七　　　　宋　范祖禹　撰奏议
　　乞罢囘河劄子【元祐五年十月五日】
　　臣窃闻巳有防除臣试给事中臣防陛下擢任言职未有毫分禆补今遽防迁擢实懐愧惧虽捐躯陨首无以上报然臣有愚恳不敢不陈臣自九月以来闻朝廷复置修河司实见人情讻讻不安皆言囘河不便臣因经筵每与傅尧俞相见讲求利害皆以为此事至大不可不言至二十八日臣方进入文字今才数日闻尧俞改授吏部尚书臣除左省之职臣非不知给事中职髙而责轻谏议大夫班下而责重人情谁不以升进为荣以免忧责为喜然臣窃以囘河之役最为当今大患又闻差使臣五十九员往五十九州刬刷差兵赴役又差内臣大使臣四员团结兴发次第如此天下岂不骚动且河北百姓未尝吿诉乞朝廷囘河而无故兴此大役逆天地之埋易山川之位以国财民命填无穷之壑而取不测之忧此实安危所系臣岂敢不力争夫河不可囘臣论之已详朝廷若以臣言为然即乞罢囘河之役以免河北将来倒垂之急息数十州困扰之患臣愿以一身救数路生民之命虽死无憾若河不可不囘以臣言为不然则当显行黜责不当却得优迁此乃执政大臣欲以美职塞臣等之口使人贪利而不言耳朝廷若使执政得以官职诱人则畏威者无不钳口贪利者亦皆结舌天下利害之实人主何由得知此非陛下之福也恭惟大皇太后陛下方垂帘听断皇帝陛下未亲政事正当明目逹聪之时而大臣乃以陛下官爵为蔽言之具臣虽至愚所不敢当臣若黾勉就职是与执政同为欺君若陛下一日觉悟以臣为如何人也伏望陛下诘问大臣臣所引先帝诏书可用与不可用陛下昨降罢修河司指挥可行与不可行今来复置修河司是与不是中外人言便与不便然后考核臣言之是非若臣言是乞赐施行若臣言非乞加黜责免至叨冒恩命再三辞避烦渎天听臣无任恳激之至取进止
　　又乞罢囘河劄子【七日】
　　臣闻周灵王之时谷洛鬬将毁王宫太子晋谏以为不可夫谷洛二水小川也王宫天子所居也小川水鬬而妨王宫太子晋犹深陈祸福之戒言川不可壅壅必有祸以其违天地之性也今大河岂谷洛之比又无王宫之害以何理而欲塞之也六国之时邻敌相倾则劝人以动众役民韩闻秦之好兴事欲疲之无令东伐乃使水工郑国为间以説秦令凿泾水为渠溉田夫以一渠犹能疲秦使无东伐今囘河之役不知几渠而自困民力自竭国用又多杀人命有不可胜言之害此乃西北二虏所幸也是以臣与傅尧俞极言论列实以河北数路生民休戚国家安危朝廷轻重所系天地血脉巳北向九年必非人力所能遏絶今之河流方稍复大禹旧迹入界河趋海初无壅底万壑所聚其来逺大必无可囘之理自古亦无容易塞河之事欲望陛下与执政大臣考臣等言之是非若臣等所言为是即乞以数路生民为念以国家安危轻重为急速赐指挥停罢修河今将大冬盛寒宜早降徳泽免生民饥冻死亡正李伟等欺罔之罪如以臣等言为不然方册中语皆不可信而河有必囘之理不扵他处决溢为州县大患不至苦虐数路兵民力役以致逃亡起为羣盗及不至火急收买数千万物料致非时斩伐林木残害天地之所生科扰州县乡村坊郭人民鞭笞枷锢星火督责致百姓惊搔流离之苦又免枉费国家不赀之计以致公私匮乏仓库空竭内则奸狡窥伺别致生事外则四夷传闻萌心作过但令大臣保得必无上件数事囘河必有成功则臣言显为谬妄岂可但隐忍而巳须当正臣等所言不当之罪黜责以励后来乃可以示朝廷典法今不试验臣等所言是否以救朝廷过举而章奏才下未及累日即防优加美迁臣不知大臣此谋为国耶为身耶若为国则当公天下之言尽河事之利害不当以官职姑息使人不言若为身则是唯欲人之同巳而不欲人之异巳岂唯国事不当如此为大臣身计亦未为得也人臣官愈进则当忧国愈深宠益加则当爱君愈切臣若闻命遂缄嘿不言不唯臣心实有所愧有识之士必指臣为贪利无耻忘国不忠之人伏望圣慈宣问大臣等所言回河是否如上所陈数件事理必有必无别白是非明辨可否使如臣辈不得缄嘿取进止
　　贴黄昨开第三第四铺而第七铺溃决已非人意所料恐将来闭塞必有不测之患
　　乞罢河役状【十一月六日】
　　臣所领工房伏见朝廷应副修河司所司如支河隂汜水等处纲米五万石及差装卸兵士二千人洛口防武埽锹手各三百人支在京箔塲芦蕟四万领修役兵营寨之类日有行下文字臣昨为谏官极论回河不便未防施行今河役不息功费渐大恐修河司须索不止扵此朝廷若不罢河役则无不应副之理门下亦无由不行下臣稽之扵古考之扵今质之中外人言窃谓此功必不可成恐虽应副枉费国财民力有害无利谨具所闻见回河不便画一如后
　　一水性趋下自祖宗以来河决以次向西此则地势东髙西下其理不疑商胡故道已行三十余年隄防日増如筑垣居水淤填积乆其地必髙此不待见而可知今北流千余里欲使复为平陆故道千余里欲使复为洪流恐非人力之所能也
　　一四渎者天地所以节宣其气如人之血脉不可壅遏今北流巳九年岂非天意有定就不趋海乃是地形顺便今来回河上违天意下逆地理骚动数路几半天下枉害兵民性命空竭公私财力投之洪流不知纪极非徒无益更取患害
　　巳上是河不可回之理
　　一北流水行地中已是见成河道只须修立隄防便为永乆之利若岁岁増修一尺一寸皆是所得不为枉费东流已废九年闻故隄穿穴一万余处陵谷迁变况于埽岸人力所为今若修完便同创置恐非人功国力所能供亿譬如朽烂水槽多年不使一旦盛水岂不疎漏况水之性必不舍下就髙设使能以人力蹙向故道必为大患
　　一北流毎年不免决溢自是隄防未理水政不修埽岸怯薄全无备御当夏秋之际小川犹涨自古未有无患之河岂可因涨水噎凌决溃便欲全河回改设使能回向东不知可保无决溢之患否
　　一南宫上下埽连年决溃皆缘隄岸卑薄深冬噎凌冲破臣不知去冬以来曽与不曽増葺隄防如其不然则今冬噎凌之际岂可保其无虞访闻北流西隄自信都以南三百里许一例卑薄昨南宫埽止髙二尺濶五尺濒河长老无不寒心又官中累年不调春夫埽岸使臣皆有免责罚指挥河清兵士为修河司诸处抽使所存无几水政如此岂得为河不为患及有决溃则归咎北流便欲回河岂为实论
　　一议者谓北流横絶御河失漕运之利及西山诸水壅蹙为患且大河向北自可漕运何必御河西山诸水自上古以来有之非独今日大禹旧迹循西山而行与今北流正相符合西山诸水入河无疑但筑隄防空留西山水道使之入河何为不可
　　一李伟元奏欲以闭宗城决口及迁深州之费回夺大河夫宗城决口虽大必不至费一千八百万物料窃意元初检计官故作情大数检计意欲朝廷见其费大不若用以回河然后李伟却索此数自谓能了朝廷若遣可信之人别行检计的确合用物料当见欺防且塞全河与宗城一决口大小不同可坐而知臣窃计一千八百万物料塞宗城则必多塞北流则不足李伟必是且索此数将来一千八百万必了不得朝廷既已兴工不可中辍必须接续应副大抵兴事之人无不如此范子渊武济之役巳用此计及至败事又无穷须索朝廷知其不可方罢而子渊犹以此借口归过朝廷以为不应副非是功不成今李伟与子渊正同而河役浩大又非武济之比奈何信伟此言
　　一熈宁初巳议移深州至今不能移者人情重迁故也今欲回河虽免深州之患而不顾北京可乎昨沙河第七铺溃决已逼北京可为寒心今欲移一深州二十年犹不能也况北京之大岂比深州将来河不可测万一北京被患如何可移
　　一李伟称北流破放省税近一百万臣以为此是隄防未理水政不修今若理隄防修水政则河不决溢不占民田河滩可耕省税可复而又东流故道多为膏壤弥数百里皆出省税今为失税而欲回河不知先费用几百料税
　　一闭塞北流蹙水既髙则上流必深诸处隄埽岂可不虑大抵河患常出入人意外如昨来开第三第四而第七铺决将来闭合未知为患所在岂可保上流诸埽必无决溢
　　一昨吴安持奏第七铺危急调过急夫七千人而役兵不在其数用梢芟一百余万闻其实数不止扵此下七緷埽皆被吹垫势如漏巵经二十日用功终扵弃舍任其决溃此乃救防积年壮隄上一决口犹不能为力而况两防渐进马头扵急流巨浪中旋下梢草客土欲合龙门此必不可为明矣
　　一北流虽有决溢乃是天灾非人所为濒河之民虽被水害然亦有填淤肥羙及渔采之利不闻失业愁苦之叹今回河向东若有溃决乃是引河水以灌注州县百姓岂得不归怨扵朝廷譬如天火人火天火自是灾孽人火必有归咎且自古未有无患之河利多害少即不须改作今北流实有大利岂可以有小害便妨大计
　　一塘泺淤浅非因河决所致熈宁中先帝以塘水多堙废尝遣监司以廵歴为名案行检视此乃积年不修然先帝亦未遑疏濬也且朝廷与契丹通好几及百年岂是塘水能限敌兵乃朝廷恩信深结其心毎岁馈遗金帛敌贪厚利所以不动若其弃好背盟何路不可入冦岂塘泺所能捍御朝廷亦何尝恃此以为险固
　　一河入界河几二百里乃入海此最为天险实中国大利议者曽不计此乃忧河入北界若入北界当扵初决时一直北注不应却东入海又西隄屡决水还北流此可知向北地形髙仰设使河入北界乃是契丹之灾况必无此理
　　一窃闻欲用沙囊以合龙门自古唯韩信用沙囊壅濉水以败楚兵未闻大河可用沙囊壅合此与范子渊用铁龙爪濬河无异河水所向土山亦摧岂有布袋盛沙土可御洪流也
　　一臣见傅尧俞言有人自河北来言北京地无横草石炭非常踊贵此乃九月中所闻未知今更如何闻往年六塔河役民间费钱五百文方了纳梢草一束审如此则生灵何辜朝廷闻之岂得不动心也
　　一近依修河司所请降朝防下河北转运司并修河司晓谕州县民户向去别无科配物料臣窃恐此止是空文物料不出扵民何从而得兴动大役岂有不骚扰者但恐朝廷虽降此指挥民间困苦亦无由尽知如役兵死未免只作逃亡申报民夫死则官中更不知数此尤可哀悯也
　　一修东流故道是一大役闭塞北流又一大役此二大役其害已不可胜言非民力所能堪今西戎未欵服万一更有邉事将何以枝梧
　　一天圣初朝廷遣参知政事鲁宗道往滑州相度塞河口功料其后欲塞商河亦下学士院集两省台议官议先朝慎重河事如此今倚仗一李伟即兴举大事臣前上言士大夫言不可塞者十有九今采扵中外之论无小无大皆言不可非止十有九而已自古未有违众作事而能成功者也
　　一修河司奏打量第四铺已下至孙村口大河水靣即目髙如孙村口二丈五尺九寸者臣闻前年顾临谢卿材王孝先唐义问陈祐之张景先等众官讲议躬亲相视据孙勍等开防井筒众定得有二丈一尺有余取引不过难以还复故道后来再遣使案视与前所验无异今修河司所奏巳是河水伏槽之时犹髙二丈五尺已上则昨来夏秋之际涨水必更倍髙何以回夺不过且京师去北京不逺河水深浅地形髙下皆可案验而二年之间前后所定如此不同岂可不考核虚实坐受欺防就使孙村口实为低下要是东行故道大势已髙流河不快所以就下昔汉成帝时河决平原遣王延世塞之杜钦説大将军王凤言延世前受杨焉术以塞河而蔽匿不言不若遣焉与延世杂作延世与焉必相破壊深论便宜更相难极足以分别是非择其善者而从之凤如钦言奏遣焉等作治六月乃成古者欲举大事故欲人为异同反覆诘难至扵穷极然后利害可见朝廷择而从之昨谢卿材以议不合先罢范子奇至河北才两月又以异议罢而専信李伟偏説此中外所以未服也
　　一臣案欧阳修言庆歴中横垅之水自下流先淤是时修为河北转运使海口巳淤一百四十余里其后下流既梗乃扵商胡口决据此则先是上流不快上流乃决小吴之决恐亦无异商胡今修河司専闭塞北流而不管故道可行与不可行海口快与不快若海口出泄不快将如之何今只打量孙村口髙下便望成功亦恐利害未尽
　　一李伟称北流河道动濶三五十里至七八十里然大河行流谓之一一迭岂能必使之摊平徧满故每溜走移或东或西所向即决葢无隄防扼束之者臣观古人唯不欲与水争地故逺为隄防使防波寛缓而不廹正以隄防扼束为水之害则多决溢若两隄相去数十里其河自有中流岂有摊平徧满之理水退则人皆种麦比及水至麦巳倍收且先帝宣谕唯欲迁州县以避水而李伟乃欲以隄防束水不唯极非先帝圣意亦正与古人治河相反
　　巳上是河不可回及不须回之事
　　右臣窃以论议之臣止言其理至扵知河事者则言其事今其理巳极为不可而其事又如前之所陈先帝所谓以道治水者言其理而已至扵以人事治水乃后世之先帝之所不取也昔尧知鲧不可使治水然而四岳请试鲧者岂固欲违尧意而害天下哉葢当时治水之人未有以易鲧而鲧必执其説以为水可堙塞而治故也仁宗时李仲昌欲塞商胡复横垅欧阳修极言不可执政不听修而听仲昌仲昌终以败事得罪以仁宗之明岂不知修可信而仲昌功必无成然而用仲昌者亦尧试鲧之意也熈宁初张巩宋昌言欲塞二股河北流神宗遣司马光等往案视光亦极言不可而巩等急扵有功才塞而复决泛滥大名恩徳沧永静五州军之境以神宗之明岂不知光可信而巩等功必无成然而用巩等者亦尧试鲧之意也夫前事不逺后事之师方今四方无虞西北宴然年谷稍稔民力稍纾若更休养数年庶几有太平之望唯息河役则中外无复一事岂可试一李伟必待如鲧及仲昌而后止也臣考之方册自古壅塞川渎必有祸败共工隳髙堙卑以致灭亡鲧堙洪水上帝震怒绩用弗成殛扵羽山周灵王欲壅谷洛太子晋深陈祸福以共鲧为戒梁武帝伐魏作浮山堰壅淮水以灌夀阳穷竭境内之力以争一州四月堰成而九月堰壊缘淮城戍村落十余万口皆漂入海怨毒盈扵逺迩古今以为无道今塞北流与堰淮何异且梁武以灌敌国今乃自困吾民而河之大又不比淮以此较之尤为不可凡论河役正如邉事搢绅之儒则言和戎介胄之士则言征伐今问儒者必欲息民若问水官必欲兴事欲塞河者是用兵之说也欲不塞者是息兵之説也彼水官之欲兴役如将士但知攻战而已朝廷岂可不审择利害而兴天下大役止以为此辈进身之资臣今虽无言责而有官守职在出纳通逹上下之情闻见如此不敢不言伏望陛下与大臣平章若审如众论有害无利即乞早罢河役以幸天下以福生民其修河司兵夫物料可就用修塞诸处决口委外都水使者渐理北流隄防如此则数路人心必安此乃管仲相齐桓公转祸为福之计也臣言狂愚伏乞少赐裁择

　　范太史集巻十七
　　钦定四库全书
　　范太史集巻十八　　　　宋　范祖禹　撰奏议
　　论大使臣持服状【元祐四年十二月十五日】
　　右臣近准枢宻院録白髙阳闗路兵马钤辖兼河北第六将杨永节为母亡乞解官行服续据本路都总管司奏乞不许本官解官行服所贵得人协力勾当奉圣防依髙阳闗路总管司所奏者臣检防元祐编勅诸武臣丁忧者若系小使臣及原是军班换授并见任管军或充缘邉路分总管钤辖都监知州县城都监寨主都同廵检虽系大使臣并不觧官其乞觧官行服者除缘邉任使奏候朝防外余并听臣窃以小使臣不觧官行服已损孝治之风朝廷恤小官非俸禄无以养不得已而未之改耳自大使臣以上官既升朝禄亦足养而縁邉任使亦不觧官其乞行服者又须奏候朝防帅臣因而奏留朝廷重违其请循例夺服唯狄咏是狄青之子帅臣为之奏请特许觧官当今缘邉无异内地帅臣遭丧者无不觧官自余将领寄任轻扵帅臣非有金革之事而无故夺其丧服全无义理若言借才则方今武臣常患员多岂至无人可使若恤其贫则在内地者均是人也何独扵縁邉恤之若以觧官为优恩必待如狄青之子然后许之则父母之丧无贵贱一也古者庶人有丧三年不从征役岂可仕至升朝以上而不使执亲之丧臣愚欲乞今后大使臣以上丁忧者虽系縁邉任使并觧官行服如遇有邉事即许本路奏留系自朝廷指挥庶使武臣皆知礼法有益风教而缓急借才亦不失金革从权之制如以臣言为然乞下有司修立
　　贴黄臣窃以夺服之礼本非古典祖宗时文武官尚少故因袭前代权制不许觧官今承平日乆吏员益多宜使人知礼教或遇有邉事借武臣宣力则夺其丧服亦可
　　乞夏国人使只从宻院指挥状【同日】
　　右臣近准枢宻院录白勘会夏国贺兴龙节及正旦人使过界及到延安府日月计程合至某日到京窃虑至时朝见不及并奉圣防令引伴官缘路量力蹉程须管扵某日到阙者臣窃以西戎陪臣朝贺阙庭自当奔走以赴期会若有稽缓责在有司今烦圣防催促行程非所以示朝廷之尊也臣欲乞今后夏国人使过界奏到只从枢宻院勘会日数举行催促讫奏知更不画降圣防庶扵事体为允
　　乞进徳爱身疏【二十三日】
　　臣伏见陛下嗣位以来端拱渊黙专意学问臣侍经席扵今累年陛下天纵生知圣徳纯茂接对臣下日日如一未尝小有差失此实上天眷佑皇家保育生民宗庙社稷无疆之福也恭惟太祖皇帝肇造区夏栉风沐雨削平僭乱以立子孙万世之基传之太宗至扵真宗遂致太平仁宗年十三即大位章献明肃太后安定邦家调防圣性是以四十二年之间徳泽深结扵民天下至今思慕不忘英宗自藩邸入继大统四海之内同心爱戴先帝励精求治宵衣旰食躬勤万事十有九年不幸早弃天下陛下年始十岁嗣登大位当此之时人心懔懔忧危万端幸頼太皇太后保佑扶持勤济囏难斥退凶邪登进忠良诏令所至百姓欢呼鼓舞数年以来中外晏安北狄西戎无不从顺此皆太皇太后之徳也臣不知陛下将何以报之臣窃思陛下所以报之唯在扵进徳爱身而巳陛下进徳则为太平髙世之主光显祖宗之烈发扬文母之训使天下之人皆欣然曰祖宗之徳太皇太后之力如此则岂唯皇天祖宗向佑陛下太皇太后亦不虚勤劳矣陛下爱身则无疾疢不贻太皇太后之忧武伯问孝孔子曰父母唯其疾之忧夫父母之忧莫切扵子孙之有疾疢他日陛下有子当自知之陛下若不进徳不爱身虽极四海九州之养亦未足为孝也臣自今秋闻外人言陛下扵后宫巳有所近幸臣初闻之不以为信数月以来传者益多或云巳有懐娠将诞育者言之所起必有其端臣诚至愚不能不惑故敢先事恳切言之陛下内承慈训外勤圣学方当只畏以事天地诚孝以奉宗庙思六圣之勤劳念帝业之囏难四方之人无不延颈举踵注目倾耳观听陛下徳业之光名誉之隆以想望太平陛下可不慎哉今陛下未建中宫而先近幸左右好色伐性伤扵太早有损圣徳不益圣体此臣之所甚忧也孔子曰君子有三戒少之时血未定戒之在色言人少时血未定而先伤伐根本则损夀考之福故君子戒之陛下今年十四岁而生扵十二月其实犹十三岁也此岂近女色之时乎陛下上承天地宗庙社稷之重守祖宗百三十年基业为亿兆之人父母岂可不爱惜圣体哉孟子曰事孰为大事亲为大守孰为大守身为大守身所以事亲也爱身所以爱天下也陛下上有太皇太后皇太后皇太妃休戚皆系扵陛下之一身岂可不爱惜圣体哉中庸曰君子之道本诸身未有不先爱身而可以进道也陛下方向学问躬儒术欲为尧舜禹汤文武成康之君尧舜禹汤文武成康之君未有不勤而成者也昔先帝年十五六讲学东宫一言一动天下传之是以多才多艺羣臣莫及今陛下圣学天下未有所闻而先以嗜欲闻扵天下此臣之所甚忧也陛下有上圣之性必行上圣之事有上圣之位必求上圣之名岂可不爱惜圣体哉方今羣臣之心万民之情正望朝廷如天圣以来所愿陛下法则仁宗而已祖宗天下百三十年如寳器之无缺陛下行纯徳备如美玉之无臣窃为陛下寳之惜之爱之重之陛下岂可不爱惜圣体哉臣闻仁宗未纳皇后以前未尝近幸后宫是以体康实在位最乆臣今观陛下怯恐不能如仁宗少时岂可不爱惜圣体哉前世人君多所经歴乃能周知天下之情今陛下生长深宫稼穑囏难未知也人之情伪未见也国家政事未习也六经圣人之言未尽读也前世兴亡之戒未尽阅也天下至大万事至众何所不闗圣虑岂可不爱惜圣体哉古人有言后宫盛色则贤者隐处佞人用事则诤臣杜口陛下春秋鼎盛方当崇经术迩端士敦尚素朴屏去纷华不宜先留意女色使天下失望以啓小人之心何则陛下如好徳则贤人皆动其心欲助陛下之徳而图天下治安故扵陛下有益陛下如好色则小人皆动其心欲奉陛下之欲而图一身富贵故扵陛下有损贤人进则治小人进则乱人君所好不唯系一身损益实系天下治乱不可不慎也陛下扵此二者将何择焉昔汉成帝自为太子时以好色闻其后逸欲无节终为汉室昏乱之主汉之基业由成帝而壊岂可不慎其细哉唐太宗欲纳郑仁基女魏征谏而止之宪宗时教坊使称宻诏选良家子纳禁中李绛上疏乃悉还之文宗没李孝本女入宫魏謩谏即出之古之忠臣爱君必拂其邪心防其嗜欲置君扵无过之地使天下莫得而非议也人君所爱莫切扵身人臣亦莫切扵爱君之身臣滥备劝讲以辅导圣徳为职懐此忧虑已二三年不能言扵未然致陛下已有声听流闻扵外此臣之罪也臣今若犹不言他日陛下或専意声色委权臣下纪纲壊乱政事荒僻使天下以陛下为逸欲之主则臣之罪岂可胜责虽悔恨万状何所及哉伏望陛下察臣之言専精一意强扵学问日新徳业无时逸豫事亲则思孝居处则思敬动作则思礼祭祀则思诚服用则思俭养民则思仁使人则思恕心则思道视则思正当食则思天下之饥当衣则思天下之寒陛下每思及此而强学不已则将以道徳为丽以仁义为美岂声色之可移哉惟陛下抑情制欲以爱养圣体为先则动植之类无不防福生灵幸甚臣不胜拳拳爱君之心干冒宸严臣无任惶惧俟罪之至
　　上太皇太后乞保防皇帝圣体疏【二十五日】
　　臣伏见陛下临御天下于今五年昧爽听朝亲断万事所以劳心竭力者凡皆为祖宗社稷亿兆人民将以太平天下付之皇帝也臣愚窃谓陛下忧勤天下之事必先忧天下之本爱养四方之民必先爱一人之身夫一人之身天下之本也孟子曰天下之本在国国之本在家家之本在身天下安危系扵人君之一身身安则天下安天下治乱出扵人君之一心心正则天下正欲安天下必先安身欲正天下必先正心此二者当今之急务乆逺之计虑也陛下内保佑圣躬调防起居外成就睿徳勉进学问前此未尝闻有纎毫之失今之所闻则异扵前外议籍籍皆谓皇帝已近女色后宫将有就馆者有识闻之无不寒心皇帝今年十四其实犹十三岁耳千金之家有十三岁之子犹不肯使近女色而况扵万乗之主乎陛下爱子孙而不留意扵此非爱子孙之道也譬如美木方长正当封植培壅以待其蔽日凌云若戕伐其根岂不害哉臣尝见司马光言章献明肃太后保防仁宗皇帝最为有法自即位以后未纳皇后以前仁宗居处不离章献卧内所以圣体完实在位歴年长乆章献扵仁宗此功最大臣考之国史仁宗在乳褓章献使章惠太后防视章献临朝仁宗起居饮食章恵必与之俱所以保佑扶持恩意勤备然则章恵保防仁宗乃章献太后之意也今陛下临朝日有万几至扵左右防视皇帝臣不知有如章惠者乎若未能如章恵则陛下岂得不留圣意也陛下以朝事责宰相以邉事责将帅人君阙失羣臣邪正责諌官御史皇帝学问责讲读官若朝事不治宰相之罪也邉鄙不宁将帅之罪也人君阙失不知羣臣邪正不分谏官御史之罪也皇帝学问不进臣等之罪也至扵皇帝早夜起居之节嗜欲之际此最切身之事岂可无任其责者乎陛下慱览史册洞知古今古之帝王何尝不以女色损夀考之福唯伤扵太早败扵无节耳思之至此可为切骨之戒臣所以不避诛戮为陛下言之伏望陛下与皇太后皇太妃详论此事有损圣徳不益圣体宜戒敕保傅令一以章惠为法今圣心已有所知虽不能防扵未形犹可以止其将然俟中宫既建然后渐广继嗣之路则陛下亦可以不劳圣虑矣今若不加止节女色争进数年之后败徳乱政无所不有陛下虽欲悔之岂可及乎臣窃观皇帝天质纯粹有上圣之资年益长则宜徳益进方当向学以养圣躬天下引领以望辉光之新倾耳以听名誉之隆聪明之开发睿智之深逺皆系扵十五六之时不可失也陛下必欲皇帝气体康强徳性成就以为宗社无疆之福莫切扵今日矣不宜先以好色闻扵天下失众庶之望臣所以拳拳而不能已也惟陛下深思逺虑察臣狂瞽之言干冒宸严臣无任惶惧俟罪之至
　　谢宣谕劄子【二十七日】
　　臣自今月二十三日为吐泻腹脏不安请假将理扵二十七日叅假门见退至门下省见宰臣吕大防谕臣二十四日靣奉圣防两谏议并臣所言后宫御幸无此事者臣自二十三日为病家居当日上皇帝疏至二十四日吕大防令实録院吏语臣如入省即过防相见臣以方病未能入至二十五日又上太皇太后疏縁臣二十五日以前未见大防不知已有圣防所以更入后来文字今日大防靣谕乃知臣等所闻外议皆是虚传陛下恕臣狂愚不赐诛责复防宣谕令臣具委臣且喜且惧不能自胜实天下幸甚天下幸甚然臣所言皇帝进徳爱身所宜常以为戒太皇太后保防皇帝安身正心乆逺之虑亦愿因而勿忘今外议虽虚亦足为先事之戒也臣窃惟皇帝有上圣之资方养徳向学涵育仁义臣侍经左右而有闻扵道路实怀私忧是以不存旧迹不知忌讳发扵诚心爱上不敢避妄言之罪凡亦言扵未然则诚为过虑及其已然则又无及虽言无益陛下宁受未然之言勿使臣等有无及之悔因闻虚言以为实戒则四海生灵动植之类永被其福臣防寛宥罪戾无任恐惧喜幸之至伏缘圣防令大防谕臣合具奏知谨奏
　　贴黄大防令臣谕与本省諌官臣退至门下后省已谕刘安世令安世转谕朱光庭讫
　　乞留文彦慱劄子【五年正月】
　　臣伏闻陛下已许文彦慱求退降诏俟至中春议从所欲者彦慱年八十五爵位巳极唯是得觧重任归休私第乃其幸也陛下悯其过老以其累请而从之为彦慱身计私计则可谓美矣若为朝廷计则臣请试言之彦慱为相四十余年歴事四朝仁宗时平贝州之乱名闻契丹英宗神宗时为枢宻相八九年先帝已加优礼许其致仕陛下嗣位复召而起之葢借其威名宿望以为朝廷之重也京师及四方军民乆服彦慱之名以为在朝廷则朝廷必重向若陛下不复召之则亦已矣今既起之则不可使轻去朝廷彦慱虽老精力尚强卧置京师足以为重外则西北二虏必懐畏惮夫以四海之大若常无事则人人皆可为大臣矣岂无万一非常之虑哉彦慱在朝非谓日日有用葢备缓急或有时而用之耳当先帝之时足以容彦慱闲退今二圣垂拱委政大臣尤宜得老成之人以服天下之心诗曰虽无老成人尚有典刑言老成之人重扵国之典法也葢以其经歴既多但问以累朝之事所知尤胜他人况其别有所补哉今旧老唯彦慱一人若去则其余在朝者皆是后进无复前辈矣老者任用之日不乆国家所宜重惜臣自闻陛下许彦慱之去朝夕思虑窃谓陛下若欲彦慱更得优逸但听其觧军国重事以太师就第留之京师以备访问不必再除致仕朝廷有贵老尊贤之美足以系属天下人心所得实多陛下进退元老臣不当预论议然臣职在侍从茍有益扵国不敢不言惟陛下深留圣思更赐裁择取进止【乞留中】





　　范太史集巻十八
　　钦定四库全书
　　范太史集巻十九　　　　宋　范祖禹　撰奏议
　　荐士劄子【元祐五年正月十九日】
　　臣闻报国之忠莫如荐贤负国之罪莫如蔽贤昔臧文仲知柳下恵之贤而不举孔子以为窃位又以为不仁臣防陛下累加拔擢寘之諌省又迁门下兼职经筵扵今累年受恩深厚无禆毫发常思竭尽愚虑无有所隐庶几以此少酬万一窃慕古人报国以荐贤为忠实惧有臧文仲窃位不仁之罪臣今有劄子四道并乞留中若陛下以臣言薄有可采乞出自圣意处分则臣之幸如以臣言为不然臣不敢避妄言之诛惟陛下裁赦臣无任震惧之至取进止【乞留中】
　　一
　　臣伏见经筵阙官宜得老成之人以重其选韩维素有鲠直之称先帝以维东宫之臣眷遇甚厚维与王安石不合以此龃龉不至大用未尝少屈扵安石之党天下皆以为贤陛下用为门下侍郎中外皆谓得人维扵政事虽有执滞不通然其人风节素髙疾恶如讐奸邪畏之前年罢免不闻显过今义领宫观乃与章惇为一例甚非宜也先帝东宫之臣唯孙固与维二人见存陛下所宜加礼若召维以经筵之职不唯学识论议足以开益聪明维有人望物论必大以为惬臣窃恐执政以维触忤陛下故不敢言夫君之扵臣如父之扵子有过则谴而逐之怒既息则召而使之岂有终怒而不觧也陛下嗣位以来言事之臣亦尝以所言过当上忤陛下或罢其职或出之外任已而皆复召还擢用是以天下皆知陛下圣意至公不以喜怒进退羣臣昔仁宗平生无怒唯是唐介弹文彦博其日仁宗极怒贬介春州别驾寻复悔之改介英州未乆复召为御史因此重介刚直骤拔擢至两制天下皆知仁宗不徇喜怒最为盛徳陛下若出圣意复召韩维天下必皆伏陛下之至公此深为圣徳之美取进止
　　二
　　臣伏闻翰林学士承防苏颂近乞致仕陛下巳降诏不允臣窃见颂博闻彊识白首好学至扵详练国朝典故尤非诸臣所及熈宁中王安石用选人李定为御史颂知制诏封还词头再三不肻草制坐落职归班二年方除一郡其后又为奸臣所恶追摄对狱卒无一事恐其进用排斥在外然先帝素重其博洽召令修书眷遇保全以至今日更歴夷险操守不变方今朝臣资望履歴未有先扵颂者颂年七十有一精力不减少壮之人陛下左右宜得殚见洽闻之士以备顾问臣窃虑颂别有陈请伏望圣慈且留之经筵取进止
　　三
　　臣伏见知杭州苏轼文章为时所宗名重海内陛下所自拔擢不待臣言而可知臣窃观轼忠义许国遇事敢言一心不回无所顾望然其立朝多得谤毁葢以刚正疾恶力排奸邪尤为王安石吕惠卿之党所憎腾口扵台諌之门未必非此辈也陛下举直错枉别白邪正以致今日之治如轼者岂宜使之乆去朝廷况轼在经筵进读最为有补臣愚伏望圣慈早赐召还今尚书阙官陛下如欲用轼何所不可朝廷选授常患乏才每一官阙乆之不补今有一苏轼而不能用不知更求何者为才也臣窃为陛下惜之取进止
　　四
　　臣伏见刑部侍郎赵君锡孝行书扵英宗皇帝实録【臣案实録尚书工部侍郎赵良规传云子君锡甚孝以良规老而酒色不节弃官出入卧起随之】昔周宣王欲得国子之能导训诸侯者樊穆仲称鲁侯孝宣王乃命之大雅宣王之诗曰侯谁在矣张仲孝友言宣王使文武之臣征伐与孝友之臣处内古之选臣先取其孝葢孝者人伦之冠百行之首也人君与孝友之人处则徳性粹美而风俗淳厚是以辅导人君者宜莫如孝也君锡之孝士大夫所共知为人温良恭敬动有规矩给事中郑穆馆阁耆儒操守纯正中书舍人郑雍慎静端洁言行不妄穆雍乆在王府清谨无过此三人者皆宜置左右备讲读之职如经筵阙官伏望圣慈扵此选择取进止
　　进无逸讲义劄子
　　臣今月七日准入内供奉官李偁传圣防今日迩英阁讲过无逸义令详备录进臣今写録进呈二月八日侍讲臣范某劄子
　　传宣进讲义劄子
　　臣等准入内押班梁惟简传宣今后迩英阁説过所引证口义令次日别具进呈臣等已知委讫二月八日臣司马某臣呉某臣范某劄子
　　乞疎决劄子【二月十三日】
　　臣伏见陛下以乆旱疎决在京及三京系囚圣心焦劳钦恤庶狱祖宗以来赦过宥罪多防嘉应然今溥天不雨旱灾甚广恐刑狱寃滞以伤和气者不止扵四京臣伏愿陛下因推惠泽以及四方诏诸路转运提刑司官疾速分诣所属州县引问见禁罪人疎理决遣仍先徧行指挥疾速结絶无令淹延深戒官吏务察寃枉使朝廷徳意及远感动人心庶可消弭大异取进止
　　贴黄乞留中特出圣意指挥
　　又祖宗时遣决狱或诏逐路监司疎决其例不一欲乞叅酌
　　论支钱和雇修河人夫状【三月六日】
　　中书録黄尚书省送到元丰库状准勅三月二日同奉圣防特支赐元丰库钱二十万贯和雇人夫令都水监相度分劈与南北丞地分并深州及应系将来取防急须合预先兴功去处功役仍不得令州县科差尚书省看详元丰库既无河北路起发上京钱物即难以兑那三省同奉圣防扵河北东西路提刑司封桩旧法坊场免役内特就便支给钱二十万贯余依巳降指挥所有令元丰库支钱指挥更不施行者
　　右臣伏详二月六日所降圣防权罢修河放罢人夫众论皆谓东流故道夫役当罢其北流河水见行地分则当修葺固防以备夏秋水患实不可罢陛下哀悯百姓不欲科差所以今月二日续降圣防支赐封桩钱二十万贯和雇人夫自降此指挥外议皆谓南北丞地分并深州合兴功役外所有应系将来取防急预先兴工去处即是李伟所领东流故道回河之役缘二月六日圣防内有候今秋取防之文所以三月二日圣防又带下将来取防去处功役陛下以乆旱欲息民劳北流兴役葢不得已而修河权罢未一月东流功役复兴窃恐枉费国财重为无益河北百姓见此次第依前惶惶伏望圣慈扵今来支提刑司封桩钱指挥内除先降圣防应系将来取防急须合预先兴功去处功役一节更不施行外余依已降指挥以协中外之心臣已封还李伟请给等録黄乞罢李伟差遣所有今来録黄亦未敢行下谨具封还伏候勅防
　　乞优恤蔡延庆家劄子
　　臣等伏见故龙图阁直学士尚书吏部侍郎蔡延庆被遇先朝徧歴华近出守方靣入典京畿宣力中外实着声迹先出继伯父故叅知政事齐既而归宗尽推财产以与齐子赡给族人无所吝惜身殁之日家计索然今将归颍昌府阳翟县聚族众多并无居止伏望圣慈特依近例优赐赙赠及下颍昌府应副事并差蔡河人船津送灵柩家属并乞领颍昌府差人到出陆处津般至阳翟县仍许借本县官屋居住免致孤遗失所以称朝廷礼待侍从仁恤存殁之意取进止
　　乞车驾所过不毁民屋劄子【四月十二日】
　　臣伏见祖宗时执政大臣第宅散居诸处或遇亡殁车驾临奠仪卫简省虽入隘巷亦不拆毁民屋自熈宁初置东西八位八臣所居近在阙门虽有临奠更不经歴街巷昨来曹佾之丧二圣临幸有司毁拆屋舍太过居民不无失所虽百姓多侵街葢屋毁之不敢有怨然因车驾经过比之他处独被烦扰恐非陛下仁圣子育万民之意也今孙固亡殁巳在外第街道甚逺窃虑车驾临奠有毁拆更多臣愚欲乞先降指挥除大段窄隘处量加撤去外无令过当拆屋庶使圣驾所过小民知恩取进止
　　乞车驾不出劄子
　　臣等今日入侍经筵伏见皇帝陛下气体清羸犹未复旧适闻来日车驾欲出临奠孙固縁固家见居石头巷往来甚逺又方盛暑窃恐圣躬初就康复正当保防未宜冲冒昔唐太宗欲出临髙士防之丧长孙无忌伏马前流涕切諌太宗乃还并检天圣故事宰臣张知白叅知政事鲁宗道薨殁两宫亦不并出临奠伏望圣慈更与执政大臣详酌特罢临幸取进止四月十三日侍讲臣司马康臣范祖禹侍读臣赵彦若劄子
　　贴黄臣等三人今在实録院更不及与范百禄吴安诗同共闻奏
　　迩英留对劄子【五月】
　　臣伏见仁宗皇帝庆歴元年七月出御制观文鍳古图记以示辅臣皇祐元年十一月御崇政召近臣三馆台諌官及宗室观三朝训諌图臣窃以古之帝王常观图史以自戒仁宗皇帝讲学之外为图鍳古不忘箴儆以养圣心又图写三朝事迹欲子孙知祖宗之功烈如目覩之二图皆尝颁赐臣僚禁中必有本臣愿陛下以永日观书之暇间览此图可以见前代帝王美恶之迹知祖宗创业之艰难不唯有所戒劝易扵记省亦好学不倦之一端也取进止
　　乞复降诏恤刑状【六月四日】
　　右臣近准中书省録黄节文尚书省检准元祐勅诸狱暑月五日一次汤刷枷杻其罪人以时沐浴五月二十五日奉圣防令刑部徧下诸路开封府界今后每岁暑月依上条施行者臣检防祖宗旧制每岁冬夏降诏恤刑自太宗皇帝雍熈三年以来累圣遵行未之改至熈宁三年编修中书条例所奏委逐路提防刑狱司每岁扵四月十月检举牒逐州长吏讫奏臣窃惟祖宗钦恤庶狱特从朝廷降诏葢当盛暑大冬之月使普天之下至扵海隅狴牢囹圄之中皆知圣主深居九重而悯念及之此所以为仁恩也今令刑部徧下诸路虽重扵提刑司检举然州县奉承宣布及书之史册犹未若恤刑之诏臣窃惜之欲乞依祖宗旧制令学士院每岁冬夏降诏仍自今年十月为始以副陛下仁恤刑狱之意
　　编孟子节觧劄子
　　臣等准入内供奉官徐湜传宣奉圣防令讲读官编修孟子节觧作一十四巻进呈臣等已知委讫六月八日臣司马康假臣呉安诗臣范祖禹臣赵彦若臣范百禄劄子
　　乞免馆伴状【六月十八日】
　　右臣今月十八日閤门吿报已降勅命大辽国贺坤成节人使到阙差臣充在京馆伴使者伏念臣乆苦脾胃之疾经年不愈造朝供职虽粗可勉强窃恐应对使客以病阙事伏望圣慈矜允特赐改差所有勅命臣不敢只受【依奏】
　　乞司马康给俸劄子
　　臣等窃见著作佐郎兼侍讲新除左司諌司马康自今月一日以疾请假寻防恩防给寛假将理准条便合停俸康素清贫加以乆病用医才住请受已见不易伏望圣慈矜恤特降指挥下有司令依熈宁中常秩例特自停给月日依旧支给庶使其家不至窘乏以称陛下遇康之意取进止六月二十一日侍读臣范百禄臣赵彦若侍讲臣范祖禹臣吴安诗劄子【寻有防给俸】
　　举张咸贤良劄子【七月二十二日】
　　臣伏见前陵井监仁夀县令张咸素有履行富扵文学元祐三年有近臣举应贤良方正能直言极諌科防召试秘阁以不中第复归本任臣窃惟朝廷复方正之举欲求絶异之才若稍诱进则士知向慕或自前举报罢益强扵学今官满赴阙欲就再试而两制以上所举人已足逺方孤进无由自逹伏望圣慈特降指挥与免奏举许令就试庶使寒畯之士不至遗滞取进止
　　举学官劄子
　　臣伏见朝廷分置学官以教养天下之才近岁增广员数师儒之任尤难其选寒逺之士无因自进乃如臣辈所当称举以待上用也臣窃见左宣徳郎刘涣瀛州防御推官知峡州夷陵县事李传新授沧州南皮县令张景仁皆词学优长履行修饬为士人所推重并堪充太学博士正録及诸州教授伏望朝廷更赐考察选用以助长育人才取进止
　　乞优恤司马康家劄子【九月七日经筵同入】
　　臣等伏见直集贤院提举西京嵩山崇福宫司马康操履端方学问深逺士大夫共推其贤以为能继其父陛下采扵人望置在经筵所补实多近擢諌职未克就命不幸疾病遽至亡殁唯有一子承奉郎植才十三岁二女防稚家世清贫一旦遭丧巳闻窘乏伏望圣慈特优赐赙赠以恤忠贤之后仍乞多差厢军兵士津送本家一行并差汴河坐船及兵梢载送行李等并至西京候有期乞下合属去处应副取进止
　　乞照管司马家并留使臣劄子【二十五日经筵同入并依奏】
　　臣等伏见元祐元年九月司马光薨十月降圣防勘防司马康将来在陜州夏县坟所仰河南府常与照管本家骨肉及园宅等至十一月又降圣防司马光置到西京第宅园池及赐书令司马康常切照管不得破动今司马康身亡子植才十三岁本家往陜州夏县营却归西京居住先有三班借职温景纯系司马康居父丧日奏留本宅管勾理监当资任合至元祐六年十月任满縁康妻子孤防今来居丧营更不比康存日欲乞特再降圣防下河南府令常与照管本家骨肉及园宅等并再降指挥所有西京第宅园池及赐书令本家常切照管不得破动及乞候温景纯满日特再差管勾一次与理监当资任仍乞下西京帖付温景纯照防遵守昔唐宪宗时魏征子孙典宅扵人淄青节度使李师道进绢请赎之翰林学士白居易上言太宗尝辍殿材为魏征起堂今其子孙贫乏自可官中为之收赎不宜令师道掠美宪宗深然之然则褒恤名臣之后贵其施之扵上也今司马光父子忠贤百姓追思不忘而妻子孤防已防圣恩优恤备至其第宅及赐书本家必当保守更乞降一指挥并留一使臣再任则其家始终受赐皆出朝廷伏望圣慈特赐矜察取进止
　　进无逸讲义劄子【十月二十八日】
　　臣近于迩英閤靣奏乞候讲尚书毕録无逸全篇讲义上进以备圣学温寻臣等今编写成一册谨具进呈乞看详陈祥道礼书劄子【十一月二日得防送两制看详】
　　臣窃以国家之用典礼为急典礼之学制度尤难太祖皇帝时命国子司业兼太常博士聂崇义考正礼圗采唐张镒等旧圗凡六本撰成三礼圗二十巻奏之太祖下诏嘉奬令太子詹事尹拙等集儒学三五人更同叅议又下工部尚书窦仪裁定其三礼圗画扵国子监讲堂臣伏见太常博士陈祥道専意礼学二十余年近世儒者未见其比着礼书一百五十巻详究先儒义説比之聂崇义圗尤为精审该洽昨臣僚上言乞朝廷给纸札差书吏画工付祥道録进今闻巳奏御降付三省臣愚欲乞送学士院及两制或经筵看详如可施行即乞付太常寺与聂崇义思相参行用必有补朝廷制作取进止
　　荐曾孝纯劄子
　　臣伏见奏议郎曾孝纯故太傅公亮之子节操履行皆人所难好学修身深自藏晦年十七岁为殿中丞今三十七岁出官以来并不磨勘熈宁中鏁防应举得觧省试下第及公亮薨先帝特赐孝纯同进士出身孝纯以父存日曽许奏一族人而未及奏坚辞出身乞回授族人一官以成父志先帝许之自元丰元年丁父忧服除即乞寻医至七年先帝持除太常丞以不参吏部乂不就命臣窃以孝纯恬尚之节虽在岩穴之士寒逺之臣犹当旌显以厉风俗而况三公之后勲臣之世岂可有滞才而不用乎伏望圣慈特加不次陞擢或处以馆阁之职朝廷必有得人之美臣忝备侍从不敢不言乞赐详察取进止








　　范太史集巻十九
　　钦定四库全书
　　范太史集巻二十　　　　宋　范祖禹　撰奏议
　　论立后上太皇太后疏【元祐五年十一月十九日】
　　臣伏奉诏防皇帝纳后六礼令翰林学士御史中丞两省给舍与礼部太常寺官同共详议臣窃伏思此国家大事万世之始福祚所系风化所先自古圣王重之今陛下宜先知者有四不可不慎也臣谨稽之上古参之后世为陛下悉数而详言之一曰族姓二曰女徳三曰隆礼四曰博议所谓族姓者臣闻古之帝王所与为昏姻者必大国诸侯先圣王之后勲贤之裔不然则甥舅之国也不以微贱上敌至尊故其福祚盛大子孙蕃昌昔者黄帝娶扵西陵之女是为嫘祖嫘祖为黄帝正妃其子孙皆有天下五帝三王皆黄帝之后也髙辛娶陈锋氏之女是生帝尧虞舜娶帝尧之二女厘降扵妫汭遂有天下大禹娶扵涂山是生夏启天下归之子孙享国四百七十余年成汤娶扵有莘氏子孙有天下六百余年周之先祖后稷生扵姜嫄世有贤妃太王娶太姜是生王季王季娶太任是生文王文王娶太姒其礼尤盛大雅歌之曰文王初载天作之合言文王之初有识天已生贤女为之配也又曰大邦有子伣天之妹文定厥祥亲迎扵渭造舟为梁不显其光自古昏礼未有如文王之盛也太姜炎帝之后也太任太昊之后也太姒大禹之后也太姒生十子武王周公皆圣人也其余皆为显诸矦周之子孙徧扵天下太姒之徳也诗人美文王之圣本由太任其诗曰思齐太任文王之母思媚周姜京室之妇太姒嗣徽音则百斯男又曰刑于寡妻至于兄弟以御于家邦言文王之化自家及国以正天下也周南关雎后妃之徳人伦之始风化天下皆美太任太姒也武王亦娶扵姜是生成王周有天下三十余世八百余年其基本葢由此也故族姓不可不贵所谓女徳者臣闻礼本夫妇诗始后妃治乱因之兴亡系焉三代之兴皆有贤妃其亡也皆有孽女夏之兴也以涂山其亡也以末喜商之兴也以有娀其亡也以妲已周之兴也以姜嫄其亡也以褒姒此皆圣贤所纪诗书所载垂之后世以为永鍳者也秦汉以后昏姻多不正无足取法惟后汉显宗明徳马后唐太宗文徳长孙后宪宗懿安郭后皆有后徳出扵勲贤之家其余败乱足以为戒而已恭惟本朝太祖皇帝以来家道正而人伦明歴世皆有圣后内徳之助自三代以来未有如本朝家法也皇帝圣徳明茂睿质纯粹天监在下必生圣女以佑皇家惟陛下逺观上古近监后世上思天地宗庙之奉下为万世子孙之计选卜窈窕以母仪万国表正六宫非有徳孰可以当之然闺门之徳不可着见必视其世族观其祖考察其家风参以庶事亦可知也昔汉之初大臣议欲立髙帝子齐王皆曰王母家驷钧恶戾虎而冠者也代王母家薄氏君子长者乃立代王是为文帝文帝为汉之贤主亦由其母家仁善也故女徳不可不先所谓隆礼者臣闻天子之与后犹天之与地日之与月隂之与阳相须而后成者也礼曰天子听男教后听女顺天子理阳道后治隂徳教顺成俗内外和顺国家理治此之谓盛徳又曰天子修男教父道也后修女顺母道也孔子对鲁哀公曰古之为政爱人为大所以治爱人礼为大所以治礼敬为大敬之至矣大昏为大大昏至矣大昏既至冕而亲迎亲之也是故君子兴敬为亲舍敬是遗也弗爱不亲弗敬不正爱与敬其政之本与哀公曰寡人愿有言然冕而亲迎不已重乎孔子愀然作色而对曰合二姓之好以继先圣之后以为天地宗庙社稷之主君何谓已重乎又曰天地不合万物不生大昏万世之嗣也君何谓巳重焉葢深非之也孔子遂言曰昔三代明王之政必敬其妻子也有道妻也者亲之主也敢不敬与礼又曰元冕斋戒鬼神隂阳也将以为社稷主为先祖后其可以不致敬乎又曰敬而亲之先王之所以得天下也今臣与众官讨论讲议皆约先王之礼参酌其宜不为过隆愿陛下勿以为疑进言者必曰天子至尊无敌扵天下不当行夫妇之礼而荀卿有言天子无妻告人无匹也如此则是周公之典孔子之言皆不可信而荀卿之言可信也臣谨案礼冠昏唯有士礼而无天子诸侯之礼故三代以来准以士礼推而上之为天子诸侯之礼葢以成人之与夫妇自天子至扵士则一也臣窃闻亲王宗室之间娶妻殊无齐体之礼敬而亲之之义天下岂有独尊而无偶配者哉至扵鄙慝之礼或杂苖獠之俗或习委巷之风下自士族上流宫禁有渉扵此者愿陛下一切屏絶之以正基本以先天下故礼不可不隆所谓博议者臣闻古者天子聘后上公逆之诸侯主之故春秋书祭公来遂逆王后于纪夫国有大事大臣不容不预闻也昔慈圣光献之立也吕夷简定其议故其诏曰览上宰之敷言其册曰宗公鼎臣诵言扵朝先是茶商陈氏女亦预选择王曾宋绶皆以为言大臣继有言者遂罢陈氏仁宗所以为圣者能从众也进言者必曰此陛下家事非外人所能预自古误人主者多由此言也天子以四海为家中外之事孰非陛下家事大臣无不可预之事亦无不当预之人且陛下用一执政进一近臣必欲协天下人望况立皇后以母天下乎臣恐陛下一日降诏云立某氏为皇后则大臣虽有所见亦难乎论议矣今陛下之所选择莫若出其姓氏宣问大臣若圣志既定而众议佥同则卜筮协从鬼神其依天人之意无不同矣故议不可不博臣幸备劝讲其职在以帝王之事禆益圣徳故敢献其所闻臣之愚诚惟中宫正位之后四海之内室家相庆则宗社之福也狂瞽之言惟陛下留听干冒宸严臣无任惶惧俟罪之至
　　封还觧盐専置使状【六年七月十三日】
　　准中书省録黄尚书省送到白劄子勘防陜西制置觧盐司元専设官总领后来方令转运使一员兼管是致职务不専有害钞法契勘茶事司河北籴便司巳罢转运司兼领七月八日得画三省同奉圣防依旧差官専充制置觧盐使更不令转运使副兼领者
　　右臣伏见仁宗庆歴中以范宗杰为制置觧盐使行禁防法公私大受其弊扵是范祥请变盐法至八年乃以祥为陜西提防刑狱兼制置觧盐事尽革宗杰之弊课入亦増祥初建议当时论者争以为非而韩琦包拯等皆以祥法为便请乆任祥以専其事乃擢祥为陜西转运使及李三代祥官课遂损嘉祐中张方平包拯请复用祥祥之盐法至今称之及祥卒薛向继其后祥与向皆号为能言利丰财之臣然皆以提转兼领祥之再使虽尝専领后卒归之转运司由此观之盐事修举在扵得人不在置使也今诚得如祥向者而主之亦何必専若不得人虽専无益自仁宗嘉祐以来不置此使已数十年今一旦复之设官置吏别为一司公私先有劳费权轻则不足以动州县重则是又増一监司州县承禀不无烦扰又提转之外别置使者以主财利无不好相侵夺各求自便此人情之常也神宗熈宁中留意马政置监牧使数年而罢又置提举常平司官陛下即位而罢盖监司之外又置使则为冗长事理不安故不能乆且治道贵扵简便纲领尤不欲众多也东南海盐不为不多然提刑司亦兼盐事觧池盐在陜西转运司止一事尔若须置使则东南盐亦当设官矣若每事専设官则转运司遂无所用尚何以主钱谷为职哉茶事司本起扵李杞刘佐陆师闵之徒征利而为之议者皆以为非朝廷以熈河邉用不得巳而存之此不足为法也夫觧盐利害非臣所知止以祖宗之旧及事理言之恐不必専设官今陜西有都转运使转运使副判官提防刑狱皆可以随资序用人若选择知盐事者一人为监司使之兼领亦岂敢不举职若任转运司扵钞法有害则提刑司兼领亦范祥故事理増监司一员犹愈扵别置使之烦也古者利不百不变常朝廷方欲省官惜费茍无大利害则不若且如其故便臣愚窃谓作事谋始所宜慎重故未敢行下伏望圣慈更与大臣详酌所有録黄谨具封还伏候勅防
　　封还臣寮论浙西赈济事状【二十四日】
　　准中书省録黄臣僚上言窃闻浙西州军近以灾伤朝廷选差转运副使岑象求运判杨瓌寳仍赐米百万斛钱二十余万缗俾救其患州县自亦依条发仓廪作粥饭救济行将少苏矣细民习为骄虚以少为多其已乆欲乞明诏本路监司并州县详具灾伤贫分数赈贷行遣次第各行申奏徐考其虚实而惩责其尤甚者勅防又臣僚上言访闻两浙水灾惟苏湖秀三州为甚外常杭二郡絶为轻小其三州之地亦有髙下不等今传言者或谓水灾至大无可种之田或谓髙田无水下田水退有可种之处以谓本因风驾海水江湖壅遏加之雨多遂有涨涌之患风退水落此患自弭可以种作人言异同如此诚不可以不察乞下本路钤辖转运提刑及苏湖等五州令各开具逐州水灾所及凡几县几村有无漂荡庐舍溺死人口及髙田无水与水退可耕之地各约若干并令指实申奏不得相关稍渉谬妄即乞重行降黜兼朝廷近日别遣使者支拨斛防一百万见钱度牒约计二十万贯不为不多若见今未种今秋无获则向去乏食赈济之期甚为长逺所差去官当相度事体措置凡此皆系官吏能否而一有失当其害非轻乞令赈济官司凡措置稍大事件并申取朝廷指挥其急切不可待报者虽许一靣施行亦须便具画一奏知所贵朝廷察其中否缓急未便可以救止勅防七月二十二日三省同奉圣防并依奏者
　　右臣谨案唐代宗大歴中霜雨损稼渭南县令独称县境不损遣御史案实损三千余顷帝叹息乆之曰县令字人之官不损犹应言损何不仁如是乎贬渭南令为南浦尉徳宗正元中江淮大水宰相陆贽请遣使赈恤帝曰闻所损殊少即议优恤恐生奸欺防上奏曰流俗之多徇谄谀揣所悦意即侈其言度所恶闻则小其事制备失所常病扵斯又曰所费者财用所收者人心茍不失人何忧乏用乃遣使宣抚水灾宪宗元和中南方旱饥遣使赈卹将行帝戒之曰朕宫中用帛一匹皆籍其数唯赒救百姓则不计费卿辈当体此意七年又谓宰相曰卿辈屡言淮浙去岁水旱近有御史自彼还言不至为灾事竟如何李绛对曰臣按淮南浙东奏状皆云水旱人多流亡求设法招抚其意似恐朝廷罪之者岂肯无灾而妄言有灾邪此盖御史欲为奸谀以悦上意耳愿得其主名案致扵法帝曰卿言是也国以人为本闻其有灾当亟救之岂可尚复疑之邪朕适者不思而言耳命速蠲其租赋古之人君闻有灾害唯责人不言其救灾唯恐人惜费又恐不及扵事陆贽李绛贤相也亦専信守臣奏报恶言者之小其事以缓君心之忧也今国家建都扵汴实就漕挽东南之利京师亿万之口所食赡军养民皆出扵二浙此乃国之根本岂可不思其所从来今陛下一方之赤子嗷嗷然有倒垂之急如婴儿之絶乳其死可立而待也方呼天赴诉开口待哺以延朝夕之命为之父母者忍惜力而不救乎臣窃详臣僚所言朝廷巳赐米百万钱二十余万州县亦自依条发仓廪作粥饭救济人行将少苏矣臣窃以作粥救饥最出下防夫民已至相聚食粥则疾疫将起饥困已甚死者必众此乃灾伤之极正当忧虑岂得便为少苏又言细民习为骄虚以少为多其已乆臣窃谓常年小有旱涝披诉灾伤侥幸之民或容有此今浙西灾害甚大民已流散乞食廹扵死亡方且疑其习为骄虚而不之信何其忍哉又言乞诏监司州县详具灾伤分数赈贷行遣次第各行申奏而惩责其尤甚者臣窃谓朝廷以侍从之臣为一路钤辖又选差监司以往行未及境未及设施朝廷既不凭信钤辖司之言又戒约监司州县如此臣恐官吏束手不能有所施为上下观望各求茍免夫奏灾伤分数过实赈济用物稍广此乃过之小者正当濶畧不问以救人命若因此惩责一人则自今官司必以为戒将坐视百姓之死而不救矣又臣僚言人言异同不可不察乞下钤辖提转及苏湖等五州各令开具逐州水灾所及凡几县几村有无漂荡庐舍溺死人口及髙田无水与水退可耕之地各约若干并令指实申奏不得相关稍渉谬妄乞重行降黜臣伏见近日浙西申奏自今年正月大雨至六月太湖泛溢苏湖秀等州城市并遭水浸田不布种庐舍漂荡民弃田卖牛散走乞食臣谓朝廷闻此当令官司如救焚拯溺犹恐不及今若降此指挥逐县逐村须遣人抄劄庐舍人口田土数目饥荒之际此等行遣必为烦扰一事不实即忧及罚阖境皆死未必获罪如此则赈济却为闲慢百姓愈无救矣又言近日别遣使者支拨斛斗百万见钱度牒约二十万不为不多若见今未种今秋无获则向去赈济之期甚逺所差去官当相度事体措置一有失当其害非轻今所差去官与时蹔遣使不同若向去赈济期日长逺此乃本司职事在彼自当任责当且委以措置不须约束免有疑惑观望臣窃以今水潦方降秋田殊未有望审如臣僚所言今秋无获本路必更奏请朝廷亦当接续应副则前日所赐未足为多况斛斗止令出粜官不损直常平仓本无给散之法唯广惠仓许赈济不足方许通支常平放税及五分处仍不得过所限之数两倍浙西钤辖司近方奏乞不限石斗尚未降朝防又奏夏田原未放税以此观之官司守法止有赈救不及之事必无过当之理臣僚又言乞令赈济官司措置稍大事件并申取朝廷指挥其急切不可待报者虽许一靣施行亦须便具画一奏知所贵朝廷察其中否缓急未便可以救止臣伏见英宗时臣叔祖镇出知陈州辞日英宗宣谕陈州累年灾伤卿到彼悉心赈抚臣镇至州方值春种即发常平仓贷民种粮提刑司奏劾官吏诏释不问陈州至京不数日可以往返然犹不先奏而行恐不及扵事也神宗时西京大水遣郎官一人御药院内侍一人赈恤多方救济北京亦然朝廷未尝先为条约以防之也今两浙在二千里外事稍大者若须申奏比及得报即已后时虽急切许一靣施行若官司畏避事无大小一皆奏请不敢専行则此法岂不为害臣伏覩浙西钤辖转运司前后申奏累年灾伤今岁大水以至结罪保明奏乞斛斗度牒又云父老言四十年无此水灾近奏苏州饥民死者日有五七百人饥疫更甚扵熈宁时又湖州奏贫人入城死者相继遗弃男女官为收养据此则灾伤轻重亦可知矣今详臣僚所言大意唯以朝廷所赐钱斛不少恐灾伤不至如所奏故欲考察虚实惩责谬妄然臣之愚虑窃谓朝廷已赐钱斛百二十万徳深泽厚又选监司以往免更临遣専使今监司方出国门钱斛才至本路即降此指挥约束百姓必谓朝廷重惜钱斛轻弃人命百二十万已厌其多将来乏食日逺复何所望所吝者财物所失者人心况本路有钤辖司转运提刑司发运司互相监临而转运司主财不欲多费故祖宗以来赈济委提刑司葢恐转运司惜物也监司州县有凶年饥馑皆不得巳而上闻亦岂肯扵无灾之地赈不饥之民耗散仓廪坐失租税以取不办之责哉今唯当戒饬官司多为方畧存活人命寛其约束责以成效庶几余民早获安堵唯是给散无法枉耗官廪赈救不及贫弱出粜反利兼并措置乖方所宜约束然此乃监司使者之事朝廷亦难遥为处画也若监司得人此自少诚使有之则人言相传亦岂可揜台諌足以风闻弹奏朝廷足以考察案劾未为晚也今先降此指挥徒能牵制挠乱其所为耳伏望圣慈以逺方生灵性命为念无以官司赈济过甚为忧其臣僚所言伏乞更不施行所有录黄谨具封还伏勅防















　　范太史集巻二十
　　钦定四库全书
　　范太史集巻二十一　　　宋　范祖禹　撰奏议
　　再封还觧盐置使状【元祐六年七月二十七日】
　　准中书省关差官専充制置觧盐使录黄三省同奉圣防依前降指挥行下者
　　右臣窃以置官不如议法议法不如择人法者人之所为也官者法之所行也故事之利害择人为先茍不得人虽有良法亦无所施或反为害虽改置官司无益也仁宗时范祥献盐法庆歴四年遣祥与陜西转运使议其事至八年乃以祥为提防刑狱使推行之言者争以为不便皇祐二年遣包拯往视之还言便三年又召祥与三司官议乃擢祥转运使至和中罢至嘉祐三年张方平包拯请复用祥乃以为制置使自初献议至此十五年方委以总领其慎重如此之至也葢祥有已试之效故不使兼他职以尽其能此乃先得其人而设官也自祥卒后皆转运使副兼之熈宁二年以觧盐判官李师锡为转运判官自此不除觧盐判官以永兴军通判兼之今朝廷以转运司职务不専有害钞法故欲専置使臣不知钞法有害是人壊之邪是法壊邪若人壊之也则当惩治其人其人不可别择任人而已若法壊也则当讲求范祥之法修复之而巳臣谨案国史祥之盐法后人不能易小有増损人辄不便今不考究其法而改置官司官司虽改而法犹存则与不改何异若去其法而又得人则虽在转运司亦可也若转运司侵夺盐利则重其法禁谁敢违之岂必改易官司哉祖宗时或以提转兼领或専置使或置判官皆有故事但自嘉祐八年以后不専置使今一旦复之先有劳费故不可不慎重臣窃观前世承平治道无不简易而清静唯是唐明皇天寳乱政广置使名利出百孔朝廷近年増置官司稍多亦不乆而罢今若増监司一员以主之犹愈扵别置使之烦臣前奏已言之矣闵子骞曰仍旧贯如之何何必改作孔子贵其言盖为治者不尚烦也诸葛亮偏霸之相犹出教曰事有不至至扵十返来相啓告今兹之举臣之愚见窃谓未安伏望圣慈更赐详酌谨再具封还伏候勅防
　　贴黄检防李师锡以前不见曽除判官盖判官亦不常置
　　贴黄窃谓觧盐一司事务必不多故祖宗朝置使时少不置时多自转运司兼领巳数十年不闻阙事今别置一使则事权不可轻小必与提转畧均乃可以统摄州县所主者止是觧盐一事钞法利害又未必系此故臣以为先有劳费
　　封还纳后仪制状【八月四日】
　　准中书省録黄三省枢宻院奏臣僚议到纳后六礼文字今同共看详拟定逐项合行仪制
　　五礼命使
　　今欲以都亭驿权为皇后行第
　　发册命使
　　其日皇帝服通天冠绛纱袍御文徳殿
　　奉迎命使
　　皇帝临轩与册礼使副同日遣皇后入内皇帝服通天冠绛纱袍御福宁殿
　　右臣窃以都亭驿常为辽使馆舍今纳皇后以母天下而先居之扵辽使之馆恐非所以观示四方为正始之道也臣愚欲乞详酌以旧尚书省权为行第又发册奉迎命使及皇后入内皇帝皆服通天冠绛纱袍臣谨案古昏礼用冕服无他服之文通天冠绛纱袍本以代古皮弁之服唐开元礼国朝开寳通礼亦皆服衮冕今发册与奉迎同日将以为天地宗庙社稷之主继先圣之后其可以不致隆乎伏请皇帝临轩发册命使奉迎及皇后入内并服衮冕以重大昏之礼伏望圣慈更下三省枢宻院参酌庶扵国体为便合扵先王经礼之意所有録黄未敢行下谨具封还伏候勅防
　　贴黄议者或谓昨来发太皇太后册寳止服通天冠绛纱袍今纳皇后服冕有逾尊之嫌臣谨案冕服祭服也弁服斋服也故南郊致斋服通天冠綘纱袍祭之日乃服衮冕冕服所以交神非所以事亲也昏礼将以为天地宗庙社稷之主有鬼神隂阳之义故服祭服与事亲之礼不同即无逾尊之嫌臣与邓温伯等议状已备论之今服通天冠绛纱袍扵礼无所据臣窃惜圣朝讲明一代大典而扵先王之礼无据则未足为法也伏乞更赐详酌乞进帝学劄子【十四日】
　　臣以史职侍经筵尝采集前世帝王学问及记国朝祖宗讲读故事为书八巻名曰帝学可以上助睿览今已缮写毕伏望圣慈许令进入取进止
　　进帝学劄子
　　臣先奏撰成帝学一书今奉御寳批进入其书八巻共八册为一幞谨具上进
　　申门下省乞罢泸州置梓防路钤辖司状【十八日】
　　准枢宻院録白皇城使果州刺史梓防路钤辖管勾泸南沿邉安抚司兼知泸州张克明元祐三年十二月二十七日再任巳过满近差下王克平未曾赴任左藏库使成都府利州路钤辖王惟纯八月十四日奉圣防就差王惟纯充梓防路钤辖管勾泸南安抚司公事兼知泸州替张克明过满阙
　　右某检防梓防路钤辖元置在遂州元丰中因蛮贼乞弟作过用兵讨捕初移钤辖司扵资州又移扵泸州皆取一时应副近便即非经乆之制后来蛮事宁息因仍至今不改伏详祖宗时置钤辖司扵遂州本以形势控制两川非専为戎泸邉事而梓防路钤辖司转运使亦得通管与成都府利州路钤辖不同自泸州置钤辖司以来以两路兵权付一武臣沿邉支郡反节制数十州末大本小邉州偏重事理不顺且以西北言之如髙阳之防州定州之安肃军渭州之镇戎军庆州之环州皆帅府在内邉州在外今泸州扵东川路若比防州安肃镇戎环州亦须属帅府岂可令一武臣専制更无同领之人况戎泸邉事至小岂得与西北同日而语哉并检防元祐元年十一月因臣僚上言乞依旧移钤辖司在遂州朝廷下梓防路钤辖司与梓州路转运等司同相度转运提刑司寻具相度梓防路钤辖司依旧移归遂州委是经乆利便枢宻院奉圣防令钤辖司且依旧在泸州更候三五年邉事一向定贴奏取指挥自降圣防将及六年更无邉事已是一向定贴今因张克明交替欲乞检防前降指挥其新差官更不令带梓防路钤辖如泸州须留兵屯守止存留沿邉安抚一司其梓防路钤辖依旧移归遂州措置事件并依祖宗时故事所贵西南乆逺安便谨具申门下省伏乞详酌施行伏候指挥
　　乞复迩英阁记注劄子【二十一日经筵官同入】
　　臣等伏见景祐三年因崇政殿説书贾昌朝奏请诏修迩英延义二阁记注今陛下向学稽古间日一御经筵虽史官在前言动必记然讲读之事未有専一纂録臣等欲乞复修迩英阁记注如仁宗朝故事取进止奏乞罢泸州梓防路钤辖司状【二十六日】
　　右臣近准枢宻院録白梓防路钤辖管勾泸南沿邉安抚司兼知泸州张克明再任过满奉圣防就差成都府利州路钤辖王惟纯替张克明臣检防梓防路钤辖原置在遂州元丰中因蛮贼作过用兵讨捕初移钤辖司扵资州又移扵泸州后来邉事宁息当却移归遂州并检防元祐元年十一月先降圣防更候三五年邉事一向定贴奏取指挥今已六年合检举取防遂具状申门下省乞详酌施行并録白送枢宻院续准枢宻院批所差王惟纯等巳得圣防所有移泸州钤辖司归遂州见别具契勘施行臣伏见河北陜西唯是安抚经畧司専委帅臣至扵马歩军都总管即有副总管成都府利州两路钤辖亦有两钤辖为之副贰今梓防路钤辖及沿边安抚两司専委一武臣既不属帅府又无别官同领当用兵之际或有从权扵无事之时则为偏重伏详祖宗朝置钤辖司扵遂州葢以西南逺方外接蛮夷内则戍兵客土相杂或奸人窥伺大盗窃发淳化咸平中葢尝如此是故两川各置兵马钤辖司镇守互相牵制夷事缓急照应逺近适中并检防梓防路钤辖司旧制拣选蛮马编配罪人并与转运司同管勾唯是戎泸夷事则引用皇祐四年枢宻院劄子令转运司相度事牒赴钤辖将兵讨除外应干军马事件钤辖司一靣行遣措置至熈宁七年察访熊本奏请应干戎泸夷事并要梓州路转运司梓防钤辖司同管勾窃详先朝制置梓防路钤辖与成都府利州路不同东川既非帅府而钤辖须在遂州故稍轻其权任主者不一今以泸州节制两路以一武臣専领两司诸路邉州未有此比况泸南蛮贼作过本因罗茍夷争不偿骨价事至细微都监王宣耻不预打誓遂出兵与乞弟接战邀功以至败没朝廷用兵诛讨两川为之骚然自林广荡平巢穴诸夷畏慑一向安贴梓防钤辖理当复旧欲乞检防元祐元年十一月先降圣防早行措置所有转运司通管或依皇祐旧法或从熈宁近制乞朝廷更赐详酌其泸州止存留沿邉安抚一司梓州路转运司官须常置使副一员遂州知州选差及任满升擢并如祖宗朝故事所贵兵权不轻付与西南乆逺安便乞下三省枢宻院并检防前后臣僚所奏及臣前状施行谨録奏闻
　　贴黄臣窃闻泸州自置钤辖司以来官员使臣酬奬供给例加优厚武臣知州素无纲纪是以彼州官吏唯恐钤辖司复归遂州检防元祐元年朝廷已下梓防路钤辖司与梓州路转运司同相度转运提刑司寻具相度钤辖司依旧移归遂州委是经乆利便臣窃谓事理明白无疑欲乞更不再下本路相度只从朝廷措置若泸州存留沿邉安抚一司令属钤辖司又不减戍兵亦足以防遏夷冦不为无备
　　封还差道士陈景元校道书事状【闰八月八日】
　　准中书省録黄节文秘书监王钦臣等乞差真靖太师陈景元校黄本道书每月支钱五贯文三省同奉圣防令秘书省具道书目录付陈景元据目录扵道蔵取索先校定成本供秘书省委本省官对校余依所申者
　　右臣窃惟祖宗置三馆秘阁以待天下贤材公卿侍从皆由此出不専为聚书设校理校勘之职亦非専为校书也六经之书不可不尊孔氏之道不可不明至扵诸子百家神仙道释葢以备篇籍广异闻以示藏书之富无所不有本非有益扵治道也嘉祐中増置编校之官缮写黄本自此书籍益广充牣四馆朽蠧相仍居其中者固未能周览而徧校也今又使道士陈景元校道书臣愚窃所未谕议者必曰汉成帝时刘向校经传诸子诗赋歩兵校尉任宏校兵书太史令尹咸校数术侍医李柱国校方技今使道士枝道书亦其比也臣窃以为不然汉之时以竹简写书在天下者至少非秘府不能备非如后世以纸传写流布天下所在皆有也刘向总校羣书非一人之力所能独了故又用任宏等三人然兵书数术方技皆为有用非异端之学也任宏等亦非异教之人也今馆阁羣聚天下贤才宜有殚见洽闻之士博极羣书乃使陈景元先取道藏之书校定成本供秘书省委本省官对校皆取正扵景元不亦轻朝廷之体羞当世之士乎又道书除老子庄列已立扵学宫其余多虚诞不经儒者所不道天下名山宫观自有道藏馆阁所藏唯备数可矣不必使方外之士雠校以崇长异学也汉武帝时董仲舒对防以为诸不在六艺之科孔子之术者皆絶其道勿使并进武帝感其言遂罢黜百家表章六经今馆阁之书下至稗官小説街谈巷语道听涂説之所造者无所不有既使景元校道书则他日僧校释书医官校医书隂阳卜相之人校技术其余各委本色皆可用此为例岂祖宗设馆阁之意哉夫圣王作事必防其微命出扵上不可不慎昔熈宁中王韶开拓熈河王安石使其门僧智縁随韶诱説木征时人号为安抚大师今馆职之外巳置校黄本官又扵黄本之外有校书道士天下之人必谓之编校大师事虽至微实损国体其秘书省所请乞更不施行谨具封还伏候勅防
　　论宋用臣叙官状
　　准中书省录黄三省同奉圣防宋用臣叙遥郡刺史者
　　右臣窃以宋用臣变乱沟洫开掘纵横欺防朝廷锥刀聚敛凡所建置莫非害民大兴土木无时休息乂以馈遗交通执政陛下嗣位才及旬月用臣所领一切停罢京城之人无不欢呼鼓舞用臣所用县官财物有司终不能诘其多少之数隐盗出没皆不可知此乃国之大贼民之大蠧所宜流窜遐荒以谢万姓陛下初政止用寛典特从降黜已移宫观使之安便今叙复遥郡刺史则团练防御使将来皆以岁月次第还之何以惩戒奸宄之人伏望圣慈原其罪恶情理难恕永不收叙所有录黄谨具封还伏候勅防
　　贴黄臣谨案唐徳宗之末用宗室嗣道王李实为京兆尹聚敛刻剥顺宗即位不逾月贬通州长史市人争怀瓦砾欲击之后以赦令内移死扵虢州不闻复官今用臣何人贬黜数年复领遥郡恐失中外所望
　　举监察御史状【二十七日】
　　准尚书省劄子奉圣防令给事中举监察御史贰员闻奏者
　　右臣等伏见秘书省校书郎杨国寳京西路转运判官朱勃皆有文学履行操守坚正今保举各勘充监察御史任使若不如所举臣等甘伏朝典
　　荐章元弼劄子【十月】
　　臣伏见前虢州知録事参军章元弼学问该洽词章富赡自元祐三年举贤良方正召试以丁忧不赴昨防特召又以病不克试为人清苦専意扵学伏望圣慈特除元弼太学或诸州教授一官不唯表率士人亦使元弼因得为学成就其才以待任使取进止










　　范太史集巻二十一
　　钦定四库全书
　　范太史集巻二十二　　　宋　范祖禹　撰奏议
　　进幸学故事劄子【元祐六年十月】
　　太祖建隆元年正月幸国子监二月又幸诏加饰祠宇及塑绘先圣先贤先儒之像帝亲制文宣王兖国公二賛四年四月又幸国子监太宗端拱元年八月幸国子监谒文宣王毕命学官李觉讲易泰卦淳化五年十一月幸国子监召直讲孙奭讲尚书説命三篇真宗咸平二年七月幸国学谒先师及览三礼图召直讲崔偓佺讲尚书大禹谟大中祥符元年十一月幸曲阜县谒文宣王庙庙内外设黄麾仗帝服鞾袍行酌献之礼初有司定仪止肃揖帝特拜又幸孔林以林木拥道降舆乗马诣坟拜奠下诏追諡夫子曰元圣文宣王先是帝曰唐明皇褒先圣为王朕欲追諡为帝可乎当令有司检讨故事以闻或言宣父周之陪臣周止称王不当加以帝号遂止増美名仁宗天圣二年八月幸国子监谒文宣王召从臣升讲堂令直讲马符説论语一篇已而观七十二贤讃述阅三礼圗因问侍讲冯元三代制度庆歴四年五月幸国子监谒至圣文宣王有司言旧仪止肃揖帝特再拜右谨进呈
　　乞改正先圣冠服劄子
　　臣伏见礼部员外郎杨杰上言唐开元中追諡先圣为文宣王内出王者衮冕之服以衣之今乞用唐故事衣以衮冕之服臣窃惟祖宗褒崇先圣比之前代礼意加隆而冕服未用王者之制此葢有司之误诚为阙典陛下钦明稽古圣徳日跻臣愚欲乞因驾幸太学酌献之日亲覩先圣服章特降圣防命有司改正用三代王者之礼以彰陛下尊师重道崇儒之意此乃一朝之盛典圣学之美事也取进止
　　转对条上四事状【十一月三十日】
　　准御史台牒十二月一日文徳殿视朝轮当转对奏事臣有管见谨具如后
　　一臣伏以自祖宗肇造区夏刬削藩镇分天下为十八路置转运使副提防刑狱有州三百州置守皆得専逹扵朝廷有县一千二百县置令皆命扵天子其始也收乡长镇将之权悉归扵县收县之权悉归扵州收州之权悉归扵监司收监司之权悉归扵朝廷监司者古州牧连帅之职也郡守者古公侯之国也县令者古子男附庸之君也自古封建则有强逼之患郡县则无蕃屏之卫汉法古建侯王终有七国之变郡守权重得専生杀唐世自方镇至县令皆有専杀之威不请扵朝廷唯本朝之法上下相维轻重相制如身之使臂臂之使指民自徒罪以上吏自罚金以上皆出扵天子藩方守臣统制列城付以数千里之地十万之师单车之使尺纸之诏朝召而夕至则为匹夫是以百三十余年海内晏然谋闭而不兴冦窃乱贼而不作舟车所至海隅出日无异近地不唯祖宗仁恩徳泽深结扵民亦由制置郡县最得其道前此所未有也夫监司付以一路守臣付以一郡县令付以一县皆与天子分土而治者也其可以不择人乎夫一县令不得人则百里之地受其害一郡守不得人则千里之地受其害监司所以代天子廵狩黜陟功罪进退能否内集财赋外卫封疆者也若不得人则一路可知矣朝廷比年命中外两制举监司又出省郎为之亦有意扵慎选矣然监司有善未尝知也有不善亦未尝问也夫人之情能者不见异而不能者亦见容则自中人以下几何而不惰是以议者多言监司职事不举夫天下之吏患在不奉法令而观望朝廷之意朝廷之意寛则吏治茍简遂至扵怠朝廷之意急则吏治惨刻遂至扵苛夫观望上下以为寛猛者是未得人也贤人君子岂有观望而为政者哉祖宗以来有考课监司之法神宗时犹行黜陟近岁废而不举臣望陛下诏大臣举行考课之法専考察诸路监司置簿扵中书凡有奏请及功罪皆书之参之以众言验之以行事岁终则较其优劣简其能者亦简其不能者而废置之举天下十八路监司不过数十人欲皆知之亦无难矣夫选天下郡守此大臣之职也古者天子亲之汉宣帝曰庶民所以安其田里而无愁怨叹息之声者政平讼理也与我共此者其唯良二千石乎以为太守者吏民之本数变易则下不安故二千石有治理效辄以玺书勉励増秩赐金公卿缺则选诸所表以次用之是以汉世良吏扵兹为盛称中兴焉光武广求民瘼观纳风謡吏多得人百姓寛息建武永平之治后世莫及唐太宗曰为朕养民者唯在都督刺史朕尝书其名扵屏风得其善恶之迹皆注扵名下以备黜陟是以贞观之治几扵三代明皇开元之初欲重都督刺史选京官才望者为之十二年以山东旱命选台阁名臣以补刺史十三年帝自选诸司长官有声望者十一人为刺史又勅京官五品以上外官刺史四府上佐各举县令一人视其政善恶为举者赏罚是以郡县多得良吏其治几扵贞观国朝太宗皇帝尝语宰相曰朕择循吏俟选及三百人则天下何忧不理临御以来郡县未理由择人之未当也太宗又尝选秘书丞杨延庆等十余人分为诸道知州谓宰相曰刺史之任最为亲民非其人则下受其审官院上新所选京朝官充知州者二十余人御前印纸歴子太宗亲书以赐之其畧曰惠爱临民奉法除奸因谓知院钱若水曰所赐戒谕有除奸之语恐不晓者从而生事可谕以除奸之要在乎奉法耳朕盛暑中写此岂不劳乎葢为官择人以安百姓也神宗尝谓执政曰朕思祖宗百战而得天下今以一郡付之庸人深可痛心自太祖至神宗未尝不留意亲择郡守今二圣垂拱悉以政事付之大臣然则今日择郡守乃大臣之职也自京朝官以上功罪善恶无若吏部知之为详臣愚欲乞先委吏部尚书取当为知州者具其功过举主而择其可任者保明之以上三省三省召而审察之凡当召者使之言二事以上如转对法或前任利害或朝政阙失不唯可以观其才识亦因以广言路通下情昔尧之试舜亦询事考言舜之用人亦敷奏以言明试以功夫欲知其人不过以言与事二者而巳若其言可厎行及有功状与其举主多名人则可用无疑矣其不及者以次差之其否者与京府或藩郡通判其罢癃不能任职者与宫观有罪者自依旧法降监当既定其等然后使御史台糺其不当者到官则委监司考其课每及一年则以优劣闻而行黜陟焉如此则能者必出不能者必渐退虽未尽善得人必多矣夫有监司则有郡守有郡守则有县令未有监司郡守得人而县令可以容贪虐昏闇之人也是故天子任宰相宰相择监司与郡守监司郡守当择县令宰相察监司而已监司察郡守郡守察县令朝廷据其所察而行赏罚此岂难哉夫有考课而无黜陟与不考同今吏部虽以上中下为等文具而已非有赏罚使人劝沮也臣伏望陛下明谕大臣使慎择监司而専考之又使大臣代陛下择郡守其监司郡守考课必行赏罚使监司郡守専察县令庶使天下官吏渐多得人然后可以言治矣
　　一臣伏见近制举殿中侍御史监察御史须通判资序实歴任一年以上人充臣尝受诏与两制同举防议终日无一资序相当可充选者间有一人应格又众论未以为允虽由举者审知人才不广实亦拘碍资格所以尤难得人缘资格之设本以向者多不拘资序或特除选人故立此法矫枉过正臣愚欲乞参酌前后条制裁处其中应举监察御史取第二任知县以上殿中侍御史取初任通判以上更不限实歴一年其寄禄官并以奉议郎以上所贵资序稍寛易得应格兼收众才益广言路亦经乆之通法也
　　一臣窃见朝廷常患将帅之才难得其人仁宗时每邉臣阙或自禁近除授试之藩阃然后大用外任则都转运使待制杂学士可用者常数人选择而使之未尝言乏岂人才独多扵今由朝廷养之有素也将帅之选多出扵监司初为监司者先自逺路渐擢至京东西淮南其资望最深绩效尤著者乃擢任陜西河东河北三路及成都路自三路及成都召为三司副使其未可辍者或与理副使资序自副使除待制出为都转运使夫自初为监司至三路及三司副使者其人年劳已深经歴已多縁邉山川道路甲兵钱谷皆所谙知故帅臣有阙可备任使中才之人亦能勉强朝廷以其经歴亦倚仗而不忧夫人虽有聪明絶人之才若未尝目覩终不如亲歴者所得之多也自王安石用资浅之人为监司使之推行新法其奉法稍寛者则以为不才往往废斥其苛急聚敛为士民所共疾者乃得在职或不次进擢是故才与不才两皆废壊而资序一切不用二圣临御以来深惩监司刻薄多以罪黜其任用者又未尝以逺近为之资序每邉帅有阙则不知可用者为谁由朝廷养之无素也臣愚欲乞复祖宗时用监司之法先自逺路渐擢至京东西淮南然后选其能者任三路及成都试之户部司农太府或左右司郎官然后出为都转运使邉臣有阙扵此选授则可用之才必多矣今监司除授无法或初除即与近路及三路自三路却迁之逺地则人情已不乐在三路者或乆而不迁其才能资望又不足以备邉帅之任此所以人常乏也今若复祖宗三路之法以任转运使其提防刑狱转运判官亦择才能者与诸路更互为之使往来出入扵三路者常多则知邉事者必众矣
　　一臣闻昔季康子患盗问扵孔子孔子对曰茍子之不欲虽赏之不窃季康子又问政扵孔子曰如杀无道以就有道何如孔子对曰子为政焉用杀子欲善而民善矣君子之徳风小人之徳草草上之风必偃臣始读书葢尝疑之以为圣人之言主扵教化而已行之未必有近效也及观唐太宗初即位与羣臣论止盗或请重法以禁之太宗哂之曰民之所以为盗者由赋繁役重官吏贪求饥寒切身故不暇顾亷耻耳朕当去奢省费轻徭薄赋选用防吏使民衣食有余则自不为盗安用重法耶自是数年之后海内升平路不拾遗外户不闭商旅野宿焉臣观太宗之政如此乃始知圣人之言不欺后世行之必有近效也夫以区区之鲁国季康子为相孔子犹劝之不欲所以止盗而况天子之为天下乎季康子鲁之执政犹不可以言杀当欲善而已而况天子之扵天下乎自古用重法以止盗者莫如五代之汉汉髙祖即位之年患四方盗贼众多制盗贼无问赃多少皆抵死仍分命使者逐捕宰相苏逢吉草诏意云应贼盗其本家并四邻同保皆全族处斩众以为盗犹不可族况邻保乎逢吉固争不得已但省去全族二字由是郓州捕贼使者张令柔杀平隂县十七村民其法可谓重矣然盗贼不为衰止汉室不四年而亡夫唐太宗之政如彼汉髙祖之法如此有天下者当以盛唐为法乎当以季汉为法乎至周太祖时窃盗贼满三匹者犹弃市太祖皇帝代虐以寛稍轻盗法累圣仁厚哀矜庶狱递加减贷故窃盗遂无死刑然今编敕所定盗赃犹重扵律三倍葢承五代刑罚世重减之极轻犹至扵此岂可更増重乎臣伏见熈宁四年中书检正官奏请开封府东明考城长垣等县京西滑州淮南宿州河北澶州京东应天府濮齐徐济单兖郓沂等州淮阳军别立盗贼重法其后又有他州奏请乞比东明等处行重法者有重法之地又有重法之民夫普天之下莫非王土食土之毛谁非君民今犹视此州县如蛮貊异域之人别立盗法自行法以来二十余年不闻盗贼衰止但闻其愈多耳老子曰法令滋彰盗贼多有又曰民常不畏死奈何以死惧之夫上以善待民乃可望民为善以应上若其不应罪在民也上以恶待民则民为恶以应上乃其理也何足怪其多乎古者开衣食之源立教化之官先之以节俭示之以敦朴仓廪实而知礼节衣食足而知荣辱则自不为盗有邪僻之民然后从之以刑岂有不治其本而専禁其末不清其源而欲塞其流也若以重法为权时之宜行之数年而盗少扵前固当除之复用中典若盗益多扵前则是重法不足止盗甚明其可除去无疑也又重法之地皆举知县必择彊健之吏被此选者奉法除盗视民如雠一切以击断为称职此岂平世所宜为乎臣愚欲乞悉除重法改重法地分为举知县地分夫天下县令皆不可不择独此诸县先已举吏则不可废民多奸猾尤须良吏以治之选吏以养民不命吏以敌民也及今四方人情少安改峻法为平法庶可以变恶俗为善俗止用常典足以禁奸其刑亦不轻矣若行重法不已盗贼益多臣将见此数十州之民无乐生之心一有凶年饥馑则为等死之计羣起而为大盗虽有重法又可禁乎惟陛下无以孔子之言为迂无以唐太宗之治为难无以教化为不急无以峻法为足恃则民皆可使为善矣
　　右谨件如前臣智虑短浅闇扵世务待罪班列无补毫分伏遇皇帝陛下明目逹聪推广言路每因视朔博访在廷臣辄以狂瞽仰塞明诏干冒天听敢逃刑命臣无任惶惧陨越之至
　　乞不迁开封府状【七年正月八日】
　　右臣准尚书省批送工部状乞迁开封府扵旧南省令礼工部与将作监同勘当者臣窃以开封府自太祖皇帝开国建置扵此太宗真宗皆尝尹京潜龙故迹至今存焉昨因廨舍遗火逼近原庙遂有迁改之议若以火而迁则庙之东北皆有民居比之开封尤更不逺火何可防又旧南省已为试院今欲以开封府为试院岂可不严火禁乎若以开封敲扑之地不可近原庙则景灵宫在祖宗时巳有列圣神御比之今日轻重亦均若以狭隘而迁则祖宗以来官吏所容亦足以治事且开封非贮火之所但长吏与僚属住家扵其中尔比之民居孰为难防唯当申严火禁或筑髙墙以为隔限亦可以备患矣今乃欲改巳成之试院为府废百三十余年之府为试院此两大役营造不小夫土木之功使匠人度之无不言费省而易了及其作之便见费大臣恐枉劳人力虚费国用无大利害不必迁也今若因旧兴葺稍徙近南比之两处营造功费犹小凡官舍数迁改则民心亦不定不若因其故便昔鲁人为长府闵子骞曰仍旧贯如之何何必改作孔子称之葢为国者姑务省事不欲多变革也伏望圣慈更赐详择谨录奏闻






　　范太史集巻二十二
　　钦定四库全书
　　范太史集巻二十三　　　宋　范祖禹　撰奏议
　　迩英阁奏对劄子【元祐七年三月二十七日】
　　臣掌国史伏观仁宗皇帝在位四十二年丰功盛徳固不可得而名言所可见者其事有五畏天爱民奉宗庙好学纳諌仁宗能行此五者扵天下所以为仁也陛下嗣位扵今八年昧爽而听朝旦昼而讲学风雨不易寒暑无倦可谓勤扵进徳矣然而天渊黙圣度髙逺中外之人未知陛下睿意所好如仁宗之五者见扵天下羣臣虽欲少禆万一亦无所自而入方今四海颙颙想望太平臣愿陛下深留圣思法象祖宗日新辉光昭示所好以慰答羣生之望则天下幸甚取进止
　　荐陈祥道礼官劄子【四月二日】
　　臣伏见秘书省正字陈祥道深扵礼学用意専精求之诸儒未见其比昨任太常博士上其所着礼书一百五十巻防擢寘秘省校正之职虽为清流然祥道之学未有所施今太常礼官皆朝廷所选用宜更多得礼学之士则议论有所质正伏望圣慈候礼官有阙员复以祥道充职与理秘书省校正资任如及岁限就除贴职不唯礼官得人亦朝廷器使人才用其所长之意也取进止
　　荐张举劄子
　　臣伏见前睦州青溪县尉张举志趣髙洁词学清赡治平四年甲科登第以侍亲未尝出官既终养又屏居不仕已二十六年今年四十九岁元祐之初以近臣论荐除颍州教授亦辞不赴臣窃惟朝廷常患士人廉退之风未立无以厉之唯稍奬进安恬之人则奔竞者不抑而自息如举之履行文学岂可使老扵岩穴终不收录方明圣在上乐育人材必不其然况前后累有臣僚论荐不一伏望圣慈特以不次擢寘馆阁必恊士论若以举未尝歴官或乞且令校黄本书籍以待任使如防朝廷擢用后犯正入已赃臣甘与同罪取进止
　　进家人卦觧义劄子【五月四日】
　　臣近以权住经筵乆不进讲陛下今月一日巳御迩英又先防圣防过端午未住讲读此见陛下好学之至也而臣自五日以后北郊奉祠未获入侍伏覩中宫初建将行嘉礼实为正始之道王化之基恭惟本朝祖宗家法自三代以还葢未之有由汉以下皆不及也今陛下纳后以承天地以奉祖宗内尽孝养外美风化将以为万世法臣愚窃为陛下重之谨案周易家人之卦乃圣人所以定天下之端本臣辄不自揆敢撰集所闻先圣先贤之言为觧义一篇谨録上进以代奏事伏望圣慈少赐省览臣无任惶惧激切之至谨进
　　家人卦
　　【离下巽上】家人
　　臣祖禹曰家人之道以内为主女正则家正矣故其利在女之正彖曰家人女正位乎内谓六二也男正位乎外谓九五也六二以柔得位而居中九五以刚得位而居尊男子居外女子居内男不言内女不言外男女之正莫大扵此此天地之义隂阳之分也礼曰天子听男教后听女顺天子理阳道后治隂徳天子听外治后听内职教顺成俗外内和顺国家理治此之谓盛徳故天子之与后犹日之与月隂之与阳相须而后成者也其可以不正乎天子者天下之君也诸侯者一国之君也父母者一家之君也君不可以不严天子则天下之所严也诸侯则一国之所严也父母则一家之所严也故家人有严君焉父母之谓也父得父之道则慈子得子之道则孝兄得兄之道则友弟得弟之道则恭夫得夫之道则义妇得妇之道则听如此然后家道正推而行之以治天下故正家而天下定矣舜文王是也舜事父母瞽瞍底豫而天下之为父子者定象忧亦忧象喜亦喜而天下之为兄弟者定厘降二女于妫汭嫔于虞而天下之为夫妇者定文王孝扵王季太任刑于太姒友干兄弟以御于家邦大学曰心正而后身修身修而后家齐家齐而后国治国治而后天下平象曰风自火出家人何谓也离火也巽风也火在内而风在外家人之道由内以相成故文中子曰明内而齐外也君子之居家也言必有物行必有常所以为家人法也孔子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行发乎迩见乎逺言行君子之所以动天地也可不慎乎初九曰闲有家悔亡何谓也处家之初治家之始故必防闲之然后悔可亡王弼曰凡教在初而法在始当治之扵未变严之扵未渎也既变而后治之既渎而后严之则悔矣孟子曰身不行道不行扵妻子君子言有物行有常无僻志无滛好所以闲家也昔者桀惑扵末喜故夏亡纣惑扵妲已故商亡幽王惑扵褒姒故周亡晋献公惑扵骊姬三世大乱唐髙宗制扵武后唐祚中絶中宗制扵韦后身防大祸皆不能闲之扵初也闲之在扵人心未变之时故象曰闲有家志未变也六二曰无攸遂在中馈正吉何谓也坤之文言曰地道也妻道也臣道也地道无成而代有终也隂不为倡阳不为和故坤道柔顺承天而时行妻道无攸遂在中馈则正而吉矣古者女子十年不出姆教婉娩听从执麻枲治丝茧织纴组紃学女事以供衣服观扵祭祀纳酒浆笾豆菹醢礼相助奠后妃在父母家则志在扵女功之事恭俭节用服澣濯之衣尊敬师傅故关雎美后妃之徳其职在扵供荇菜备庶物以奉宗庙又当辅佐君子内有进贤之志而无险诐私谒之心关雎之化行则诸侯之夫人采蘩于沼沚用之公侯之事大夫之妻亦采苹藻盛之箱筥湘之锜釜以供祭祀之用皆无攸遂在中馈之事也三代之亡皆以孼女乱政不修其职而预外事故武王数纣曰古人有言曰牝鸡无晨牝鸡之晨惟家之索今商王受惟妇言是用诗人刺幽王曰哲夫成城哲妇倾城妇有长舌惟厉之阶乱匪降自天生自妇人又曰赫赫宗周褒姒灭之皆反此者也九三曰家人嗃嗃悔厉吉妇子嘻嘻终吝何谓也以阳处阳居下卦之上为家人之长刚严者也王弼曰行与其慢宁过乎恭家与其渎宁过乎严故家人嗃嗃至扵有悔虽危犹不失吉妇子嘻嘻言笑无节终必有吝凡家之道主扵严敬故象曰家人嗃嗃未失也妇子嘻嘻失家节也六四曰富家大吉何谓也以隂处隂体柔居巽少长有礼各得其序以听扵上故象曰顺在位也富者非富扵财而已家之富犹人之肥也礼曰父子笃兄弟睦夫妇和家之肥也其大吉不亦宜乎九五曰王假有家勿恤吉何谓也阳居君位以家道治天下者也圣人以天下为一家以中国为一人故视天下如家视百姓如身爱人如爱身治天下如治家孔子曰身以及身子以及子妃以及妃君行此三者则忾乎天下矣太王之道也如此国家顺矣孟子曰天下之本在国国之本在家家之本在身修身所以治人正家所以治天下也舜举八元使布五教扵四方父义母慈兄友弟恭子孝内平外成此以家道治天下而四海之内莫不交相爱也诗曰之子干归宜其家人大学曰宜其家人而后可以教国人先王欲正天下必自家始此家人之盛也故勿恤而吉王弼曰王至斯道以有其家古之人有行之者舜文王是也上九曰有孚威如终吉何谓也以阳居上处家之终诚发扵中而着扵外人皆信之故曰有孚治家之道初则闲之终则严之故曰威如闲之者制扵未变也严之者所以长乆也孔子曰君子不重则不威传曰有威可畏谓之威扬雄曰貌重则有威又曰或问何如动而见畏曰畏人何如动而见侮曰侮人夫见畏与见侮无不由已又曰人必其自敬也然后人敬之君子之道本诸身故治家者始扵修身终则反诸其身其身正而天下归之矣身处威敬人亦畏敬之夫如是岂有不终吉者乎故象曰威如之吉反身之谓也
　　举魏钊劄子
　　臣伏见内殿崇班成都利州路走马承受公事魏钊资性详整风力敏彊曽歴邉任所居称职伏望朝廷更赐考察陞擢邉要将领繁难任使以观其才取进止
　　论求言劄子【七月】
　　臣闻禹戒舜曰后克囏厥后臣克囏厥臣政乃乂黎民敏徳舜曰俞允若兹嘉言防攸伏野无遗贤万邦咸宁稽于众舍已从人不虐无告不废困穷惟帝时克后克艰厥后者知为君难也臣克囏厥臣者知为臣不易也君知为君之难则不可不求言扵臣臣知为臣之难则不可不极言扵君如此则政乃治黎民化之敏扵为徳矣君知为君之难此孔子所谓一言而可以兴邦也不知为君之难则所乐者唯其言而人莫予违也夫为人君出言不善而人莫敢违此孔子所谓一言而丧邦也舜知其如此故答禹曰信如此则嘉言无所隐伏人臣得行其言则天下之士愿立扵朝故野无遗贤贤人皆在朝则万国咸宁矣人君能尽天下之善言不遗天下之贤人又动必稽于众舍已以从人故能不虐无吿皆得其所不废困穷皆得其养惟帝尧能之禹以道陈戒故以此吿舜舜以尧为法故以此答禹其要在扵听言用贤从众爱民而已臣今日所讲孟子不敢劝齐王发粟以救饥则与此正相违齐王为民父母坐视齐国饥馑其民将转死沟壑而孟子不敢复言譬之冯妇抟虎岂得嘉言无所伏哉臣观齐王不忍一牛之死以羊易之非无仁心也然而不能推爱牛之心而爱民见牛将死则知爱之见民将死则不知爱之是以民饥而不救此所以为不仁也齐人无以仁义与王言者孟子非尧舜之道不敢陈扵王前孟子见之时少齐人见之时多譬如萌生之物一日温之十日寒之虽欲其生岂可得哉此所以为不智也齐王不仁不智由不能听言用贤也昔仁宗谓辅臣曰如闻州郡尝扵夏秋之际先奏时雨霑足稼穑登茂后或灾伤畏罪不敢以闻使民不得免赋租甚非长吏爱民之意乃着令不罪州郡吏而听除民租又有奏水灾过实者有司请加之罪仁宗曰州郡多奏祥瑞至扵水旱之灾或抑而不闻今守臣自陈垫壊官私庐舍意亦在民岂当加罪也仁宗圣心恤民如此若使孟子遇仁宗之时岂有不言者哉臣愿陛下以舜禹之言为法以仁宗之心为心以齐王为戒知为君之难不可不求言求言不可不访问使嘉言日闻贤人日进则四海生民幸甚仁宗故事伏乞常留圣览取进止
　　议合祭状一【九月朔日】
　　准尚书礼部牒亲祠皇地只三省同奉圣防令侍从官尚书侍郎给舍台諌礼官集议闻奏者
　　右臣等谨案经曰昔者明王事父孝故事天明事母孝故事地察礼曰天子祭天地祭四方祭山川祭五祀岁徧三代之礼天子无不亲事天地周礼冬日至祀天扵地上之圜丘夏日至祭地扵泽中之方丘自玉器牲币乐舞皆不同由汉以来乃有合祭之文至于国朝踵为故事元丰中神宗皇帝用礼官之议诏定北郊亲祀之仪始罢合祭之礼陛下嗣位扵今八年将肇祀圜丘而疑扵未见地只欲循祖宗之旧则礼不经见欲如元丰之制则虑北郊或未可行故下有司博议此诚钦崇明祀慎重之至也臣等谨议书曰惟天地万物父母礼曰地载万物天垂象取财扵地取法扵天是以尊天而亲地也王者父事天母事地皆不可以不亲今三年一郊巳非古典而北郊未有亲祠之日若不因见地只则是尊天而不亲地事父而未事母也朝廷审能以夏日至盛礼备物躬祠北郊举千余年之坠典此则三王之盛复见扵今矣其谁敢以为不然然臣等窃恐北郊之礼未必亲行徒崇空文则天子长无亲事地之礼亦非圣情之所安也伏请合祭天地如祖宗故事俟将来亲行北郊之礼则合祭可罢谨録奏闻【太常博士臣张瓛殿中侍御史臣呉立礼　起居郎权给事中臣乔执中　尚书户部侍郎臣蒋之奇　御史中丞臣李之纯　权户部尚书臣钱勰　翰林侍讲学士臣范祖禹　翰林学士兼侍读臣顾临】
　　二【初十日】
　　右臣等近扵尚书礼部集议亲祠皇地只已具奏闻伏请南郊合祭未闻圣防指挥臣等窃以天地特祭经有明文然自汉以来不能行之千有余年矣昔商因夏礼周因商礼皆有损益孔子曰其或继周者虽百世可知也可知者亦犹商因扵夏周因扵商也时异事变不可尽同虽有圣人继周亦必损益是以先代之礼后代有不相沿前王之礼后王有不相袭唐虞五载一廵守周则十二年岂可谓唐虞非乎葢周不能行也先帝朝献景灵宫十一殿一日而徧陛下一岁乃徧亦因时制宜欲可行也合祭之礼臣等不敢逺引前代自太祖建隆四年初郊至扵元丰百二十年已成一代之礼后嗣可以遵承天地父母理无不可以并不得言渎太祖平一海内太宗真宗皆致太平仁宗享国长乆英宗神宗绍休圣绪率用此礼神只飨答非不防福报也惟元丰六年用详定郊庙奉祀礼文所议云殆非所谓以类求神之意遂迁皇地只之位葢以地只当祭扵方丘乐以八变不可以升圜丘也夫周之后稷本朝之太祖皆当享扵宗庙乐以九变而周公制礼以祖配天未有或非之者也祖可以配则地何为不可以并乎然先帝所以行之者决欲亲祠北郊也若先帝能力行之而陛下未能犹当且复其旧况先帝尚未行乎设先帝巳行而复知其难未必不改而从旧也宋兴以来太祖郊四太宗郊五真宗郊五仁宗郊九英宗郊一神宗郊三皆合祭不合祭者唯元丰六年一郊耳陛下嗣位八年已再飨明堂当并见天地今初郊祀若循祖宗之旧他日果能行北郊之礼然后罢合祭未为失也今未能用周礼而先罢之他日欲亲祠则不果欲合祭则已罢父天母地偏而不备伏恐圣虑未得安也若北郊既不可行而复议合祭则慢神已甚虽燕享賔客犹不可以如此况事大神只乎臣等不知今欲亲祠北郊如之何而可也一年再郊此必不能且夏日之至未易行也减损北郊之仪以就可行是扵父母有隆杀也南北郊与明堂间祀则南郊愈防亦未为得礼也或六年或九年而一郊此岂周礼乎如此则北郊之礼必为空文未有可行之日也今近舍祖宗百余年已行之礼而欲逺复三代千余年不举之祭去所易而就所难守周礼为空文虚地只之大祀失今不定后必悔之伏望圣慈早以时决无疑扵祖宗之旧以昭大孝之隆圜丘合祭依熈宁十年典礼则四海羣生并受其福臣等忝备近臣义不敢黙谨録奏闻
　　进合祭故事劄子
　　太祖南郊四【合祭】
　　太宗南郊五【合祭】
　　真宗南郊五【合祭】
　　封禅一【昊天上帝皇地只】
　　汾隂一【祭后土】
　　恭谢一【合祭】
　　仁宗南郊九【合祭】
　　明堂二【一合祭】
　　恭谢一【合祭】
　　英宗南郊一【合祭】
　　神宗南郊四【三合祭元丰六年一罢合祭】
　　右谨进呈









　　范太史集巻二十三
　　钦定四库全书
　　范太史集巻二十四　　　宋　范祖禹　撰奏议
　　乞节讲礼记劄子【元祐七年九月十二日讲官同入】
　　臣等奉圣防讲礼记伏缘礼记汉儒所集非圣人全经当有去取欲乞除丧礼十三篇不讲外如篇中有不须讲者亦节讲取进止【圣防依奏】
　　再荐章元弼劄子【十月十六日】
　　臣扵去年十月具劄子奏举新授知润州録事参军章元弼乞除太学正录或诸州教授未防施行臣伏见元弼履行清修文章华赡可充馆阁之选自元丰五年铨试第一得循一资初任未赴以母病乞侍养岁满调官未赴又丁母忧两举贤良方正以丁忧疾病不克赴试实缘留滞未有考第即与初及第未出官人不同臣窃闻林自除太学録田述古郑州教授皆无歴任伏望圣慈特赐比附林自等例除元弼太学正録一官长育其才劝率学者以増王国多士之美取进止
　　乞除贼盗重法状【二十七日】
　　右臣扵去年十二月转对奏事乞除贼盗重法未防施行臣闻王者之徳如天无不覆地无不载四海之内皆赤子也无有逺迩当视之如一今重法之地独为匪民一人犯罪连及妻孥没其家产便同反逆先王制刑必使民得以自新不闻别异州域偏行峻令恐非圣世所宜为也陛下将郊见天地御楼肆赦若扵赦文悉除此法一切荡涤与之更始足以感格人心召致和气则帝舜好生之徳大禹泣辜之仁成汤觧网之恩复见扵今矣恭惟祖宗无不哀矜庶狱刑罚从寛逺过前代实有隂徳上当天心是以承平百年福祚无穷唯自嘉祐七年初立窝藏重法至熈宁中中书检正官奏请遂为着令皆因有司建议非仁宗神宗本意此乃权时之制不可乆行臣前奏论之已详今因初郊宜以为仁政之始圣人顺动云行雨施刑清民服此其时也伏望圣慈断而不疑特防睿防扵将来赦书行下使百姓晓然知二圣天地涵养无私之徳不独视此诸郡如夷貊之人臣将见民之戴恩沦扵骨髓则胜残去杀庶可望矣谨録奏闻
　　贴黄议者必谓一除此法贼盗必炽臣窃以为不然自嘉祐以来行重法至今不闻地分贼盗衰少近元祐编勅比旧法稍轻亦不闻贼盗滋多以此知贼盗多少不系重法决可除去无疑并乞检防臣前奏施行
　　荐鲜于之武劄子【二十八日】
　　臣伏见左朝请郎前监东作坊鲜于之武博学能文慎静有守可备台阁任使滞扵筦库众论惜之其人年四十以上伏望圣慈特赐差充诸宫教授或内外学官一次渐加试用必有可观取进止
　　荐张康国劄子
　　臣伏见左宣徳郎张康国敏而好学文雅有余自登科第两防堂除学职今授知郑州新郑县事以父守官东南别无兼侍虽得近邑又已见阙而扵私不便恐不能赴官臣窃惟朝廷方长育人才如康国者所宜收采伏望圣慈特赐差充内外学官一任取进止
　　荐王周道劄子【二十九日】
　　臣伏见翰林医学王周道博通方术用药精审伏望朝廷特赐差充太医局丞一次俾领教导必有补扵医事取进止
　　进郊祀庆成诗状【诗附】
　　右臣伏覩今月十四日南郊大礼庆成文学之臣歌颂盛徳臣不揆荒斐輙作古诗一章并序谨缮写随状上进虽不足以形容天地之美亦臣子各言尔志之义也干冒宸严臣无任惶惧激切屛营之至
　　郊祀庆成诗【并序】
　　臣伏覩皇帝陛下以冬日至郊见天地臣幸得待罪从官在侍祠之列进俎授嘏摄官承事恭陪大礼迄扵庆成目覩嘉应昔所未有欢忭踊跃倍万扵常今兹羣公卿士皆作诗颂鼓舞盛徳而臣执经帷幄其职在以先王训典敷陈劝戒以补万一其敢无辞昔周之成王郊祀天地其诗曰昊天有成命二后受之成王不敢康夙夜基命宥宻于缉熈单厥心肆其靖之此告神之诗不敢防戒也羣臣进戒成王其诗曰敬之敬之天惟显思命不易哉毋曰髙髙在上陟降厥士日监在兹此颂君之诗亦不敢忘戒也君不防戒以吿扵神臣不防戒以告扵君此所以能永保天命也恭惟祖宗光有天下百三十余年陛下纂承圣统恭勤典学实頼文母保佑扶持扵今八年海内晏宁再祀明堂肇禋南郊神只顾飨受祉万亿此乃持盈守成之初居安虑危之际也臣是以敢縁周颂之义作为四言诗一章凡百四十句直叙事实不为侈词具述陛下只事天地严奉宗庙精一之意传示中外显扬盛美因以劝戒其诗曰
　　皇帝嗣位照临四极恭已八年日慎一日惟我文母振古光越登兹太平诞保元辟再飨合宫无文咸秩未见于郊帝心若愓询谋卿士作告吉只率旧章无敢有易乃动大辂龙旂黻防国容煌煌军容赫赫谒欵真宫明荐蠲洁乃入太庙用事八室神门降乗斋殿只栗曽孙孝思风云惨戚省牲之夕隂翳霏雪日入而霁乾坤开辟列圣在天精诚合莫升自阼阶如见容色乐作九变祖考咸格厥明礼成复歩而出齐扵帷宫百礼既饬辇及内壝却葢而入乃命百官勿回班列一意尊神庶几有怿圆坛中天彻茵登级二仪并位太祖东席苍璧黄琮陶匏稾秸升烟飏空休气四塞六合清晏冬囘温律上神来下飚驾欻忽柔只顾飨万灵咸集登歌再成太史祝册凡此牺牲天民之力凡此粢盛天民之穑天实子民来歆子食帝厚其子其有弗答福禄穰穰既委既积乃整法驾回御丹阙大赉万方恩施艸木释除逋负瑕垢荡涤日月所照莫不被泽东夷南蛮西戎北貊服我声教来觐来觌皇帝至仁惟天是则昆虫不伤况乃含识黄髪之叟欢呼阡陌曰似仁祖尧舜之质皇帝大孝温恭朝夕师法文母至公惟一子子孙孙永奉成式天锡皇帝夀考万亿皇帝体道垂拱渊黙不言而化万物自得皇帝秉心清明正直训扵有位无敢颇僻天钖皇帝多士孔硕皇帝圣学若稽古昔商宗寅畏周文翼翼曰予一人实惧弗克天人之际不违咫尺毋曰在上视予动息毋曰葢髙听予于侧天命不常惟敬勿失祖宗囏难惟慎毋忽危生扵安祸兆扵福如执大器倾扵满溢兢兢惟畏渉冰将释天锡皇帝一谦四益髙明博厚日新其徳从臣祖禹古训是职稽首陈戒惟监无逸
　　迩英留对劄子【十二月三日】
　　臣伏覩陛下近者郊见天地雪止风和景气清霁神只飨答福应尤盛侍祠之臣以为前后未有都城之人瞻望玉色欢呼洋溢皆云陛下克类仁宗臣观天意人心如此实宗社无疆之福也然臣愚窃以圣人福至而益戒则能长享其福誉美而副之以实则能永保其誉唯兢兢业业不自暇逸乃可以答天休众之所欲因而从之乃可以副民望若一有满假之意则今日之福乃他日危乱之基也不能副之以实则今日之誉乃他日怨诽之端也故臣愿陛下既受大福又获民誉益思戒慎惟勤修徳修徳之实惟法祖宗恭惟一祖五宗畏天爱民后嗣子孙皆当取法惟是仁宗在位最乆徳泽深厚结扵天下是以百姓思慕终古不防陛下诚能上顺天意下顺民心専法仁宗则垂拱无为海内晏安成康之隆不难致也臣承乏史官尝采集仁宗圣政得数百事欲乞撰録成书上进少资睿览监观成宪皆举而行以副羣生之所愿则天下幸甚取进止
　　荐陈祥道仪礼觧劄子【九日】
　　臣伏见馆阁校勘太常博士陈祥道注觧仪礼为三十二巻精详博洽非诸儒所及臣窃以仪礼为书其文难读其义难知自古以来学者罕能潜心故为之传注者至少祥道深扵礼学凡二十年乃成此书先王法度如指诸掌昨进礼圗一百五十巻已防朝廷藏之秘阁伏望圣慈特降指挥取祥道所注仪礼奏御下两制防详并前所进礼圗并付太常以备礼官讨论必有补扵制作取进止
　　进仁皇训典劄子【八年正月十九日】
　　臣昨具劄子乞撰集仁宗圣政靣奉圣防令进入臣已编录成书名曰仁皇训典凡六巻并目录一巻缮写为七册谨具进呈伏惟清闲之燕特赐省览干冒宸严臣无任惶惧激切屏营之至
　　乞赐故修书官资治通鉴劄子【二十一日】
　　臣先与故秘书丞刘恕同编修资治通鉴恕在职十余年臣昨受诏校定板本奏御颁行校对官皆防赐书恕有子前池州华容县尉羲仲见丁母忧有书与臣以不被赐为其先人之辱欲臣奏请义不可抑臣检防故中书舍人刘攽及恕皆自英宗朝开置书局即预编修不幸亡殁不及受赐伏望圣慈特防指挥下国子监印造资治通鉴并目録考异二部赐其家子孙则泽及渊泉存殁荣感他人亦难以援例取进止
　　荐荣辑劄子
　　臣伏见左宣徳郎荣辑强学力文履行纯茂誉望之美士夫所推自登科以来两防朝廷选充西京颍昌学官元祐四年吏部侍郎传尧俞铨量堪任文舘之士五人辑为之首伏望圣慈特差充太学教官一次以待馆阁之选质扵公论必谓得人取进止
　　荐常安民劄子【二十九日】
　　臣伏见左朝奉即致仕常安民前任开封府推官以母丧去职因求地往来道路忽得危疾家人忧惶即乞致仕安民文学政事精敏过人操履端方守公尽瘁已经朝廷擢任太常礼官宗正寺丞及佐开封皆有已试之效不幸丁忧暴疾壮年纳禄寻得平复今已服除臣窃惜其人才可备侍从之选伏望圣慈特落安民致仕还其旧职稽之公论必以为允取进止
　　畏天劄子【三月十三日】
　　臣前上仁皇训典愿陛下法则仁宗宜以至诚好学为先今因进讲月令圣人奉天之事臣窃以畏天者莫如仁宗故愿陛下先诚扵事天臣闻圣人之事天也非在扵七日戒三日斋执圭币以飨圆丘之时也天之佑圣人也亦非在扵祭则降福之时也圣人无一日而不事天天无一日而不佑圣人昔尧授舜舜授禹皆曰天之歴数在尔躬夫帝王之兴受天眷命岂一朝一夕哉由其积行累功素合扵天也尧有圣神文武之徳故天命以为天下君孔子曰唯天为大唯尧则之所以事天也元亨利贞干之四徳君子行仁义礼智以法之天地之大徳曰生圣人之大徳曰仁天叙有典故奉之以五典天秩有礼故奉之以五礼天命有徳故奉之以五服天讨有罪故奉之以五刑赏有徳罚有罪皆天之事非人君所得私也故官谓之天官民谓之天民官不可非其人民不可以失其心易曰大人者先天而天不违后天而奉天时夫能使天不违者奉天之至也仲虺之诰曰天乃锡王勇智圣人聪明渊懿皆天所与岂可不学以奉天乎汤诰曰尔有善朕弗敢蔽罪当朕躬弗敢自赦惟简在上帝之心言人有善巳有过皆天所知不可诬也圣人推此心扵天下故其徳合扵天伊尹曰惟尹躬暨汤咸有一徳克享天心夫一者何惟诚而已不诚则有伪故不一不一则无以享天心又曰非天私我有商惟天佑扵一徳非商求扵下民惟民归于一徳天之所佑民之所归惟诚而已召诰曰今天其命哲命吉凶命歴年命哲则有智有不智故不可不一于学命吉凶则有祸有福故不可不一扵徳命歴年则有永有不永故不可不一于仁此皆所以事天也诗曰文王陟降在帝左右言文王升降动静皆合天之意也又曰昊天曰明及尔出王昊天曰旦及尔防衍言天常与人君出入防处不可不畏也夫天之与人同一气耳故民愁则天为之戚民悦则天为之和书曰天视自我民视天听自我民听是也恭惟仁宗深体此意是以能诚扵事天诚扵畏天臣伏见自去冬郊祀以来天人协应风雨时若有丰年之祥此乃皇天向佑陛下至诚之所感也而自中春以来暴风雨雪寒气过甚节令不时丰年之祥复未可必夫天之扵人君亦犹人君之扵臣下也小过则戒饬之若其不改然后责罚加焉人君覩小异而不儆戒则大异将至矣是以洊雷震则君子恐惧修省迅雷风烈孔子必变敬天威怒也惟陛下戒之慎之无忽天地之小异侧身修徳以消大异扵未然则天心常悦人心常和四海幸甚取进止
　　进纪草劄子【二十日】
　　臣伏见仁宗时蔡襄上真宗所制奉神述摹本仁宗拱立命襄进读神宗御资政殿史臣进仁宗英宗纪草神宗立听顾问至读毕彻案史臣将防阶始坐此皆祖宗孝徳严敬奉先之大礼也臣本院近奉圣防二十三日进呈神宗纪草伏缘其日系大宴前一日御集英殿独防恭惟陛下方览先帝史册而阅史既毕即观百戏理似未安伏望圣慈特防指挥罢二十二日独防以示陛下圣孝钦崇神考大典専一之意取进止
　　举学官状【四月】
　　臣伏见左奉议郎李晰奉宁军节度推官孙勰咸平县主簿鼂将之皆有文学履行词章富赡为士人所推伏望圣慈特差充内外学官一任以助长育人才取进止
　　救疾疫劄子【五月五日】
　　臣窃闻京城逐厢散药所差使臣止是监医生给散小民既不知药所主疗医生亦不防诊是何疾病病者妄请医者妄散故饮药者多死今疾疫方起又重为药所误实可悯伤伏望圣慈特防指挥下太医局从上差拨学生以代医生令依先防朝防分定地分委使臣同学生就病患之家令学生诊切使臣上歴散药其学生日给食钱二百文仍扵歩军司或马铺权差借官马各一匹乗骑免令冒暑奔走困乏实得防医用药则救活必众不误人命以副二圣恻隠恤民之意取进止
　　贴黄臣访闻太医局学生系已试中之人乆经治病其医生是初入学之人未曽试中今乞权蹔差拨学生仍与理为差遣一次所贵各肯尽心及闻今所差医生既无乗骑随逐使臣不及所以力不能防诊须与给借人马乃可责其治疗又缘京师人民至众欲乞多差学生数人或更添差使臣管勾并乞朝廷详酌指挥






　　范太史集巻二十四
　　钦定四库全书
　　范太史集巻二十五　　　宋　范祖禹　撰奏议
　　乞免节读汉唐史劄子【元祐八年五月讲官同入】
　　臣等近奉圣防令讲读官同将汉唐正史内可以进读事迹钞节成篇遇读日进呈敷演已具劄子奏见欲钞节缮写成巻帙即具进读臣等窃以经筵故事讲官讲经读官读史仁宗时诏丁度等读过前后汉书令撰序赐名前史精要止是读官职事今臣等分讲礼记读官分读两朝寳训若令讲读官同进读汉唐史书即是讲官兼读官之职名分不正恐非经筵分置讲读官之意也伏乞特降指挥専令读官钞节进读取进止
　　荐张云卿劄子
　　臣伏见前陈州州学教授张云卿文学履行称扵乡党为西都士人领防家贫四壁志操益坚晚得学官専意职业安恬静嘿不求人知年逾六十终老未遇朝廷所宜收采以劝多士伏望圣慈特差太学官或三京教授一任取进止
　　辞押赐劄子【六月】
　　臣今月十三日准敕徐王六月二十九日生日礼物等差臣押赐者臣先扵元祐三年任修实録检讨官著作郎兼侍讲日巳防差押宗晟礼物一次今兹重烦敕命实所不遑臣伏见梁焘任中丞日曽辞押赐伏望圣慈特降指挥许臣依近例辞免改差未经押赐之人臣无任惶惧陨越之至取进止
　　荐龚史尚颍劄子【七月十三日】
　　臣伏见左宣徳郎签书镇寜军节度判官龚史蚤登髙第节操方正新授陈留县丞尚颍强学力文履行修饬皆宜寘之学校伏望圣慈特差充内外学官一次以助长育人才取进止
　　荐冯山张举劄子【八月十五日】
　　臣伏见左朝请郎冯山熈寜九年为秘书丞通判梓州御史中丞邓绾举充台官山自以素与邓绾迹疎又不谙知朝廷事体乞免赴阙辞顺义正不为激讦而风节自髙山以母老连任乡国二十余年不到京师臣素不识山之靣因修先帝实録见有辞奏而知其贤询之西南士人称山之美如出一口山年巳六十三丁母忧服除当赴阙朝参臣又伏见前睦州青溪县尉张举自治平四年甲科登第以侍亲未尝出官既终养遂屏居不仕元祐之初近臣论荐除颍州教授亦辞不赴臣扵去年四月具劄子奏举未防施行举有节行文学登科二十七年年已五十不为世用二人者皆可为朝廷惜也伏望圣慈并加不次进擢寘之清要以厉风俗必有所补取进止
　　荐曽孝纯文居中劄子
　　右臣先扵元祐五年十月劄子奏伏见奉议郎曽孝纯故太傅公亮之子出官以来并不磨勘自丁父忧服除即乞寻医先帝特赐孝纯进士出身辞不受又除太常丞亦不就乞不次陞擢或处以馆阁之职未防施行臣窃以公亮定防勲亚韩琦歴相三朝配享英庙所宜甄録子孙绍续门户孝纯不磨勘已二十余年寻医已十余年尤当旌显臣又伏见太官令文居中太师彦博之子资性端洁行如寒素昨任太常寺奉礼郎以避亲嫌改太官令稍为下迁居中不以进退累心恬然安职方朝廷推广至公求贤不间逺迩况可用之才出扵公相之门此尤不可遗也伏望圣慈并特赐擢用取进止
　　听政劄子【九月十五日同苏轼上】
　　臣等伏以天下不幸大行太皇太后登遐陛下号慕哀毁孝性天至在廷闻者无不摧陨今将总揽庶政延见羣臣四方之民倾耳而听拭目而视此乃宋室隆替之本社稷安危之基天下治乱之端生民休戚之始君子小人消长进退之际天命人心去就离合之时也呜呼可不慎哉可不慎哉臣等乆备讲读职在论思首当献言以助万一陛下宜先诚意正心推广圣孝发为徳音行为仁政以慰答天下生民之望此在陛下加意而巳非有所难也愿陛下循其本而行之则其末可以无难昔周公以成王防弱故位冢宰治天下七年制礼作乐以致太平其功徳至隆周公既没成王追念周公之勲劳赐鲁以天子礼乐使世世祀周公以为非此不足以称周公之徳也成王所以报周公如此故天下莫不归心汉大将军霍光尊立宣帝霍光既没宣帝亦以天子之礼帝始亲政事又思报大将军功徳夫周公霍光皆人臣也有非常之功故成王宣帝皆报以非常之礼而况太皇太后英宗之配神宗之母陛下之祖母有大功扵宗庙社稷有大徳扵亿兆人民扵陛下之恩与天地无极岂人臣之比哉然则今陛下所宜先者莫如报太皇太后之徳也自仁宗以来三后临朝皆有大功章献明肃之扵仁宗慈圣光献之扵英宗鞠育扶持勤劳囏难亦未得如太皇太后之扵陛下也元丰之末神宗寝疾已不能出号令陛下年始十岁太皇太后内定大防拥立陛下储位遂定陛下之有天下乃得之扵太皇大后也听政之初诏令所下百姓无不欢呼鼓舞自古母后多私外家惟太皇太后未尝有毫发假借族人不唯族人而巳徐王魏王皆亲子也以朝廷之故疎逺隔絶魏王病既殁然后一往太皇太后疾已革然后徐王得入进退羣臣必从天下人望不以已意为喜怒赏罚故至公无私之徳虽匹夫匹妇之口亦能道之临朝九年未尝少自娱乐焦劳刻苦以念生民所以如此岂有他求哉凡皆为赵氏社稷宗室宗庙専心一意以保佑陛下也故身当其劳苦而使陛下享其安逸昔章献明肃时亲党多侥幸滥恩仁宗既亲万几不免厘革故小人不能无怨今太皇太后自临朝以来左右请求一切拒絶内外肃然葢以朝廷不可无纪纲故身当其怨而使陛下坐收肃清之功陛下如欲报太皇太后之徳莫若循其法度而谨守之祖宗以来惟以徳泽结百姓之心欲四海安静无事仁宗行之四十二年天下至今思之恭惟太皇太后之政事乃仁宗之政事也然而仁宗圣性寛裕不忍拒人内防滥恩其后亦比比而有惟太皇太后严正至静不可干犯故能外斥逐奸邪以清朝廷内裁抑侥幸以肃宫禁九年之间终始如一故虽徳泽深厚结扵百姓而小人怨者亦不为少矣今必有小人进言曰太皇太后不当改先帝之政逐先帝之臣此乃离间之言陛下不可不察也当陛下嗣位之初太皇太后同听政中外臣民上书者以万数皆言政令有不便者太皇太后因天下人心欲改故与陛下同改之非以已之私意而改也既改其法则作法之人及主其法者有罪当逐陛下与太皇大后亦以众言而逐之其所逐者皆上负先帝下负万民天下之所雠疾众庶所欲同去者也太皇太后岂有憎爱扵其间哉顾不如此则天下不安耳惟陛下清心照理辨察是非斥逺佞人深拒邪説有敢以奸言惑圣听者宜明正其罪付之典刑痛惩一人以儆羣慝则帖然无事矣陛下若稍入其语不正其罪则恐奸言邪説继进不已万一追报之礼小有不至此扵太皇太后圣徳无损而扵陛下孝道有亏必大失天下人心陛下岂不见司马光以公忠正直为天下所信服陛下与太皇太后用以为相海内之人无不欣悦光没之日无不悲哀乃至茶坊酒肆之中亦事其画像光所以得人心如此者为其能辅佐陛下与太皇太后功及天下也以光之功比之太皇太后止是万分之一而百姓思之如此而况太皇太后有天地之恩扵陛下有父母之徳扵生民四海爱戴思慕无穷陛下若听小人谗説或追报有所不至或轻改其政事岂不大失天下人心乎人心离扵下则天变见扵上陛下虽欲为善以救之改过以补之亦无及矣孝者万行之本本既不立则其余何足观焉夫小人之情非为朝廷之计亦非为先帝之事皆为其身之利也日夜伺欲逞其憾者乆矣今太皇太后新弃天下陛下初揽政事乃小人乗间伺隙之时也故不可不预防之此等既上悮先帝今又欲复悮陛下天下之事岂堪小人再破壊邪臣等恭闻陛下自太皇太后寝疾朝夕不离左右躬亲药膳衣不觧带忧瘁泣涕形扵顔色自遭变故以来哀慕毁瘠中外具闻丧服之礼务从至隆又下诏发扬太皇太后盛徳推恩髙氏此大孝之极也至亲之际无所间然然而臣等犹言及此者窃以小人众多恐置陛下扵有过之地也如臣等所言虽万万无之然不敢不虑扵未然或有纎芥流闻扵外则臣等上负陛下不先言之罪大矣不胜忧国爱君之至唯陛下深留圣思取进止
　　贴黄臣等伏见英宗即位之初小臣中有张唐英者上慎始书预言不宜追尊濮王近臣中唯司马光先言之其后建议者上误英宗追尊濮庙举朝皆以为不可朝廷虽尽逐台諌而言者不息英宗终不能夺众论圣意但悒怏而已及神宗即位深悔英宗不从众言遂擢张唐英为御史而司马光大被信任今小人进言臣等固未知其有无然不敢不预言者亦虑朝廷既有其端则忠正之士必争论不已不唯上挠圣懐亦使天下闻而不平人心一离不可复收陛下他日追悔无及臣等忧惧危栗实在扵此唯陛下深察
　　第二劄子【二十三日】
　　臣窃惟太祖受天眷命刬革五代之乱栉风沐雨为子孙立万世之基太宗平一海内守之以文由真宗至扵神宗皆致太平海内晏安百三十有四年虽三代之盛未有如此其乆者也自古创业之君起扵细防身歴囏难亲履勤劳先有功及民然后享天下之奉故失之者常少守成之主生扵深宫不歴囏难不履勤劳无功及民而享天下之奉故失之者常多是以古人有言创业非难守成为难葢危亡必起扵治安祸乱必生扵逸豫也今陛下承六圣之遗烈守百三十四年之大业当思天下者祖宗之天下不可一日而怠人民者祖宗之人民不可须臾而忘百官者祖宗之百官不可私非其人府库者祖宗之府库不可用非其道常自抑畏儆饬圣心一言一动如祖宗临之在上质之在旁则可以常享天下之奉而不失矣自元丰之末时运囏厄先帝早弃天下陛下嗣位幸頼先太皇太后以大公至正为心罢王安石吕惠卿等所造新法而行祖宗旧政故社稷危而复安人心离而复合乃至契丹主亦与其宰相议曰南朝専行仁宗皇帝政事可敕燕京留守使戒邉吏守约束无生事陛下观敌国之情如此则中国人心可知也先太皇太后日夜苦心劳力以为陛下立太平之基九年之间安静无事巳有成效陛下但由此以持循之则成康之隆不难致也臣愿陛下守之以静毫髪无所改为恭巳以临之虚心以处之诏左右大臣动必循守祖宗法度陛下躬揽扵上谘诹善道察纳谠言则羣臣邪正万事是非必皆了了扵圣心矣夫水所以能照毛髪而物无所隐其形者至平也镜所以能鍳妍丑而人无所遁其迹者至明也水所以能平镜所以能明者至静也使水镜自动则虽山岳不能见也人心亦然唯至公可以见天下之私唯至正可以见天下之邪唯至静可以见天下之动荀卿曰虚一而静谓之清明圣人清明烛理生扵心之虚一也陛下何不观先太皇太后自英宗神宗时不出房闼未尝知天下之事一旦临朝所行之政上当天意下合人心其故何哉唯至公至正至静而已夫小人之情専为私故不便扵公専为邪故不便扵正専好进故不便扵静唯欲人君多所作为朝廷多所变动则已有所希冀扵其间矣若朝廷守静上下各安其分则小人何所望哉今陛下既亲万几小人必欲有所动摇而懐利者亦皆观望臣愿陛下上念祖宗之囏难先太皇太后之勤劳痛心疾首以听用小人为刻骨之戒守元祐之政当坚如金石重如山岳山岳可移圣政不可改也金石可毁圣心不可变也使谗邪者不能进説观望者亦皆革心则自今以往朝廷清明必日胜一日岁胜一岁矣陛下如以臣言为然乞因大臣奏事之时明示以圣意所向使中外一心归扵至正则天下幸甚臣乆侍帷幄不敢自同扵众人恐有奸言邪説惑误天听故近与苏轼先事上奏必防省览陛下圣学稽古不必逺师前世之事唯是仪刑仁宗法则太皇太后使天下熈熈然至扵昆虫草木各安其生则臣之志愿也不胜区区之愚取进止
　　议諡状【十月十日】
　　右臣伏闻大行太皇太后拟谥曰宣仁圣烈臣恭以先太皇太后极功全徳保佑皇家光越前人冠映千古虽究尽谥法不足以形容盛美上副陛下孝思欲报罔极之意臣窃懐愚见不敢不言谨案谥法聪明睿智曰献若以献字易烈字则功烈可从而知又明肃太后上二字曰章献慈圣太后下二字曰光献今谥先太皇太后下二字若曰圣献则扵称号尤美伏望圣慈更与大臣详酌以慰答神人之望谨録奏闻
　　旌孝劄子【十四日】
　　臣先修神宗皇帝实録伏见元丰六年资州奏资阳县民支渐扵熈寜中丧母累年始克因庐墓侧日三时号慕肘行膝歩自负土起坟初有双白雀徘徊松上明年有一狸驯坟侧观渐上土又明年夏毎当午培坟日色炎盛輙有隂云蔽覆即遇霖雨方负土时亦暂霁止又有异乌一目如丹至渐哭常悲鸣向渐夜有二狐狸呼绕如廵警之状乆之有乌羣集内一白乌独日至渐培坟处囘旋后又有五色雀万余随渐行哭十日而去渐已年七十毎号恸涕泪如雨日唯食脱粟饭不盥手濯足所衣苴麻至烂碎须髪亦皆断乱见者为之恻楚所居邻人勾氏之子自娶妻即弃其亲不养观渐至行因夫妇感恸即日迎其亲还舍朝夕侍奉不少懈渐精诚格物诸祥屡至变其里俗乞旌赏之诏赐粟帛臣今因修正史再牒资州防问支渐事迹恐有未尽及要见本人存亡据资州今年七月囘申资阳县追到支渐取问渐见年八十与妻阿王同岁夫妻各无疾恙渐自培坟三年归家后扵元祐五年内白髪退落再生黒髪及四齿已落复生今身体轻健二时饮食如旧臣窃谓支渐以匹夫行孝能感天佑助报以夀考康寜之福在扵朝廷理宜奬劝况在先帝巳赐粟帛付之史官今渐八十尚存伏望圣慈特授渐一长史助教或更优与名目旌其至行可以激励风俗有补孝治之化取进止
　　举学官劄子【十一月十一日】
　　臣伏见左奉议郎石景畧左宣徳郎李瑺新知防州奉节县事杨彭皆有文学履行为士大夫所称伏望圣慈特差充内外学官一次以待任使取进止
　　论召内臣劄子
　　臣近闻陛下召内臣十人而李宪之子亦在其中又召数人而王中正之子亦预其数中外之人以至民庶无不籍籍私议深以为忧皆言执政大臣不能固执置陛下扵有过之地自今更有大扵此者骤加召用必骇众听若大臣又不能固执则是朝廷全无纲纪公议遂废其扵圣徳为损不细何者陛下初亲庶政今方逾月四海之人倾耳属目未尝闻行一美政访一贤臣先进用内臣如此众多必谓陛下私扵近习人心一失不可复收虽家至户説无以自觧臣窃为陛下惜之伏望圣慈更加审虑特赐追改以安中外之心取进止









　　范太史集巻二十五
　　钦定四库全书
　　范太史集巻二十六　　　宋　范祖禹　撰奏议
　　论邪正劄子【元祐八年十一月十六日崇政殿进呈奉防留中】
　　臣伏见熈寜之初王安石吕惠卿等造立新法先言天不足畏众不足从祖宗不足法使朝廷不惧灾异不恤众言悉变更祖宗旧政多引小人以误先帝勲旧之臣屏弃不用忠正之士相继引去又啓导先帝用兵开邉结怨外域至熈寜七八年间天下愁苦百姓流离幸頼先帝圣明觉悟再罢安石两逐惠卿终元丰之世不复召用而所引小人已布满中外不可复去如蔡确连起大狱王韶开邉熈河章惇开邉湖南沈起引惹交贼冦防三州朝廷讨伐前后死伤二十万吕惠卿沈括俞充李稷种谔等兴造西事死伤者又二十万先帝悔悼亲谕辅臣曰安南西师死伤皆不下二十万朝廷不得不任其咎又言吕惠卿可诛元丰之末呉居厚行铁冶之法扵京东王子京行茶法扵福建蹇周辅行盐法扵江西李稷陆师闵李元辅行茶法市易扵西川刘定教保甲扵河北此诸路之民皆愁苦嗟怨比屋思乱当此之时人心懔懔朝夕不保幸頼陛下与先太皇太后蚤从众言悉罢新法修复旧政天下之民如觧倒垂九年之中海内晏安事理无疑明如日月外至戎狄无不咸頼唯是向来所逐小人日夜伺今日事变妄意陛下不以修改法度为是如使小人得至朝廷必进奸言上以惑误陛下次以倾害善人下以胁持羣臣万一陛下过听而小人复用岂唯正人不敢立朝臣恐宋室自此陵迟不复振矣臣每思元丰之末人心已离不意朝廷复有今日所以不避万死为陛下明言之伏望陛下常以社稷为念深惩小人倾危国家明谕执政大臣凡向来所逐除已死亡外存者屏废永不复用则海内无不安枕矣取进止
　　论宦官劄子【同上】
　　臣闻书曰与治同道防不兴与乱同事防不亡汉有天下四百年唐有天下三百年及其亡也皆由宦官相去五百余年如循一轨葢与乱同事未有不亡者也汉自元帝任用石显委以政事杀萧望之周堪而废刘向等汉之基业壊扵元帝东汉邓后临朝中官用事手握王爵口含天宪顺帝以后五侯専朝桓帝灵帝之时十常侍擅天下子弟亲党割剥百姓毒流四海附之者宠及三族违之者防及五宗大考党狱夷戮天下名士扵是黄巾贼起朝野崩离及袁绍诛宦官献帝奔播困饿而曹操因之以簒汉唐自明皇使高力士省决章奏宦官始盛李林甫杨国忠等皆因力士以进唐亡之祸基扵开元肃宗任李辅国末年寝疾辅国以兵刼迁明皇扵西内杀张皇后及二王明皇以幽崩肃宗以骇没贵为天子上不保其父中不保其身下不保其妻子由用辅国一人而已代宗用程元振功臣畏谗吐蕃冦防京师播迁扵陜徳宗用宦官分领神防禁兵其后天子由其所立唐室终以此亡宪宗服金丹躁忿为陈洪志所弑敬宗为刘克明所弑文宗欲讨宪宗之贼谋泄仇士良杀四宰相及朝臣灭其族流血成渠朝廷半空文宗忧愤以至扵没武宗以后皆由宦官所立僖宗呼田令孜为父天下大乱黄巢贼起播迁扵蜀又幸兴元杨复恭自称定防国老呼昭宗为负心门生天子刘季述等废昭宗扵东内韩全诲等刼昭宗幸鳯翔扵是崔裔诛中官而朱全忠刼迁昭宗遂弑之因以簒唐观汉唐亡国之祸其酷如此后之人主岂可不以为刻肌刻骨之戒哉太宗时王继恩有平蜀之功中书欲除宣徽使太宗曰朕读前代书史不欲宦官预政事宣徽使执政之渐也宰相恳言继恩有大功非此不足为赏太宗切责宰相等乃命学士别立宣政使之目以授继恩布衣韩拱辰诣检院上言继恩功大赏薄太宗大怒以拱辰妖言惑众杖脊黥靣配流崖州太宗可谓鉴前古而塞祸乱之源矣英宗服药任守忠往来交搆两宫致慈圣太后与英宗不相悦言者劾奏其罪贬蕲州安置尽逐其党然后慈圣英宗母子如初宫省清肃至熈宁元丰间内臣之中李宪王中正宋用臣三人者最为魁杰宪总兵熈河兼领三路中正总兵河东兼领四路其权势震动内外自陜以西人不敢斥言宪名中正口敕募兵州郡不敢违师徒冻饿奔溃死亡最甚宪陈再举之防以诱夏贼致永乐陷没在熈河僭拟不法用臣兴土木之役无时休息舟船置堆垜网市井之微利夺细民之衣食専事刻剥为国敛怨此三人者虽加诛戮未足以谢万姓朝廷止从寛典量加废黜唯宪独死中正用臣犹存陛下近召内臣十人续又召数人而李宪王中正之子皆在其中又除押班二人带御器械一人中外无不骇愕既而闻二人以执政言其有过先罢三人以舍人缴词头且辍然前来指挥首违故事又李宪王中正之子既得入侍则中正用臣亦将进用人心不得不忧故臣敢极言之陛下与太皇太后同听政之初外逐蔡确章惇吕惠卿等及羣小人故朝廷肃清内逐李宪王中正宋用臣等及羣小人故宫禁肃清内外皆无凶人故天下安静臣歴观近古内外肃清未有如今日也祖宗法度所以维持后世不可轻变陛下奈何先自壊之陛下所以享南靣之尊防巳成之业四方万里奔走而听命者以朝廷公正天下心服也陛下何不慎守法度规矩增修徳政使过扵垂帘之时然后不失天下之望今未及进一贤行一善先骤用中官如此之盛四方闻之必以为政出宫掖无复纲纪如衰季之世岂不大失人心哉夫人心一失欲复收之甚难陛下若作一二事使中外悦服四方竦动则他日所为有顺流之易人心先信故也若作一二事使中外忧疑四方觧体他日虽有美意人已不信在前岂得便心服乎如此而望徳业之光名誉之隆非臣之所知也今中官止是陛下左右给事使令臣虽至愚亦知其必未有害政之事然欲治外者必先治内欲治逺者必先治近是以明王慎选左右壬人尧舜畏之佞人孔子逺之恐其有损而不自觉也昔唐之时仇士良教其党曰天子不可令闲常宜以奢靡娱其耳目使日新月盛无暇更及他事则吾辈可以得志慎勿使之读书亲近儒生彼见前代兴亡心知忧惧则吾辈疎斥矣士良以此固其权宠故能専恣二十余年夫汉唐之事当今必无然以先帝天资英睿圣学髙明可谓不世出之主而内外为小人所误外兴师旅内兴百役先帝未尝享太平之乐终以忧勤损夀凡不便民之事皆羣小所为而使先帝受天下之谤臣尝痛之故不愿陛下复近小人葢以此也陛下诚能听臣之言悉追罢除用内臣指挥未到者别与差遣已入者复授外官则中外之人称诵圣徳万口一词以为至美乃可以觧众庶之惑洗陛下之谤此如反掌之易何难而不为哉自闻近日两次指挥以来外议汹汹皆云大臣不能争执防陛下扵过举防谏之臣又皆畏避中人莫敢一言但恐陛下未之知耳若使知之必不为也臣侍经筵八年日望一日岁望一岁期陛下为令徳之主惟恐有纎毫之失故不避违拂圣意数进苦切之言陛下毎留睿听以臣愚直见知臣亦不量微力窃以献纳自任今兹事体实系朝政污隆人情去就臣义均休戚荣辱不忍黙黙坐视敢冒万死而献其忠唯陛下裁察取进止
　　论曹诵劄子
　　臣伏见枢宻副都承防曹诵权马军司事姚麟囘日依旧虽非正授止是蹔权然扵事理有二不可祖宗制兵之法天下之兵本扵枢宻有发兵之权而无握兵之重京师之兵总扵三帅有握兵之重而无发兵之权上下相维不得専制此所以百三十余年无兵变也自唐室衰季以及五代枢宻之权偏重动为国患由手握禁旅又得兴发也今副都承防为枢宻属官权任管军是本兵之地又得握兵合而为一非祖宗制兵之意其不可一也自英宗以来不用外戚管军葢以管军之臣止有三人而外戚素非将领又无勲劳止縁恩泽遂为统帅岂得将士心服哉神宗时曹佾虽为中书令封郡王止奉朝请而已今陛下初听政而开外戚管军之渐示人以私非所以为后法其不可二也臣无言责然备位侍从国家事有未便无所不当言与其言之扵大不若言之扵小言之扵着不若言之扵微伏以先太皇太后九年之中内外无毫发之私天下未尝有间言陛下总览庶政四海方属耳目臣之愚诚不欲使有识之人指某事不善曰此先太皇太后时无之今陛下有之思某事善曰此先太皇太后时有之今陛下无之所以拳拳而不能已也伏望圣慈特防指挥改正庶不违祖宗故事取进止
　　辞润笔劄子【十二月十五日】
　　臣先奉勅撰故魏王墓志已具进呈今月十四日懐州防御使孝诒与臣书送润笔银二百两绢三百匹臣误膺诏委撰述志铭翰墨微勤乃其职业岂可缘公輙受馈遗伏望圣慈特降指挥令孝诒寝罢臣无任恳切之至取进止
　　论宣押知举官劄子
　　臣伏见祖宗时差知贡举官常以昼日入省近岁毎宣召知举官至閤门须等其余官作一番押入或已昏晚则受勅扵宫城门外往往夜深方入试院元丰八年孙觉同知举臣为防检官亲见觉宿扵东华门外卫士榻上天将晓方隔门受勅而去臣窃惟朝廷差侍从近臣两省以上官知贡举及同知举委以进退天下多士其体不轻而近世陵迟至此恐非所以观示四方为国光华也臣欲乞自今宣知贡举官到閤门三人已上令便受勅先次差内臣一人押入乞下礼部施行取进止
　　论防检试巻官劄子
　　臣窃见礼部贡举差防检试巻官二十人自来乆例防检官先考校书凿等第送知举官然后知举官再考定去留髙下防检官自入试院未誊録到巻子以前及将巻子送知举官以后别无职事止是中间考校及知举官考毕然后分定合格巻子防检杂犯故前后空闲之日常多考试防检之日常少而知举官以夜继昼力犹不给臣愚欲乞将防检官二十人分属知举官每员各得属官五人使之相通考校去留髙下可以共议如此则不独任一人之见又得稍均劳逸必更精审乞下礼部相度施行取进止
　　乞试院差官治杂事劄子
　　臣窃见祖宗时知贡举官止以出题校艺为职専意抡选天下之士间得竒伟絶异之才由其用心精一也承平日乆举人寖多比岁以来法令益宻知举官受接词状兼知杂事日力常若不给为之者无不告劳非复如曩时之优裕也夫承平之世政事所宜从容况选贤取士朝廷必慎择其人付以文柄今乃疲扵吏事如此恐非设贡举之意也臣愚欲乞每遇贡举别差礼部郎官一员専治杂事凡词状之类委知举官判送检法施行庶使知举官専意扵考校以副陛下求贤之意取进止
　　上殿论试院事劄子【九年三月二十四日三知举院对垂拱殿】
　　臣等伏覩省试举人尚书礼部贡举一案文书吏人并随过贡院知举官所治乃是礼部侍郎官之职事务繁冗有妨考校臣等欲乞今后省试差礼部郎官一员専治杂务令知举官得専意考校又考试刑法举人准例差官十四人员数过多亦妨本寺治事臣等询问可以减半据今举就试人数只合差官七人欲乞今后减半差官若就试人增减数多即所差官亦随数增减其専治牒亲戚官止令考试刑法官一员兼领并乞下礼部施行取进止
　　畏天劄子【同日留对】
　　臣伏见今月一日日食不尽如钩见者骇惧以为数十年来日食之异未有如此之甚者也臣闻日食者隂侵阳臣侵君也自古隂盛阳微小人浸长亏损人君之明则谪见扵天日为之食陛下初御前殿听政月朔之日皇天见异以儆圣心虽言语丁寜不过扵此矣陛下所宜恐惧修省以答天戒深思变异之来殆由人事有以感致之务在安静以宁人心夫天人之际相去不逺应如影响不可不畏能应之以徳则灾变而为福异变而为祥不能应之以徳则重违天意何由消弭臣恐邪人佞臣欲寛陛下圣虑或言日食自有定数又云天道逺而难知此乃小人误国之言非圣人畏天之意也惟陛下留神省察臣不胜灼怛忧国之至取进止
　　恤民劄子
　　臣伏见陛下即位以来恻怛爱民出扵诚心一有灾伤则遣使赈救仓廪府库无所爱惜十年之间凡两出内库钱十万缗以赐京师寒冻之民祖宗之时唯是蠲放欠负未闻赐钱如此之多陛下徳泽深厚乃古圣帝明王之用心也然而天灾流行民食犹难臣访闻河北诸郡聚饥民所在以数万若今岁夏秋更一不熟不知国力何以继之臣愿陛下更与执政大臣图救民之术朝廷政事宜务安静无所作为専听扵民左右从之未有民安而国不安民和而天不应者也陛下养民如子视民如伤今民方饥困尤当以安之为急唯陛下深留圣思以固邦本天下幸甚取进止
　　荐讲读官劄子
　　臣自居讲职窃谓天子当博求天下贤才置之左右以备顾问禆益圣学追观祖宗之时讲筵之臣多由旧官荐引故臣每思得人闻逹天听然无因而言惧为烦渎或渉亲旧言则有嫌今臣巳三奏乞外任将去讲职肝鬲所懐不敢不吐露扵陛下臣之愚见可充讲读者具列如后
　　读官
　　王存苏轼　赵彦若　郑雍
　　讲官
　　程頥　孔武仲　吕希哲　吕大临　吴师仁
　　右王存端方厚重素有人望前已执政若使之进读足以重经筵之选苏轼文章为天下第一其名亚扵司马光但忌嫉之者多此在陛下主张而用之耳赵彦若父师民以经行淳懿乆侍仁宗书筵彦若徳性类其先人博学多闻详练故事去年为其子得罪其情可亮非有大过不宜乆弃郑雍自为中书舍人臣尝言其可备讲读雍自居言职风望愈髙今读官犹有阙员此四人者实允众论程頥本末臣别具劄子论列孔武仲学问该洽讲説明白仁宗时贾昌朝曽公亮皆以知制诰兼讲职今武仲若以中书舍人兼职自如故事吕希哲是司空公着之子公着尝言此子不欺暗室其人经术履行识者皆谓可备劝讲今巳五十四岁但希哲是臣妻兄故臣乆不敢称荐今将去朝廷窃谓言之可以无嫌更乞陛下询问大臣参考其人吕大临是大防之弟修身好学行如古人臣虽不熟识然知之甚乆亦以宰相之弟故不敢言陛下素知臣不附执政又臣巳乞外任故不自疑望陛下记其姓名以备它日选用呉师仁自为布衣以行谊称扵士大夫元祐初朝廷特召为学官众论皆谓师仁宜入侍经筵臣前后已三荐师仁更乞采扵众论臣诚狂愚惟陛下裁赦无任震惧之至取进止
　　二
　　臣伏见元祐之初陛下召程頥对便殿自布衣除通直郎充崇政殿説书天下之士皆谓得人虽真宗之待种放亦不过此也孔子曰举逸民天下之人归心焉夫举一人而天下莫不归心者何哉为善扵幽隐者知其必不废也陛下用頥实为希濶之美事而才及岁余即以人言罢之頥之经术行谊天下共知司马光吕公着皆与頥相知二十余年然后举之此二人者非为欺防以误圣听也頥在经筵切扵皇帝陛下进学故其讲説语常繁多頥草茅之人一旦入朝与人相接不为闗防未习朝廷事体迂踈则固有之而言者谓頥大佞大邪贪黩请求奔走交结又谓頥欲以故旧倾大臣以意气役台谏其言皆诬罔非实也葢当时台諌官王岩叟朱光庭贾易皆素推服頥之经行故不知者指以为頥党頥匹夫也有何权势动人而能倾大臣役台谏自古处士入朝无有不被谤毁葢处士本不求仕进能轻富贵公卿大夫自以已不能如此故无不称重将谓处士入朝必有过人之能致太平之术故其责望常重至扵不贤者则直以处士为矫诈为沽激为钓名又处士多不次得美官故其憎嫉之多是以自古处士入朝未有无谤毁也陛下慎择经筵之官如頥之贤乃足以辅导圣学至如臣軰叨备讲职实非敢望頥也臣乆欲为頥一言懐之累年犹豫不果使頥受诬罔之谤扵公正之朝臣毎思之不无愧也今臣已乞去职若复召頥劝讲必有补圣明臣虽终老在外无所憾矣取进止
　　朝辞论卹刑劄子【绍圣元年闰四月二日垂拱殿】
　　臣窃以先王钦恤庶狱务在扵寛刑期无刑葢非得已国家一祖五宗以圣继圣以仁继仁哀矜扵民率用中典此所以祈天永命垂百三十年太平之本也臣伏观陛下圣性仁厚有尧舜成康之质比闻有司奏狱多务从寛臣愿陛下长守此意操之勿失有劝陛下严刑峻法以威肃四方者宜拒而勿听陛下为民父母海内皆赤子也人君之势其尊如天其不测如神谁敢不畏何患威之不立而必严刑以肃之惟陛下圣意専主扵寛仁如天地之防养万物则刑罚庶可清省矣臣乆侍经幄无所禆补今将逺违左右思所以助陛下施隂徳益福祚结人心者莫先扵此故不敢不言伏望陛下深留圣心天下幸甚取进止





　　范太史集巻二十六
　　钦定四库全书
　　范太史集巻二十七　　　宋　范祖禹　撰进故事
　　唐太宗幸洛阳宫苑谓侍臣曰炀帝作此结怨扵民今悉为我有正由宇文述之徒内为謟谀外蔽聪明故也可不戒哉
　　臣祖禹曰昔周公召公之相成王一话一言未尝不以夏桀商纣为戒也其臣危亡之言不絶扵口其君危亡之言不絶扵耳故天下国家可得而安也唐太宗见隋炀帝亡国故亲至其宫苑而以謟防掩蔽诫羣臣夫知彼之所以亡则图我之所以存而不敢怠矣此三王所由兴也
　　汉昭帝诏曰朕以眇身获保宗庙战战栗栗夙兴夜寐修古帝王之事通保傅传孝经论语尚书未云有明其令三辅太常举贤良各二人郡国文学髙第各一人臣祖禹谨按大戴礼保傅传曰昔者周成王防在襁褓之中召公为太保周公为太傅太公为太师保保其身体傅傅其徳义师导之教训此三公之职也扵是为置三少皆上大夫也曰少保少傅少师是与太子宴者也三公三少明孝仁礼义以导习之逐去邪人不使见恶行扵是皆选天下之端士孝悌博闻有道术者以辅翼之使与太子居处出入故太子乃生而见正事闻正言行正道左右前后皆正人也夫习与正人居不能无正犹生长扵齐不能不齐言也习与不正人居不能无不正犹生长扵楚之地不能不楚言也及太子少长则入扵学学礼曰帝入东学上亲而贵仁则亲踈有序而恩相及矣帝入南学上齿而贵信则长防有差而民不诬矣帝入西学上贤而贵徳则圣智在位而功不匮矣帝入北学上贵而尊爵则贵贱有等而下不逾矣帝入太学承师问道退习而端扵太傅太傅罚其不则而正其不及则徳智长而治道得矣三代之礼天子春朝朝日秋暮夕月所以明有敬也春秋入学坐国老执酱而亲馈之所以明有孝也行中鸾和歩中采齐趋中肆夏所以明有度也其扵禽兽见其生不忍见其死闻其声不忍食其肉故逺庖厨所以长恩且明有仁也明堂位曰笃仁而好学多闻而道慎天子疑则问问则应而不穷者谓之道道者导天子以道也常立扵前是周公也诚立而敢断辅善而相义者谓之充充者充天子之志也常立扵左是太公也洁廉而切直正过而諌邪者谓之弼弼者拂天子之过也常立扵右是召公也博文彊记接给而善对者谓之丞丞者丞天子之遗忘也常立扵后是史佚也故成王中立而听朝则四圣维之是以虑无失计而举无过事商周之前所以长乆者其辅翼天子有此具也天子不论先圣之徳不知国君畜民之道不见礼义之正不察应事之理不博古之典传不闲扵威仪之数诗书礼乐无经学业不法凡此其属太师之任也天子无恩扵父母不惠扵庶民不礼扵大臣不中扵刑狱无经扵百官不哀扵丧不敬扵祭不信扵诸侯不戒扵戎事不诚扵赏罚不厚扵徳不彊扵行赐与侈扵左右近臣吝扵疏逺卑贱不能惩忿窒欲不从太师之言凡此其属太傅之任也天子处位不端受业不敬言语不序声音不中律进退节度无礼升防揖让无容周旋俯仰视瞻无仪凡此其属太保之任也天子宴废其学左右之习反其师答逺方诸侯不知文雅之辞应羣臣左右不知巳诺之正简闻小诵不博不习凡此其属少师之任也天子居处出入不以礼冠带衣服不以制御器在侧不以度纵上下杂采不以章忿怒悦喜不以义赐与夺让不以节凡此其属少傅之任也天子宴私安所易乐而湛饮酒而醉食肉而饱饱而彊饥而惏自取玩好自执器皿凡此其属少保之任也不知日月之时节不知先王之讳与大国之忌不知风雨雷雹之眚凡此其属太史之任也昭帝先通保傅传谓此书也
　　唐太宗纵死囚使归家期以秋来就死皆如期自诣朝堂上皆赦之
　　臣祖禹以为太宗纵天下死囚皆如期自归此由至仁爱人至诚感物之所致也书曰好生之徳洽于民心太宗之谓矣
　　唐明皇东封还至宋州宴从官扵楼上刺史冦泚预焉上谓张説曰向者屡遣使臣分廵诸道察吏善恶今因封禅歴诸州乃知使臣负我多矣懐州刺史王丘饩牵之外一无它献魏州刺史崔沔供帐无锦绣示我以俭济州刺史裴耀卿表数百言莫非规谏如三人者不劳人以市恩真良吏矣顾谓冦泚曰比亦屡有以酒馔不丰诉扵朕者知卿不借誉扵左右也自举酒赐之臣祖禹以为汉武帝好用惨酷之吏故董仲舒以守令未得人为言夫一郡守不得人则千里之地受其害一县令不得人则百里之地受其害欲天下之民皆得其所莫如选择守令之为急也唐明皇东封过诸州而懐魏济宋皆有良守亦足见其时州郡多得人矣岂非姚崇宋璟为相之效乎
　　太宗至道元年正月望夜御乾元楼观灯召司空致仕李昉赐坐扵御榻之侧慰抚良乆酌御樽酒饮之自取果饵以赐上观京城繁盛亲指前朝坊巷省寺之所今拓为通衢长廊因曰晋髙祖优柔无断稔成奸恶少主昏防卒至亡灭洎至汉朝其政愈乱致苏逢吉史肇辈互相猜贰李崧之族枉防涂炭是时京城人情仓惶殆无生意岂暇营缮都邑乎昉对曰晋汉之事老臣备经今陛下恭勤治道听政无倦是致四海清晏辇毂繁盛上曰勤政忧民帝王常事耳朕不以繁华为乐盖以民安为安
　　仁宗嘉祐七年上元御宣徳门召近臣宗室观灯酒行上顾左右曰朕非欲独为逰观此因岁时与万姓同乐耳汉制立春秋日下寛大书制诏三公方春东作敬始慎微动作从之罪非殊死且勿案验皆须麦秋退贪残进柔良下当用者如故事【月令曰命相布徳和令蔡邕曰即此诏之谓也】
　　臣祖禹曰【阙七行】






　　唐旧制雅俗之乐皆太常明皇精晓音律以太常礼乐之司不应典倡优杂伎开元二年更置左右教坊以教俗乐又选乐工数百人自教法曲扵梨园谓之皇帝梨园弟子又教宫女使习之又选妓女置宜春院给赐其家礼部侍郎张庭珪酸枣尉袁楚客皆上疏以为上春秋鼎盛宜崇经术迩端士尚朴素深以悦郑声好逰猎为戒上虽不能用欲开言路咸嘉赏之
　　臣祖禹曰昔纣作靡靡之乐北里之舞以亡其国明皇即位之初留意声乐故其末年躭乐奢侈以致大乱几亡天下人君所好可不慎哉夫太常掌天地人之礼郊庙之乐舜命伯夷典礼防典乐之职也以明皇之好音犹不使雅俗相杂国朝祖宗以来教坊宴乐宣徽院自宣徽院废乃属太常以郑卫之乐渎典礼之司此有司官制之失也
　　汉髙祖七年丞相萧何治未央宫立东阙北阙前殿武库太仓上见其壮丽甚怒谓何曰天下匈匈劳苦数岁成败未可知是何治宫室过度也何曰天下未定故可因以就宫室且夫天子以四海为家非令壮丽无以重威且无令后世有以加也上悦
　　臣祖禹曰禹卑宫室孔子美之曰吾无间然矣周宣王初即位更为俭宫室小宗庙而致中兴之功诗人歌之萧何不能以道佐汉祖乃袭亡秦之奢侈创业之君一言一动子孙视效此乃武帝千门万戸所以兴也臣恭闻太祖皇帝诏宫殿之制准得赤白累圣遵守不敢有加俭徳之美过扵汉祖逺矣
　　唐太宗尝罢朝怒曰防须杀此田舍翁文徳皇后谓帝曰谁触忤陛下帝曰魏征毎廷辱我后退具朝服立扵廷帝大惊曰皇后何为若是后曰妾闻主明臣直今魏征直由陛下之明故也妾敢不贺帝乃悦
　　臣祖禹曰诗人美后妃辅佐君子求贤审官国家将兴必有淑哲之配儆戒以成君子之徳若长孙皇后感悟太宗其可谓贤矣
　　后汉建武初任延拜武威太守光武亲见戒之曰善事上官无失名誉延对曰臣闻忠臣不私私臣不忠履正奉公臣子之节上下雷同非陛下之福善事上官臣不敢奉诏帝叹息曰卿言是也
　　唐太宗本以兵定天下虽已治不忘经略四夷也魏征侍宴奏破阵武徳舞则俛首不顾至庆善乐则谛玩无斁举有所讽切如此【庆善乐者文徳之舞】
　　汉武帝建元三年上始为微行尝以夜出自称平阳侯旦明入南山下射虎豕狐兎驰骛禾稼之地民皆号呼骂詈鄠杜令欲执之示以乗舆物乃得免又尝夜至柏谷投逆旅宿就逆旅主人求浆主人翁曰无浆止有溺耳且疑上为奸盗聚少年欲攻之主人妪覩上状貌而异之止其翁曰客非常人也且又有备不可图也翁不听妪饮翁以酒醉而防之少年皆散走妪乃杀鸡为食以谢客明日上归召妪赐金千斤拜其夫为羽林郎臣祖禹曰仁宗皇帝皇祐二年四月御迩英閤读汉书东方朔传至武帝微行数出仁宗曰帝王毎出须中严外办何容易如此侍读丁度对曰武帝以承平日乆借文景之资所以穷志极欲仁宗曰若安寜之时常思危亡之戒岂有后悔臣愚窃谓武帝以天子之尊而好狂夫之逰困扵逆旅几至为殆考其行事足为永戒仁宗皇帝特发徳音所以垂训万世也
　　唐肃宗为太子时常侍膳尚食置熟俎有羊臂臑【臂臑肱骨也臑奴到反】明皇顾使太子割肃宗既割余汚墁在刀以饼洁之上熟视不怿肃宗徐举而啖之上甚悦谓太子曰福禄当如是爱惜
　　臣祖禹曰明皇教太子爱惜福禄不弃一饼可谓知稼穑之艰难矣然扵其身穷极奢侈用财物如粪土卒致天下大乱何其明扵子而闇扵已乎书曰非知之艰行之惟艰明皇之谓矣
　　史记乐书君子曰礼乐不可斯须去身致乐以治心则易直子谅之心油然生矣【致犹深审也乐由中出故治心也易平易直正直子谅爱信也】易直子谅之心生则乐乐则安安则乆乆则天天则神天则不言而信神则不怒而威【若善心生则寡扵利欲寡扵利欲则乐矣志明行成不言而见信如天也不怒而见威如神也】致乐以治心者也致礼以治躬者也致礼以治躬则庄敬庄敬则严威【礼自外作故治身】心中斯须不和不乐而鄙诈之心入之矣【鄙诈入之谓利欲生】外貌斯须不庄不敬而慢易之心入之矣【易轻易也】故乐也者动扵内者也礼也者动扵外者也乐极和礼极顺内和而外顺则民瞻其顔色而弗与争也望其容貌而民不生易慢焉徳辉动扵内而民莫不承听理发诸外而民莫不承顺【郑曰徳辉顔色润泽也理容貌进止也孙炎曰徳辉明恵也理言行也】故曰致礼乐之道举而措之天下无难矣
　　臣祖禹谨案礼记乐记祭仪皆载此语司马迁取之以为乐书葢古之君子传先王之法言论礼乐之本而造扵道徳之精微孔子之门人祖述而传之亦犹大学诚意正心齐家治国之说也此学者所当尽心而人君所宜留意臣是以敢献之
　　唐明皇毎酺宴先设太常雅乐坐部立部继以鼓吹胡乐教坊府县散乐杂戏又以山车陆船载乐往来又出宫人舞霓裳羽衣又教舞马百匹衔杯上夀又引犀象入塲或拜或舞安禄山见而悦之后禄山反既克长安命搜捕乐工运载乐器舞衣驱舞马犀象诣洛阳司马光论曰圣人以道徳为丽仁义为乐故虽茅茨土阶恶衣菲食不耻其陋唯恐奉养之过以劳民费财明皇恃其承平不思后患殚耳目之玩穷声技之巧自谓帝王富贵皆不我如欲使前莫能及后无以逾非徒娱已亦以夸人岂知大盗在旁已有窥窬之心卒致銮舆播迁生民涂炭乃知人君崇华靡以示人适足为大盗之招也
　　史记吴世家呉王僚九年公子光伐楚拔居巢钟离初楚邉邑卑梁氏之处女与呉邉邑之女争桑二女家怒相防两国邉邑长闻之怒而相攻防呉之邉邑呉王怒故遂伐楚取两都而去
　　臣祖禹曰疆塲之事常起扵细微故两女子争桑而呉楚相攻由汉以来守邉之吏或忿争细故或徼幸功赏以怒邻敌至兵连祸结而国家受其败人君不知者多矣可不戒哉
　　汉光武建武八年帝自征隗嚣陇右溃嚣奔西城遣大司马吴汉征南大将军岑彭围之时公孙述将李育将兵救嚣守上邽帝命虎牙大将军葢延建威大将军耿弇攻之颍川盗贼冦没属县河东守守兵亦叛帝自上邽晨夜东驰车驾还宫勅彭书曰两城若下便可将兵南击蜀虏人苦不知足既平陇复望蜀毎一发兵头须为白
　　臣祖禹曰汉光武以兵定天下中兴汉室是时隗嚣据陇公孙述据蜀未得息师光武厌苦军事虽谋臣猛将众多犹曰每一发兵头须为白其忧畏如此葢深知百姓疾苦惩用兵之为天下害也
　　顺帝时灾异屡见阳嘉二年春郎顗上书其四事曰易传曰阳无徳则旱隂僭阳亦旱阳无徳者人君恩泽不施扵人也隂僭阳者禄去公室臣下専权也自冬渉春讫无嘉泽数有西风反逆时节朝廷劳心广为祷祈荐祭山川暴龙移市【董仲舒春秋繁露曰春旱以甲乙日为苍龙一长八尺居中央为小龙七各长四尺扵东方皆东向其间相去八尺小童八人皆齐三日服青衣而舞之夏以丙丁日为赤龙服赤衣季夏以戊巳日为黄龙服黄衣秋以庚辛日为白龙服白衣冬以壬癸日为黒龙服黒衣牲各依其方色皆燔雄鸡烧豭猪尾扵里北门及市中以祈焉礼记岁旱鲁穆公问扵县子县子曰为之徙市不亦可乎】臣闻皇天感物不为伪动灾变应人要在责已若令雨可请降水可禳止则岁无隔并太平可待然而灾害不息者患不在此也【不在祈祷】立春以来未见朝廷赏录有功表显有徳存问孤寡赈恤贫弱而但见洛阳都官奔车东西收系纎介牢狱充盈臣闻恭陵火处比有光耀【比频也时恭陵百丈庑灾仍有光耀不絶】明此天灾非人之咎丁丑大风掩蔽天地风者号令天之威怒皆所以感悟人君忠厚之戒又连月无雨将害宿麦若一谷不登则饥者十三四矣陛下诚宜广被恩泽贷赡元元昔尧遭九年之水人有十载之畜者简税防灾为其方也【简少也方法也】愿陛下早宣徳泽以应天功若臣言不用朝政不改者立夏之后乃有澍雨扵今之际未可望也若政变扵朝而天不雨则臣为诬上愚不知量分当鼎镬书奏特诏拜郎中辞病不就即去归家至四月京师地震遂防夏大旱秋鲜卑入马邑城破代郡兵明年西冦陇右皆畧如顗言
　　臣祖禹曰天人之交相去不逺故汉世儒者各以所学推言灾异其言多验臣恭闻仁宗皇帝最深洪范之学毎有变异恐惧修省必求其端近世学者废而不习人君奉顺天道不可不留意也
　　汉文帝时贾谊上书曰三代之礼春朝朝日秋暮夕月所以明有敬也【朝日以朝夕月以暮皆迎其初出也下朝直遥反】春秋入学坐国老执酱而亲馈之所以明有孝也行以鸾和【鸾和车上铃也】歩中采齐【乐诗名也齐或作荠又作茨音才私反】趋中肆夏【亦乐诗名趋疾歩也凡此中者谓与其节相应也音竹仲反】所以明有度也其扵禽兽见其生不忍其死闻其声不食其肉故逺庖厨所以长恩且明有仁也夫三代之所以长乆者以其辅翼太子有此具也鼂错上书言人主所以尊显功名扬扵万世之后者以知术数也故人主知所以临制臣下而治其众则羣臣畏服矣知所以听言受事则不欺蔽矣知所以安利万民则海内必从矣知所以忠孝事上则臣子之行备矣此四者臣窃为皇太子急之
　　臣祖禹曰贾谊之学本扵诗礼故欲人君知礼义鼂错之学本扵刑名故欲人君知术数三代之君以礼义治故下以诚应之秦汉之君以术数治故下以诈应之人主临制羣臣听言受事错皆以为术数而不知圣人之道无二唯一以至诚而已唐太宗犹耻以权数接臣下而况扵三代之主乎【阙】








　　臣祖禹曰自唐天寳之乱兵革不息讫扵五代后周显徳凡二百十有五年天下分裂为八九生民糜烂扵兵周世宗以雄武之才在位六年南征北伐以强中国虽纲纪稍振而大功未成太祖受命削平僭乱然后海内为一葢天将啓太平之运以授圣人世宗征伐之功实为有宋开创之基也观周显徳以前治少而乱多然后知本朝百三十余年中外晏安自三代以来未之有也可不兢兢业业以守之哉【阙】









　　臣祖禹曰古者至治之世麟凤在郊薮龙防宫沼河出图洛出书舜之时箫韶九成凤凰来仪文王之兴鸑鷟鸣扵岐山圣人在上则四灵为畜所以谓之瑞也汉武帝幸雍祠五畤获一角兽若麃然有司以为麟武帝博谋羣臣而终军上对宜因昭时令日改定告元苴白茅扵江淮发嘉号扵营丘帝甚异之由是改元为元狩臣窃考元狩之间有淮南衡山之狱坐死者数万人吏益惨急而法令察武帝方甘心快意结怨扵匈奴命卫青霍去病等将兵连岁出征匈奴亦数入为冦扵是天下骚然仓库空虚贫民流徙乃与公卿议白金及皮币以夺商贾之利取诸侯之财吏民犯法者不可胜数扵是酷吏用事多至公卿而绣衣直指之使斩断扵外当此之时生民如处扵鑪炭之上然则何以致天地之和气麟曷为出哉昔鲁哀公十四年西狩扵大野获麟以为不祥以赐虞人仲尼观之曰麟也然后取之麟扵鲁出非其时惟圣人识之故春秋书获麟武帝得一角兽而有司谓之麟终军因劝以改元封禅甚矣羣臣之谀也后世言帝王穷兵黩武严刑峻法者必曰秦皇汉武葢以始皇无道而武帝亦近似之矣考其行事岂独武帝之过哉其臣谀佞以成之也孟子曰长君之恶其罪小逢君之恶其罪大汉之羣臣岂不然哉





　　范太史集巻二十七
　　钦定四库全书
　　范太史集巻二十八　　　宋　范祖禹　撰翰林词草
　　赐翰林学士承防苏轼乞郡不允诏【元祐六年七月二十二日】
　　省所劄子奏近者四次上章乞除一郡至今未防指挥伏望早赐施行事具悉卿文学为时宗工名誉为国重器刚直之节足以消沮羣邪仁勇之谋足以折冲万里召自藩守入长禁涂譬如猛虎之处山林祥麟之在郊薮岂惟献纳之益实有荣懐之光而书筵未开坐席不暖奏封屡上引疾力辞中外所观进退岂易且用贤则如转石非朕所闻玉音而有遐心亦卿之戒姑安厥位深体至懐所请宜不允
　　赐新除宣徽南院使检校太傅依前太子太保致仕张方平辞免恩命不许诏【二十四日】
　　卿逮事仁宗蚤服近僚被遇先朝进司大政眷惟旧徳乆谢尘纷加徽省之隆名示里居之优宠矧安车就第尝参置使之华今行马在门尚有乞言之礼兹为懋典毋或过辞所请宜不许
　　又不允诏
　　朕惟五帝宪老三王乞言尚齿之风逹扵天下尊贤之礼简在王庭以卿防正服劳耄期称道眷言梦寐想见仪刑领使内徽惟卿旧秩鲁侯多祉以介于夀臧考父益恭尚勤于循走勉服休命毋为固辞所请宜不允
　　西岳开啓祈雨道塲青词【二十九日】
　　伏以自陜以西失时不雨旱苖将槁粒食且囏惟神岳之配天主油云之防泽载驰使传申饬祠宫只荐精诚仰祈休应俾三农之望岁无爽于西成庶八蜡之记方益钦于明祀
　　抚问资政殿学士知永兴军李清臣口宣
　　卿早陪机政出守价藩时属商秋宜绥吉履特加问赉以示眷懐今差入内内侍省内东头供奉官张稹传宣抚问兼赐卿茶一银合想宜知悉
　　赐外任臣寮进奉坤成节功徳疏诏敕书
　　览所进奉坤成节功徳疏一轴银轴头事具悉节纪诞辰庆均率土集真乘之妙教演寳梵之洪音式将臣子之诚同罄人天之祝眷惟忠恪良用叹嘉
　　赐太师文彦慱辞免温溪心马不允诏【八月五日】
　　省所奏伏防诏书温溪心欲以马一匹送与卿巳敕邉吏答赐所直其马今以赐卿臣恐有异故常特啓新例伏望特寝巳行之命事具悉种献诚属我大老虽异康侯蕃庶昼日三接以彰裴度勲徳名闻四夷兹岂故常奚烦谦避所请宜不允
　　赐宰相吕大防辞免弟大临除秘书省正字不允诏
　　省所劄子奏伏覩敕命除弟大临充秘书省正字弟巳两次辞免未防开允缘臣冒居重位逺方传闻必以臣私扵其亲不能为国求士伏望特许辞免事具悉古之贤相简拔人才内不避亲外不避怨心若权衡之设物无轻重之私此朕所望扵卿卿宜自任以此大临学行之美士夫所称进职书林非缘亲授勿为嫌避宜体眷懐所请宜不允
　　赐新除枢宻直学士提举万夀观赵彦若辞免乞齐州一任不允诏【七日】
　　卿再世淳徳一时名臣以学行侍经帷以文章登翰苑比揽奏封之引咎聊从易地以示恩尚不遑寜力祈外补免冠席藳知卿省过之深加膝坠渊非朕遇臣之意往服成命毋为固辞所请宜不允
　　赐交阯南平王李干徳敕书
　　敕南平王干徳省所差人进奉驯象五头象钩五柄装象铜铎连铁索五副朱装纒象藤五副事具悉卿世奉声教镇守封陲逺自海邦来修贡职载惟忠恪良用叹嘉今特赐卿国信物等交付差来使副李延恩等具如别录至可领也
　　赐外任臣僚进奉坤成节马诏敕书
　　览所进奉坤成节马一匹事具悉诞弥纪节万国倾心方贡在庭诸闲收骏眷言恭恪良用叹嘉
　　召翰林学士范百禄入院口宣
　　卿学问渊博文章粹纯访对西清复竚谋犹之益延登中禁还追典诰之风宜服宠嘉以副眷遇今差待诏秦训就第召卿入院充学士想宜知悉
　　赐新除翰林学士兼侍读范百禄辞免恩命不许诏
　　卿以学行陪经席以文章登禁林京邑剧繁已闻治效承明严近方竚嘉谋再入之荣公议惟允率由旧服奚以辞为所请宜不许
　　不允诏
　　卿在英祖之时以直言奉大对当神考之世以正论居諌垣逮朕纂承参华侍从进陪经席入直禁林眷言浩穰之劳方竚论思之益只率旧职毋为过辞所请宜不允
　　赐寳文阁直学士新除权知开封府李彦纯辞免不允诏
　　卿出守全蜀有中和宣布之风入贰冡卿有铨综公平之美眷言郡国之首实难尹正之才特擢老成庶从民誉往钦厥职毋费扵辞所请宜不允
　　赐新除天章阁待制守吏部侍郎赵君锡辞免不允诏
　　卿有颍封人之纯孝可移扵君以正考父之滋恭不懈扵位御史执法天官亚卿图任实均服宠惟旧仍兼华扵延阁尚虚竚扵嘉谋其往钦承毋为固避所请宜不允
　　就驿赐交州进奉人使朝辞御筵口宣【十一日】
　　汝等来贡阙庭言归藩服特赐賔筵之饯载嘉王事之勤示我惠慈慰尔行役今差入内内侍省东头供奉官李稷臣赐汝等御筵想宜知悉
　　赐夏国主生日礼物诏
　　诏夏国主世修藩职聿来防币之仪日纪诞生乃眷忠诚之美爰加庆赐用示渥恩益介夀康永绥福祉今差供备库副使安仑赐生日礼物具如别录至可领也
　　赐夏国主中冬时服诏
　　诏夏国主眷彼西土世为外臣述职以时旅庭有实方属戒寒之爰颁旌礼之衣宜服宠嘉益懐忠恪今差内殿承制閤门祗候刘程赐中冬时服具如别录至可领也
　　赐同枢宻院事韩忠彦生日诏【十二日】
　　惟乃显考功格皇天笃生良臣翊我枢近用锡祉福以昭宠光今赐卿生日羊酒米麫等具如别录至可领也醴泉观感通等殿疎漏翻修奏告青词【十七日】
　　伏以瑶阙琳宫奉威神之来下震风凌雨宜栋宇之载严有司庀工揆日只事敢伸昭告庶妥明灵
　　赐新授龙图阁学士知颍州苏轼辞免赐银不允诏【二十日】
　　省所劄子奏辞免撰及书上清储祥宫碑赐银一千两不敢只受事具悉作宫于东降监在下克成先帝之事奉答皇天之休宜得宗工发扬鸿烈非卿文翰莫造精微过魏徴之九成兼世南之五絶勒之金石炳若日星爰有匪颁用昭眷奨义所当受礼无费辞所请宜不允赐中大夫新除试御史中丞郑雍辞免不允诏
　　朝有正色之士则精神足以折冲国有司直之臣则谗说不能殄行风宪之长纲纪所持必得清忠乃称骨鲠卿自居谏省即以直闻今求其人莫若考实断自朕志无以易卿表正羣司公论所属勉思报称无或过辞所请宜不允
　　赐张方平再辞免恩命不许诏
　　昔元老壮猷遂兴周室四臣为辅实定汉邦卿望重累朝名髙四海虽君子戒之在得而盛王未有遗年宜视辅臣之崇仍兼帝傅之重岂特乡闾之宠乃惟邦国之光其勉钦承毋烦固避所请宜不许
　　又不允诏
　　祖宗之臣遗我后嗣朕宅丕后图任旧人顾瞻在廷防或耆夀询谋黄髪尚有望焉养桓荣扵辟廱虽存其礼延管寜扵东序莫致其人加使徽猷视仪近辅矧由旧服何足多辞所请宜不允
　　赐皇弟武成军节度使祁国公偲生日礼物口宣
　　卿常棣聮华孟侯啓国当仲秋之令序纪弥月之嘉辰宜有匪颁用绥福祉
　　西岳开啓谢雨道塲青词
　　伏以千里亢阳三农失望是用精意祈于有神山川出云休应如答槁苖复起比屋咸苏只案真科用伸美报仰慿灵贶尚有丰年
　　又朱表
　　闗辅之间旱暵为虐焦劳西顾夙夜不寜神享其诚天降之泽勃然嘉谷粒此烝民庶修蠲洁之仪上答髙明之施
　　闰八月旦日景灵宫起居宣祖皇帝至神宗皇帝表
　　伏以少昊司秋歴官纪闰居王门而吿朔瞻原庙以寜神恭惟【某】諡号皇帝陟配在天诒谋垂世功光简册如日月之照临庆佑基圗与乾坤而乆大永惟感慕曷究名言
　　起居昭宪皇太后慈圣光献皇后表
　　伏以歴正仲秋月更闰朔瞻閟宫之有侐侔厚地以无疆恭惟【某】諡号皇后徳并姜任功髙马邓流徽音扵亿载返真驭扵九霄时律徂迁孝思永结
　　闰八月旦日诸陵起居仁宗英宗神宗表
　　伏以秋成万物闰正四时履霜露而惨凄瞻原陵而感慕恭惟【某】諡号皇帝绍天立极流泽庇民蔵弓劒扵桥山防衣冠扵原庙寤言兴念哀结増深
　　永昭陵起居慈圣光献皇后表
　　伏以璇枢纪候适属扵闰秋园寝寜神载更扵月朔恭惟【某】諡号皇后登翊二圣覆育羣生功冠古以无俦神在天而逾逺永言瞻慕弥切悃悰
　　闰八月望日景灵宫起居宣祖皇帝至神宗皇帝表
　　伏以天序后秋正四时而闰定月行在望想七庙之神防恭惟【某】諡号皇帝徳厚流光仁深泽逺天开千岁之统民畏百年之威对越如存孝思防极
　　起居昭宪皇后至慈圣光献皇后表
　　伏以中秋岁闰瞻斗建扵两辰先寝时思怅月行扵几望恭惟【某】諡号皇后道光彤史训纪东朝覩祎服以如存仰飚轮之益逺永懐慈范増结深诚
　　就驿赐于阗国进奉人进发御筵口宣【闰八月十六日】
　　汝等逺服化风来修贡职眷言行役及此旋归宴劳有加渥恩斯厚今差入内内侍省内侍髙班史平一赐汝等御筵想宜知悉
　　赐宣徽南院使检校司空充中太一宫使冯京再上表乞致仕不许仍断来章诏
　　卿昔在先朝再登近弼谠言正论具载册书乆均逸扵侯藩宜协辅扵王室岂敢烦以官职盖将备扵谘谋徳齿天下之逹尊恺悌神明之所劳矧卿年虽耆艾身则康彊宜体至懐难徇来请所请宜不许仍断来章
　　不允诏
　　股肱旧臣与国同体耆老俊徳惟民所瞻尚頼谋猷俾朝朔望虽蚤知止足欲追老氏之训言而尊礼夀祺庶及周家之忠厚勉留辅朕毋或惮烦所请宜不允
　　赐冯京乞致仕不允诏【十七日】
　　省所劄子奏陈乞致仕事具悉古之大夫有不得谢尊贤贵老三代所同惟我祖宗优礼耆哲着扵史册前后相望卿以直道事君乃心王室是以先帝召自西蜀入长近枢逮朕纂承眷求旧徳从容经幄方觌仪形班扵羣公足以重国遽欲引去义所未安其体至怀勉绥厥位所请宜不允
　　赐张方平辞免恩命允诏
　　省所劄子奏伏奉诏书以臣三上表辞免恩命不允仍断来章窃以宣徽使为待材用之宅臣既退老多年今非复任用之人虚受无名伏望特垂降鍳庶扵朝廷大公之体粗有补扵涓埃事具悉朕夙寤思贤眷求耆徳徽猷置使循用旧章卿身退而志愈谦年髙而节弥厉以祁奚请老之乆有卫武自儆之防力抗奏封深陈至意载嘉素守是用曲从足以敦厚邦风垂荣史牒益绥夀嘏庸副眷懐所请宜允
　　赐资政殿学士新除守吏部尚书王存赴阙诏【十九日】
　　卿夙陪机政丞辖中台再易麾符蕃宣近服天官之长人望所同其趣造朝毋乆虚位已除卿守吏部尚书诏书到日卿可依条交割公事讫乘递马疾速发来赴阙
　　赐冯京再乞致仕不允诏
　　老成之徳重扵典刑是以先王尊礼不听其去卿自还朝阙才歴三时耆俊在廷中外所望遽欲谢事人其谓何卿虽至诚在朕未可体兹谆谕勿复有云所请宜不允
　　合祭天地诏
　　朕闻五帝不相沿乐三王不相袭礼世有损益因时制宜惟我祖宗严奉郊庙当遣官摄事皆考合扵前文唯奠玉亲祠自裁成扵大礼每以三岁对越二仪咸秩百神大赉四海迄先帝元丰之末讲方丘特祭之仪葢将补一代之阙容振百王之坠典朕惟菲徳嗣守丕基列圣已行谨当遵奉先朝未举惧不克堪是以昔岁仲冬竭诚大祀神只飨答祖考燕寜前诏有司再加集议犹欲资度诸儒之论稽参六艺之文然理既不疑则事无可议断自朕志协于佥言只率旧章永为成式今后南郊合祭天地依元祐七年例施行仍罢礼部集官详议赐溪峒知龙赐州彭允宗等进奉贺坤成节溪布敕书
　　览所进奉贺坤成节溪布一十五疋事具悉汝世守遐域心在本朝爰属夀辰逺修贡职永言恭顺良用叹嘉赐彭允宗等进奉贺端午节溪布敕书
　　省所进奉贺端午节溪布一十五疋事具悉汝地居邉陲世服声教时属盛炎之月逺输任土之仪言念忠勤不防嘉奬
　　赵州赐大辽贺坤成节大使茶药诏
　　卿只役使华防朝庆节眷言勤瘁特有匪颁宜体渥恩无惮烦暑今差入内内侍省内东头供奉官江洙往赵州赐卿茶药具如别録至可领也
　　赵州赐大辽贺坤成节副使茶药诏
　　卿介绍展仪星言在道时方畏暑行靡惮劳并有恩颁用彰眷遇今差入内内侍省内东头供奉官江洙往赵州赐卿茶药具如别録至可领也
　　赵州赐大辽贺坤成节使副茶药口宣
　　卿等逺奉邻欢来修庆礼适当炎燠言念勤劳颁赉惟优眷恩斯厚今差入内内侍省内东头供奉官江洙赐卿等茶药想宜知悉
　　赐尚书左丞梁焘乞退不许批答
　　辅弼之臣与国同体进退之际海内所瞻卿正色直言歴践台省沈谋逺虑乃心朝廷是以擢自禁严入陪庙论曾未朞岁方观猷为乃以宿疢时作抗章去位此非吾所望也所请宜不许
　　不允批答
　　昔舜有五臣而天下治周有十乱同心同徳朕日勤典学上嘉先王惟股肱之臣共圗庶政虞周之盛葢有望焉卿服在近僚进陪辅朕歴日未乆遽以疾辞夫心平气和何恙不已姑安厥位无或多云所请宜不允
　　赐梁焘乞退不允批答口宣
　　卿丞辖中台辅政未乆乃以疾吿形扵奏封尚当勉留以副眷倚今差入内内侍省内东头供奉官王绶赐卿乞退不允批答想宜知悉
　　赐梁焘第二表乞退不允断来章批答
　　昔汲黯多病卧治淮阳魏征乆疾参议朝政朕以汉武帝之待汲黯不如唐太宗之用魏征卿虽足疾未宜云也所请宜不允仍断来章
　　不许批答
　　诗曰无竞维人四方其训之今阙政犹多恊气未应民力凋敝羌戎不庭方与众贤共圗至治而卿引疾求去岂其时乎所请宜不许
　　赐梁焘第三表乞退不允断来章批答口宣
　　卿叠抗封章恳辞机政难徇来请宜体至懐方赐告休竚闻药喜今差入内内侍省内东头供奉官李永言赐卿乞外郡不允断来章批答想宜知悉
　　赐梁焘乞除东北一郡不许诏
　　省所劄子奏实以素有足疾比来发动殊甚虽渐获安愈而未能趋拜乞除授东北一郡事具悉人君劳扵求贤佚扵任人进之惟艰则退之岂易朕嘉与疑丞辅弼若昔大猷方将恭巳以仰成岂可引身而亟去姑务安养体兹至懐所请宜不许
　　不允诏
　　卿廸简在庭圗任共政虽难进易退乃事君之常而有始无终亦用贤之戒矧遄闻损疾之喜加有赐告之优其康乃心以辅予治所请宜不允







　　范太史集巻二十八
　　钦定四库全书
　　范太史集巻二十九　　　宋　范祖禹　撰翰林词草
　　中太一宫真室殿开啓谢晴道塲青词【八年五月二十日】
　　伏以中春以来常雨为沴是用精祷夙夜不宁山川收云日月舒照农殖嘉谷尚有西成惟神之休敢不昭报
　　又朱表
　　积雨累月下民其咨仰祈皇穹万物父母侧身思咎震惧靡宁惟神降鉴在兹旻闵有众时旸来应隂沴廓消只案真科上答灵贶
　　后苑华景亭开建谢晴斋文
　　伏以苦雨数来嘉生不殖仰祈妙觉廻鉴精诚大明显融六合清霁防修法防昭报慈防
　　赐资政殿学士知定州许将知真定府李清臣夏药口宣
　　卿镇临边阃宣布藩条适当惮暑之辰宜慎颐生之理特颁良剂用示眷懐今差入内内侍省内侍殿头黄彦赐卿夏药兼传宣抚问想宜知悉
　　赐新除龙图阁直学士权知开封钱勰辞免不许诏
　　开封郡国之首四方所则尹正之任盖难其才卿治行尤异见于巳试吏畏民爱于今称之是以辍自地官再领天邑进职内阁增华近班实允师言大从民誉借卿之重毋或惮勤所请宜不许
　　不允诏
　　仲尼有言观过知仁卿昔尹京邑期于刑措今兹新命盖多前功宜体眷懐往只旧职矧卿政事文学当及孔门必不使赵张三王专美汉世也所请宜不允
　　赐新除守户部侍郎范育辞免不允诏
　　邦国大计本于地官卿贰之聫实难其选以卿分阃于外扞边有劳以治军旅之余而当金谷之问足以优裕副兹简求毋为过辞勉服成命所请宜不允
　　除皇弟偲制
　　寳玉展亲爱莫先于兄弟车服彰德命用锡于公侯朕稽古昔之大猷奉祖宗之成宪推恩同气孚号在廷皇弟武成军节度使检校太尉祁国公偲禀庆仙源承华寳蕚孝悌得于天性聪哲见于夙成均爱东朝方胜衣而趋拜请肄外传已敬业而乐羣是用仍秩上公视仪三事以重本支之势俾兼将相之荣因右辅之节旄加爰田之井赋于戏亲之欲贵虽有国之旧章位不期骄乃先王之明训尔其务学时敏作德日休知稼穑之艰难永思克俭守富贵于长乆自牧以谦尚有令闻对兹嘉命可特授依前检校太尉开府仪同三司祁国公充武成军节度使加食邑实封
　　赐龙图阁直学士知成都府蔡京乞移东北一郡不允诏
　　朕惟祖宗以来视逺如迩全蜀之寄尤难其人自非望实兼允不以轻授卿服在侍从一纪于兹邦畿浩穰边阃要重巳试之效众庶所知是以辍自闗中付之劒外朞年报政西土用宁何疑上书求易便郡昔文翁以循吏之教为学者师王襄有中和之诗称盛德事治迹可想流风尚存勉企前哲寛予西顾益务绥靖以副眷懐所请宜不允
　　赐皇弟偲辞免防命不许批答
　　卿席庆先朝啓封北国就傅之始好学有闻视秩公台作藩帝室唯益勤于成德以茂对于嘉休往即钦承勿为固避所请宜不许
　　不允批答
　　朕褒崇天属屏翰皇家因使阃之旌麾加辅臣之印绶匪予私爱乃国旧章延告诞敷师言允穆往只成命毋或固辞所请宜不允
　　赐皇弟偲辞免防命不允批答口宣
　　宠加懿戚位列宰司兹为至公靡有虚授朕命不易其往钦哉今差入内内侍省西头供奉官李祁赐卿辞免防命不允批答想宜知悉
　　抚问成都府利州路臣寮口宣
　　卿汝等逖矣西土简在朕心眷言官师宣力夙夜特加劳问以慰忠勤今差东头供奉官赵某传宣抚问想宜知悉
　　赐皇弟偲上第二表辞免恩命不许批答
　　昔周之子孙并建蕃屏实由任姒之教以致成康之隆今吾端处宸闱共熙庶政覩先帝之防子从诸兄而雁行是惟宗庙之灵国家之福也褒陞之典何足多辞所请宜不许
　　不允批答
　　诸侯制节故髙而不危君子劳谦故卑以自牧虽再命而伛深嘉尔诚而懐德惟宁实为予辅序进以位夫复何辞所请宜不允
　　赐皇弟偲第二表辞免防命不允批答口宣
　　王者慎用名器不以假人选建亲贤固无幸位宜膺懋宠勿复来辞今差入内内侍省东头供奉官郑居简赐卿辞免防命不允断来章批答想宜知悉
　　赐捧日天武四厢都指挥使沂州团练使充熙河兰岷路马步军副都总管王文郁进奉贺南郊礼毕马敕书
　　朕躬执圭币只见神只百礼备成万方来贺眷予御侮之任爰有修贡之仪言念恪勤不防嘉叹
　　赐端明殿学士兼翰林侍读学士守礼部尚书苏轼乞越州不允诏
　　昔汲黯愿拾遗补过汉武帝终出之淮阳魏徴每犯顔谏争唐太宗不使之一日离左右后世视武帝太宗之得失岂不相逺哉卿望髙一时名满四海正直之节冠于本朝方以道学辅朕不逮乃亟欲引去兹所未谕也所请宜不允
　　赐观文殿大学士知颍昌府范纯仁茶药口宣
　　卿夙秉国均乆劳藩服特驰使指往谕诏音宜有宠颁用昭眷礼今差入内内侍省内东头供奉官勾当御药院李倬赐卿诏书银合茶药兼传宣抚问想宜知悉赐端明殿学士兼翰林侍读学士守礼部尚书苏轼乞改知越州不允诏
　　昔齐之臣有黔夫者使守徐州则燕人祭北门赵人祭西门齐王寳之重于照乘之珠楚之臣有左史倚相者能道训典以朝夕献善败于君使无防先王之业楚王寳之重于白珩夫以区区齐楚犹以贤臣为寳岂朕独无其人哉卿侍经席日陈法戒眷吾北圉虽无一日之虞而中山巨屏实难其帅借卿之重姑辍以行虽失倚相于中庶得黔夫于外以越为请非朕所望也所请宜不允
　　赐尚书左仆射吕大防生日诏
　　崧岳降神傅岩肖象为时柱石秉国钧衡土王在辰门弧纪庆特加颁赉以介寿祺今赐卿生日羊酒米麫等具如别録至可领也
　　赐尚书左仆射吕大防生日礼物口宣
　　卿论道冡司代天真宰间于二社式是百僚禀昴宿之元精应台阶之上象用锡尔祉俾寿而臧今差卿男右宣义郎景山赐卿生日礼物想宜知悉
　　赐皇弟大宁郡王佖生日礼物口宣
　　履武发祥复记初生之旦展亲备物莫先同气之恩往致寿昌宜膺宠数今差入内内侍省东头供奉官勾当御药院李倬赐卿生日礼物想宜知悉
　　赐皇叔徐王颢生日礼物口宣
　　叔父秉德佑我邦家大路啓封眷亲贤之莫二左弧纪庆宜福禄之无疆临遣使华往绥眉寿今差翰林学士左朝请郎知制诰兼侍讲国史院修撰兼知院事兼修国史范百禄赐卿生日礼物想宜知悉
　　西京无畏三藏开啓祈晴斋文【六月】
　　伏以苦雨累月积潦害田麰麦不登巳失三农之望禾稼既病将谓艰食之忧寤寐永叹穰祈未弭载驰使传逺即灵祠只建清塲薫修浄供觊时旸之协应俾隂沴之廓消尙有西成以苏羣品
　　除范纯仁制
　　朕嗣宅丕后若昔大猷劳于求贤职在论相眷言旧德还涖宰司乃颁命书播告在位观文殿大学士太中大夫髙平郡开国公范纯仁秉心直谅履道坦夷寛闳出于天资忠义本于家学始终一节出入四朝向觧钧衡乆临藩屏介圭修觐喜见仪刑公衮言归益隆体貌是用延登右弼仰应中台宠进文堦增陪井赋于戏髙宗恭黙思道得傅说以代言康王垂拱仰成有毕公之正色惟贤能俊杰尽其用则隂阳寒暑得其和外镇四夷内附百姓非至公不能成庶务非一德无以底丕平其殚乃心无替朕命可特授通议大夫守尙书右仆射兼中书侍郎加食邑实封
　　赐新除尚书右仆射范纯仁三上劄子诏
　　宰相代天理物坐而论道安危治乱系于其人断自予衷图任旧德深谋逺虑将倚老成蚤衰多疾亦惟常理勉起就位毋或过辞所请宜不允
　　赐新除尚书右仆射范纯仁三上劄子辞免不允诏
　　卿夙以人望尝居宰司今兹还朝复践旧位朕嘉与良弼共图康功勉纾贤猷以辅予治尚体注意勿为费辞所请宜不允
　　赐新除尚书右仆射范纯仁上第二表辞免防命不许断来章批答
　　昔周召之相成王实为左右平勃之辅文帝系其安危若防大川必得舟楫若作巨室必勤垣墉卿名誉之隆洽闻逺迩谋猷之益夙罄忠嘉同寅协恭属在耆德成命不易无劳执谦所请宜不许仍断来章
　　不允诏
　　人主之职在于任相宰相之职在于择人权衡无私故不可欺以轻重氷镜至静故不能防以妍媸朕夙寤晨兴学于古训思得贤佐同底丕平以卿老成复畀大任其佑乃辟无事于辞所请宜不允
　　赐新除尚书右仆射范纯仁辞免防命第二表不允断来章批答口宣
　　卿鼎槐旧德柱石时才已颁涣恩诞告中外往钦厥职毋复固辞今差入内内侍省东头供奉官李永言赐卿辞免恩命不允断来章批答想宜知悉
　　白沟驿赐大辽贺坤成节人使御筵兼传宣抚问口宣
　　卿等肃将瑞节来庆寿辰方暑在涂入疆授馆特先迎劳当体眷恩今差某官赐卿等御筵兼传宣抚问想宜知悉
　　雄州抚问大辽贺坤成节人使口宣
　　卿等载驰使隰首次边藩徂暑在辰严程趣驾特伸劳问以示眷懐今差入内内侍省内侍殿头秦肃之传宣抚问想宜知悉
　　赵州赐大辽贺坤成节使副茶药口宣
　　卿等逺奉邻欢来修庆礼适当炎燠言念勤劳颁赉惟优眷恩斯厚今差入内内侍省内东头供奉官江洙赐卿等茶药想宜知悉
　　就驿赐大辽贺坤成节人使银钞锣唾盂等口宣
　　卿等跋厯畏途憩休賔馆饰精金之用器制文锦之寝衣以慰勤劳式昭宠渥今差入内内侍省内侍殿头裴绚赐卿等银钞锣唾盂盂子锦被褥等想宜知悉
　　赐大辽贺坤成节使副生饩口宣
　　卿等命圭申信庆币讲欢式将馆粲之仪往致饔牢之餽以纾勤勚宜佩宠私今差入内内侍省内侍殿头冯説赐卿等生饩想宜知悉
　　玉津园使大辽贺坤成节人使射弓例物口宣
　　卿等圭璋修聘既已展仪弓矢延賔亦将观德宜有珍华之锡用旌审固之能今差入内内侍省内侍殿头王端赐卿等弓箭例物兼差殿前副都指挥使武康军节度使刘昌祚伴射想宜知悉
　　赐泰宁军节度观察留后李珣以下罢散坤成节道塲香酒果口宣
　　卿等共修法供仰祝寿祺以迄告成无防嘉善特伸宠赉用示眷私今差内侍省内侍殿头王道赐卿等香酒果想宜知悉
　　赐马步军都指挥使以下罢散坤成节道塲香酒果口宣
　　卿等帅乘协恭人天修供祝南山之永寿集西竺之胜因乃眷忠勤爰加庆赐今差内侍省内侍黄门王备赐卿等香酒果想宜知悉
　　赐皇伯祖彰化军节度使判大宗正事宗晟以下罢散坤成节道塲香酒果口宣
　　卿等惟予懿亲与国同体修等慈之妙供祝难老于诞辰嘉此告成均其庆赐今差内侍省内侍髙品陈温之赐卿等香酒果想宜知悉
　　赐知太原府韩缜进奉坤成节金酒器并马诏
　　览所进奉坤成节金酒器一副马六匹事具悉载诞纪辰于蕃致贡心驰魏阙礼奉寿觞器陈三品之金马备六闲之骏眷言诚悃良用叹嘉
　　赐外任臣寮进奉坤成节功德疏勅书
　　省所进奉坤成节功德疏一轴银轴头事具悉诞弥纪节遐迩献诚眷惟臣工心在王室集人天之德善祝海岳之寿祺载省忠勤良深嘉叹
　　赐外任文武臣寮进奉坤成节马勅书
　　览所进奉坤成节马一匹事具悉载诞纪辰眷多方之来庆右牵修贡充上乘以思臧言念恪勤不防嘉叹赐五台山十寺僧正省奇等奬谕勅书
　　勅五台山十寺僧正省奇等览所进奉坤成节功德疏等事具悉节纪诞弥庆均漙率眷名山之寳刹祝万寿于华封言念精勤不防嘉叹今赐省奇等紫僧衣一对绢二十疋故兹奨谕想宜知悉
　　后苑华景亭开啓祈晴道塲斋文【二十八日】
　　伏以孟秋之月苦雨数来农失丰登民兴咨怨仰凭觉力祗建清塲庶竭精诚遄防嘉应时旸来若年谷顺成赐徐王罢散坤成节道塲香酒果口宣
　　卿亲贤莫二忠孝实兼祝万寿于慈闱集百祥于法防特加颁赉以答精勤今差内侍省内侍髙班黄昪赐卿香酒果想宜知悉






　　范太史集巻二十九
　　钦定四库全书
　　范太史集巻三十　　　　宋　范祖禹　撰翰林词草
　　班荆馆赐大辽贺坤成节人使回程御筵口宣
　　卿等使华复命郊馆留行临遣近臣特伸饮饯勿辞既醉用副眷懐今差内侍省内西头供奉官董温之赐卿等御筵想宜知悉
　　班荆馆赐大辽贺坤成节人使回程酒果口宣
　　卿等徒驭旋归山川悠缅抗旃首路柅辖颁恩加锡芳甘式昭勤厚今差内侍省内侍殿头王祺赐卿等酒果想宜知悉
　　相州赐大辽贺坤成节人使回程御筵口宣
　　卿等寿辰展庆瑞节言归聊息驾于近藩因肆筵于华馆式颁燕衎益示恩荣今差内侍省内侍殿头梁敦赐卿等御筵想宜知悉
　　赐资政殿学士守吏部尚书胡宗愈乞知扬州不允诏
　　卿昔在先朝素推骾直廼者辅政未几恳请守藩西蜀宣布流闻甚美以卿旧德宜在朝廷入长天官民望攸属夫贤人进退系国重轻而以私恤遽求外补春秋之义不以家事辞王事姑安厥位以副眷懐所请宜不允赐观文殿大学士集禧观使苏颂乞致仕不许诏
　　祖宗以来贵德尚齿鼎槐之老莫不眷留班于大廷表仪百辟卿向由省辖进涖宰司深执劳谦恳求去位置使祠馆勉徇雅懐巳退处于丘园尚何殊于田里矧卿筋力克壮聪明不衰中外所瞻足以重国体兹至意无或费辞所请宜不许
　　不允诏
　　古者三公在朝三老在学或坐而论道或就而咨谋身虽佚休不离王室降及后世则异于斯以蝉蜕轩冕为髙以屣遗禄位为洁卿多识前世之载雅意本朝之隆君臣之交礼义相与乞身之请姑务少安所请宜不允赐龙图阁学士知瀛州曽布乞扬州不允诏
　　卿昔在先朝服休侍从宣力中外靡惮勤劳南临长沙实济师役西控青海以威羌戎眷言老成付以北道疆场无事使传相望缓帯雅歌足以绥靖忽揽封奏欲求便藩尚当勉留以副寄委所请宜不允
　　赐宰相吕大防上劄子乞罢不允诏
　　省所劄子奏重任乆次今兹谴戒所加殆縁臣致伏望独罢事具悉朕恭闻仁宗皇帝因读前史尝谕侍臣汉以灾异策免三公莫若罪已以答天眚皇祖有训禹汤格言朕承宗祧敢不只服卿位上宰歴年于兹乃以谴戒之来独祈罢免移过于下非予所闻勉思消复之宜毋重朕之不德所请宜不允
　　赐宰相吕大防等为雨水乞降黜不允诏
　　省所劄子奏伏见雨水过常害及民物皆由充位无补致此灾谴伏望特赐降黜事具悉常雨为灾厯时不已虽竭精祷未防神休隂阳失和众庶被害侧席思咎殆天儆予实頼左右辅臣交修不逮卿等躬任燮理志同忧劳虽引责抗章义深恳恻而遽请避位予何倚毗惟先格王饬已正事不闻归罪股肱大臣当体至懐共图救政所请宜不允
　　赐苏颂第二表乞致仕不许诏
　　昔卫武耋老犹闻箴儆之言方叔壮猷实繄显允之德卿巳谦避宰席退领祠宫以时造朝精力未艾黄髪在位重于典刑虽嘉知止之风且异尚贤之意勉绥厥服以副眷懐所请宜不许
　　不允诏
　　辅弼之任体貌所隆进退之宜轻重攸系卿亮采三事施勤四方图任旧人乆劳于共政賔礼故老尚頼于咨谋而累抗封章愿还印绂于卿为美非朕所安所请宜不允
　　赐资政殿学士许将免知扬州乞便乡一郡不许诏
　　卿自仁皇之末首冠多士宣力中外服在近僚向觧机务出分边寄及此归戍改藩东南而累抗奏封恳祈乡郡过家上冢虽懐桑梓之至情忧国防私宜体朝廷之重委往即乃治无或故辞所请宜不许
　　不允诏
　　昔申伯于蕃用宁周室贡禹懐土终老汉廷盖邦家唯欲得贤则人臣岂可自便卿入位丞辖出总戎麾身虽侯方心在王室而近辞淮海逺请瓯闽求之故常未有此比只服成命以副眷懐所请宜不允
　　赐皇叔徐王辞免乘檐子至下马处不允诏
　　省所劄子奏许乘檐子至下马处伏望特赐免罢事具悉叔父秉德位冠宗藩入侍慈闱宜有优礼惟予冲人方以孝爱顺天下其敢弗钦肩舆造朝矧有故事深执谦退当体眷懐所请宜不允
　　大相国寺大殿上开啓谢晴道塲斋文【八月】
　　伏以常雨为沴下民其咨只竭精诚仰祈妙觉天地敛气山川收云清风时兴白日显照爰修法防庶答慈恩
　　上清储祥宫开啓谢晴道塲青词
　　伏以常雨为灾厯时不已肃将诚恳仰叩清虚隂沴廓消离明廻照顾惟南亩尚有西成只案真科用昭灵贶
　　又朱表
　　廼以霖雨害及下民夙夜不宁永思愆咎輙沥诚恳仰吁穹旻惟神降休时旸协应顾兹寡昧曷动髙明只建清塲上答鸿施
　　故赠开府仪同三司驸马都尉李玮堂祭文【十五日】
　　惟灵章懿近属仁祖副车王姬筑馆蚤膺选尚宠荣福禄累纪于兹旌节在门以侯就第奄终寿考深用防伤特设奠筵庶昭恩礼尚飨
　　又下事祭文
　　惟灵外戚藩侯奉车帝壻四朝宠遇遂拥节旄康宁考终奄及襄事褒赠之典视秩三公侑以奠觞慰兹幽穸尚飨
　　又举灵前一夕祭文
　　惟灵位为戚藩居列主第富贵寿考哀荣始终讣音初闻趣驾临奠葬期奄至遣使防防既啓菆涂将及祖载侑以肴醴慰兹营魂尚飨
　　太庙逐室各津漏及滴湿神帐奏告僖祖皇帝等祝文
　　伏以寝庙有严威神所宅歳时既乆风雨寖隳攸司庀工揆日只事敢不防告用昭孝诚尚飨
　　赐资政殿学士新除守户部尚书李清臣茶药口宣
　　卿夙賛钧衡久临蕃屏已趋召节入长地官行渉暑涂宜绥福履特加问赉当体眷懐今差入内内侍省内东头供奉官徐湜赐卿茶药兼传宣抚问想宜知悉内外神庙开啓消灾祈福道塲祝文【二十三日】
　　伏以崇庆至仁溥天共戴勤劳成疚治疗未平遍欵灵祠仰祈休应所冀祓除灾疾降集福祥永庇羣生益隆万寿尚飨
　　五岳开啓消灾祈福道塲青词
　　伏以天祚有德神享至诚太皇太后保佑眇躬焦劳庶政偶婴疢疾未底和平是以夙夜靡遑斋明厯祷惟神望于秩典庇此生民其克相于慈闱永绥安于寿祉太皇太后服药消灾祈福金箓道塲青词
　　臣夙以眇躬嗣膺大统实頼太皇太后保育冲菲扶持囏危厯年于兹其德惟一至静能乆大公无私天地之所鉴知华夷之所爱戴焦劳遘疾治疗未平臣氷渊战兢夙夜忧栗是用载涓秘殿申敕辅臣案金箓之真科祈琁穹之寳命伏冀三清教父众圣天宗敷佑宋邦介福文母勿药有喜获济于屯灾无疆惟休永绥于寿祉
　　又朱表
　　上帝景命既申钖于宋邦冲人眇躬实仰頼于文母自总临于庶政惟思济于羣生无毫发之私神天所鉴有恻怛之爱亿兆归心久积忧勤属婴疢疾臣夕惕惟厉啓处不遑是用请命皇穹呼穷元父仰惟福善助顺棐忱益谦拯其囏厄之虞降以康宁之吉
　　太皇太后服药奏告天地宗庙社稷祝文
　　伏以太皇太后拥佑眇躬敉宁方夏勤劳遘疾治疗未瘳心之忧危靡所底告谨择良日请命大神伏惟昭鉴精衷曲垂灵贶庶有感格以速和平尚飨【皇地只云请命大只　宗庙云请命宗祊社稷云请命于神】
　　故赠永嘉郡夫人王氏堂祭文【二十八日】
　　惟灵服在内庭奉循法度祗勤夙夜靡有愆违遽殒厥身乃加追命将殡之夕送以奠觞尚飨
　　又坟所祭文
　　惟灵序职宫闱其仪令淑生有礼秩没有恩荣遣奠菆涂致我诚恻尚飨
　　延福宫穆清殿开啓上祝太皇太后消灾集福道塲朱表【九月】
　　上神孚佑降监孔昭洪造何言至诚必应顾惟眇质获奉丕基仰繄崇庆之仁大庇羣生之命偶乖和豫实自勤劳是以惕厉薰心斋明涤虑告防净宇荐信穹旻延集福祥祓除谴咎所冀勿药有喜遄底康宁无疆惟休永膺寿考
　　赐诸道州府告谕敕书
　　敕真定府官吏军员将校僧道百姓等上天降灾九月三日大行太皇太后奄弃四海道扬遗命顾念眇躬摧毁荒迷未知所济咨尔有众务安厥常以副朕哀谕之意故兹告谕想宜知悉
　　崇庆宫开啓大行太皇太后初七水陆道塲斋文【八日】
　　伏以功被寰区登真不返法周沙界应供无边式陈哀荐之诚大啓等慈之防冀慿妙界仰奉灵防
　　皇帝为大行太皇太后成服祭告祝文
　　昊天降凶四海防妣攀号防极至痛无文初被缞麻式陈哀荐以今日成服不敢不告尚飨
　　赐文武百僚请听政第一表不允批答【九日】
　　旻天降祸大行太皇太后奄弃万方朕以眇末之身嬛嬛在疚充穷永慕未知攸为而公卿大夫遽以听事为请夫三年之丧方处苫庐未易缞服乃欲临便坐见羣臣其可得乎所请宜不允
　　赐文武百僚第三表请听政不允批答【十二日】
　　朕遭家不造早失先帝实頼太皇太后保佑眇躬勤劳囏难于兹九载大德未报奄及升遐悼心失图衔恤在疚卿等乃廹以遗诰夺其哀情虽一日万几理难乆旷而终天至痛力未能胜毋遽执于权宜庶获专于丧纪所请宜不允
　　大行太皇太后二七于崇庆宫设九幽醮青词【十五日】
　　伏以慈顔永隔飇驭不留欲报之勤追攀防极载严禁宇只建清塲觊慿真圣之灵上济仙逰之路愿回昭鉴深谅精诚
　　赐文武百僚请听政第五表不允批答
　　昔髙宗三祀亮隂不言滕文五月未有命戒朕自婴荼苦方此逾旬哀疚在心缞麻在体欲言国政所未忍也而况三事大夫服劳夙夜百司庶尹率由典常官不易方朝无废事当少伸朕志毋夺丧焉所请宜不允
　　太皇太后山陵务从节俭诏
　　朕恭以大行太皇太后保祖宗之基命定社稷之永图德参二仪功冠千古忧民惨怛如肌体之有伤克已公清无丝毫之自奉今普天丧恃四海同哀虽筑陵髙于泰山备礼殚于万物顾无以报亦未为多惟遵奉于训言益光昭于俭德以对在天之盛烈以扬爱物之遗仁縁山陵非乆脩奉深虑有司过有烦劳枉费人力不能仰承遗诰务遵俭省之意其令尚书户部斟酌转移应副毋得寛剩计置除京西路转运司自合供办其诸道非特降毋得妄有进助咨尔中外当体朕懐
　　大行太皇太后殿菆祭告祝文【二十一日】
　　伏以音容永隔服御如存筮协从日月流速爰依正寝只设菆宫光灵在天攀号防极尚飨
　　赐文武百僚请听政第七表俟终易月之制批答
　　朕惟先王制礼称情立文君子居丧与易宁戚以日易月断防从权祖宗以来亦未遑改朕外遵遗训内服通丧虽三年不言仰企前哲而公除听政抑有旧章卿等叠抗奏封备殚恳欵朕承宗庙之重所不得辞强抑至情兴言摧切宜勉从来请俟终易月之制委有司定日施行
　　崇庆宫开启大行太皇太后三七水陆道塲斋文【二十二日】
　　伏以真驭不留慈顔永逺仰慿觉力追奉灵防祗祓禁涂大陈法防庶集无边之福用资不测之神
　　大行太皇太后大祥祭告祝文【二十七日】
　　创钜难任终天永痛祥除奄及易月有期瞻慕几筵式陈哀荐尚飨
　　十月朔资荐大行太皇太后于福圣禅院作水陆道塲斋文
　　伏以仙防永逺日御遄流履霜露以增哀想音容之如在仰慿妙觉祗荐真灵恭即仁祠大陈法防庶縁胜果用助遐升
　　皇帝逹大行太皇太后与大辽皇帝遗留书
　　十月一日侄孙大宋皇帝谨致书于叔祖大辽圣文神武全功大畧聪仁睿孝天佑皇帝【阙下】闵凶如昨茶苦至深奉慈幄之遗言逹寳邻之永信特驰使介往致物仪今差龙图阁直学士左朝散大夫土防军河东县开国子食邑五百户赐紫金鱼袋吕陶西京左藏库使兼閤门通事舍人上骑都尉太原县开国伯食邑七百户郝惟立充大行太皇太后遗留礼信使副其礼物具诸别幅专奉书不次谨白
　　大行太皇太后遗赐南平王李干德衣物示谕敕书
　　敕南平王干德昊天不吊崇庆上宾廼眷海邦世修藩职奉讳之日衔恤所均申锡遗恩仰承先防益肩忠顺庸副诚懐今大行太皇太后遗赐卿对衣金腰帯银绢鞍辔马等具如别録至可领也
　　赐夏国主告谕遗留诏
　　诏夏国主上天降祸大行太皇太后奄弃宫朝尔自纉世邦早膺恩恤虽画疆保塞乆未讫于沟封然悔过上章比已驰于使介仰承慈防终轸嗣藩缅惟奉讳之辰同切摧情之慕今差供备库使曹谱赍赐大行太皇太后遗留银绢具如别録至可领也
　　皇帝贺大辽皇帝正旦书
　　正月一日侄孙大宋皇帝谨致书于叔祖大辽圣文神武全功大畧聪仁睿孝天佑皇帝【阙下】歳厯更端方春阳之发育邻邦继好宜寿祉之绥将善颂所深名言曷既今差左朝散大夫守秘书少监上防军河东县开国男食邑三百户赐紫金鱼袋吕希绩供备库使上骑都尉賛皇县开国男食邑三百户李昌世充正旦国信使副有少礼物具诸别幅专奉书陈贺不次谨白
　　赐文武百僚请御正殿第二表不允批答
　　朕嗣位以来仰恃崇庆同御便殿端拱防成不图闵凶遽失慈训哀慕恍惚謦欬如存廹于羣言勉力听政虽终易月之制方执三年之丧前临正朝实所未忍兴念及此心焉若摧所请宜不允
　　赐文武百僚请御正殿第四表不允批答
　　昔我仁祖神考追孝二后感格天地通于神明垂裕后昆永锡厥类朕庶几程式率而行之执丧致哀图报防极卿等虽志在家国其亦以礼爱君俾予一人无忝祖考所请宜不允
　　范太史集巻三十
　　钦定四库全书
　　范太史集巻三十一　　　宋　范祖禹撰
　　翰林词草
　　崇庆宫开啓资荐大行太皇太后道塲尽七斋文【二十一日】
　　伏以坤仪永谢日御遄流追防极之深防修等慈之妙教禁涂载辟法防无遮庶慿十力之胜因上济九天之仙路谨言
　　三陵上宫并诸后位及诸王等神台值霖雨埿皮脱落下手添修奏告帝后表文
　　伏以神灵所宅陵寝载严风雨侵寻涂丹剥落将加完餙防敢辄兴爰择吉辰是用防告
　　大行太皇太后山陵封山斩草动土兴功祭告五帝祝文【二十六日】
　　恭以大行太皇太后临朝九年嘉靖四海昊天不吊厌代登遐山陵有期龟防献兆爰得吉穴祔于厚陵鸠工使徒将集大事练此时日肇兴土功惟神之休降佑在下安固真宅亿万斯年与宋无极敢用防告尚飨大行太皇太后山陵封山斩草奏告诸陵帝后表
　　伏以先后在天崇邱卜壤练此吉日作于新宫乃兴工徒将啓兆域防告陵寝用严威神谨差右朝散郎臣邢端奉表奏告以闻
　　故魏王邓国蔡国公主坟斩草破地祭告五方帝并后土等神祝文
　　伏以先后山陵帝子从祔考卜幽宅图惟永宁托神之休是用防告尚飨
　　皇帝御正殿祭吿大行太皇太后文【十一月】
　　伏以日月遄流慈顔永逺夙夜哀慕不敢遑宁羣臣抗言统业至重已即便坐躬揽万几当临正朝时见百辟勉从众论增怆五情臣以今月二日御正殿不敢不告尚飨
　　赐资政殿学士新除知大名府许将辞免不允诏
　　朕以全魏别都国之巨屏大河决溢烝民流离惨怛于心哀此鳏寡思用旧德往拊一方以卿厯典藩垣夙陪机政特辍东南之寄庶无朔易之忧当体眷懐勿为逊避所请宜不允
　　抚问泾原路臣僚口宣
　　卿汝等宣力塞垣服劳王事履兹寒律简在予衷存问有加眷恩斯厚今差东头供奉官曹允则传宣抚问想宜知悉
　　诸路走马赴阙奏覆回传宣抚问本路臣寮口宣
　　卿汝等为国蕃宣自公夙夜眷言外服简在予衷存问有加恩勤斯至今差西头供奉官张彦孙传宣抚问想宜知悉
　　赐枢宻直学士签书枢宻院事刘奉世辞免生日生饩不允诏
　　辅翼之臣礼有庆赐兹为故事不可一日而废也朕方衔恤而有司举典夫何足辞所请宜不允
　　白沟驿赐大辽贺兴龙节人使御筵口宣
　　卿等载驰原隰适及沟封眷言行李之勤方属祁寒之爰加郊劳以示宠私今差某官某赐卿等御筵兼传宣抚问想宜知悉
　　赵州赐大辽贺兴龙节大使茶药诏
　　皇华将命瑞节在途加异品之荣颁慰祁寒之行役式昭眷宠以助保绥今差入内内侍省内侍殿头杨珪往赵州赐卿茶药具如别録至可领也
　　赵州赐大辽贺兴龙节副使茶药诏
　　上介展仪命圭申信眷风霜之严洌颁荈剂之珍良慰乃勤劳体予防渥今差入内内侍省内侍殿头杨珪往赵州赐卿茶药具如别録至可领也
　　赐观文殿大学士新差知扬州苏颂再辞免知扬州不允诏
　　朕以东南之寄淮海为重思用旧德惠绥一方与其引逸于祠宫曷若均劳于侯服尹兹扬土以屏王家尚頼仲山之将明庶闻衞武之箴儆所请宜不允
　　赐北京等路臣寮中冬衣袄口宣
　　卿汝等职在外服时方大冬用均安燠之恩以慰勤劳之念钦承宠赉益体眷存今差学士院待诏段从易赐卿汝等中冬衣袄想宜知悉
　　赐安武军节度使知太原府韩缜进马诏
　　省所进奉谢南郊礼毕奏荐子孙恩泽马二匹事具悉卿鼎槐旧老藩阃元侯因推延世之恩来效充庭之贡眷言忠荩良用叹嘉
　　赐龙圗阁直学士知成都府蔡京进马诏
　　省所进奉谢恩授龙图阁直学士马一匹事具悉卿辍守雍部总麾剑川进陞内阁之华来效外闲之贡眷惟勤荩良用叹嘉
　　赵州赐大辽贺兴龙节使副茶药口宣
　　卿等恭持信币方次中途爰有恩颁以慰行役钦承眷渥用助保绥今差入内内侍省内侍殿头杨珪赐卿等茶药想宜知悉
　　相州赐大辽贺兴龙节使副御筵口宣
　　卿等肃持使节来防诞辰涉厯山川少休徒御式颁燕衎用示防私今差入内内侍省内侍殿头关琳赐卿等御筵想宜知悉
　　白沟驿赐大辽贺正旦人使御筵口宣
　　卿等践修乆好冲涉祁寒兴言行役之勤用锡燕休之礼体兹眷宠懋乃使华今差某官某赐卿等御筵兼传宣抚问想宜知悉
　　抚问太原府代州等路臣寮口宣
　　卿汝等为国蕃宣在公夙夜方冬寒烈言念勤劳当体眷懐俾加存问今差入内内侍省内东头供奉官裴彦臣传宣抚问想宜知悉
　　崇庆宫冬至资荐大行太皇太后设醮青词【二十三日】
　　伏以日月遄迈霜露荐臻衔追逺之深哀感迎长之新令载严禁宇大讲科仪庶慿真胜之灵上济仙逰之驾永垂道防常祐寳图无任恳祷之至
　　抚问接伴大辽贺正旦人使副口宣
　　卿等载驰华隰逺迓使旜蒙犯风霜勤劳夙夜唯宜尚慎以副予懐今差某官某传宣抚问想宜知悉
　　抚问大辽贺正旦人使口宣
　　卿等践修乆好来防元正川陆涂遥风霜气烈宜勤调防以副眷存今差某官某传宣抚问想宜知悉
　　赐尚书右仆射范纯仁乞除一闲局或小郡不允诏
　　朕宅忧三祀深虑万几方倚老成共图政治卿昔以人望延登宰司召自辅藩复还揆路于兹未几日竚谋猷乃以前有小言引咎自列弼臣进退为国重轻其亟起就位以副朕简注之意焉所请宜不允
　　班荆馆赐大辽贺兴龙节使副到阙御筵口宣
　　卿等载驰华隰已次近郊少憩使旃特颁燕豆勿辞既醉尚体至恩今差内侍省内侍殿头孙承禧赐卿等御筵想宜知悉
　　就驿赐大辽贺兴龙节使副银钞锣唾盂盂子锦被褥等口宣
　　卿等并饬使车方休賔馆备精金之用器制华锦之寝衣慰荐良勤眷懐斯厚今差入内内侍省内东头供奉官邓友直赐卿等银钞锣唾盂盂子锦被褥等想宜知悉
　　兴龙节赐殿前太尉以下罢散道塲香口宣
　　卿等翊卫竭忠诞弥均庆预严净防以荐寿祺及此告成宜加宠赉今差内侍省内侍髙品衞克忠赐卿等香想宜知悉
　　赐大辽贺兴龙节人使朝见讫归驿御筵口宣
　　卿等肃将瑞节已致庆函方适馆以少休特赐筵而示宠兹为勤厚当体眷懐今差入内内侍省内侍殿头梁隐赐卿等御筵兼差通议大夫知枢宻院事上柱国韩忠彦押伴想宜知悉
　　兴龙节赐知枢宻院事以下罢散道塲香口宣
　　卿等枢机之臣社稷是衞夙设人天之供共祈箕翼之祥宜有宠颁用昭眷遇今差内侍省内侍殿头王祺赐卿等香想宜知悉
　　十二月七日就驿赐大辽贺兴龙节人使内中酒果口宣
　　卿等命圭修好信币展仪颁禁宇之芳甘饰賔筵之燕喜用昭殊遇当体至恩今差入内内侍省内侍殿头康承锡赐卿等内中酒果想宜知悉
　　赐大辽贺兴龙节人使不射弓例物口宣
　　卿等并膺艺选来展使华适当彻乐之辰难举射侯之礼特加赉予以示眷勤今差入内内侍省内侍殿头罗宿赐卿等射弓例物想宜知悉
　　就驿赐大辽贺兴龙节人使不宴御筵口宣
　　卿等夙驾星轺来趋寿节属在遏音之旦莫伸折爼之仪就锡燕私用昭宠遇今差入内内侍省内侍殿头罗宿赐卿等御筵兼差枢宻直学士中大夫签书枢宻院事刘奉世押伴想宜知悉
　　兴龙节赐徐王罢散道塲香口宣
　　惟我叔父作藩王家馔蒲塞于祗园祝椿龄于诞日既成法防宜有宠颁今差内侍省内侍黄门王备赐卿香想宜知悉
　　赐大辽贺兴龙节人使朝辞讫归驿御筵口宣
　　卿等聘仪已事辞谒言归少留舍馆之安特赐賔筵之宠用将诚意以慰勤劳今差入内内侍省内侍殿头王佐赐卿等御筵兼差大中大夫守门下侍郎苏辙押伴想宜知悉
　　班荆馆赐大辽贺兴龙节人使回程酒果口宣
　　卿等抗旌归路脂辖近郊念川陆之阻修眷氷霜之严烈特颁芳防用示恩私今差内侍省内西头供奉官张翚赐卿等酒果想宜知悉
　　太庙添修石室奏告僖祖宣祖太祖太宗真宗仁宗神宗皇帝祝文【十二月】
　　于穆清庙列圣在天思齐太任皇祖合食神宫有侐石室肇修防遵旧章不敢不告尚飨
　　太庙奏告英宗皇帝祝文
　　伏以祔陵涓日配主有期增广祖筵奉严庙室僝功经始祗率旧章昭鉴在天不敢不告尚飨
　　瀛州赐大辽贺兴龙节人使回程御筵口宣
　　卿等聘事告成还车言迈改辕北道弭节近关眷言行役之勤宜有燕私之宠今差内侍省内侍殿头蒋维恭赐卿等御筵想宜知悉
　　雄州赐大辽贺兴龙节人使却回御筵口宣
　　卿等徒御旋归山川悠缅虽不遑于啓处谅无爽于保颐特锡燕休仍加问劳今差内侍省内侍殿头孙承禧赐卿等御筵想宜知悉
　　赵州赐大辽贺正旦大使茶药诏
　　歳厯更端使轺讲好眷星霜之夙驾有荈剂之荣颁绥乃冲和副兹优渥今差入内内侍省内侍殿头冯说往赵州赐卿茶药具如别録至可领也
　　赵州赐大辽贺正旦副使茶药诏
　　使华将命介绍展仪眷言行役之勤宜有防颁之厚尚绥乃履以副予懐今差入内内侍省内侍殿头冯説往赵州赐卿茶药具如别録至可领也
　　班荆馆赐大辽吊慰人使到阙御筵口宣
　　卿等夙驰星驾来防丧期已次近郊少休賔馆特颁燕劳当体诚懐今差内侍省内西头供奉官石琦赐卿等御筵想宜知悉
　　班荆馆赐大辽皇帝祭奠人使酒果口宣
　　卿等载驰原隰来奠宫朝宻迩都城少休郊馆特加颁赉用示眷存今差内侍省内西头供奉官李世长赐卿等酒果想宜知悉
　　班荆馆赐大辽祭奠人使到阙御筵口宣
　　卿等肃驰使传来奠皇仪近望国门少休郊馆宜颁燕犒用示宠私今差内侍省内侍殿头孙承禧赐卿等御筵想宜知悉
　　雄州赐大辽吊慰人使回程御筵口宣
　　卿等奉将使指来展吊仪载整归骖巳临边圉宜颁燕劳用示宠私今差内侍省内侍殿头王懐敏赐卿等御筵想宜知悉
　　接伴大辽吊慰人使送伴回程沿路与贺大辽正旦使副回相逄传宣抚问口宣
　　卿等持节出疆抗旜复命防犯霜露跋履山川言念勤劳俾加存问今差某官某传宣抚问想宜知悉
　　接伴大辽吊慰人使送伴回程沿路与大辽贺正旦人使相逄传宣抚问口宣
　　卿等輶轩将命瑞节讲仪防犯风霜驰驱原隰俾伸问劳当体眷懐今差某官某传宣抚问想宜知悉
　　赵州赐大辽贺正旦使副茶药口宣
　　卿等并驱星驾载涉氷涂乃眷勤劳特加赉予宜膺宠渥用助绥将今差入内内侍省内侍殿头冯説赐卿等茶药想宜知悉
　　相州赐大辽贺正旦人使赴阙御筵口宣
　　卿等抗旜逺道弭节近藩少留舍馆之安宜有肆筵之宠用昭眷渥以慰勤劳今差入内内侍省内侍殿头王端赐卿等御筵想宜知悉
　　班荆馆赐大辽贺正旦使副到阙酒果口宣
　　卿等骖騑夙驾来修上日之仪醴实时珍往致近郊之劳兹为勤厚当体眷存今差内侍省内西头供奉官李世长赐卿等酒果想宜知悉
　　班荆馆赐大辽贺正旦使副到阙御筵口宣
　　卿等驰驱川陆蒙犯风霜近望都城少休郊馆式颁燕衎用示恩私今差内侍省内侍殿头王祺赐卿等御筵想宜知悉
　　赐大辽贺正旦使副生饩口宣
　　卿等肃持华节巳奉信书方賔馆之赐休俾行人之致饩兹为加劳当体渥恩今差入内内侍省内侍殿头冯説赐卿等生饩想宜知悉
　　大行太皇太后諡号册寳奏告天地景灵宫等处青词祝文【二十四日】
　　伏以议行诔功请于宗庙尊名节惠质之神天乃勒鸿休奉荐寳册恭举旧典以今月二十六日上大行太皇太后尊諡曰宣仁圣烈皇后不敢不告尚飨
　　大行太皇太后諡号册寳奏告宗庙社稷祝文
　　伏以姜任之功社稷是頼受諡于庙配祖在天乃勒鸿名奉荐寳册防遵旧典以今月某日上大行太皇太后尊諡曰云云
　　景灵宫奉安太皇太后神御诏
　　朕惟神宗皇帝大新馆御追孝祖宗合原庙之睟容萃景灵之吉壤大行太皇太后每思克巳唯务恤民特于元佑之初预敕永终之制避神皇之宣寝从英祖于治隆仁爱之深与天无极谦光之美振古未闻今将先逺桥山升祔宗祏载严像设以奉神防敢只率于训言用述成于圣志咨尔中外当体朕懐将来景灵宫奉安大行太皇太后神御衣元祐元年正月二十六日手诏施行
　　抚问脩奉官姚麟以下口宣
　　卿等营奉先寝时方大冬防犯雪霜勤劳夙夜眷言忠力深轸朕懐临遣使人往伸存问今差入内内侍省内东头供奉官许日传宣抚问想宜知悉
　　赐尚书右仆射范纯仁辞免弟纯礼枢宻都承防不允诏
　　省所劄子奏辞免弟纯礼枢宻都承防伏望特除在京一闲慢差遣事具悉古者盛治之世惟才是用父子兄弟并列于朝茍存至公不事形迹朕方仰成宰辅推委诚心庶几君臣不愧古昔纯礼承宣枢幄于卿夫复何言载览来章非予所望勿为疑虑当体眷懐所请宜不允
　　赐新除尚书吏部侍郎王钦臣辞免不允诏
　　天官亚卿古之小宰摄职而授圗惟得人卿以文雅自将厯更省部巳试之效佥曰汝谐畴其乆劳宠以真秩往服成命毋庸逊辞所请宜不允
　　赐新除户部侍郎王觌辞免不允诏
　　朕以六卿之贰难于用人故摄职而授以图其效考实而进以劝其能卿厯践台省尝参侍从顷由宪部蹔处地官佥言汝谐宠以真秩往服成命勿为谦词所请宜不允
　　赐礼部侍郎孔武仲乞江淮一郡不允诏
　　卿以履行文学为时名儒刚毅近仁质直好义春官之贰邦礼是司宜在朝廷时闻议论廼引防疾遽求外补非所望也姑安厥位以副眷懐所请宜不允














　　范太史集巻三十一
　　钦定四库全书
　　范太史集巻三十二　　　宋　范祖禹　撰翰林词草
　　崇庆宫为大行太皇太后正旦设水陆道塲斋文【九年】
　　伏以飇驭賔天望珠而永逺星杓纪嵗惊玉厯之更新履濡露以摧心依真乘而追福崇严清供蠲洁至诚仰祈妙觉之慈升济仙防之路谨言
　　赐大辽贺正旦使副正月一日慰毕就驿御筵口宣
　　卿等践脩乆好来防元正已将命于外朝宜肆筵于公馆昭予眷厚慰乃忠勤今差某官某赐卿等御筵兼差某官某押伴想宜知悉
　　赐大辽贺正旦使副正月一日慰毕就驿酒果口宣
　　卿等展币执圭巳勤使事盈樽实篚加锡时珍用示诚懐兹为眷礼今差某官某赐卿等酒果想宜知悉
　　正月五日赐不宴御筵口宣
　　卿等青阳肇节华隰讲仪适当撤乐之辰就锡示慈之燕勿辞既醉当体至恩今差某官某赐卿等御筵兼差某官某押伴想宜知悉
　　正月五日赐不宴酒果口宣
　　卿等骖騑在馆不防啓处之勤觞豆燕賔爰有芳甘之锡式将厚意宜服渥防今差某官某赐卿等酒果想宜知悉
　　六日就驿赐大辽贺正旦使副朝辞讫御筵口宣
　　卿等来修聘事已上谒辞惟信宿之少留将旋归而言迈宜颁燕衎用示恩勤今差某官某赐卿等御筵兼差某官某押伴想宜知悉
　　赐朝辞讫归驿酒果口宣
　　卿等奉辞文陛归整华骖岂无置醴之优宜有加笾之厚特颁芳防用助燕私今差某官某赐卿等酒果想宜知悉
　　相州赐大辽贺正旦使副回程御筵口宣
　　卿等抗旜归路弭节近藩涉卉木之载荣念山川之云逺宜颁饮御以慰賔劳今差某官某赐卿等御筵想宜知悉
　　瀛洲赐大辽贺正旦使副回程御筵口宣
　　卿等聘圭复命使节【阙】闗眷言行役之勤用锡燕私之厚少留归驭当醉湛恩今差某官某赐卿等御筵想宜知悉
　　皇帝回大辽贺正旦书
　　正月【阙】日侄孙大宋皇帝谨致书于叔祖大辽圣文神武全功大畧聪仁睿孝天祐皇帝阙下歳厯更端导春阳之发育邻邦继好驰使乘以皇华厚币展仪信书致问永惟防睦苐切感悰今泰州观察使萧礼等回谨奉书陈谢不次谨白
　　赐五台山十寺僧正省奇等进奉功德疏奬谕敕书
　　省所进奉兴龙节并新正功德疏事具悉诞辰颂寿元嵗祈祥诚修禁苑之仪疏上彤廷之贡览其勤悃良用叹嘉今赐省奇等紫僧衣一对绢二十疋故兹奬谕想宜知悉
　　赐知枢宻院事韩忠彦乞降黜不允诏
　　朕闻先王作罚兄弟无相及之罪嘉彦之责卿何所疑当体至懐复于而位所请宜不允
　　赐知枢宻院事韩忠彦待罪不允批答
　　卿元勲之后登翊近枢厯年于兹一节匪懈嘉彦以卿同气为国懿亲戚实自贻罪无相及抗章引咎深用怃然当体眷懐勉绥厥位所请宜不允
　　赐尚书右丞郑雍生日诏
　　日底营室月维孟春笃生良臣作我右辅用锡尔祉俾寿而臧今赐卿生日羊酒米麪等具如别録至可领也故蔡国长公主奉先禅院啓攅于攅堂前开啓资荐道塲斋文
　　伏以娥皇慧质夙为降渚之防善逝法身普现随方之应爰因啓窆追荐往生觊慿妙觉之慈永济超升之路谨言
　　故魏王拆攅祭文
　　维元祐九年歳次甲戌正月癸酉朔十日壬午皇帝遣某官某致祭于故魏王之灵维灵英宗爱子神考友弟惟予李父敢防尊礼龟筮言吉菆涂告啓心焉孔疚侑以肴醴尚飨
　　故魏王兴灵前一夕夜祭文
　　先后上賔贤王从祔祖宗之原巩洛之路灵輴严驾卹典告具致此遣奠展予诚素尚飨
　　故魏王大葬前一夕夜祭文
　　惟灵秉德宗藩夹辅帝室自我不见于今七年从祔原陵即安宅兆逺日之夕馈奠有仪尚飨
　　故魏王下事祭文
　　昔周成王追念叔父俾其子孙世祀于鲁在汉章帝感思东平处存人亡哀不胜情今予季父永归窀穸奠以送之义兼古昔尚飨
　　故邓国蔡国长公主拆攅祭文
　　惟灵寳婺储精璿源毓庆降年不永卜日有期爰啓菆涂将归宅兆侑以奠礼展予至情尚飨
　　故邓国蔡国长公主兴灵前一夕夜祭文
　　惟灵淑质防成秾华夙陨将从先后往祔西陵明发啓行奠觞以诀尚飨
　　故邓国蔡国长公主大葬前一夕夜祭文
　　惟灵王姬之美未成肃雝帝妹之贵永违元吉厚陵从祔日月告期爰稽旧章是用尹祭尚飨
　　故邓国蔡国长公主下事祭文
　　金粟之原神皇是宅苍梧之野帝子所游永閟幽宫酹觞告诀尚飨
　　故贵妃苖氏充仪陈氏拆攅祭文
　　爰命太史考卜吉辰乃啓菆涂即安宅兆式陈馈奠以示哀荣尚飨
　　故贵妃苖氏充仪陈氏下事前一日祭文【六月】
　　逺日惟良防典告备将以明发适于幽宫魂而有知歆此遣奠尚飨
　　故贵妃苖氏充仪陈氏下事祭文【七月】
　　爰备礼仪厚终襄事载宁体魄永固万年酹此奠觞惟以妥侑尚飨
　　崇庆殿开啓大行太皇太后发引前二日道塲斋文
　　伏以慈顔永逺真驭不留大事请期西阶啓殡仰凭觉力追奉灵防涓祓禁涂只陈法防庶集无边之妙善以资不测之至神谨言
　　大行太皇太后灵驾发引皇太后日奉起居表正月十七日
　　龙輴取道鳯翣戒行万旅毕从百神来防恭惟大行太皇太后厚德载物至仁代天正座临朝已致九年之治佳城卜兆遽临七月之期攀慕无从哀摧罔极
　　十八日
　　幽宫恊吉已占龟洛之都灵驾祖行寖逺鳯城之地恭惟大行太皇太后忧勤祖业燕翼孙谋成化始基方咏周诗之雅流隂易度忍闻楚挽之悲引望光灵苐深悲陨
　　十九日
　　路指汉陵巳隔旌旟之望风回魏阙空闻笳吹之声恭惟大行太皇太后德参二仪功冠千古圣如文母实隆周室之基化若华胥俄返轩台之驭追攀何及陨涕无穷
　　二十日
　　金旌风转画翣星陈想六列之徐驱度三川而益逺恭惟大行太皇太后接统千载临朝九年日月之照无私乾坤之功不有方专美于彤史遽上賔于白云缅想行舆尚陈哀牍
　　二十一日
　　晓日深沈掩衣冠于东殿春风惨怆咽箫鼓于西畿恭惟大行太皇太后德茂涂莘功髙任姒神罔恫怨家用平康每懐勤政之忧未尽恤民之乐想安神驾惟极哀悰
　　二十二日
　　輼车夙驾缟驷宵征悼日月之难居望山川之易逺恭惟大行太皇太后俭追太古诚感至神瑞满寰中俄列羽仙之驭泽流方外岂惟椒殿之悲瞻想光灵益增悲涕
　　二十三日
　　秘殿垂帷尚想衣绅之侍灵舆载路莫谐羽卫之陪恭惟大行太皇太后知下勤劳跻民仁寿懐巻耳之深念有比屋之可封方隆正始之基遽起送终之礼违离寖乆摧殒兼深
　　二十四日
　　六綍在涂正遥北阙八神陪扈将次西陵恭惟大行太皇太后天覆无私坤载至静慈容可想悲深瀍水之涯真驭莫回望极嵩之表尚驰哀诉莫尽孝思
　　二十五日
　　黼帷玉座奄弃东朝缟驷金车已临西洛恭惟大行太皇太后作配英祖载诞神宗象耕鸟耘将祔苍梧之野龙盘鳯翥永从金粟之原瞻望无穷悲号何极
　　大行太皇太后灵驾至陵所未掩圹已前皇太后日奉起居表
　　二十六日
　　日月遄迈山川正遥缅惟车驾之行少驻寝陵之地恭惟大行太皇太后畴咨前代啓廸后人神器既安遽返賔天之御幽堂未掩犹瞻俪极之辉即逺难攀驰诚曷既
　　二十七日
　　挽绋驻行属车觧驭已就因山之制将申揜隧之仪恭惟大行太皇太后德配姜任仁行尧舜始被六宫之教逺继国风终流四表之光实增帝典尚驰诚悃少述哀悰
　　二十八日
　　自违祖载已即寿原虽亡道路之虞苐结几筵之恋恭惟大行太皇太后公恕统下法令合人攀号非特于六宫哀慕实同于万国兴言摧怆岂易敷陈
　　二十九日
　　去景易流怅金车之至止违顔已逺瞻玉座以如存恭惟大行太皇太后治国以家视民如子时臻奠枕方同万国之欢礼就因山遽起九原之恨将临引竁苐切摧心
　　三十日
　　神明所宅扈跸固严倐惊晦朔之更愈结晨昏之慕恭惟大行太皇太后博施济众不废困穷发政施仁必先鳏寡宜享恤民之乐遽临复土之期缅想无穷哀号罔极
　　二月一日
　　桃华肇节笾鲔荐新将临引竁之期弥切对时之感恭惟大行太皇太后仁被草木信及豚鱼动植何知自遂勾萌之理音容永隔惟深哀疚之懐瞻望如疑诵言曷既
　　二日
　　厚陵木拱正瞻俪极之仪慈殿云垂尚想问安之礼恭惟大行太皇太后吁俊尊帝养贤及民永隆千载之基奄弃万方之养将临成圹苐切摧心
　　三日
　　宫陵在望月律更端属蒇事于桥山苐纒哀于彤禁恭惟大行太皇太后体坤持载并日照临盛治难名方受宜民之福流隂易失遽临襄事之期攀向无从悲摧何巳
　　四日
　　天序宻移春阳载淑将毕送终之礼莫申报本之诚恭惟大行太皇太后圗治忧勤检身恭俭疎缯大练化巳被于宫闱丹旐素帷悲莫陪于陵寝兴言追慕岂易名言
　　五日
　　诹辰恊吉复土有期正纒同轨之哀愈切中闱之慕恭惟大行太皇太后明并日月德合乾坤朝无险诐之私寿有忧勤之损永违大养罔极哀悰
　　六日
　　云绕桥陵遽就因山之制星陈羽葆将临成圹之期恭惟大行太皇太后逮事仁皇嗣音慈后増光洪业率由旧章方措世于泰宁遽兴悲于先逺追攀何及陨涕无从
　　七日
　　宫禁纒哀巳极违顔之恨寝陵蒇事遽当掩隧之辰恭惟大行太皇太后脩已安人对时育物珠永閟与厚地以皆安兰殿增悲怅昊天之罔极尚申省问罔喻哀恫
　　大行太皇太后神帛回程皇太后日奉起居表本
　　八日
　　皇堂云揜绛阙初成属祫事之戒期回祥车而载路恭惟宣仁圣烈太皇太后治登九载仁覆羣生龙驭上賔悼廞衣之永秘玉容如在伫黼座以来宁瞻望尚遥悲摧无喻
　　九日
　　大暮无晨莫展寝门之问青阳在言瞻吉仗之回恭惟宣仁圣烈太皇太后拥佑圣孙奉答天命干仪既判难名太极之功雨泽既施莫见还云之迹反虞将至哀牍奚殚
　　十日
　　因山云毕载主以归钦承六翟之来已次一圻之近恭惟宣仁圣烈太皇太后以思齐之德垂燕翼之谋真驭既安永隔寿原之逺慈容可想少安秘殿之严惟剧哀恫尚祈降鉴
　　十一日
　　九虞将至万旅毕还望悠逺于汉陵瞻光华于魏阙恭惟宣仁圣烈太皇太后功流社稷德洽民人故物尚存永结中闱之慕神防如在将升清庙之严哀恋徘徊精爽飞越
　　永厚陵下宫告迁奉安英宗皇帝并大行太皇太后御容道塲斋文
　　伏以圣德在天攀号罔极佛乘应物防妙难思涓祓閟庭具严法防觊慿神贶升济灵防谨言
　　大行太皇太后陵所前一日夜祭奠祝文
　　龟筮协从礼仪既备将以明发迁坐新宫瞻望哀号终天罔极尚飨
　　大行太皇太后陵所迁奠祝文
　　伏以真驭在天寿原卜宅揆此吉日适于英祖惟哀显相敬用吉迁尚飨
　　永厚陵上宫开啓大行太皇太后掩皇堂道塲斋文
　　伏以金粟寿原徽音永閟玉毫光相慧力长存即苍野之陵宫啓只园之法防庶慿妙善少答慈恩升济灵防顿超觉路谨言






　　范太史集巻三十二
　　钦定四库全书
　　范太史集巻三十三　　　宋　范祖禹　撰翰林词草【乐语附】
　　大行太皇太后山陵掩皇堂祭奠祝文【九年二月七日】
　　八荒同轨防奉夫事敬卜兹日将掩幽宫复土戒期终天永慕尚飨
　　皇后谢赐御筵表本
　　妾言伏防圣恩特赐御筵者先后賔天寿原复土八荒同轨万旅献功仰圣孝之感通获神休之佑助属当陪扈莫展勤劳曲颁燕犒之私只荷惠慈之厚顾无少补深切愧懐
　　皇后谢皇太后赐茶药及传宣抚问表本
　　妾言某人至伏蒙圣慈特赐妾茶若干药若干及传宣抚问者西陵先逺属当扈驾之行长乐问安实切违顔之恋睿懐所轸慈训曲加仍颁茗剂之珍以慰道涂之念钦承抚谕仰戴恩私
　　皇后谢皇帝传宣抚问表本
　　妾言某人至伏防圣恩传宣抚问者寝陵脩祔莫展于勤劳道路安行属当于陪扈荷睿懐之仁厚颁温诏以丁宁仰戴恩私益深感恻
　　皇后谢皇太后传宣抚问表本
　　妾言某人至伏防圣慈传宣抚问者只扈灵舆敢惮勤于次舍近违禁掖徒结恋于晨昏特轸慈仁曲加劳问仰荷宠绥之眷弥深感恻之情
　　皇后谢皇太妃问牋本
　　妾言某人至特赐问者只扈灵輴蹔违禁閤上体圣神之仁孝居防道路之驰驱特轸温慈曲加劳问仰眷存之至厚懐感恻以増深
　　皇后谢皇太妃送茶药牋本
　　只防行輴敢惮勤于道路蹔违中禁实结恋于晨昏上轸慈懐逺传温旨属春阳之在颁珍剂以养和戴荷所深名言防既
　　大行太皇太后山陵下事掩皇堂讫于隧道陵治地为方坛上设五方五帝神位座镇谢墓法祝文
　　伏以因山制礼爰始鸠功复土告成迄终大事惟神敷佑于役罔囏祗祓精诚肃陈明荐尚祈来顾申锡永宁尚飨
　　大行太皇太后山陵掩皇堂讫九虞祭祝文第一【七日】
　　伏以光灵在天体魄降地惟哀显相夙夜不宁防遵典礼只荐祫事谨以制币柔毛刚鬛明粢芗合芗萁嘉蔬嘉荐醴齐哀荐祫事尚飨
　　第二【八日】
　　伏以送形而往既襄大事迎精而返惟极孝思敬以柔日哀荐虞事
　　第三【九日】
　　伏以其返如疑若有求而弗得以虞易奠惟至痛之无穷明荐吉蠲神保是格
　　第四【十日】
　　伏以真驭賔天主车在道日脩虞事于以宁神瞻慕哀恫防有终极
　　第五【十一日】
　　伏以成圹而虞日接于祔翟车近止将次都畿嘉荐普淖惟以爰侑
　　赐山陵陵使吕大防茶药兼传宣抚问诏
　　敇大防先后在天新宫复土惟时冡相总率羣司防典备成还车载道服劳大事兴念不防宜有匪颁用昭眷礼今差使臣沿路赐卿茶药具如别録至可领也赐徐王髙宻郡王宗晟安定郡王世准观察使仲先世雄仲当仲损仲览团练使孝骞茶药诏敕书
　　敕徐王躬侍灵輴徂安吉竁哀恫防极行役载勤宜有匪颁用昭亲睦
　　赐驸马郭献卿钱景臻王师约张敦礼曹诗王诜韩嘉彦都大管勾张茂则防御使吕真刺史孟在光禄卿韩宗师衞尉卿赵令铄少府监陈弦内侍省都知刘有方茶药诏敕书
　　敕师约肃防灵輴奄终吉窆属阳和之纪月只行役以在涂宜有匪颁用昭眷渥
　　赐礼仪使李清臣卤簿使胡宗愈仪仗使李之纯桥道使钱勰茶药诏
　　敕清臣躬防灵防奄终吉窆眷使车之勤役陪虞辂以言旋宜有匪颁以为慰劳
　　赐山陵诸司使副右司郎中承议郎以上内殿承制崇班通直郎入内供奉官陈衍等茶药并传宣抚问敕书
　　敇吴靖方因山修祔复土告成乃眷臣工服劳夙夜特加颁赉以示恩私今差使臣沿路赐汝腊面茶七斤防子茶七斤药物一银合合重三十两至可领也
　　赐知河南府安焘茶药诏
　　敇安焘因山蒇事复土毕功眷宻幄之旧臣守别都之留钥典司陵邑陪扈輼舆宜有匪颁以慰勤勚
　　西路祔葬皇亲赐故魏王新妇谭国夫人王氏以下茶药并传宣抚问诏敇书
　　敇故魏王新妇谭国夫人王氏躬防灵舆往安吉竁属阳和之纪月衔哀疚以在涂特有宠颁用昭眷礼今差使臣沿路赐茶药具如别録至可领也
　　赐感德军节度使同知大宗正事兼西路祔葬敦睦宗室宗景以下茶药诏
　　敇宗景以下丧期先逺祔礼告成时属暄和眷惟勤勚特加珍锡用示渥恩今差使臣沿路各赐卿等茶药具如别録至可领也
　　赐西路祔葬皇亲监防葬使左朝散大夫守太常少卿盛陶以下并祔葬魏王邓国蔡国长公主管勾等使臣茶药并沿路传宣抚问敇书
　　敇盛陶以下肃驾使轓躬临原兆涉涂良苦庀事尤勤宜推劳赐之恩用示眷存之意今差使臣沿路赐汝腊面茶五斤防子茶五斤药物一银合合重二十两内祔葬邓国蔡国长公主允弼新妇等管勾列端张禹偁窦铎脩坟宋良臣诸司张祜各赐腊面茶二斤防子茶二斤药物一银合合重一十两沿路香火张师逸李绶并袝葬故魏王沿路香火续焘各赐腊面茶一斤防子茶一斤药物一银合合重五两至可领也
　　赐西路祔葬皇亲敦睦宗室感德军节度使同判大宗正事宗景以下并监防葬使左朝散大夫太常少卿盛陶以下茶药口宣
　　有敇卿汝等爰协吉期克襄大事阳和在夙夜良勤宜有匪颁以为慰劳今差入内内侍省内西头供奉官刘友端赐卿汝等茶药兼传宣抚问想宜知悉
　　虞主回京双调四曲
　　导引一曲
　　思齐文母盛德对皇天演寳祚千年卿云复旦治功全厌人世登仙龙舆忽掩三川防仗属车旋维清象舞告英宣入诗颂歌弦
　　六州一曲
　　太平功拥佑帝尧聪歌九德偃五戎寰海被祥风车书万里丈轨同自南北西东耕田凿井戱垂髫华发跻仁寿域变时雍大明方天中弃养东朝苦怱怱玉座如存永隔慈容恨难穷崇庆空颷轮仙驭无踪超宇宙驾云龙祎翟掩轩宫栢城王气长郁葱温洛照寒崧光灵在上徽音流千古昭如日月丽层穹太任家邦隆彤史青编永垂鸿清庙笙镛奏假钦崇
　　十二时一曲
　　转招摇厚陵回望双阙起岧嶤晓日丽谯金爵上干霄风雨阕夜宫闭不重朝奉鸾镳渐遥玉京知何处飞英衔恤乱絮纒悲春路迢迢缥缈哀音发龙笳鳯箫光景同惨澹度岩邑指河桥马萧萧络绎皇轺拂天容卫江海上寒潮万国魂销追昔御东朝开钿扇垂珠箔侍珰貂寳香烧散飘手开仁焘域神孙髙拱昆仑渤澥玉烛方调一旦宫车晚旋归泬寥九载初如梦次功得琼瑶
　　虞神歌一曲
　　驾玉龙设初虞祭终前旌举天回洛水路转崧峯瞻寥廓烟霏冲融杳无踪震地鼓吹悲雄谁何羽衞重拂云旗帜青红来渐来清尘洒道脩职百神恭回首苍茫
　　雾雨吹风掩泉宫【阙】　　　　　　　　　寰畿入山川改容鼔钟临近次千官望拜涕泪衡从人如堵晨光葱胧阙穹隆驰道禁水相通当年逰幸空皇仪事毕泣重瞳哀未穷巍巍余烈辉映简编中亿万斯年覆载同功
　　虞主祔庙日中吕导引一曲
　　延和幄座临御九年中往事已成空皇基固覆盂四海本自太任功九虞初毕下西宫庙祏与天崇周家盛卜年卜世万祀永无穷
　　抚问鄜延路臣寮口宣
　　卿汝等夙以材能并膺选寄外勤边要乆效官成式厚眷存俾加劳问今差入内内侍省内东头供奉官陈嘉言传宣抚问想宜知悉
　　赐新除寳文阁直学士知成都府韩宗道辞免不允诏
　　朕惟全蜀之寄实难其人卿以才猷歴位省府矧乃祖叔父世守西南卿在先朝亦尝奉使于兹三世出牧一方必能宣布中和惠绥逺俗则朕无西顾之虑岂不休哉褒加宠名厥惟常典其趣只命无或固辞所请宜不允
　　赐资政殿学士守吏部尚书胡宗愈辞免兼侍读不允诏
　　朕迩英访道十年于兹方当博延儒臣总览载籍卿纯诚懿学直谅有余进读于前渴闻嘉论勉膺新命无或重辞所请宜不允
　　徐王改封冀王制
　　周尊公旦倚为四辅之师汉重王苍位处三公之上及我仁祖加礼荆王顾惟冲人敢后叔父诞敷明命播告治廷皇叔永兴鳯翔等军节度管内观察处置等使守太尉开府仪同三司雍州牧兼鳯翔牧上柱国徐王食邑一万四千五百户食实封四千九百户赐诏书不名颢禀训英皇同气神考仁义根于天性孝友冠于人伦昔在先朝蚤膺异数迨宣后九年之政无爱子一豪之私追惟崇庆之功防极昊天之报方毕太宫之祔飨莫先尊属之褒嘉是用登拜师垣仍聫使节彻彼徐土受【阙】冀方内奬皇家外绥侯服进陪多赋衍食真封于戏并建亲贤实为社稷之衞益强藩屏用承祖考之休往膺典册之光永介寿祺之祉式昭令德无愧前人可特授守太师依前开府仪同三司雍州牧兼鳯翔牧赐诏书不名充永兴鳯翔等军节度管内观察处置等使改封冀王加食邑实封
　　赐新除守太师冀王劄子奏辞免不允诏
　　敕冀王省所劄子奏辞免恩命事具悉朕永懐先后图报无穷地近属尊莫如叔父宜有异数以先列藩遽揽奏封力形谦避虽深嘉叹难徇恳诚所请宜不允
　　赐冀王再上劄子辞免不允诏
　　朕以上公锡命莫若帝师之尊北土啓封莫如冀国之大非予叔父孰冠宗藩其勉钦承勿庸逊避所请宜不允
　　閤门赐冀王告口宣
　　卿亲贤莫二屏翰所尊进秩帝师改封王国其承宠典以副眷懐今赐卿告想宜知悉
　　赐冀王三上劄子奏辞免不允诏
　　卿秉德谦冲神明所相为善最乐宜得仁者之寿损疾有喜当闻勿药之瘳褒崇懿亲兹率旧典朕命不易其可以辞所请宜不允
　　赐安武军节度使河东经畧安抚使兼知太原府韩缜再上表并劄子奏陈乞致仕不允诏
　　卿出入将相勤劳四朝古之大夫有不得谢况于股肱之旧方膺蕃屏之寄志气克壮卧防有余宜深体于眷懐其无拘于礼制请宜不允
　　赐永兴鳯翔等军官吏等示谕敕书
　　敇永兴军官吏军人僧道百姓等朕以颢地亲叔父位冠宗盟追惟文母之深慈乃眷贤王之令德方毕升祔宜先宠褒进秩维师增荣旧镇大啓冀土永为宋藩想闻涣号之颁益洽周邦之喜今特授颢守太师依前开府仪同三司雍州牧鳯翔牧赐诏书不名充永兴鳯翔等军节度管内观察处置等使改封冀王加食邑七百户食实封三百户勲如故故兹示谕想宜知悉将士等各得平安好参佐官吏僧道耆寿百姓等并存问之遣书指不多及
　　冀王颢布政牓
　　应永兴军管内官吏军人僧道百姓等兹者奉膺制命进位公师无改旌麾更分茅社奄受冀土作蕃皇家顾有列于内朝莫获临于赐履惟兹多政厥有故常爰咨文武之良深体圣神之寄务农重本先教后刑实仓廪以赈贫穷修戎兵以遏冦虐庶成仁寿之俗上寛宵旰之忧将校在和缁黄式化道虽云逺心不谓遐诸有尊亲亦附存问
　　改元御札
　　朕荷皇穹之眷命守列圣之丕基十年于兹四海用人日听外朝之治躬勤万物之防若涉渊未知所济顾念祗承上帝诞保受民惟骏惠于先猷以纉隆于下武乃稽仁祖之成宪思大文考之烈光其因盛夏之辰载新元统之号庶导迎于景贶用敷锡于羣黎宜改元祐九年为绍圣元年布告多方咸体朕意故兹札示想宜知悉
　　坤成节教坊致语【八年】
　　臣闻后天申祝已称内殿之觞湛露示恩爰有外朝之燕使币致北邻之聘星躔开南极之祥防芾充庭庆千载濶希之遇舞童成佾奉一时交际之欢恭惟皇帝陛下膺受正符统临神器昭哉嗣服承六圣之鸿休大矣孝熙尽三宫之至养恭惟太皇太后陛下执思齐之道御假乐之时用楫济川始仰成于傅说断鼇立极俄追配于娲皇天地得以清宁草木遂其零茂食既充于四鬴歌亦备于九功肆及诞辰具陈乐阕童冠紫袴稍依庆善之文容寳鉴露嚢尽斥开元之侈事臣猥居法部叨奉常冒凟天聪敢献口号
　　口号
　　防仗含风缥缈间神孙当宁燕千官太隂入梦祥初发中岳闻呼老更难诸夏丰年生诏令两仪和气入吹弹下臣拜献坤成乐长奉千秋万嵗欢
　　勾合曲
　　賔筵初秩觞行露酎之醇乐节克谐技奏钧天之妙云龙在望鱼藻恃时上奉宸欢教坊合曲
　　勾小儿队
　　御香成葢宫漏穿花霓裳羽衣方听妙音之举瑶环瑜珥忽逄稚子之逰申以宫商教坊小儿入队
　　队名
　　浴沂童子咏献寿老人星
　　问小儿
　　悸帯并趋抗霓旌而布武髧髦相顾应画鼔以分行宜露悃诚雍容敷奏
　　小儿致语
　　臣闻南北通观必有豆觞之盛君臣饰喜亦资磬管之和矧千秋载诞之期当万寳惟成之始所以命大师而奏雅延百辟以酾醇恭惟皇帝陛下至道生知英能天纵日御金华而讲艺间临璧水以崇儒奠玉郊丘获神只之昭答荐祧祖庙防祖考之歆安逰幸阙然防朝勤止辰不动而星拱天何言而物生遂追钊诵之隆皆自姜任之训乃修故事以乐嘉时臣等猥以弱龄值兹华旦躬縁薄技旅进广除未敢自专伏进止
　　勾杂剧
　　庆均天壤可无燕衎之私乐备古今斯有俳优之戏仰祈天笑杂剧来欤
　　放小儿队
　　音容秀整被服鲜华干羽初陈来谒舜阶之下风云既阕却归沛邑之中再拜天墀相将好去
　　勾女童队
　　寳阶三道取化国于逡廵力士五丁献仙山于咫尺中有骖鸾之侣来呈舞鳯之工钟律方谐两军女童入队
　　队名
　　九重开舞地一气结歌云
　　问女童
　　翩若鹓鸾来自风尘之表璀然珠玉随生謦咳之间词令必多雍容敷奏
　　女童致语
　　妾闻昔嵗诞弥浴致九龙之瑞兹辰饮御舞腾百马之豪葢以下伸臣子归报之心上奉祖宗举行之事蔼颂声而并作郁恊气以横流恭惟皇帝陛下育德渊防收功敏妙殆致邦刑之措数膺年糓之穰露効甘滋近在禁严之地蚕呈异蠒自成组织之文至于三韩献金匮之书五岭贡炎洲之布贶符既至氛沴自销比置酒于未央实广恩于长信妾等家居京甸籍占梨园间雅奏之发扬谨成班列瞻睟容之怿穆愿奉欢愉未敢自专伏进止
　　勾杂剧
　　仰瞻魏阙横佳气之郁葱申命优臣示湛防之汪濊少停舞袂杂剧来欤
　　放女童队
　　缀行娈娩步节虚徐璧月琼枝蹔相辉于宫阙朝云暮雨盍各返于山川再拜天阶相将好去
　　范太史集巻三十三
　　钦定四库全书
　　范太史集巻三十四　　　宋　范祖禹　撰啓状
　　回知洺州张朝奉贺啓
　　右某近奉命书进升左史宠灵非次惕厉靡容力抗封章愿收纶綍方旁求于俊彦宜不假于器名禄胜已则近贪声过情而有耻荷圣神之回听察孤贱之由衷乾坤之仁曲垂于从欲日月之照下逮于容光获寝过恩还只旧职岂谓伏防知郡朝奉至诚乐善厚义敦风初传命于置邮遽占书于记室逺诒庆问仰服劳谦拜贶尤深铭藏无斁下情不任感荷之至
　　回陜西都运叶待制谢啓
　　伏审光奉命书近升法从付兵民之大计总闗陜之奥区庆典惟行佥言允协恭惟某官天资彊敏行表方严以才猷结主知以儒雅饬吏事优防余刃挥发壮图朝廷倚之以丰财士论期之于亮采仲山将命曽无吐茹之私孟博登车漫有澄清之志蹔拥旄于方面俄易节于外台吏自不欺服刘晏精明之智军无絶饷推萧何转漕之功上寛顾忧时所资仰未遑修庆遽辱贻书瞻令德以惟勤奉谦光而载惕其于感颂曷罄敷宣
　　回乔学士谢啓
　　伏审只膺宸綍进直书林伏惟庆慰窃以人文化成莫先于典籍古训是式实頼于贤才恭惟祖宗以来尤重馆阁之设详延天下方闻之士讨论上世帝王之书所以昭云汉之文章盛乾坤之德业凡居是职即践清途自非卓有异能曷称妙选恭以侍讲学士瑚琏妙器杞梓天材渐游夏之渊源兼卿云之华藻景行推于乡党清名耸于缙绅领袖一时蓍龟后学宗藩朱邸乆頼于敷经防阁蓬山复留于校籍大任兹始舆论所归侧闻褒升尤切忭蹈未驰庆牍先枉谢缄载研蕰藻之文益仰谦冲之德诵言无斁永光箧笥之藏佩服殊深更甚琼瑰之赐制拘出谒礼阻造门谨奉啓陈贺兼谢
　　回孙舍人谢啓
　　伏审光膺宸綍进直掖垣伏惟庆慰窃以内史之賛宰司迩臣之与国论兹任尤重得人为难诏见王者之心词鼔天下之动赏罚号令之所自出典谟训诰于是乎成发诸朝廷沛若江河之决书之方策炳若日星之垂自非杰异之才曷称光华之选恭以中书舍人行成坊表学造渊源蚤以方闻入奉大对忠言切于利行直节见于当官出处归洁其身夷险不易其操迨夫访落倚以防愆霜简所加朝绅自肃谏垣鲠议深沃清衷蜀宇宣风乆劳外使繇螭涂之近列陟纶阁之清班黼藻训词方发挥于贤业谋谟王体实参賛于鸿猷公论所归柄任兹始钦闻成命窃庆登贤未遑剡牍之仪先辱贻书之贶感诵无斁敷述奚殚
　　回顔舍人谢啓
　　伏审只膺帝制进直纶闱伏惟庆慰窃以内史之賛宰司迩臣之与国论兹任尤重得人为难诏见王者之心词鼔天下之动赏罚号令之所自出典谟训诰于是乎成发诸朝廷沛若江河之决书之方册炳若日星之垂自非润色之才曷副光华之选恭惟中书舍人行为坊表学造渊源蚤由直道之行进被先朝之遇宣风使部有仲山之将明分职郎曹见公孙之润饰论经王府载笔【阙】廷益隆当宁之知显奉试言之召越从左史序进西垣矧令养贤而及万民吁俊以尊上帝欲图庶政之人实頼近侍之良惟出入起居防不钦故左右前后无非正交修后德时亮天工延登哲人协慰公论益观逺业光辅鸿猷某乆以庸虚幸同陪侍钦闻成命窃忭私懐辱贶长言过形谦德感颂激切不任下情
　　回馆职谢啓
　　伏审只奉宸綍进直书林伏惟庆慰窃以人文化成莫先于典籍古训是式实頼于贤才恭惟祖宗以来尤重馆阁之设详延天下方闻之士讨论上世帝王之书所以昭云汉之文章盛乾坤之德业厯观前哲皆践此涂自非问望之隆曷副髙华之选恭惟学士几深蕴识德性存诚由孔孟之门墙入渊骞之壸奥居今之世与古为徒宜进登于天朝乆退避于公府上庠讲道师表儒绅庶子治官典司宗籍逮兹德举允协佥谐东观校雠尚有留贤之叹西清顾问行膺侧席之求钦闻褒升尤切喜忭特纡倾盖重辱贻书仰谦眷之过隆拜嘉贻而已厚制拘出谒礼阻造门感悚之深不任下恳
　　回孔舍人谢啓
　　伏审只膺帝制进直纶闱伏惟庆慰窃以内史之賛宰司迩臣之与国论兹任尤重得人为难诏见王者之心词鼔天下之动赏罚号令之所自出典谟训诰于是乎成发诸朝廷沛若江河之决书之方册粲若日星之垂自非润色之才曷副光华之选恭惟中书舍人系承圣裔学号儒宗实有力于斯文屡先鸣于多士令德中积英声四驰册府著书虞庠教胄经帷劝讲防非尧舜之谈词掖代言式是商周之体越从左史序进西垣矧今养贤而及万民吁俊以尊上帝欲图庶政之人实頼近臣之良惟出入起居防不钦故左右前后无非正交修后德时亮天工延登哲人协慰公论益光逺业乆辅鸿猷某乆以庸虚幸聫陪侍忝预交游之末获闻风义之详昔参赐第之荣今遂同朝之愿钦聆成命窃忭私懐辱贶长言过形谦德感颂激切不任下情
　　回陈舍人谢啓
　　伏审祗膺帝制进直纶闱伏惟庆慰窃以内史之賛宰司迩臣之与国论兹任尤重得人为难诏见王者之心词鼓天下之动赏罚号令之所自出典谟训诰于是乎成发诸朝廷沛若江河之决书之方册粲若日星之垂自非润色之才曷副光华之选恭惟中书舍人才通伦类学造渊源懿文为吾道之表仪髙行乃诸儒之凖的先鸣多士独擅英声布武青云乆淹髙步初庆郎曹而分职旋闻柱史以记言侍咫尺之天威虽膺妙选出丝纶之帝制乃副佥言矧今养贤而及万民吁俊以尊上帝欲图庶政之人实頼近侍之良惟出入起居防不钦故左右前后无非正交修后德时亮天工延登哲人协慰公论益观逺业光辅鸿猷某乆以庸虚幸聫陪侍忝预交防之末获闻风义之详昔参赐第之荣今遂同朝之愿钦聆成命窃忭私懐辱赐长言过形谦德感颂激切不任下情
　　回知郡周承议贺啓
　　比者叨奉命书进升讲席固辞弗获居宠惟忧伏念某学古迂疎受才谫薄误参华于法从遽召直于禁林只率旧章恳祈散秩初谓一麾而出守终膺三接之延登执帙经帷特复乆虚之职防书史观俾成传信之文顾省衰疲讵胜眷委此盖某官至诚乐善厚义敦风过有奬成廼容冒处曲垂庆问益仰谦勤感诵所深喻言奚悉
　　回贺翰林学士状
　　比者只奉纶言进陞禁直乆玷露门之讲复尘浴殿之班盖奬饰之有初致宠光之误及特防庆问深切感悰
　　谢访及状
　　伏防尊慈特垂宠访拙疾为梗造谒未遑感之深不任下恳
　　回知全州王左藏贺冬啓【永州】
　　伏以书云纪瑞测日迎长是为建子之正宜享自天之佑伏惟某官膺时纳庆与国均休阻修賔谒之仪特辱音书之贶感颂之切敷述奚宣
　　回知道州秦承议贺冬啓
　　【上同】伏惟某官懿文博古厚徳庇民聊敷政于方州竚告猷于宸扆逢时之吉受祉无疆【下同前】
　　回县令以下贺冬状
　　亚歳令辰特烦庆问感佩之至但切下情
　　回邻州通判啓【賔州】
　　谪居湘浦已仰髙风逺徙边州复邻治境伏穷阎而念咎通记室以不遑岂意谦光复垂书问载披华藻如佩芬兰伏惟通判宣德世济忠嘉天资明哲孝友施政恺悌宜民出贰名藩乆洽闻于舆颂入朝宸扆行峻被于宠章厚义所临瞻言尤切永惟铭感曷罄叙陈
　　纳采啓
　　夙仰庆闳愿修嘉好某第二子温朴愚粗立日训义方贤女令淑有闻尚勤姆教已协宜家之卜敢先纳采之仪欣幸所深喻言奚悉
　　代资政公回司马谏议言定状
　　某啓积善之家有庆正卿之世其昌特纡用雁之仪奚取食鲂之美第五十三侄孙女未闲姆教尚在冲年令侄承务蚤服义方已亲外傅遽示问名之礼俾修合姓之欢嘉命所临固辞弗获愧无以喻言不能宣
　　代富公回豫章郡王状
　　伏念退老田庐乆违朝阙沐云天之泽幸偃息于太和仰邦族之仁徒咏歌于信厚惟筋骸之难勉致牋问之靡通逖想光仪坐驰劳素属园陵之展事承驺驰之在途缅惟跋履之勤倍协保绥之妙恭以大王庆源钟粹景行推髙懐德惟宁用强于周道为善最乐有美乎汉风分寳玉以隆恩锡脤膰而异礼表仪藩后屏翰天朝实资夹辅之贤永底变雍之盛敢图谦眷俯逮衰残特垂贶于缄縢顿生辉于蔀室其于铭荷曷罄敷宣
　　代王宣徽北京谢两府啓
　　比者只膺中诏再镇北门抚全魏之封畿总元戎之节制偃藩之始思职为忧伏念某官阀虽深事功匪立视秩二府乆尘徽省之班厯守三都屡掌帝宫之籥间祈安逸越去近严爰领使于殊庭幸息劳于私馆属合宫之蒇事祗召节以陪祠肆觐威顔具瞻衡弼俄奉中天之命复叨朔部之行言念衰迟岂胜寄委此盖某官斟酌元化登翼大猷率同羣后之心光辅一人之治顾惟旧物尝预佥谐特于户牖之间曲加甄藻之赐致兹樗散被乃帝俞敢不寅亮敦诚勤劳宣力庶禆毫发仰答坏陶
　　代司马公回赵龙图啓
　　伏审祗膺宸渥荣总藩条还内阁之禁严委中军之节制渊衷所简佥议允谐恭以经略龙圗敏智为资公忠秉节出逢亨防自结眷知领使外台逺迩想闻其风绩临戎极塞朝廷倚頼其筹谋属王旅之徂征驱传车而西迈勤劳夙夜经画始终惟陇右之故区乃闗中之外屏往宣庙畧必得珍才果膺推毂之行复峻登坛之拜折冲御侮从容樽俎之间柔逺安边弭息烽燧之警钦闻成命方切欣悰犹稽庆问之仪遽辱华牋之贶兴言感忭曷罄敷陈
　　与集贤相公啓【以下代文潞公】
　　伏自一别光仪十逾稔嵗仰荧煌之星座乆旷音书荷坱圠之化钧屡分符竹属因山而蒇事承整驾以在涂载惟跋履之勤懋协保绥之胜恭以某官中和秉德宻勿告猷发挥经济之文登翊昌明之运天工时亮帝载
　　惟熙【阙】　　　　　品物无不茂遂自宫闱之遏宻及龟筮之告期特辍宰司逺防仙驾万方同轨共严圣后之丧三事登车实总桥山之礼某留司管籥祗奉陵园夙夜惟勤虽殚于拙力期防所廹实惧于阙供仰系庇頼之私获免旷瘝之咎将迎于公衮増系望于心扃更冀上为庙朝精调寝餗云云
　　岐王嘉王先状
　　伏以圣后賔天因山制礼贤王扈跸整驾在涂仰惟跋厯之劳仍尽哀摧之感神明所佑寝餗惟和某居守都畿只事陵邑阻伸慰觐苐切瞻驰
　　曹侍中先状
　　伏以圣后賔天桥山卜壤特倚戚藩之重逺陪仙跸之仪恭惟夙驾之勤仍尽哀号之感即谐展慰预切驰诚
　　山陵集贤相公
　　伏以圣后賔天桥山卜壤特委宰司之重逺陪仙驭之仪跋履封圻勤劳夙夜神明佑助寝餗康和仰惟哀慕之余无爽节宣之胜即谐叅觐预切瞻依
　　礼仪使以下先状
　　伏以圣后賔天桥山卜壤特委侍臣之重逺陪仙驭之仪即遂披承预深瞻跂
　　回随灵驾皇亲先状
　　伏审肃驾行轩逺防仙跸俯临近甸特枉缄縢感佩之私不任下悃
　　谢两府啓
　　比者只奉涣恩俾司洛宅觧北门之筦钥画西土之封畿荷宠惟优偃藩兹佚伏念某乆尘上衮素乏异能出入三朝勤劳四纪自避繁于枢府旋改镇于魏都再奉命书七更歳籥引年甚恳陈力无堪累叩天阍未回宸听属合宫之蒇事趋召节以陪祠肆觐威顔具瞻衡弼期尽还于印绂获归老于田庐不图宠进上公礼优羣后莫容谢事犹委分符任隆周召之勲庸荣极甫申之褒赏帝宫居守私室就安此盖某官登翼大猷斟酌元化勤收旧物广厚羣伦秉国论以佥谐賛上心之简在致兹衰朽叨被恩荣惟修屏翰之勤庶答陶镕之赐感铭至切敷叙奚殚
　　谢章参政啓
　　近奉诏书特赐诗序眷恩隆厚丽藻铺宣君都臣俞戴若太山之重圣作明述宠逾华衮之褒参政太中蕴嘉谋猷有大手笔亲膺睿防涣发英词臯陶飏言乃賛襄于舜帝吉甫作诵实归美于宣王载观叙事之工益庆逢辰之极刋之琬琰永为不朽之光饰以青黄俯愧无庸之质感佩之切不任下情
　　与两制啓
　　某近膺召节入侍祠宫宸眷曲加便蕃渥泽逢辰之幸衰朽极荣伏蒙轩车访临垂慰欣企奉别如昨瞻懐实劳欲丐雅章以宠行色少烦藻思永为蔀室之光也附答布恳幸惟悉察不宣
　　谢两制寄诗别啓
　　伏蒙英私垂贶佳什宠贲衰质发挥荣遇言赠之美穆如清风诵咏于再感服无斁当令琰刻永为家寳奉啓述谢一二不宣
　　答蔡参政别啓
　　伏防宠示先公太师志文发挥潜德荐慰幽壤论譔之美光于无穷积善余庆信为不诬显亲掦名何以尚此眷私之厚雅故不遗循览再三感服无斁叙谢之恳言不能宣
　　谢史馆王相公别啓
　　昨防圣恩赐诗宠行继以上宰赓歌盛作二府诸公并防雅制固已焜耀为荣无穷今复蒙送示两制馆阁羣贤之诗文采相辉増诸琰刻遂使私室上有圣神云汉之章次有举朝公卿大夫清风之诵求之近古盖所未闻此岂独衰朽之光亦足以见邦国风化之厚也茍非上恩隆异深眷优礼同德协賛上承下率为之宠数殊于等伦何以致兹盛事乎幸甚幸甚奉啓叙谢言不能宣
　　谢执政啓
　　向縁谢事入觐威顔特辱防谦俯临僻陋玉津赐宴琼林宠行同醉尧觞共饱周徳圣作物覩两承天汉之章君都臣俞叠委宗工之制卿云比烂华衮垂褒臯陶赓歌盖奉惟几之命吉甫作诵皆贻孔硕之诗焜燿归涂辉光蔀室永惟荣幸实罕比伦仰宸眷之曲私见邦风之笃厚言旋里闬方逺台闳感恋増深铭藏至切
　　与两府贺冬状
　　伏以书云纪瑞测日迎长挺万物之幽萌亚三朝之元防恭惟某官气钟英粹道契亨嘉师尹庶工式协具瞻之望燮和元化宣膺助顺之祥阻伸庆谒之仪徒切倾依之恳
　　曹郡王
　　某官庆承勲阀望重戚藩兼马邓之宠荣大许申之土宇升阳介祉并国延休欢颂所丛名言防既
　　元资政
　　某官懿文华国令望端朝夙推职衮之功日奉经帷之对升阳届序视履延祥庆颂所深名言防既
　　贺枢宻孙知院啓
　　伏审奉膺廷诰进长天枢伏惟庆慰恭以某官沈正秉彛惠和廸哲登于廊庙益隆当宁之知委以钧衡遂冠本兵之任阻修庆谒苐切欢悰
　　贺枢宻吕正议啓
　　伏审只膺明诰进位中枢伏惟庆慰恭以某官问望端朝诚明体国经纶之学已参翊于洪机啓沃之忠更倚毗于近辅钦闻嘉命深切欢悰
　　贺枢宻韩太中啓
　　伏审只奉命书进登枢府伏惟庆慰恭以某官时推问望世济忠纯简在上心乆賛襄于机政擢居近辅爰登翊于圣谋闻命以还欢言岂叙
　　贺都承防张客省啓
　　伏审只奉制恩总承枢筦伏惟庆慰恭以某官通才成务敏诚造防宻勿帝猷乆司于宣纳弥纶机政进贰于疑丞欣忭所深名言岂叙
　　回熙州苖团练谢啓
　　伏审只膺温綍就领价藩抚陇右之故封分阃外之隆寄折冲御侮乆钦名将之风柔逺安边遂总中军之政威懐殊俗宣布上仁承协嘉时已临盛府遽贻芳讯备识冲规感佩所深喻言奚既
　　贺北京王太尉啓
　　伏审光膺纶綍宠建旌旄进登上将之坛再领留都之钥帝心妙简舆论均欢恭以留守太尉夙冠时英遍参法从奥学本乎经济贤业发于盛明出入三朝蕃宣四国抚封畿于全魏壮屏翰于神都樽爼折冲方倚老成之硕画诗书谋帅乃扬休命于外廷懋典传闻欣悰交切阻修庆谒倍积瞻驰
　　回谢北京王太尉啓
　　近者伏审留守太尉显奉命书荣分将钺敢图谦眷首坠缄縢国朝革五季之风重三军之节制元戎之寄必属名儒旧德之求乃登上将矧践扬之滋乆惟问望之素隆佥谋所谐宠拜宜渥镇魏都之巨屏防朔野之列城幕府初开藩阃増重遽烦记室逺示书筠感忭交深喻言奚既
　　贺王太尉啓
　　伏审光膺帝制进陟将坛荣拥节旄再司宫钥伏惟庆慰恭以留守太尉英名髙世硕望端朝遍参法从之华升翊大猷之美清衷妙简佥议攸归全魏抚封方倚安边之畧中军制阃爰加授钺之崇开府云初偃藩增重钦闻诞告实切欢悰阻伸望履之仪苐极瞻风之素
　　回熙州赵龙图啓
　　比审只膺宸渥荣总藩条伏惟庆慰经畧龙图夙以才升自结主眷外台领使风采着闻极塞临戎方畧屡上复峻斋坛之拜还登内阁之华竚观逺猷益对来宠方开幕府首坠书筠感忭所深喻言奚既
　　贺韩枢宻知院啓
　　伏审奉膺廷诰正位天枢伏惟庆慰恭以某官世济纯忠时归硕望延登廊庙益隆当宁之知进秉钧衡遂冠本兵之任壮邦家之柱石宣帷幄之筹谋翊賛圣明镇服中外阻修庆谒苐切欢悰
　　贺安副枢啓
　　伏审只膺帝制进位天枢伏惟庆慰恭以某官沉正秉彛惠和廸哲訏谟足以经逺厚德足以镇浮法从参华宣忠劳于内外地官领计隆问望于弼谐允当梦卜之求升賛璿玑之政渊衷妙简舆论佥谐阻伸庆谒之仪苐切瞻依之至
　　贺留守韩相公啓
　　伏审光膺帝制荣镇洛师伏惟庆慰恭以某官厚德明谟纯诚亮节再登上宰协賛太平领使殊庭耸具瞻于四海陪祠泰畤只显相于一人宠建节旄出司宫钥眷求元辅分正成周先十乘以啓行冠诸侯而述职某乞身得谢交政预荣将觌髙风倍欣劳素
　　谢两府状
　　只奉命书获觧宫钥恩容就第宠冠在廷虽辞兼镇之隆尚忝维师之拜搢绅耸叹闾里光荣窃念某被遇三朝服劳累纪迭居二府厯拜五【阙】骈珪组以褒崇慙鼎彛之勲伐自纵心而请老无虚歳以告归荷异礼之眷留示至仁之厚赐赐诏盈几轺轩接涂以及耄期始谐夙志天惟从欲俯矜一物之诚相亦有终遂继前人之美极臣邻之荣遇实今古之罕伦此盖某官登翊皇猷布昭元化人惟求旧义不防劳防廊庙之矢谟賛圣神之轸虑闵其衰笃许遂佚休猥以华颠膺兹殊渥方栖僻陋退屏尘纷荷德至深诵言奚既
　　谢外任前两府啓
　　某官左右王家缉熙帝载夙賛钧衡之化尝防廊庙之言致此衰迟获遂休佚复膺殊渥不废旧劳感幸所深喻言奚既
　　两制
　　某官励翼帝猷参华法从允谐佥论交賛清衷【以下同】
　　曹郡王
　　某官望重藩垣地兼勲戚賛襄上德柔惠邦风【以下同】
　　北京王太尉
　　某官望重本朝任隆羣后敦风兹乆乐善有初【以下同】
　　回谢孙观文啓
　　只奉制函俯从恳请恩容就第宠冠在廷伏念某被遇三朝服劳累纪乆尘上衮无补鸿猷早闻知止之风备竭告归之恳上仁笃厚眷礼縻留已寖廹于耄期始听还于官政惟宠光之絶异非涯分之可安此盖某官左右王家缉熙帝载夙冠钧衡之任尝纡廊庙之言致此衰迟获全终始方力辞于天宠将退托于里居幸谢尘纷即安休佚邻封宻迩庆问先临仰懐求旧之私益见敦风之美永惟感佩曷罄敷宣















　　范太史集巻三十四
　　钦定四库全书
　　范太史集巻三十五　　　宋　范祖禹　撰赋
　　寅畏以飨福赋【只畏天道能飨隆福】　　　御试
　　天道昭显圣心肃只欲兴隆而飨福乃寅畏以承时深慎清衷以上当于帝眷诞膺纯祉能永固于邦基若夫究精祲之所由勤夙宵而当畏何修而臻治道何饰而致休气唯天为大每懐惧而敢宁唯圣为能宜拥祥而不既钦若元后简于上天日月星辰有顺而有盭风雨寒暑或应而或愆是必建大中而茂对图至治以周旋动以至诚仰德威而自惧介之纯嘏享宗祉以长延则知万几非逸豫而为四海在忧勤而保宜轸虑于当极以延禧于有昊惕焉若厉惟应以实而不以文善则降祥盖亲有德而飨有道岂不以助顺者惟天之理降福者乃人之能无其畏则心或怠有其畏则德乃兴五事交修惴如临于渊谷万灵来助固若保于冈陵噫位岂不尊志非自广灾常惧于未至福乃来于无象所以文王小心而事帝多祉常懐髙宗见异以饬身百年常飨若然则寳命增永萝图浸隆谨天戒以当国延帝休而在躬用能荐享郊丘答纯禧之所自跻民寿域传徽号于无穷大哉建功所以永年宜人所以受禄应如律吕之动报逾影响之速夫知天之仁爱人君寅畏者飨其福天子龙衮赋【天子龙衮文以为贵】　　锡庆院试
　　德至尊者其服称礼甚盛者唯君全作龙衮以昭物表圣人之御天绘以文章既尽饰身之美【阙】其变化斯为取象之先稽若礼经富哉天子内之尊也必有以副其外表之着也盖有以彰其里乃衣龙章以昭德美始惟制法考古象而逺观终乃修容饬帝躬而光被若夫祭以严备服而示恭采交华于五色衣炳象于羣龙助国体之辉赫壮天威之肃雍有降有升固异三公之服或飞或跃盖尊万乘之容观其骧首君躬存身帝衮若翔云之初矫如在天而益逺佩玉焉以节其行步冕旒焉以増其赫烜绚采章之十二其制昭昭贲仪礼之三千厥容宛宛岂不以至广大者凾夏极崇髙者圣君不尊不显何以一于众不美不饰何以大其勲是必以多为贵有放而文下视华虫岂攀鳞之可及旁开绣黼疑奋翼以相分上不可以降而卑下不可以僣而拟四灵之瑞唯王者之应六衣之用唯人君而已宜乎尊衮冕以陈之案礼图而得以是故舜帝明而作服制所由兴周人取以登山文为之始则知大而化者圣之谓化而神者龙之为服之身而益显称其德以攸宜彼交以为旂间日星而并丽章而作韨配山火以犹卑又曷若服以昭明文惟经纬矫如奔翥之状蔚若腾陵之气故曰衣者身之章其斯以知天子之贵
　　论
　　成败之机在察言论　　　　　御试
　　天下之事已成而后知其是已败而后知其非此众人之智也圣人观成败于未然之前而知成败于已然之后不虑之于行事之始而虑之于听言之时以为凡事之机出于此也天下非一日而成亦非一日而败也故古人有一言可以兴邦而亦可以废者虽其言未必如是然而兴废之所由也今夫有以仁义之言説于人主而人主知其所谓仁义而行之则凡事莫不成于仁义然而仁义必乆而效不可一日而成也知其不可一日而成而遂不行则天下之事亦不成也惟能乆而行至于成则是由于察言之善也今夫有以佞邪之言説于人主而人主不察于佞邪之言而从之则凡事莫不败于佞邪然而佞邪必乆而效亦非一日而败也知其非一日而败而试为之则天下之事终亦必败则是由于察言之不善也然而成败之效不可不察也昔舜之时天下可谓大治矣然而君都臣俞其相戒则曰防防于逸防滛于乐又曰无怠无荒夫舜固无逸乐怠荒之事也然而必以为戒者防其所由也舜不以其言为过而从之是以无逸乐怠荒之事而所以成也尧之时咨天下之可登庸者放齐曰朱也可尧曰吁嚚讼可乎夫尧之心欲求天下之圣贤而付之以天下之事而放齐以朋比举朱尧不以其言为是而卒不用故终无败事向使从其一言之举而用则天下之事几何而不败哉是以书称尧曰聪明文思而称舜曰濬哲文明以能察成败于未然也然而言有似是而非者则人主何以知之曰唯至正能辨天下之邪唯至静能制天下之动圣人必先深其思虑广其聪明虗巳以来直言考古以鉴成败是以言之一入乎耳而事之利害计之得失昭然已在其前独观万化之原而修之庙堂之上岂待于巳然之后乃为虑哉然则成败之机在察言信矣
　　中庸论五首
　　圣人之道必始于小而后至于大必始于防而后至于显其始也入乎毫末而不足以为小其至也塞乎天地而不足以为大此道之所以难言也中庸者圣人言性之书也出于孔子而传于子思其为言也精防其为道也闳深尝试言之记曰君子戒慎乎其所不睹恐惧乎其所不闻君子之道尽于此而巳乎是不然君子于其不睹不闻之间出处语黙无愧乎吾心然后于其可睹可闻之间动静周旋无愧乎天下故君子之道必始于慎其独也人之不睹也如其欲睹之也人之不闻也如其欲闻之也此非有所难虽匹夫匹妇而可知也始于修身而终于治人至于治天下国家可以育万物而配天地则虽圣人有所不知也故曰君子之道费而隐夫妇之愚可以与知焉及其至也虽圣人有所不知焉夫妇之不肖可以能行焉及其至也虽圣人有所不能焉又曰君子之道造端乎夫妇及其至也察乎天地此所谓始于小而后至于大始于防而后至于显也天下之所甚易莫若众人之所能者也其所甚难莫若圣人之所不能者也以众人之所能而教人是使易之而不勉也以圣人之所不能而教人是使难之而不为也圣人既曰难行之又曰易行之既曰易知之又曰难知之易者所以喻于人难者所以喻于巳盖诱于人者不可以不易责于巳者不可以不难也始于易终于难而不可以过乎中是故谓之中庸开之以易使天下可得而入也严之以难使天下不得而轻也制之以中使天下不得而过也夫中庸有众人之所易行者焉有圣人之所难行者焉有圣人与众人之所同行者焉子曰人皆曰予智驱而纳诸罟获陷阱之中而莫之知辟也人皆曰予智择乎中庸而不能期月守也言中庸之易而人不守也天下国家可均也爵禄可辞也白刃可蹈也中庸不可能也言中庸之难而人鲜能也道之不行也我知之矣知者过之愚者不及也道之不明也我知之矣贤者过之不肖者不及也言中庸之不可过中也口之于味也酸咸甘苦有偏好其一者是不知味之人焉唯其五味均齐而得其节然后适于口而和于心君子之于道也亦然不可以过亦不可以不及故曰人莫不饮食也鲜能知味也中庸之大畧也
　　中庸者言性之书也既举其畧矣而未及乎性也夫诚者圣人之性也诚之者贤人之性也圣人生而知之者故其性自内而出自内而出者得之天而不恃乎人贤人学而知之者也故其性自外而入自外而入者得之人而后至于天故曰诚者天之道诚之者人之道也又曰自诚明谓之性自明诚谓之教诚者所以成性也明者所以求诚也诚者不勉而中不思而得从容中道者圣人之性也诚之者择善而固执之者贤人之明也目之视乎色耳之听乎声鼻之别乎臭口之识乎味此四者有诸内而无待于外圣人之性犹此也誉之则劝非之则沮顺之则喜逆之则怒此四者动乎外而应之于内贤人之性犹此也圣人先得于诚而有明者也贤人先得于眀而后至诚者也夫中庸所以使贤者学为圣人也故欲诚者莫若眀用眀者莫若知夫所谓知者何也致其知也故曰致知在格物又曰物格知至物至而后有知也知然后好恶形焉有知而后有好恶也君子则好善而恶恶小人则好恶而恶善此君子小人之所以分也夫眀者有善未尝不知焉有不善未尝不知焉择其善者而执之其不善者而拂之昭昭乎知所以为善知所以为不善此所谓眀也此谓致知也是知之至也知至而后意诚意诚而后心正心正而后身修身修而后家齐家齐而后国治国治而后天下平此大学之道贤人所以学而成圣者也子曰回之为人也择乎中庸得一善则拳拳服膺又曰有不善未尝不知知之未尝复行夫顔子岂无不善哉惟能知而不行也故曰欲诚者莫若眀用眀者莫若知致知者是所以学为圣人之端也
　　圣人之治天下未尝不以诚也诚者存乎其心不可得而见之故其説曰惟天下之至诚为能尽其性能尽其性则能尽人之性能尽人之性则能尽物之性能尽物之性则可以賛天地之化育可以賛天地之化育则可以与天地参矣夫性者何也仁义是也圣人以为仁义者生于吾之性而不生于外是故用之以诚仁焉而必出于诚义焉而必出于诚不诚于仁则人不亲不诚于义则事不成诚仁者不施而亲诚义者不为而成诚在内者形于外是所以贵诚也是故不赏而人劝不怒而人威不动而人化不言而人喻此所谓尽其性也是故为人子者诚于孝为人臣者诚于忠为人弟者诚于恭举天下之性莫不诚于为善此所谓尽人之性也是故天地为之诚化日月为之诚明四时为之诚行风雨为之诚节草木为之茂鸟兽为之蕃凡在天地之间者莫不安其性命此所谓与天地参也圣人有其德有其时有其位而行其道尧舜禹汤文武周公是也有其德无其时无其位而言其道孔子是也是故欲观贤人之道圣人是也欲观圣人之道天地是也天不言而四时行焉地不动而万物生焉天地所以不言而人喻不动而物成者何也诚之至也圣人所以无为而天下治亦诚之至也故天者髙之积也地者厚之积也圣人者诚之积也天积于髙及其逺则人不能知也地积于厚及其广则人不能穷也圣人积于诚及其神则人不能测也髙不积不足以为天厚不积不足以为地诚不积不足以为圣人圣人者明并乎日月德配乎天地惟积于诚也圣人之德既与天地参然而孜孜焉常有不巳之心记曰不勉而中不思而得从容中道此圣人之性也其行之也盖未尝不勉不思而终身以为不足夫圣人之所不可及者其在此乎昔者尧舜之为君思天下有一夫不获其所则其心耻之有一物不得其养则其心忧之夫耻之忧之者何也恐其德之有所不至也圣人之德固无所不至矣然而常以不至为心故仁矣而曰未足以为仁义矣而曰未足以为义是以有一物不被其泽者圣人之耻也其责已也如此其待人也则不然夫人或生而知之或学而知之或困而知之此三者之异众人之所知也圣人必曰及其知之一也或安而行之或利而行之或勉强而行之此三者之异亦众人之所知也圣人必曰及其成功一也此所以引天下之不肖者而为贤也生而知者不可以人人而求也有学而能知者焉有困而能知者焉则与夫不学者异矣是故进而一之于圣使天下皆曰困而知者亦可以为圣而圣亦与我同类如此则孰不欲知圣人之道此所以为教也安而行者亦不可以人人而求也有利而能行者焉有勉强而能行者焉则与夫不能勉强者有间矣是故进而一之于圣使天下皆曰勉强而行者亦可以为圣而圣亦与我同类如此则孰不欲行圣人之道此所以为教也圣人所以待人者如此而其责巳者未尝不重也子曰何事于仁必也圣乎尧舜其犹病诸又曰舜好问而好察迩言隠恶而扬善执其两端用其中于民夫其仁足以博施济众而犹以为病此其所以责已也好问而好察迩言隐恶而扬善此其所以待人也夫其责巳也则为善而不足其待人也则恐其不得为君子二者皆出于其性推之以治天下圣人之道未尝有过于此者也夫子亦何为哉知所以责巳知所以待人则虽欲为尧舜而无难也
　　圣人不以已能而责天下之人故择其近于中庸者而行之曰忠恕忠恕者所以为中庸也何谓忠曰推巳之心之谓忠何谓恕曰如巳之心之谓恕夫圣人者天下一人而已矣众人之所不能为也以圣人之所能而责众人是率天下而为一人之行也记曰圣人之制行也不以已使民有所劝勉愧耻以行其言故不为人之所不能不行人之所不及动则思天下之可法言则思天下之可道要以使人皆可以为善此所谓忠也巳所不欲勿施于人人常欲为君子而不欲为小人此天下之情也以巳欲为君子之心而使人皆得为君子以已不欲为小人之心而使人皆不为小人此所谓恕也仁义礼智四端之用未有不由于忠恕之道而可行也仁者过乎仁圣人不以为能也义者过乎义圣人不以为行也礼者过乎礼圣人不以为教也智者过乎智圣人不以为法也仁义礼智非独以善一人也必使天下皆可以行之不惟使天下皆可以行之又将使后之人皆可以继之如是而后可以为中庸之道此所以贵乎忠恕也故曰忠恕违道不逺而曾子曰夫子之道忠恕盖尧舜三王之治天下与夫孔子六经之道莫不由于忠恕也若夫以己能而责天下之人此老庄所以肆其放荡虚空之论而不能自反也圣人者为天下而言者也故巳可用而人亦可行老庄者为一人而言者也故巳独可言而人不可用是欲以一人之私论而率天下以行之也其意曰治身者曷不为我之等贵贱齐生死治天下者曷不为太古之为无为事无事是以言之而不可行也圣人之言其自为也过少而为人也过多老庄之言其自为也过多而为人也过少此其所以异也老庄之説如此而好之者或以为治性之书是不然夫治性者莫如中庸而乱性者莫如老庄故学中庸以治其性则性可得而见也学老庄以乱其性则性不可得而反也惟不惑乎老庄之言则可与由中庸以入于尧舜之道也
　　策问
　　省试策问二首
　　问古之士与君言言使臣与人臣言言事君与防者言言孝悌与居官者言言忠信自童子以至于成人自洒扫应对以入于道德学不凌节教不躐等有非其所问而问者乡先生君子不以告也譬如拱把之桐梓长之养之至于成材无不适于用如其未至而曰至未能而曰能则是贼夫人之子非先王长育之意也盖孔子之教曰文行忠信兴于诗立于礼成于乐孟子曰谨庠序之教申之以孝悌之义其所教者皆以眀人伦也以孔子之圣四十而始不惑五十而知天命虽曰知之犹罕言之性与天道自子贡不得而闻况其下者乎近世学士大夫自信至笃自处甚髙或未从师友而言天人之际未多识前言往行而穷性命之理其浮虚而无实锲薄而不敦虽然十室之邑必有忠信天下之大岂无豪杰不待文王而兴者然圣人之教必为中人设也比年以来朝廷患之诏禁申韩庄列之学流风寖息而犹未絶夫申韩本于老而李斯出于荀卿学者失其渊源承其末流将无所不至故秦之治文具而无恻隐之实晋之俗浮华而无礼法之防天下靡然卒至大乱此学者之罪不可以不戒也子大夫以文行举于乡羣至于有司且登进于朝廷风俗之媺恶政事之得失将于此乎在必有中正之论以捄斯其悉陈之
　　问二帝三王之道亦惟仁义而已矣孔子传之诗书所述为万世法其要不过曰稽古法天修身亲亲举贤而用之其言甚易知则宜其事甚易行然自三代以还后世之治终莫能及焉由汉至于有唐其间明君贤臣为不少矣其治曾不得庶几于古何耶岂其学者论卑而不足以有明欤抑其时君不能勉而行之欤昔孟子非尧舜之道不敢陈于王前与王言未尝不以王道如其不可行岂徒为空言哉以区区之齐五十里之滕孟子犹欲勉之以王况不为齐滕者乎夫道之不明也学者不讲之过也既明矣而不行者在上者之过也古之学者讲而明之所以待在上者举而行之四代养士于学校盖以此也子大夫学于此乆矣其茂眀之










　　范太史集巻三十五
　　钦定四库全书
　　范太史集巻三十六　　　宋　范祖禹　撰记
　　龙门山胜善寺药寮记
　　龙门距洛城十五里其西山有浮屠祠曰胜善兴于唐开元而坏于五代迄本朝太平百余年诸祠稍复葺而胜善尤古未能兴之事之兴敝存乎其人药寮者太尉潞国文公之所建也公闵下民之疾苦而不得其疗者思有以济之相其地得胜善祠之下方当阙塞之阨水陆之冲南北之通涂而行旅之所便也其山出泉曰真珠泉公出俸钱命工徒叠石以为址即泉为药井而建寮于其上十有三楹是嵗熙宁六年也公又以胜善为功德寺择僧之知医者为寮主以长之出医书数百巻家之良药珍剂贮之寮和药之器用备焉凡郊野之民无有逺迩与道路之往来有疾病者造寮而请之其施与无穷所及者之众可知矣寮之上则泉之所出也为堂曰珠渊其南则三嵁为屋以覆大像又其南曰第四嵁亦屋之于是胜善之祠复新人之至者有防息之所故乐而防其劳而药寮之地益加胜矣其东俯视伊水晖光澄澈望香山石楼若屏障图画盖天下奇伟之观也王公大人建祠宇修福田者有之矣未有济民拯疾诚意之笃如公者也民受天地之和以生隂阳寒暑之不时饮食动作之不节于是有疠疫之灾札瘥之昏圣人为之医药以救其夭死三代以后医师职废民之有疾者无所控告于其长上有志之士虽或能施而未光也公视人之疾若已赤子建长利图广济前民之患而为救以待之俾民不劳而获医不费而饮药古未有也惟公左右三朝勤施四方隂功显德被于民物不可遽数其着见于洛邑者如此可谓仁矣古之君子思一夫不获其所如已推而纳之沟中唯能推巳以及人也孟子曰有不忍人之心斯有不忍人之政后之君子观是寮也则知公之心知公之心则知公之政知公之政则朝廷德泽之厚从可知焉来者守之其勿废也某尝侍坐于公公语及药寮顾曰子为我记之某不敢辞公之命退而书其事云元丰六年十月日奉议郎同编修资治通鉴范某记
　　赐墨记
　　元祐三年三月十七日修神宗皇帝一朝实録于门下后省开局赐李廷珪真墨臣某谨记【中使李永言】
　　司马温公布衾铭记
　　温国文正公所服之布衾书百有十字曰景仁惠者端明殿学士范蜀公所赠也曰尧夫铭者右仆射髙平公所作也元丰中公在洛蜀公自许往访之赠以是衾先是髙平公作布衾铭以戒学者公爱其文义取而书于衾之首及寝疾东府治命敛以深衣而覆以是衾公于物澹无所好唯于德义若利欲其清如水而澄之不已其直如矢而端之不止故其居处必有法动作必有礼其被服如陋巷之士一室萧然图书盈几终日静坐泊如也又以圆木为警枕小睡则枕转而觉乃起读书盖恭俭勤礼出于天性自以为适不勉而能与二范公为心交以直道相与以忠告相益凡皆如此其诚心终始如一将殁而犹不防某观公大节与其细行虽不可遽数然本于至诚无欲天下信之故能奋然有为超絶古今居洛十五年若将终身焉一起而功被天下内之婴童妇女外之蛮夷戎狄莫不敬其德服其名唯至诚故也公兄子宏得公手泽纸本于家属某序其本末俾后世师公之俭云元祐三年七月壬子范某谨记
　　和乐庵记
　　河南张子京结茅为庵于其所居防隐之园元丰中司马温文正公为书以名之取常棣之诗兄弟和乐云后十年子京书与余曰庵得名于温公近以雨壊复新之温公殁矣是不可防也子其为我记之始余以熙宁中入洛温公方买田于张氏之西北以为独乐园公賔客满门其常往来从公游者张氏兄弟四人出处必偕余每见公幅巾深衣坐林间四张多在焉或奕棋投壶饮酒赋诗公又凿园之东南墉为门开径以待子京之昆弟杖屦相过于流水修竹之间入乎幽深出乎防翳乃得是庵焉美木嘉卉四时之变无一不可喜者賔至则兄弟倒屣怡怡然信所谓和且乐也温公与其兄伯康友爱尤笃伯康年将八十公奉之如严父保之如婴儿每食少顷则问曰得无饥乎天少冷则拊其背曰衣得无薄乎康伯入洛则二家兄弟日相从防其名子京之庵不惟以善张氏亦公之志也诗曰凡今之人莫如兄弟外物之娱悦其有可以易此者欤张氏伯曰明叔仲曰才叔次则子京季曰和叔自其先君弃官隐居园池之美为洛之冠子孙不坠其素风而大贤以为邻有德义之益之可尚也已是庵也其与独乐之园乆而人益爱之宜子京欲为之记而余不得辞也敝又新之其勿替哉
　　大师堂记
　　神宗熙宁六年潞国文公以司徒侍中河东之节自枢府出镇三城明年留守北都后七年拜太尉保厘洛宅又三年以太师就第今天子嗣位元祐元年起公平章军国重事元老在朝海内晏宁五年复请老章数十上二圣不得已许之以公位极宗臣无以复加听觧重事以维师旧节归老于洛六年十二月诏以公之子集贤殿修撰周翰守三城明年二月周翰迎公安舆至河阳父老覩公仪形拥道讙呼如见父母盖自公去镇十有八年而公之子继守是邦流风善政相望不逺公既老而复临之故邦人皆喜以为不独公家之光宠亦朝廷之盛美也府舍濒河地卤下湿庳陋不葺上旁风不足以奉几杖羞防甘周翰因其旧庐治而新之榜曰太师之堂朝夕温凊问安视膳其中公作二诗以识其事逍遥防燕逾月而后归洛周翰既以公诗刻之石又以书来曰子为史官为我记之某观古尧舜之君寿皆过百年其臣亦无不耋老子孙有国数百歳而不絶周公老于丰鲁公封于鲁凡蒋邢茅胙祭皆为诸召公相四世其子封于燕成王之封周公也周公拜前鲁公拜后所以康周公也传曰周人之思召公爱其甘棠况其子乎夫其相如此则其君之德可知也惟潞国公光辅四朝功格上下垂五十年事载册书由今观之邈若古昔天锡之报寿考康宁八十有七而聪明不衰由汉以来辅相之臣福禄之盛未有如此比者虽三代而上唐虞之际厯选贤哲无几人焉是以外至四夷敬仰公名或瞻望而叹息或闻风而献马此岂可以声音笑貌使之然哉盖其隂德之所被者广仁声之所及者逺爱公之深者不独孟人而已然则斯堂之作其在周翰如鲁公之养周公其在孟人如召国之殖甘棠于以劝天下为臣子者之忠孝为人父者之慈训其永无穷惟后之人勿替引之元祐七年四月丙子试尚书礼部侍郎兼侍讲国史院修撰范某记
　　序
　　唐鉴序
　　承议郎著作佐郎臣祖禹受诏与臣光修资治通鉴臣祖禹分职唐史得以考其兴废治乱之所由昔隋氏穷兵暴敛害虐生民其民不忍共起而亡之唐髙祖以一旅之众取闗中不半歳而有天下其成功如此之速者因隋大壊故也以治易乱以寛易暴天下之人归往而安息之方其君明臣忠外包四荒下遂万物此其所由兴也其子孙忘前人之勤劳天厌于上人离于下宇内圯裂尺地不保此其所由废也其治未尝不由君子其乱未尝不由小人皆布在方策显不可揜然则今所宜监莫近于唐书曰我不可不监于有夏亦不可不监于有商臣谨采唐得失之迹善恶之效上起髙祖下终昭宣凡三百六篇为十二巻名曰唐鉴唐之事虽不能徧举而其大畧可睹矣元祐元年二月日臣谨上
　　东宫锡燕集序
　　上之元祐二年秋九月壬戌御迩英阁召侍臣讲论语毕甲子赐燕于东宫命宰臣主之执政及讲读起居之官预焉遣中使劝侑命卒饮所以宠劳甚厚中燕又遣中使赐御书唐人诗各一首凡十有三人拜赐于庭捧观皆惊叹喜忭太师彦博以疾不赴遣中使就第赐之翼日彦博以下上表谢讲读起居之官又进诗以谢于是写而辑之臣某拜手稽首言曰伏牺氏观河图画八卦始为书以纪万事昭明天下圣人务焉洪惟祖宗皆好笔札皇帝生知天纵典学日新继文守成克笃前烈圣作神契得之自然而嗣位以来羣臣未尝获覩真迹今兹儒臣首被此赐非夫稽古好学研精储思丕承列圣之显谟奉若文母之慈训则何以躬勤翰墨假宠诸臣如此其至乎其所辑题曰东宫锡燕寘于资善俾有司掌之以为故事既又各蔵其副以传之子孙元祐二年九月臣某谨序
　　古文孝经説序
　　古文孝经二十二章与尚书论语同出于孔氏壁中厯世诸儒疑莫能明故不列于学官今文十八章自唐明皇为之注遂行于世二书虽大同而小异然得其真者古文也臣今窃以古为据而申之以训说虽不足以明先王之道庶几有万一之补焉元祐三年八月日臣谨上
　　仁皇训典序
　　臣窃以语圣人之德必以甚盛者为称观先王之治必以所多者为尚尧以仁舜以孝禹以功文王以文皆其甚盛者也夏之政忠商之政质周之政文皆其所多者也三代以后其德不极其治不纯然而亦必有盛多者焉汉孝文之恭俭唐太宗之功烈考之三王抑其次也惟我有宋受天眷命太祖无心于有天下而神器归之至仁如天神武不杀终舍其子以授大圣尧舜传贤不是过也太宗继文海内为一真宗守成治致太平至于仁宗当胜残去杀之运制礼作乐之防光有天下四十二年宋兴以来享国最乆修身于一堂之上而置天下于太山之安端拱于法宫之中而跻一世于仁寿之域舟车所通日月所照无思不服威灵在天既三十年仁深泽厚沦浃海防流风未息故老犹存穷山窟穴之民言之则流涕被发左袵之俗闻之则稽首用能光大累圣无前之烈恢建后嗣无穷之基昔周公作无逸本之太王王季以及文王追配三宗四人廸哲多称文王之德以劝成王取其可以为者也昔汉自髙祖至于肃宗非无贤君而汉世之治独称孝文唐自髙祖至于宣宗亦非无令主而唐世之治独称太宗皆取其子孙可守以为成宪也洪惟本朝祖宗以圣继圣其治尚仁而仁宗得其粹焉古者史为书以劝戒人君唐史官吴兢作贞观政要仁宗时命史臣编三朝寳训神宗时亦论次两朝之事陛下又命臣以神宗之训上继五朝以备迩英进读日陈于前考自三代以来未有六圣相承其德克类者也恭惟仁宗言为谟训动为典则实守成之规矩致治之准绳臣谨録天禧以来讫于嘉祐五十年之事凡三百十有七篇为六巻名其书曰仁皇训典以助睿览庶有万一之补焉元祐八年正月日臣祖禹昧死谨上
　　铭
　　义塜铭【并序】
　　余叔父故通直郎举夫人故华阳县君宇文氏舍田于成都东郭之外以给死之无葬者戒子孙使勿废其事子龙水主簿祖亮请余记之余名之曰义塜而揭之以铭曰吾尝观于北邙之原圣贤所藏叹万古之同此究终始其何乡物生于土而反于土惟人之化欲人之不覩是以圣人教民葬之中野太古不坟厚衣以薪末世厚葬浇风变淳君子之于天下不忍一物不得其所故已有余则推以及人乡人有死葬于何所县曰华阳乡曰积善里曰东庙白土之间范氏之田松柏丸丸骨复于土魄化为泉谁谓无归于此终焉其无忘吾叔之德而返汝魂气于天
　　书
　　答刘仙尉书
　　某啓人至辱书承令叔令弟相继沦谢想悲痛可胜言耶尝谓道纯气节不减先正惜其一病遂废不为世用今又止此甚可叹也读足下所为亡弟述又怪天赋其才如此而不予之寿岂所谓难谌者哉足下史学足以继先正譬如美木已有千尺凌云之势在所长养以待他日之用耳足下勉之无以悲伤摧损其志古之人困穷而通有忧患而啓发事业者多矣刘氏门户所系惟在足下可不念哉寄示先正墓碣石刻甚精十国纪年序欲求张左司书已面恳许诺温公之文张固不惜书也近资治通鉴印本奏御因思同时修书之人墓木已拱存者唯仆尤可感叹人生防归于此但有先后耳足下所寄纪年留此甚乆京师殊苦少暇方将冩本校正蜀中求人刻板犹须一二年乃可成唯不讶其缓春暄千万厚爱不宣某顿首
　　答鼂教授书
　　某顿首教授鼂君足下某闻足下之名乆矣以未得见为恨承过京师乃辱示书将先屈致顾某无似何以当之某始闻足下于司马公休又黄鲁直道足下为扬子云别传公休鲁直皆某心慕而畏服者其称道足下不容口是某已得足下于二君矣然子云别传亦未之见也譬如工人闻一美木贾人闻一至寳欲见之意何如哉恨以拘出入之禁不得走馆舍然幸识尊公风采有家世之旧且与校书聫职事羣从获见者非一也古人或相望于千里或相得于异世未识其面往往已知其心况今相因巳如是乎或车从尚少留休日不鄙如书所戒幸甚幸甚某再拜
　　传
　　康节先生传
　　邵雍字尧夫卫州人家世贫贱雍刻厉为学夜不就席者数年雍尝适吴楚过齐鲁客梁晋而归徙居于洛蓬荜环堵躬防以养父母讲学于家不彊以语人而就问者日众士人道洛者必过其庐雍与人言必依于孝悌忠信乐道人之善不及其恶故贤不肖无不亲之病畏寒暑常以春秋时乘小车二人挽之行防城中所过倒屣迎致居洛三十年洛人共为买田宅士大夫多助之者雍皆受而不辞为人坦夷无表襮防畛不为絶俗之行其学自天地运化隂阳消长以数推之逆知其变自以为有师授世无能晓之者而雍内以自乐浩如也有书十二巻曰皇极经世诗二千篇曰击壤集雍初举遗逸试将作监主簿熙宁初以为颍州团练推官与常秩同召雍卒不起卒年六十七知河南府贾昌衡言雍行义闻于乡里乞赠防吴充请于上赠袐书省著作郎赐粟帛韩绛守洛言雍隠德邱园声闻显著赐諡曰康节
　　王延嗣传
　　唐宋间延平郡有隠君子姓王氏讳延嗣字季先光州固始人也世为州里豪右从父潮审知俱以勇侠霸于一乡唐末之乱四方豪杰竞起大者以王小者以伯寿春王绪攻陷光州得潮兄弟相持大喜曰恨相得之晚因留军中计事将为诛巢之举时秦宗权约防兵讨贼审知语于绪曰此何足以成事哉遂逗留不进宗权为巢败走大怒以兵攻绪乃【阙】南奔入闽有众数万而绪以猜刻失将佐士卒心一夕为乱军所毙推潮为主帅遂奄有福建景福元年唐拜潮福建观察使审知为副使潮卒审知代立干宁四年唐升福州为威武军拜审知节度使累迁同中书门下平章事封琅琊王君防失怙恃养于审知为儿童时谨愿端慤如成人未尝戏笑事审知如父晨昏侍左右弥谨审知寝疾躬奉汤剂未始须臾离庭闱虽甚劳苦不见有倦色审知亦以是器而怜之抚如已子审知诸子豪气相髙日以驰马试劒为事君独泊然无欲惟喜躭玩书史夜以继日手不释巻寝食为之几废故多识前言往行褆身行已每以古人自期儒冠书服雍容委折似不能言者然邦有大政国有大疑将就谋焉则引古验今抵掌议论凛凛风生不可尚已审知尝戱谓之曰此吾家措大儿也审知既抚有全闽将欲録君以官君闻之力辞恳免至于三四不听乃称疾不出者逾月审知使人往讯之因手书以上审知其畧云春秋传载孔子之言曰唯名与器不可以假人盖以名器者国家砺世之具茍上有私授之失则下啓奸觎之心居平世犹之可也况今天子播迁大盗蠭起迹其所由正縁朝廷政出多门刑赏滋滥大王亲举义兵为国平乱轧于贼臣决策入闽士卒将佐弃乡井坟墓舍父母妻子从王南征何所圗哉志于立功名耳今师旅暴露日乆大勲未集大王膺茅土之封领节钺之寄肃将明命作镇于闽尚未班爵策勲以旌战士而首欲以爵命猥及无知之私亲将士观望觧体必矣昔衞懿公好寉寉有乘轩者及狄伐衞授甲者皆曰使寉寉实有禄位仆虽愚瞢粗灵于寉倘或侥荣冒禄偷安利已以陷王于衞君之地虽粉骨糜肌亦不足以赎其过审知以其言切利害益器重之然终不能夺其志稍寝其命曰姑俟他日而巳未几唐亡梁太祖拜审知中书令封闽王仍升福州为大都督府命至闽审知将拜赐焉君力谏之曰吾家本田舍郎二父防国厚恩迭秉节旄朱全忠贼臣固尝与我比肩事主徒以挟穿窬之资逞豺狼之暴肆虐流毒盗有神器人神共愤其能乆有此土我纵不能如留侯为韩复仇沛公为义帝发丧其忍北面以事之义不帝秦此其时也审知俛首乆之曰此特腐儒陈言无补实用知彼不知已兵法所大忌彼虽僣逆然既巳南面朝诸侯加之坚甲利兵半于天下东征西伐草折卵碎我慿数州之地辄婴其锋是自取颠仆安能成大事哉君曰是大不然梁虽弑逆僣举大号而外窘于晋日夕支梧方且不暇重以杨行宻方据江淮实吾之外屏似出天造以限南北梁人虽欲袭我得乎此正所谓风马牛不相及也况彼以新造之梁雄据中原大统未一内怨外叛腹背受敌尤其甚者与晋相持雌雄未决其能越大江度修岭以与我角耶故司勲杜牧有言上策莫如自治诚能于此鋭意自治内以修政外以治军使府库充实兵革犀鋭如小白之于齐勾践之于越国势日张霸图日盛近约吴越逺结江淮外连荆楚仗义合兵为国讨贼其谁敢不从孔子曰如有用我者吾其为东周乎反覆条陈数百言审知竟不能用其策君拂膺太息私窃叹曰大丈夫以气为主气先索矣无能为也审知歳时遣使朝贡于梁阻于江淮道不能通乃航海从登莱入汴使者入海覆溺大半君闻之愀然因复为审知厯陈梁无足畏之状勿伤财损人以自诎且言治乱之机常隠于防防而自古观人之国则每预见而前知者盖胜负之形已分矣如齐仲孙知鲁之未可动房龄谓隋之必将亡莫不若合符节以今形势观之则朱梁决不能为我患万无足畏然异时作难当在江表吴越之间其后果然审知初不甚领畧其意自是君始浩然有隠遯岩穴全身逺害之志而牵于审知有鞠育之恩于已念未有以报之不忍遽遂翩然初潮卒审知代立疑外议有未甚服从者防僚属有献言请以威严防下之不从令者审知始用其言乃务以诛戮为事君言于审知曰书云临下以简御众以寛语云寛则得众信则民任焉敏则有功公则説此万世治国齐家君天下之大法也小人中无逺虑乃导王以苛虐为政不亦悖乎王绪之失实本于是覆辙在前王所目击可不戒哉审知亦为之改容君每侍审知左右觉微有怒色必怡声软语进说以觧释其意前后有犯顔垂死复活者盖千余人识者固已知君隂德之必有后也闽俗喜佛而审知亦溺于浮屠氏之説穷极土木之功以兴佛宇财力殆困君力言于审知曰书云不作无益害有益功乃成浮屠氏本物外之人以寂灭为宗非有益于人之国今乃蠧民财损民力以从事于斯是谓作无益以害有益也古之人君自谓善于其事者无出梁朝之武帝及其终也卒无补于侯景之乱殷鉴不逺在夏后之世矧夫今日方欲以取威定霸其可崇此不急之务以蠧国伤民耶审知卒不悟自此帑藏日虚民力日困矣审知本武夫初不省礼乐诗书之教其后折节下士开学馆育人才故唐贤士大夫避难南来者皆厚礼延纳之招来蕃舶绥懐海上诸蛮贸易交通闽俗康阜皆君有以啓之审知诸子皆不肖服饰车骑侈异相胜视君敝衣緼袍薾然率皆非笑有从而讽君者君正色徐以语之曰传不云乎俭德之共也侈恶之大也以汉文之贤君而衣弋绨以公孙之贤相而用布被后世以为美谈况处多虞之世虽万乘之尊三公之贵尤当以汉文公孙为法顾予何人既无汗马之功复无筹幄之佐徒借季父之贵得依余庥不耕而食不织而衣优防卒嵗无所用心日夕兢惕尚虞满盈以速祸败矧敢不衷其服自菑厥身诸子为之忸怩审知虽起于任侠之徒而天性纯俭自奉甚薄闻君此言嘉叹不已时自朱梁簒唐之后强藩巨镇相次僣号改元审知王闽日乆骄心日滋屡有效颦之意君极口切谏其不可曰自古帝王之兴莫不皆有大功德着于天下故天命有归人心胥附然后应天顺人起而君之固非细事当纣之时西伯躬盛德大业三分天下已有其二而服事殷曹孟德刬平祸乱威震天下挟天子以令诸侯盗防神器于掌股间汉之为汉特位号耳而犹终于其世不敢登尊履极盖以天命人心之有在耳今王虽聪明英武出于万夫之上然功未着于中原威未加于海内蕞尔之闽地不大于吴楚兵不加于梁晋而輙欲谋此大事诸镇闻之称兵而南则师直为壮我复何辞是乃操无益之虚名享必然之实祸仆尝谏王勿臣朱梁且王以仆言为不知彼已而今日不意复为此图其可谓知彼已乎诚于此时检身修德惟懐永图敦好睦邻以大桓文之业则生享方面之尊殁存忠义之名以垂裕后昆无有穷已不其韪欤今乃不此之思而谋为刘聪石勒之举纵使诸侯未暇致讨得以偷安假息一旦有真主出其能赦我哉审知虽不乐其言然志之于心终其身不失臣节君之力也审知诸子君素恶之而独与延政善及审知卒延翰窃立君谓其所亲曰此真沭猴冠耳延翰闻而憾之君因约延政同隠延政唯诺然志于得国不行一日延翰取司马迁史记闽越王无诸传示诸将吏曰闽自古王国也吾今不王何待军府将吏因劝进君曰是可为也孰不可为也此子能自免乎使在先王之世予固当以死争然斯人也何足与语吾族其血矣乎我虽不能饿死首阳然亦岂可延颈待戮因潜随贾舟逸去将欲遵海滨而处偶值闽使者自海上还遇君廹之以归至黄崎君乃舍舟宵遁田间道草宿露行旬日始抵建平因爱其佳山水遂有终焉之意乃易姓唐以字为名盖以唐与王音韵相近而亦自谓唐之遗民于是隐焉时延平人物凋零乡无校家无塾士风不振青衿之徒散之城阙君始以五经教授学徒人皆以唐五经呼之未几国乱骨肉自相屠戮继而南唐兵取闽王氏族属靡有孑遗皆如所料仅脱于难者惟君一人自非明哲保身其能尔耶君初闻闽灭乃衰绖出郊东望故国一酧先王大恸而还曰天作孽犹可违自作孽不可逭王氏之灭非天也亦自取之尔复何言哉始李景之灭闽也乃以富沙延平剑浦三县为剑州刺史陈诲将欲兴建黉馆以延多士初闻唐五经之名始议表君教授俊造君闻之曰昔孟轲氏不以三公易其介使富贵如我所欲则冠貂蝉秉节旄乆矣惟夫不以易其介所以遯世而无闷遂以废疾谢絶賔客终日杜门虽比隣亦莫得见其面环堵萧然卒于大宋干德四年寿九十有四娶黄氏先卒于闽晩得一子曰玠有贤行秀而不实娶郑氏有子一人曰余庆治家有法轻财重义乡闾之人皆以仁厚长者归之娶邱氏有男六人女二人二女皆适士人男曰説曰询曰绶曰端曰靖季子早亡余皆业儒端一举中嘉祐八年进士第今为河阳节度推官有文有守不忝厥祖施诸政事所至皆有仁声娶魏氏卒而无子继室徐氏生二女一男皆防稚男曰淮先是君之寝疾也呼其子玠而属之曰古者士逾月而葬葬言其藏也令人不可复见尔近世流俗之葬孝子慈孙欲荣其亲者墓惟恐其不大马鬛惟恐其不髙而又旁揭丰碑褒扬盛美弥亘道左是皆无益于亡者适所以为冦盗发掘之标唐末之乱王公贵人贤士大夫例遭此祸路旁每见为之动心可不戒哉我病且死汝则埋之切勿徇俗以隂阳风水吉凶为拘忌但择髙明爽垲之地免卑湿沮洳足矣不封不树勿为标识铭志碑碣之具听人耕种其上刍荛雉兔往来勿禁慎毋蹈衰世余习自贻后悔及君卒其子玠葬君于水云村之原一如治命及玠之卒也子余庆方在襁褓玠始病笃因自取针刺其姓于余庆之右臂及封乃祖遗书数巻留以付之丧服既除其妻持孤子适他族洎余庆长而母亡惟见臂字遗书而已迄莫辨其祖所葬之地日月既迈询之乡老亦无有能知之者至今子孙春秋拜扫展省合祀于其子玠之墓耳呜呼如君之全身逺害也何其慎终惟始而其长虑却顾又何其逺也世之小人嗜利亡躯朝不谋夕其视于君为何如哉祖禹嘉祐中就试礼部始识君之曽孙端于京师逆旅中与之语喜其有诚明自得之学不入时辈每亲炙之是年端登进士丙科而祖禹亦幸尘忝自入仕契濶二十余年一日邂逅于河阳幕府虽其淹回沮抑而气未尝少衰于曩时傥非以其所学充其所养能尔邪祖禹近参订唐史事有疑似者数条质之于端悉能援引他传杂説并唐文士碑铭书疏之类以决其疑莫不皆有证据予深德之而且叹其博洽端因发蠧箧出乃祖遗録相示曰曽大父生于晩唐长于五代而卒于国朝之初经厯甚多阅世甚乆惜其晦迹不仕不得托名于一代史书前辈已往知者絶少苐恐将遂湮没为子孙者不得无罪吾子其能为我发潜德之幽光乎祖禹曰唯谨以君出处遗事而次苐之以为家传直述其言与其所行耳不敢置一字褒贬于其间庶几子孙稍得其实后之君子尚论古人者见其传而得其人则是非美恶于是有在固非祖禹所得专也传成归之于端俾藏祖庙以为无穷之传云
　　賛曰甚哉出处君子之大致也五季之乱极矣闻人奇士不幸生于其世未有不被其污蔑者求之于传盖无完人君独能归洁其身视轩冕若将凂焉彼其克享眉夀始终名节垂裕后昆在当时岂不谓之难得哉况乎议论磊落本乎纯正有晋叔向唐陆贽遗风尤非五代间诸臣所能到使之一旦立人之朝食人之禄想其正色凛凛临大节而不可夺惜其埋光匿影其在当年犹不可得而见况后世乎是知自昔英雄豪杰义夫节妇迹不践于中朝名不登于太史声名文采与草木俱腐者可胜计哉司马子长谓伯夷叔齐防孔子则西山之饿夫耳渠不信然
　　范太史集巻三十六
　　钦定四库全书
　　范太史集巻三十七　　　宋　范祖禹　撰青词
　　代文潞公交岁设醮青词
　　伏以上天敷佑虽髙而听卑大道无为至虚而善应惟诚可逹有感必通适临交歳之期钦奉祈祥之典辄申精恳仰叩上真伏念臣幸以防生获逢嘉运入登上宰出涖斋坛乆尘三事之荣复玷上公之秩宠禄已逾于涯分勤劳无补于涓埃矧加告老之年未遂遗荣之志惧害盈之有咎恐非据之生灾每夙夜之自思若氷渊之俯蹈敢忘斋祓只事薫修伏望玉阙宸君璿穹真圣特回灵睠俯徇愚诚永绥耆艾之躬申锡康宁之祉一门之内均庆善以防休四序之间常安和而廸吉
　　又
　　伏以元皇布气羣物流形太昊司春四时更始凡居覆载皆荷亨嘉适临交歳之辰敢用祈祥之典辄殚精恳仰叩上真伏念臣幸禀防生夙蒙休运被三朝之眷遇尘上衮之尊荣曾无补于明时顾乆尸于厚禄頽光将廹告老未从恐贻非据之灾自取疾颠之咎是以防依道妙祗按仙仪伏望金阙宸君璇穹众圣曲垂昭鉴大降鸿私保兹衰晚之龄锡以康宁之福冀终身之佚乐寿考维祺俾阖宇之靖安子孙逢吉仰髙明之临下期志愿之弗违
　　祭告文
　　河南府祭太皇太后文
　　维年月日具官臣某敢昭告于大行太皇太后臣闻坤厚之德所以配乾元闗雎之风所以始王化自昔三代之盛暨于两汉之兴皆繄内助之贤以啓后人之庆恭惟睿德光越前闻笃生王家进俪宸极辅佐仁祖表正宫闱保佑英皇统临天防勉徇听朝之请旋申复辟之文仁覆万方功流亿祀懐生之品被泽无穷皇帝出震乘干自家刑国问安内寝侍膳东朝极四海之尊荣尽两宫之孝养而穹旻降祸轩曜沦辉颷驾上賔日御遄【阙】山陵备礼仪衞啓行臣分职留都奉严复土骏奔道路只率典司敢荐薄仪用伸防恳谨具牲酒之奠瞻望灵驾臣无任攀号殒越之至伏惟尚飨
　　百官祭文
　　恭惟圣宋受命祖宗垂统重熙累洽与天无极实頼内有淑德之助辑宁家邦伏惟太皇太后诞生勲族陟配仁祖母仪万国表正六宫翊奉英宗越升明两遭家多难称制从宜防践外朝亟复明辟逮夫皇帝嗣膺寳厯尊奉祖闱率四海之欢心极两宫之孝养宜锡丕祉寿如冈陵奄违圣日【阙】　　　哀纒宸极痛结海内今山陵备礼容衞届涂臣等服在具寮留司洛邑骏奔夙夜不遑啓处敢荐薄礼用昭精诚伏惟尚飨
　　提转祭文
　　昔者虞美皇英防显诒谋之庆周称任姒不闻戡难之功厯观载籍之所传未有擅名之能备恭惟太皇太后自家钟庆惟圣定祥体柔明而配天本静专以法地若其教风之所成就德业之所维持子孙继圣以相承社稷再安于独运仪刑天下表正人伦享至养于两宫视太平者四纪宸闱渊黙宜受祜于无穷仙驾徊翔俄御风而莫返人神懐痛夷夏遏音将祔因山之安爰临同轨之防臣等任聫部按职预骏奔覩容衞以增哀奉牲牢而述事伏惟尚飨
　　河南府祭濮王夫人文
　　维年月日具官某谨致祭于濮安懿王夫人惟灵生自茂族克配贤王柔范令仪四德式备辅佐君子有夙夜之勤严事先祖有齐洁之志奉采蘩之职成鹊巢之风子孙众多福禄光大宜家之义流庆无疆自奄违王国日月既逺今得吉卜归祔寝园轜车在涂爰及封境敢具薄礼灵其鉴之尚飨
　　百官祭文
　　风姓之后国于任城胙土命氏其源盖逺惟灵圆精挺质方只禀秀柔仪令范归于王家辅佐君子祗勤夙夜严恭内事精一其德自先帝之世疏恩啓封奄违圣时日月悠逺既得吉卜克祔寝园轜车在涂爰及封境恭致薄奠灵其鉴之尚飨
　　提转祭文
　　自昔圣贤之所由兴邦家之所以御虽本身修实资内助懿厥硕人夙钦师傅惟濮定祥起家是据辑睦内外式安且誉王有烝尝苹蘩是具王有嘉宾豆笾孔庶如何不淑奄先朝露嵗月其逝音徽如故背平台以即逺遡寝园而将祔旐晩飘风松深隐雾盛礼惟称新阡是固某等任列外台职当陪赴只荐薄奠惟诚之寓尚飨
　　又
　　濮惟大国宗室之尊宜有令德为之内助惟灵生禀庆善归于王家辅佐君子只勤妇职协睦宗族防或时怨宜降年有永受福无疆而鸣玉早閟光仪杳逺播美彤管流芳旧宫嵗时既易宅兆未卜今属盛礼从祔园次铭旌所届逺道有辉某等职在封圻敢荐薄奠尚飨
　　祭叔母宇文氏文
　　维元丰七年嵗次甲子正月辛丑朔二十日侄左奉议郎同编修资治通鉴某谨备时羞清酌之奠致祭于县君叔母宇文氏之灵有唐之季中原荼毒宇文及范自秦徙蜀厯世昏姻着于邦族惟我叔母我之自出王姑之子先祖之孙归我叔父嫓德贤明为妇孝恭为母慈爱子孙既多福禄未艾宜享眉寿始盛终全如何不吊遽夺其年呜呼昔我先妣实维冢妇同事舅姑惟存叔母今也则亡靡瞻靡顾羇孤之感每懐其故宿官于洛乆去庭宇属纩逾时乃始闻讣殡不哭帷葬不走墓哀恫未怠日月如骛寓奠祥荐写其衷素尚飨
　　祭司马文正公文
　　维元祐元年歳次柔兆摄提格九月丙辰朔二十五日庚辰门生具官范某谨以深衣肴酌之奠敬祭于太师温国公之灵呜呼贤哲之生得天粹精伊尹之任伯夷之清惟公兼之以集厥成孝悌之性感于神明立于朝廷乃见大节莫坚金石莫明日月金铄石毁日昃月阙公之忠诚确不可夺山有时而裂谷有时而竭玉有时而折斧有时而缺公之义烈直不可屈是故三公之位不能贵万钟之禄不能富公贵以德公富以义公所自有非由外致天下之士闻公之风贪者防懦者有立志其流波之所激余风之所被千世之下犹将兴起充塞天地外格夷狄无有逺迩爱戴如一三尺之童服公忠实跂行喙息被公德泽进以天下退以天下凡民休戚系公用舍爰立作相六合鼓舞如热得濯如饥得哺曰明明天子圣后惟母子育我黎民卑兹哲辅尽瘁忧勤不知有身终食之间不忘爱君假寐之顷亦常在民遑恤其病以至于殁孰有如公以身殉国某自为布衣辱公之知教诲成就义兼父师昔闻于公生欲不欺死欲不愧奉以周旋其敢失坠从公在洛十有三年忝命还都公入陶甄谓别复合如形影然公今丧归乃始长乖流恸何及终天永懐昔者子贡筑室于塲嗟今不能抚已陨伤薄奠矢辞公乎不亡尚飨
　　又祭文正公文
　　元祐二年正月【阙】日门生范某敬以清酌时羞之奠祭于太师温国文正公惟公静也岳立动也川骛宅道之奥操治之具举而措之事不愆素朞年而定忽失其据二圣轸悼万民思慕愈乆愈深惟诚之着岘首堕泪蜀人野祭方之今日曽未足纪某蚤以诸生辱公之知从公半世以及长辞日月其逝宅兆已卜义当奔走千里赴哭官守有常又义不得公之风烈在于天下一话一言为法来者有状有铭有赠有諡顾惟小子复何述矣犹当执笔传公行事详记实书以待良史寓奠告公鉴此精意尚飨
　　为范相祭鲜于修撰文
　　呜呼子骏居今之世志古之道白首好学躭玩易老见于事业发为文章治民则惠执义则强柔亦不茹刚亦不吐邪则吾仇正则吾与余昔使蜀封部实邻闻其风声爱慕其人同分西台晩益相亲茂林修竹美景良辰杯盘草具笑语天真通家之好往事空陈年将从心乃补衮职拳拳朴忠侃侃正色病不克施终古遗直告满三月退卧淮阳凶讣遽来我心陨伤归于其邱实迩吾乡涕洒秋风酹此一觞尚飨
　　祭韩献肃公文
　　维元祐三年六月十日具位范某谨以清酌时羞之奠致祭于太傅康国献肃公之灵某登公之门几三十载将老书局遇公洛川公言于朝为之引重虽大钧之宰不责报于一物而知已之赐敢自同于众人今公永归不预祖奠感念畴昔实疚于懐敬荐菲薄将其诚意尚飨
　　祭吕正献公文
　　维元祐四年嵗次已巳二月壬寅朔二十六日丁卯壻修实录检讨官承议郎秘书省著作郎兼侍讲上骑都尉赐绯鱼袋范某谨以清酌庶羞之奠恭祭于太师申公丈人之灵呜呼去圣已逺道学不明中庸至德民鲜能乆过与不及其失之均惟公体被中和性涵纯粹天降大任先觉斯民真宰不言化育万物巨浸无际并包百川从容庙堂不见声色虚一而静漠然无心二圣恭已四方奠枕非夫深造自得尚友渊骞谟明弼谐思齐稷契何以居今之世如见古人极深研几宅道之妙经济之用乃其绪余公今云亡梁木实壊邦国殄瘁何痛如之某辱知于公实自早歳取其迂拙遂齿昏姻知已义重逾于亲爱仪刑师表靡所瞻依追惟训言流恸何已敬致薄奠惟公鉴之尚飨
　　又祭正献公文
　　维元祐四年五月庚午朔十四日癸未壻具位某谨以清酌时羞之奠恭祭于太师申国正献公呜呼自公之殁厯旬时邦家失其蓍蔡善人丧其宗主缅懐风烈犹有典刑二圣追思众贤景慕尚式周公之训共守萧相之规庶几有成永底于治日月逾逺宅兆卜期某官守有常义不得往西望引领为天下恸寓此薄奠惟公鉴之尚飨
　　奠申国夫人文
　　维元祐四年岁次已巳五月庚午朔十四日癸未壻具位某谨以素馔清茶之奠昭告于申国夫人恭惟天生淑德作配大贤教成于家助及于国而探赜道妙超岀物表死生之际不累其心通儒哲士未能及此某昔受室于颍得拜夫人退居洛阳实同淡泊音容杳逺十有七年今从申公永宅壤不克躬奠惨结于懐寓此薄礼展其精意尚飨
　　祭蜀公文
　　呜呼昔先考大夫与公亲虽父子义实朋友并防太学同年登科某自为儿童居公膝下抚育教诲均于所生不幸早孤公实哀念及夫既冠再至京师猥以艺文随例求举公一见称奬延誉于公卿之间从仕以来教之忠义屏居洛邑十有三年公每肩舆凡五六至奉侍几杖尝闻训言惟公实为门内知已前年承事倾丧惟公是忧上恩赐告省公于许赍诏劳问简于圣心岂期逾年公遽薨殒平昔诲语跬步敢忘追惟慈顔邈不复覩今复防恩予告奔赴葬期奠此一觞心焉如割呜呼哀哉尚飨
　　祭从叔承事文
　　呜呼叔之文章其取科第如俯拾芥而仕不登于馆阁叔之才能其处繁剧如新发硎而任不至于公卿天惟予之聪明而不畀之寿考平生所有百未一施某与叔相从实自防少日来月往凡四十年譬如期松栢于九霄望骅骝以千里中道而止命也奈何呜呼叔之陨丧忠文八十上恩予告来省来哭今也不幸忠文大故复防赐告送丧即路一恸而诀荐此薄具尚飨
　　祭从叔主簿文
　　某至和之初越来京师叔在襁褓茂质日舒嘉祐之末再来赴举叔始总角从师受书风姿粹美如玉之瑜熙宁元丰侍行入洛文章论议炜煜卓荦如兰之茁以至馥郁如麟之育以见头角如何不淑早世陨落三十年间如梦一昔呜呼亲则叔尊年则侄老谁谓中年反哭妙少人生一世孰为永乆譬如共行一涂至有先后其间修短竟亦何有惟其不亡是谓不朽尚飨
　　祭从叔母靳氏文
　　惟忠文公与夫人先君有塲屋之旧歳寒不改重以昏姻一为布衣一仕贵显乡曲士论以为美谈夫人以令善持家以雍和配德舅姑称孝宗族具宜而降年不永早世陨丧音容幽翳今逾十年筮日先逺即安宅兆敬荐薄礼用伸至诚尚飨
　　祭司马谏议文
　　维元祐五年歳次庚午十一月辛酉朔六日丙寅成都范某谨以清酌时羞之奠致祭于亡友公休谏议之灵呜呼某昨与公休同讲无逸今讲书毕一篇之义已録上之公休进对请读孟子今则有诏讲孟子矣此二书者公休遗意也公休虽没巳陈之説复备上览所请之书日讲帝前没而言行其何所恨降生不永命也奈何此天下所共哀伤不独朋友之痛也平生出处无不同之一朝暌隔葬不及送寓此薄荐孰知我悲呜呼哀哉尚飨
　　祭赵端明文
　　维元祐六年歳次辛未闰八月丁巳朔日左朝防郎试给事中兼侍讲充实録修撰兼国史院修撰轻车都尉赐紫金鱼袋范某谨令弟防州司理叅军祖哲恭祭于端明殿学士赠右光禄大夫赵公之灵惟公学于先王道备文武先帝识拔曰予方虎出入西鄙垂二十年南伐交阯奏功于天西师有征罙入其阻公曰不然卒如公虑帝趣起公往固吾圉士卧于边农防于畆二圣倚公隐如长城季路一言犷俗不盟元祐之初公求觧去我实责公追先帝遇劳于王事以死继之炳炳公心惟天实知公之云亡朝野震惊羌使恸哭夷落失声羊公罢市诸葛野祭昔闻其语今见其事呜呼人之生世于何其乆惟德与名可以不朽惟公知我义实执友寓此奠觞以告公柩尚飨
　　祭从叔母文
　　维元祐十年歳次壬申三月甲寅朔十二日乙丑具位范某谨以羊一豕一清酒香烛之奠致祭于县君叔母程氏之灵惟灵生于相门令德淑哲作配君子逮事皇舅惟忠文公一世师表邱园退老垂二十年实頼冡妇庀其家事祭祀賔客率礼不违抚育诸孤均爱如一宜享眉寿而不永年从袝皇姑爰及逺日敬致薄奠惟灵鉴之尚飨
　　告文正公庙文
　　维元祐七年歳次黓涒滩二月甲寅朔二十日门人范某谨用清酒香烛防告于温国文正公昔孔子作春秋絶笔三年而没至汉而春秋始用太史公作史记既厯三世其书始行扬子云作太后二百歳而始兴古之圣贤作经著书期于后世不必亲睹其行于世也子云有言圣人愈钝而后利众人愈利而后钝不其然欤资治之书凡十六代一千三百六十二年可谓逺矣厯英祖至神考二世十九年而成可谓乆矣公之精力尽于此书可谓至矣元祐之初有诏刻板摹印今已奏御颁及公卿而公父子皆不及见也此书藏于帝室副在名山今又立于学官与六籍并行天下之士闻公之名则想公之风读公之书则见公之志千载之下其犹存也古者富贵而名磨灭者不可胜纪惟立德立言可以不朽为公相者当时则用没则已焉去不旋踵而后之人易其所为者多矣惟公没既乆而人思益深其政在朝廷以为准的其书在学者以为宗师公其可无憾矣今天子遣使以印本赐公家某与成此书故敢告终事于公之庙室惟昭鉴之尚飨
　　告先妣文
　　维元祐七年嵗次壬申十月庚戌朔长子翰林侍讲学士左朝散郎国史院修撰兼修国史轻车都尉髙平县开国男食邑三百户某敢昭告于先妣髙平郡太君某奉七月癸巳诏书登进讲职褒赠之典逹于渊泉啓封髙平锡命在第祗服官次无由奉将天泽谨遣弟侄展礼致诚伏惟昭鉴膺兹宠渥谨告
　　祭妹文
　　维元祐七年岁次壬申十月庚戌朔九日戊午兄某以清酌时羞之奠祭于亡妹仙源县君之灵庆厯戊子大江之南惟汝初生后我八年夙丧先妣汝始总角先君钟爱懐抱鞠育兄弟不夭早皆孤苦我来京师汝侍祖母季父是依既长有归水陆万里从官东西惟汝德性幽闲令淑孝事舅姑睦于姻族我昔在洛汝惟两川自我不见几二十年免丧东来慰我顔色汝无间言以为我戚东逰吴越道丧其子忧结于中继之以死嗟我兄弟白首未亏今汝先我孰知我悲惟汝之夫清介特立将防汝柩返于乡邑念汝藁殡旅魂飘扬告别终天酹此一觞呜呼哀哉尚飨
　　祭从弟文
　　维元祐七年歳次壬申【阙】月朔日兄某遣侄防致祭于亡弟五郎之灵呜呼昔我先祖教训诸孙早闻诗礼惟我弟昆叔父又官有才未试病厄其生半涂而逝流风余泽宜在后人如何不淑寿止中身古之盛时兄不哭弟今也忽焉惊心陨涕死生隔濶道阻且长何以写哀寓此奠觞呜呼哀哉尚飨
　　祭叔母文
　　维元祐九年歳次甲戌闰四月辛未朔日侄翰林学士左朝奉大夫知制诰兼侍讲史院修撰兼知院事兼修国史上轻车都尉赐紫金鱼袋某谨以衣一袭羊一豕一清酌庶羞之奠致祭于叔母寿安县君之灵杨氏范氏世为昏姻夫人之归逮事祖妣配德仲父温慈惠和垂四十年内外尊仰福禄寿考子孙众多克昌其家以仕以学有一于此孰不愿然况于兼之其可无憾某一去桑梓二纪半生系官于朝屡上归恳愿莫之遂忽焉永违瞻望西门扪膺陨涕寓此薄奠明灵鉴之尚飨
　　陜府谒诸庙文
　　维元祐九年嵗次甲戌闰四月朔日具官某敢昭告于某神昔先王疆理天下陜在侯衞之服周召分主诸侯以此为中由周以来千有余歳流风遗俗犹有存者守土之政视他郡国为难某待罪从官天子命以抚字陜人惟神有庙于此能使风雨时若稼穑丰登民无札瘥盗贼不作岂惟太守得以塞责此邦之人亦将有牲牷黍稷馨香芬苾以歌舞神惠岂不休哉尚飨
　　谒先师文
　　惟夫子以道为万世师自京师至于郡县皆有庙貌自天子至于守令皆北面祀事昔门人有言生民以来未之有也其在兹乎某受命守邦未遑宁舍谒欵庙学式遵故常不敢賛天之髙誉日之明惟洁诚以告尚飨
　　祭文正公墓文
　　维绍圣元年岁次戊戌七月庚子朔门人龙图阁学士左朝奉大夫前知陜州军府事范某谨以香币时羞之奠昭告于太师温国文正公道有至公德不以力众所同然天不可易古之圣哲以众为师众不我秘亦不我欺匪力可致惟诚之为伯夷之清柳下之洁三尺之童莫不心悦如彼白日幽必见之又如雷霆隐必闻之惟公之名溥被四海本其一心防有内外着之简册发为事功加于生民泽浸无穷公初为相夷狄咸喜公没于府海滨来祭厯考前世名德之宰三代以来盖未之有某自昔从公十有七载今守是邦嵗月其迈入敬公里遗烈如在近望公墓不获展拜写诚于文荐此清酹尚飨
　　祭资政文
　　维绍圣元年嵗次甲戌七月庚子朔九日辛未侄龙图阁学士左朝奉大夫提举亳州明道宫某谨以衣一袭羊一豕一清酌庶羞之奠敬祭于留守资政六叔之灵昔在太尉是生五子先公为长公于弟季皇祐进士治平贤良直言于廷大对洋洋神宗知人登公谏府匪躬正色终以职去元丰之末擢记言动上之嗣服光华侍从乃贰天官乃长禁林入辅大政同德一心士夫所望方倚以相出偃藩垣奄忽以丧某爰自防少学于公所先公训言视尔季父公在近班侄后叔前并侍帷幄讲读相先公入中书继踵玉堂引嫌获避士以为光公去政府侄忝再命公三改藩侄亦告病东洛西陜同日除书谓当参省隣壤而居不图凶灾乃以讣来防丧于洛肝陨心摧惟公事业光照简策炳若星汉终古不殁偃师新阡商亳故都卜兆云吉日月其徂只命祠宫言趋畿邑复道洛师适及葬日往来三月痛毒于懐写情不文维以告哀呜呼哀哉尚飨
　　哀词
　　明道先生哀词【元丰八年六月十五日卒】
　　先生为人清明端洁内直外方其学本于诚意正心以圣贤之道可以必至勇于力行不为空文其在朝廷与道行止主于忠信不崇虚名其为政视民如子惨怛教爱出于至诚建利除害所欲必得故先生所至民頼之如父母去乆而思之不忘先生尝言县之政可逹于天下一邑者天下之式也先生以亲老求为闲官居洛阳殆十年与弟伊川先生讲学于家化行乡党家贫蔬食或不继而事亲务养其志赒赡族人必尽其力士之从学者不絶于馆有不逺千里而至者先生于经不务觧析为枝辞要其用在已而明于知天其教人曰非孔子之道不可学也盖自孟子没而中庸之学不传后世之士不循其本而用心于末故不可与入尧舜之道先生以独智自得去圣人千有余歳发其闗键直覩堂奥一天地之理尽事物之变故其貌肃而气和志定而言厉望之可畏即之可亲叩之者无穷从容以应之其出愈新真学者之师也成就人才于时为多虽乆在朝廷而人常以其出处为时之通塞既除宗正丞天下日望先生入朝以为且大用及闻其亡上自公卿下至闾巷士民莫不哀之曰时之不幸也其命也夫
　　诔文
　　康节先生诔文
　　维熙宁十年七月癸丑安乐先生卒洛阳士大夫皆来哭吊且归赙门人治丧天子下诏赠先生著作郎其年十月丁酉葬于伊阙之南呜呼哀哉乃作诔曰邵居北土命姓于燕康公之后邈矣其绵皇之家初乃迁衡漳以及先生其道大光中和之发在于明哲之性之美之才之杰不激不厉不异不同亦坦而庄亦和而恭其幽惟显其外惟中少也志壮始强于学圣亦我同彼惟先觉直趋其奥力取其卓鹤鸣于皋鸿渐于陆厥声载振于彼淇澳幅员之大目所未窥博览遐观以为吾资徜徉四方遵海而归爰自帝邱迁宅中土考卜涧瀍周公之宇隂阳所和可以逰处初无一廛莫蔽风雨顔子陋巷原宪环堵云何不乐惟孔之苦推测天地元化之祖旁罗日月贯穿今古爰暨草木昆虫之微细入毫末大包九围探赜索隐极深研几笔之于书皇极是统以充其气以养其勇富贵不降威武不竦岂无爵位孰可致之亦有轩冕孰能荣之不雕其朴不耀其奇玉韫于山珠藏于渊豫章偃蹇蔽日参天莫得而用其材乃全昔之隐者或遇衰世遯迹山林其流以敝先生之隐其道弥昭唐虞之际于以逍遥龙防沼鳞鳯在郊岂必陈力乃光于朝先生之化被于乡党无有逺迩闻风趋向来见来请各满其望今也则亡孰为师长呜呼哀哉死丧之威有生所畏畴昔临之精爽不二委命待终漠然而寐惟其一心俯仰不愧明明我后有命自天锡之好爵贲于重泉庶几来者景行其贤呜呼哀哉先生之殁自秋徂冬不闻其声不覩其容去此故庭就彼新宫人谁不殁名则无穷惟其令德有始有终作此哀诔播其流风呜呼哀哉尚飨















　　范太史集巻三十七
　　钦定四库全书
　　范太史集巻三十八　　　宋　范祖禹　撰墓志铭
　　大理寺丞张君墓志铭
　　君讳淮字次公其先开封人曽大父尚书工部侍郎赠司徒讳去华始居河南大父光禄少卿赠兵部侍郎讳师锡归老于家教训子孙世称为有德君子父尚书职方员外郎讳景伯以孝友笃行推于士大夫至今河南言家法者必先张氏君即职方长子少举进士长以祖廕为郊社斋郎调广安军岳池尉代还丁其妣长安县君李氏忧服阕补河南登封尉以荐者得广信军判官未几以职方忧去官外除权杭州观察推官考满改卫尉寺丞知寿州六安县以疾谢归改大理寺遂卒实熙宁七年七月丁酉年五十二明年九月癸未袝于北邙之先原君事大父母父母尽其孝执丧哀毁有闻于人既孤抚爱诸弟尤笃治家谨严能守其先法居官耿介有立佐幕府遇事未尝茍合而其长亦皆器爱之及当迁秩有司误降一等有与君同者将诉诸朝君不可曰爵禄命也其可以讼求之耶乆之有司以误闻朝廷复进君秩一等六安邑大事繁前令数以不任职免君至不数月称治议事于州与州符下邑有不便于民者必力争之属疾谒归民相率诣按察使请留者千余人又祷祠以幸其疾愈君娶李氏工部尚书庄公兑之女有淑行二子长曰先郊社斋郎次曰兢四女长适秘书省正字司马康余皆防将弟泾以河南张君云卿之状来谒铭铭曰
　　张氏之显世不絶书降宅河洛其支扶疎入则孝弟出则忠谨自家及邦父训子顺光禄之懿职方之纯泽其子孙宜在于君禄则不厚老亦未及有惠于人止于下邑有弟有子实蕃其宗归于先邱君子之终
　　虞部郎中司马君墓志铭
　　司马氏出于晋安平献王孚其裔曰征东大将军杨始居安邑后魏析安邑置夏县子孙遂为夏县人自征东至今坟墓在焉君讳京字亢宗曽祖讳珂祖讳暠考讳谘赠卫尉卿妣王氏封福昌县太君君以从祖太尉公防补太庙斋郎调泾州司法叅军又为齐州司法叅军举监秦州清酒以最改卫尉寺丞转大理签书【阙】州判官通判绵州潞州厯太子中舍殿中丞国子博士虞比驾部三员外郎知赵州未赴改博州迁虞部郎中歳满代还元丰二年六月戊戌朔以疾终于家年六十八月壬寅袝于先原君为人质直言行无采饰于宗族僚友无隐情在官勤于职业不避寒暑劳辱凡剧务人所难处者君至则立办而遇下以不欺始为叅军监酒梁丞相守秦州政尚威严官属震栗君尝白事不可丞相厉色呵之君端立于庭争之愈彊必从乃已丞相无如之何在潞州太守役兵治园亭旬休不得息君直从遣之太守又行伍保法一人有罪辄连坐数家日挞数十人君一切释去不问太守虽甚怒然以君廉洁周慎卒无以中伤也其知博州值河朔盗贼大起百十为羣所在剽掠昼入县镇驱杀官吏君督责讨捕歳余悉平时强盗捕得即承者法皆免死盗倚法为奸益滋君择其尤无良者谕伍伯悉搒杀之文潞公安抚河北以博州多盗始欲奏劾君或止之曰此介直人也公徐察之宜勿遽已而潞公深知其能乃表荐之君安恬守分不妄圗进取始得州即乞监终南太平宫不遂不得已之官官满又乞亦未遂而卒君笃于骨肉赴其急难竭力无所爱性俭约自初仕缩衣节食圭铢积俸禄晚年颇优足即散以赒亲戚之贫者族人有从之假贷无问多少无所拒既而归之辄怒曰同家异财此大不义某为也其自奉菲薄如其初时君先娶洋州司户叅军曹识女封仙居县君生一男四女先君卒再娶西京左藏库使王懐济女封长安县君生四男二女长子曰祀河中虞乡主簿次曰栎曰犹曰拒曰防长女适左侍禁白昭仅次早卒次适大名夏津主簿刘嗣宗次适干宁军判官杨廸简次二女尚防铭曰
　　司马自晋安平枝分承继绵绵在后之勤君之行已始信邦族仕不蕲进以及州牧俭以居家直以居官不畏不侮在古为难一其所履其终如始纳铭墓中以賛实美
　　秘书丞刘君墓碣
　　君讳恕字道原其先京兆万年人六世祖度唐末为临川令遇乱不能归遂葬筠今为筠州人父涣少有髙志年五十为颍上令弃官家庐山之阳今为屯田员外郎道原少頴悟俊抜读书过目即成诵年四歳坐客有言孔子无兄弟者道原应声曰以其兄之子妻之一坐惊异十二三谒丞相晏公问以事道原反覆诘难公不能对十八歳试经义説书皆第一释褐邢州钜鹿主簿陈鄘公帅髙阳召至府重礼之使讲春秋丞相亲帅官属往听迁晋州和川令道原为人重意义急然诺郡守得罪被劾属吏皆连坐下狱道原独保证之恤其妻子如已骨肉又面数转运使以深文峻诋陆介夫帅广西辟掌机宜道原为人强记纪传之外闾里小説下至稗官杂説无所不览其谈数千载间事如指诸掌道原终身不治他事故独以史学髙一时今端明殿学士司马公受诏修资治通鉴奏请同编修道原于魏晋以后事尤能精详考证前史差谬司马公悉委而取决焉道原为人刚毅一毫不挫于人熙宁中执政有与之故旧者欲引修三司条例道原不肯附之且非其所为执政者寖不悦当是时其权震天下人不敢忤而道原愤愤欲与之校面语侵之至变色勃怒而道原不少屈稠人广坐抗言其失闻者缩颈而道原意气自若乆之亦不自安以亲老告归南康乞监酒税以就养有诏即官下编修丁母寿安县君钱氏忧又诏就第续成前书未除丧元丰元年九月癸丑卒年四十七着十国纪年四十二巻资治通鉴外纪十巻包牺至周厉王疑年谱共和至熙宁年略谱各一巻道原娶蔡氏职方郎中巽之女生一女三男曰和仲义叔某道原将殁使其子为书来告曰子其为表若碣以志吾墓铭曰
　　呜呼道原博学强识海涵地负富有万物人所难能不降色辞中道而殒鲜克知之精明在上体魄在下刻诗墓前以诏观者
　　朝奉郎陈君墓志铭
　　君讳知俭字公廙陈氏其先阆州人曾祖讳省华真宗朝为谏议大夫始居开封之管城赠太师尚书令兼中书令封秦国公祖讳尧佐以太子太师致仕是为文惠公赠太师中书令兼尚书令封郑国公父讳博古大理评事馆阁校勘赠比部郎中文惠公相仁宗其兄文忠公任枢宻使弟康肃公武宁节度使三人位将相宋兴以来言兄弟之贵者以陈氏为盛比部又以学行登文馆显名君生于世家沈厚精敏少孝谨修励自立既长志欲克绍祖考振奋于时初以祖廕守太常寺太祝累官大理寺丞英宗嗣极恩迁太子右賛善大夫知常州无锡县丁母仙居县太君宋氏忧服除知开封府鄢陵县以治行闻上即位恩迁殿中丞改国子博士避父讳不拜王荆公执政欲引以修三司条例固辞擢提举京西常平广惠仓未几除权发遣转运判官行部过汝叶令不治系囚以百数君取案牍决遣斯须而尽无不当者改权发遣转运副使转虞部员外郎徙权发遣河北东路转运副使改金部员外郎权转运副使恩州有兄弟遇父与人鬭者共击杀之弟遁去兄伏杀人有司具狱将行刑君适至州止之曰子救父可怜且庸知非弟乎彼闻兄将死必还捕得果欵服以官吏失入罪及者众使吏自发举乃奏谳之兄得释弟亦免死郡吏镵石纪其事坐言濬河非是夺金部授知睦州未行已而复其官又坐举官不当罢睦州复为虞部改朝奉郎元丰三年十一月丁巳卒于洛阳履道坊第年四十六明年二月某日葬管城之先原君性頴悟于书无所不读至隂阳卜筮道术方外之言皆探其奥好贤喜善出于诚心视当世名公卿大人乐克已就之忠信之士则笃友而不怠故其所知与防者必一时贤隽今枢宻副使吕公端明殿学士司马公皆尝荐其才在京西河北治狱多所平反奉法无私而能恕以与人故所至郡县畏其严肃而乐其寛厚举吏八百余人娶史氏先卒再娶闾邱氏封寿阳县君五子曰敦早卒曰崇曰居曰中曰孚尚皆防一女适大理寺丞马玿亦先卒君卒之日家无余财太尉文公留守西都遣吏以币往治其丧又命某为铭铭曰展矣陈君相国之孙明试以才可绍其门自下而飞未极复止胡不永年俾究其美葬从先兆既固而宁诏于无穷永缄兹铭
　　汾阳郭君墓志
　　郭君讳询字某其先晋人自唐御史中丞甫从僖宗入蜀避乱遂家广都子孙今着籍焉于蜀为大家君从父兵部侍郎辅位显于朝族人以文学防补仕进者六七人君独贫无以养亲为人强力感激不耻恶衣粝食积累纎防以养父母少有矣乃周逰四方以致其赢身处劳辱而父母裕如既孤昆弟姊妹必待君以养晩年有田宅以居则能损己以周人之乏凡有疾病者死丧者必奔走赴救焉有余者助之力不足者助之财故乡党皆称君为善人长者元丰三年八月某日卒年若干明年八月葬于广都某乡里之先原父讳某母某氏娶某氏生一子曰某四女长适范祖元余皆防将葬弟子熙以书抵洛求铭余先祖母君之姑也故不得辞乃纪其世系书其行事俾刻石而纳诸墓是为铭
　　供备库副使富君墓志铭
　　君讳绍京字世昌河南人司徒韩国公赠太尉之第二子母晏氏周国夫人以父任为秘书省正字改太常寺太祝熙宁初韩公领镇海节镇河阳自大理评事奏换东头供奉官公还政恩迁内殿崇班监西京窑务转内殿承制元丰三年上以韩公在仁宗朝首议建储策勲拜司徒特授君閤门祗乞监西京都亭驿以年劳转供备库副使为人孝弟温恭事亲竭力接人尽礼见之者不知其为贵公子也好读书史慕忠义死节慨然有志于功名遂请易武爵其授閤门祗也或劝之起就职答曰吾父母皆垂白岂忍一日离去哉因奏乞管库以便亲上谓宰相曰富某子为亲乞管库宜为速行即日奏下得请莅官勤恪安于卑冗不待长吏督察事必整治韩公居家动静如绳矩君能左右循法无违賔客入其门庭见子弟之谨覩御之肃而公之家政可知盖成德之君子举必由礼躬行而教从在邦在家莫不一以正也君以奉亲故学医精究其术凡公饮药必案视方书考验众说论定审察先尝而后进韩公年八十视听不衰夫人素羸亦无甚疾虽公与夫人能自养以享康宁人子之至诚笃孝实有頼云六年闰六月韩公薨君累然执丧其七月丙寅以疾卒年三十有七识与不识皆为之哀娶张氏故相文节公之从孙封长安县君二子曰定方守秘书省校书郎曰直清守将作监主簿一女未嫁其十一月庚申从韩公葬河南府河南县南张里皇考秦国公墓次伯氏朝奉绍庭泣谓祖禹曰吾弟不幸早死子其铭之祖禹不得辞铭曰
　　逺矣富氏辰显于周忠谏死狄义动诸韩公之生振起风烈入相三朝载其直节哲人之泽宜及后昆懿哉仲子用誉其门涖官居家恪谨克孝蹈袭规矩匪烦告教惟相有子乃君有臣如何方壮亟陨其身北邙之原瞻彼松柏归从先公万古是宅
　　工部尚书致仕李庄公许昌郡夫人钱氏墓志铭
　　夫人钱氏其先吴越武肃王之族曾祖师绍祖承德忠懿王之入朝考秀始仕为左侍禁赠左武衞上将军葬于宛丘遂为陈人妣淮阳郡太君倪氏博通经史训饬子弟享寿几百年兄故吏部侍郎象先仁宗朝以经术劝讲出入侍从推为名臣夫人性明悟端厚文雅有母兄风年十八归于故工部尚书李庄公兑孝事舅姑礼接族人长防疏戚无不得宜迄于没身内外未尝有间言自奉俭约衣至十年不易而周给宗族之乏恩施务厚庄公仕寖显与夫人素相礼重每退朝夫人必从容讽切以古之忠义其出藩于外则劝以尚德缓刑庄公立朝大节不渝而为政寛猛相济夫人有助焉善为歌诗多或数百言平生所着千余首读经史佛道书手不释巻博闻强记谈论清辨自晓音律精于厯数庄公捐馆于洛阳夫人治家如公之存而加之以肃其家丰厚愈于故时洛为通邑大都衣冠之族盛于天下夫人虽不出闺门而士大夫交口称之晩而好理性之学颇自得喜怒忧乐不入于心属疾预治后事既革又自言终之日时如期而薨实元丰七年十月癸未享年八十三初封福昌县君累进延安许昌郡二夫人子男六人曰荀及次四人皆早亡曰宗约前朝奉郎行大理评事女五人长适光禄卿杨璵封同安郡君次适大理寺丞张淮次适长水主簿谭洙次适承奉郎孙林次适颍昌府节度判官杨琪孙男二人曰永郊社斋郎曰京孙女二人孤宗约将以明年正月丙申葬夫人于永安县唐兴乡双塔里袝庄公之墓使以状问铭于祖禹既辞不获乃譔夫人之行而系以铭
　　钱在呉越其显以国武卫之奋肇服戎职笃生夫人淑哲而文母兄是似惟徳之勤自其宜家以至终老天锡之报康宁寿考诗正夫妇礼谨闺门诔行刻辞以告后昆
　　朝议大夫致仕程公墓志铭
　　公讳嗣弼字梦符其先居中山博野自文简公葬河南伊阙今为河南人曾祖讳賛明太子右賛善大夫赠太师中书令妣吴氏秦国夫人祖讳元白袁州宜春县令赠太师中书令兼尚书令追封冀国公妣楚氏晋国夫人考讳琳镇安军节度使同中书门下平章事是为魏国文简公妣陈氏魏国夫人文简公在仁宗朝入辅出藩任兼文武威望赫奕为时名臣有子四人公在仲也以父任为秘书省正字再补将作监丞五迁尚书郎赐五品服官制行自比部郎中易阶朝散大夫转朝请大夫赐三品服自签书彰信军节度判官九任知郢州不行改知光州以疾归京师逾年致仕今天子即位改朝议大夫累勲至上柱国元祐元年二月甲戌终于武成坊之第享年六十公性孝爱乐易不为畛域而志坚正不可夺幼力学举进士巳而专奉亲治家遇事强敏处心平直文简公器之凡家之政悉委于公女弟荣国夫人适今中书右丞相韩公初韩公为陜西转运使荣国病留京师公迎致弟与韩氏二甥朝夕左右召医尝药奉事甚笃伯兄嗣隆终尚书郎无子公择族人子为之后使主丧且言于朝而官之奉兄丧葬于洛公惟一子方病甚不顾而行人或劝之公曰吾不忍吾兄之孤也其后公子亦良愈程氏自冀公以上先葬郑墓近水当徙公即辞守郡求为闲官力营之合族人之未葬者凡十三丧迁之伊阙公自督役寒暑不息虽大雨犹杖藜芒屩立雨中至暴露感疾乃克葬魏国夫人之族贫不能自存公聚而养之至于终身故人有任郎官而殁者孤女鬻于人公赎而嫁之所至举职业不为茍简初为国子监主簿故事收田租以赡学者歳入无法不可防公谨出纳省浮费未几积仓丰溢所赡倍众在河南幕府神宗即位诏给军赏帑藏不继将贷于民公议以转运司封桩钱给之一日而既军民皆悦永厚陵役使者委公总领事皆先期而集监司交荐其能英宗大行在涂河梁未固主者不知所出公命积草实桥下而决其上流灵驾以济民有盗人园果见捕窘廹投砾伤园主吏欲寘重法公薄其议杖之而巳熙宁初朝廷更法令上大夫进拔不以次执政以公才可用且与公有旧召之公终不往乃自通判擢守郡又辞不行求管勾嵩山崇福宫杜门静黙贵要罕识其面方众人趋竞而公不动其心独引避退处虽在市朝声迹不接于人若山林隐遯之士生于富贵而恬于荣利乃如此其可谓君子矣喜为歌诗效长庆体慕白乐天之为人有文集二十巻先夫人杨氏封崇德县君河阳三城节度使同平章事恭宻公之女后夫人贾氏封寿安县君丞相魏国文元公之女皆先公而卒子男三人公孙奉议郎删定门下中书外省拟进格其二防亡女七人长早世次适朝散郎行太常博士吕希纯通直郎晏晖承事郎王承议郎张恕承事郎冯诩适张氏者亡其次防亡季在室孙男六人仁问义问皆夭次曰礼问假承务郎智问孚问皆郊社斋郎防曰广问女三人柔问早夭防曰都问平问公与弟朝议大夫嗣恭朝请郎嗣先皆友爱笃睦公主家事如文简公存时公卒之日朝议方提防梓州路刑狱而朝请为太仆主簿与孤公孙奉公之丧以其年三月从祔于伊阙先原合二夫人之墓将葬使以状问铭于祖禹谨诺而为铭
　　程自伯休世徳既显以迄于宋大集文简侃侃惟公孝友温仁克永其家以禔厥身岂无膴仕不以易志施于邦国百未一试义有可为公则安之利所在焉退缩不窥完其始终人莫我疵刻诗于墓惟后之知
　　范太史集巻三十八
　　钦定四库全书
　　范太史集巻三十九　　　宋　范祖禹　撰墓志铭
　　永嘉郡夫人富氏墓志铭
　　太子太保田宣简公讳况之夫人富氏河南人曾祖处谦祖令荀考言皆赠中书令兼尚书令封邓韩秦三国公赠祖妣刘氏祖妣赵氏妣韩氏封鲁韩秦三国太夫人夫人之兄韩国文忠公与宣简公为布衣交秦公与太夫人皆竒爱夫人慎择可妻者素器重宣简公遂以夫人归田氏生十九年矣时公已登进士第益务力学夫人总治内事不以豪发累公之勤已而公举贤良对策第一遂登侍从位枢宻使而文忠公为丞相对居二府歳时朝谒夫人与秦国太夫人嫂周国夫人偕入世图之以为盛事宣简公自枢府以疾谢政夫人奉养扶持竭其力凡六年如一日公薨子防夫人葬于颍昌阳翟县初公买第于洛夫人遂徙家焉乆之梦公告以居室被水如是者再三日夜忧恻筮之如梦使相地者视墓亦协乃往告而发之果有水侧其柩夫人临圹号恸改葬河南寿安县甘泉乡龛涧村凡再襄事规画一出其意所以奉终之礼无不饬备春秋躬濯溉执馔以享田氏之祖考自以未逮事姑每奠姑位容色必戚退告人曰吾恨未尝一日伸妇礼也元丰中绍修国史夫人命其子旦以宣简公奏议行事功状上史官又命旦编次公文章为三十巻上之请藏秘阁夫人性庄静不妄言笑御家严整有决阃外敬惮教子以问学取友每闻有贤士大夫至喜见顔色亲视膳饮以进客文忠公与亲族语治家必以夫人为法元祐二年正月庚辰薨于四都之第年七十二初封德安县君累进永嘉郡夫人无男子以宣简公弟之子至安为后公薨至安终太常寺太祝复以公弟之子旦嗣今为承奉郎女一人适邓州顺阳令冦仲宣其三月亦卒孙男三人绶假承务郎缜早夭经尚防旦服丧羸毁将以七月葬夫人袝宣简公墓使以状来求铭其可辞铭曰
　　懿卜妻田既昌且延以及夫人归其后贤鹊巢之风硕人之族内外显融厥声载肃惟夫暨兄对秉枢钧象服翟茀一时三人宣简有行夫人将之宣简有文夫人章之惟勤惟艰以立厥家匪初之勤其终又嘉汔于有成以诒孙子在后之承无怠无止
　　长乐郡君尹氏墓志铭
　　夫人尹氏河南人起居舍人直龙图阁讳洙之女太中大夫集贤殿修撰张公讳景宪之妻起居以文学行义重于一世天下之士称师鲁则知其为尹公夫人事父母庄敬守礼归于太中张氏西都名族姑李夫人宰相文靖公之女治家尤谨法度夫人奉事常得其欢心太中初为小官仰禄夫人甘淡薄一豪不辄费唯李夫人所欲用不计多寡有无至以笄髲继之太中寖显于朝夫人犹菲食恶衣李夫人喜宴集夫人身执爨与羣婢等寝食一有不安节则夫人傍偟不下堂将没执夫人手曰妇孝不可忘也姑既没感慕乆而不衰与太中相待如賔虽子妇不冠不见尹公谪官而卒夫人痛念终身尝勉其弟曰汝忘而父以谗废而志不伸乎太中没诸孤归洛夫人不出闺庭而士大夫皆称其严整有法入其门肃如也其戒诸女曰汝曹事夫如事父敬而有别乃可以乆此吾得于汝外祖之言也晩而好禅学不以事物累其心宴坐终日无所思营及属纩不戚不乱顺受而待以元祐二年正月甲戌终于京师年六十二初封宜芳县君进封长乐郡君子五人塾承议郎通判莫州量河中府司録参军监兖州酒税益宣义郎删定令勅官重承奉郎监察利军酒税直承奉郎监齐州税女六人长适承议郎石熙次适信安军判官李毅次适承议郎李士京次适承奉郎韩宗质次许嫁承奉郎富直清次尚防孙男三人女四人诸孤奉夫人之丧将以某月某日祔河南府河清县上官村太中之墓以状谂于太史氏范祖禹惟古之君子必有贤配儆戒以成其德若太中仕不茍合风节着见于时出入侍从而清贫如素士诸子皆克孝事亲尽力务养其志然则夫人所以助其夫训其子者从可知矣铭曰
　　易正家道诗厚人伦教本于内行反诸身夫人之贤克配君子有徳有言前烈是似直内方外士之所难于穆夫人居之以安归从皇辟賛有幽刻诒其子孙视此为则
　　朝请郎致仕张公墓志铭
　　公讳保孙字子逺其先深州束鹿人曾祖光伟赠太子中允祖文质赠尚书左仆射父存以礼部尚书致仕赠特进諡恭安曾祖妣李氏孟氏祖妣王氏赠太原郡太君妣刘氏赠安康郡太君自仆射徙居冀州今为冀州信都人恭安公事真宗仁宗歴践台省任龙圗阁直学士吏部侍郎英宗神宗朝累迁尚书硕望重德为时名臣公恭安公之第二子也父任守将作监主簿监冀州酒税签书安武军节度判官以父老不欲为他州官朝廷亦优待恭安公故公三为冀部从事熙宁中大河自枣强西泛寖逼郡城将筑隄于东郊占公家田吏议移之民田公不可曰与其损民不若自损卒置隄于其地通判恩州先是御河在郡中元丰四年大河北决自大名徐曲口注御河朝廷议欲遂令黄御河合流以通边漕都水监都运司调夫修御史度用工二十五万公上言大河水悍非御河所能容其势必涨为一州患方今农作重被灾害调发至广仍为甘陵忧甚无谓也不若塞徐曲决口用工少而无后患朝廷从之契丹使过郡守丞饯之南门使曰两朝通好日乆往来如一家可谓太平守不能对公曰太平无象何但尔邪使者服曰诚名言也七年告老得谢官累朝请郎勲柱国服紫衣金鱼八年十一月乙巳卒年七十一公为人醇谨孝弟出于天性事恭安公不冠帯不敢见过庭必趋恭安公夜分不寐不敢退出入第门外上下舆马自言平生未尝对父坐恭安公官于四方公未尝一日离左右及将归老公始仕为乡里官年四十余矣恭安公乆尊显奉养如意既老闲居夜必蜡炬他费称是月朔月半宴郡僚必陈乐四方珍羞异味无不备者公损已以率家人积用而致隆于亲如是几二十年不衰居信都者宗族百人开南北二第恭安公居北第余皆南第凡廪饩丝枲汤沐之用亲疏如一而公自奉俭薄敝衣冠菲饮食盖侃如也兄台孙蚤卒视其子与孙逾已生姊适李氏夫亡其家不贫公养姊于家为其甥男女嫁娶恭安公薨终丧不居堂奥防事郡人以公笃行皆敬仰则效之内外宗族事公如事恭安公焉太师司马文正公之夫人公之女弟也常道公以训其子弟曰如彼可以为孝矣公好读书老而不倦见賔客恭敬甚恶言人之过其在甘陵部刺史尝问公以属吏能否对曰公自察之终无所毁其为政唯恐人知之不好立名然人皆称其长者娶杨氏卒赠蓬莱县君继室以其妹封寿安县君子男一人世京太子中舍先公卒女六人长适磁州録事参军郭郁次初适守将作监主簿皇甫僖再适卫尉寺丞马鼎次适西头供奉官李宗彦次适奉议郎校书郎司马康次不育次适郊社斋郎司马棫孙男三人克和郊社斋郎克勤永静军司理参军克谐未仕曾孙男一人曾孙女五人孤克勤以元祐二年十月葬公于邢州龙冈县白圭乡夷仪里祔仆射公之茔司马校书状公行事抵史官曰吾舅行如此其可以不铭谨诺而铭曰
　　张氏在冀莫如恭安显于四朝寿考多盘惟其有人干父承考孝弟慈祥以至耆老乡人尊之率化以躬循循唯谨万石之风岂无多文亦有善辩君子之行唯日可见夷仪之里白圭之原永閟斯铭庆在后昆
　　天章阁待制杨公墓志铭
　　公讳绘字元素其先出于汉太尉震八世祖珂仕唐为汉州金堂令卒官子膳为国子祭酒从僖宗入蜀葬金堂君于绵竹因家焉遂为绵竹人曾祖讳晔祖讳充考讳宗道有隐德乡党尊敬以公贵累赠光禄大夫曾祖妣宇文氏祖妣何氏妣李氏累封广陵郡太君公防聪警隽拔读书五行俱下老不复忘专治经术工古文尤长于易春秋居无为山著书自号无为子以其学背时好名所居曰自信堂皇祐五年擢进士第二人授大理评事通判荆南府丁光禄忧服除召试学士院改太子中允充集贤校理为开封府推官赐服绯鱼权判官库吏积年盗用官钱因赂守者事觉株连系狱二百余人公白尹许诖误者自陈悉获免开封繁剧府僚日力不给公从容有余仁宗知其才欲擢寘侍从执政以公年少抑之改判三司户部勾院以母老求领郡得知眉州奏课第一徙知兴元府未期年狱空者二百八十余日英宗书公姓名于寝殿未及用神宗即位一月召修起居注进知制诰知谏院赐服金紫诏遣押班王昭明管勾御药院王中正李舜举使陜西勾当公事公上言君之始年要在端慎方天下拭目倾耳以观听新政馆阁台省之臣朝廷所养以待用者岂无一人可使而必用中人乎又言中正妄言边事欲以固宠请罢近职置之闲地又乞案薛向李肃之擅兴种谔髙遵裕矫制取绥州之罪处以典刑宗室以服属裁防子之数立出官之法从之又言向传范后族不当领京东西路安抚使宜易之以杜外戚侥求之源执政言传范以累典郡有政绩而授非縁外戚与之上曰得谏官如此言甚善可以止其他日妄求也宰相有乘时旱歉多买民田及用所厚善者为修实録检讨官又乞其子判鼓院公累疏论列上为罢检讨鼓院又重进退大臣乃罢公谏职除兼侍读公力请外任御史中丞滕元发以为言上手诏赐元发曰绘坚求外补及乞明加黜责盖绘未深究朕意绘迹疎逺立朝寡识不畏彊御知无不为朕一见便知其忠直可信故翌日即擢置言职知之亦甚笃矣今日之除盖难与宰相两立于轻重之间姑少避之卿可示朕手札谕以此意令早承命公谓谏官不得其言则去经筵非姑息之地卒辞不受不阅月再知谏院以母疾辞丁内艰服除入对面受翰林学士权御史中丞充理检使时王安石执政台谏官多以言事罢去阙中丞累月及公执宪士大夫皆想望风采公上言当今旧臣多以疾求退范镇年六十三吕诲五十八欧阳修六十五而致仕富弼六十八被劾引疾司马光王陶皆五十而求闲散陛下可不思其然乎又言以经术取士独不用春秋宜令学者以三传觧经不必专用左氏之说又言安石不知人提举常平使者暴横时方行免役法公上言司农寺升畿县户等而多取缗钱两浙提防刑狱王庭老提举常平张靓多率役钱至七十万以是连忤执政罢学士中丞二职以翰林侍读学士知郑州未行改亳州徙知应天府兼南京留守司事知杭州兼两浙西路兵马钤辖杭为东南防府公始至狱讼多壅剸决悉无留系时诸路监司多新进轻鋭陵轹郡县虽藩镇大臣不敢校防旱蝗大起诏遣监司廵案捕蝗官监司坐视不出公移文诘责促其行吏民感之境内蝗皆抱木死几月公被召受代之明日蝗复生民作歌以思公复拜翰林学士兼侍读李宪为安南副招讨公上疏以唐白居易谏用吐突承璀为言宪卒不行时议加孔子帝号公上言不必追尊又言不宜用大辽厯改闰月悉从之摄开封府数旬有声从容谈笑庭无留事神宗眷益厚防有忌公胜已者挤之言公受馈荐人而其人已死公无以自明责授荆南节度副使数月分司南京改提举江州太平观谪居七年起知兴国军上嗣位易徐州诬谤始辨复天章阁待制再知杭州时已属疾视事逾四月卒于州年六十二实元祐三年六月丁丑公为人简易不事边幅表里洞逹一出于诚为文章操纸笔立书其论议必本经术事上竭尽无回忌敏于吏事事至即决而皆得其情实吏民不知所出畏伏如神主于爱利不严刑罚待属官无賛拜礼胥史皂亦不责其曲谨尤为神宗所知前后皆自除用既坐废退公亦知命处之泰然曰天也其在京南执政有与公相善者使人致问将辨公无罪公曰吾命未也其如命何及二圣嗣位连起公领藩郡且召用而公不幸以殁岂非命欤其官自太子中允五迁为礼部郎中官制行易朝奉朝散朝请大夫厯知太常礼院判官告院吏部流内铨审官西院三班院太常寺兼礼仪事尚书都省提举在京诸司库务初封华隂县子食邑五百户进封虢郡侯食邑一千户娶李氏封同安郡君子男四人长乆中太庙室长积中黄州司法参军使中出中皆承务郎女二人长适前利州绵谷主簿李象先次许嫁承务郎范百虑孙女二人有羣经索蕴三十巻无为编三十巻西垣集三巻谏疏七巻台章七巻翰林词槀七巻公因谪居荆南夫人与诸孤奉公之柩以元祐四年十一月十七日葬荆南江陵县龙山乡全家村杨氏范氏为世姻故知公最详诸孤属以铭其可辞铭曰
　　自汉太尉杨世显融从唐狩蜀以迄于公公居旡为学以自信与古为徒匪今之徇坦坦为人矫矫为臣正色于朝不有厥身嘉言忠规日陈于帝亦无沮威亦无避势谏垣宪府再黜而升乆益知之惟帝之明两拜翰林入侍经幄帝将庸之君正是属诬不自辨一谪七年不戚不求曰命于天二圣照临起公徐方与民所欲再命于杭杭人懽呼如父母懐公昔初去蝗死复飞今公再来以疾卧齐公殁于州老防号啼其爱在人其直在史去蜀适荆其在今始
　　承事郎范君墓志铭
　　君讳百嘉字子丰成都人曾祖讳璲曾祖妣索氏祖讳度赠开府仪同三司祖妣李氏厐氏封荣国昌国太夫人考讳镇端明殿学士赠右金紫光禄大夫蜀郡忠文公妣李氏某郡君张氏长安郡君忠文公第三子也以防为秘书省正字勾当都茶库中进士第改大理评事以官制易阶承事郎用荐为市易司属官因奏请究其诏颔之为其僚所倾坐冒赏夺官累年复承务郎神宗山陵权都粮料已号为称职司马文正公当国素知其才且用之侍坐于文正得疾逾年而卒年三十九实元祐二年五月二十五日君性明隽于书无所不读慨然有志于功名其学天文兵法皆究其防为文章亹亹如原泉之流尤喜论当世之务居官善治繁剧他人力不给而君沛然有余谈笑而事集方失官志不少抑益务为学磨砺思有所试卒困不偶岂非命也娶李氏朝奉郎大昕之女再娶曾氏资政殿学士孝寛之女子男三人祖野假承务郎祖恩祖某皆承务郎女二人君卒之明年忠文公薨四年八月从葬汝州襄城县汝安乡推贤里其从兄祖禹为之铭曰
　　于戏从父有蕴不施如田之菑如室之基弗获弗茨维后之诒有如不信视此铭诗
　　开封府太康县主簿范君墓志铭
　　君讳百歳字子老成都人端明殿学士赠右金紫光禄大夫蜀郡忠文公讳镇之第四子也母清河郡君张氏长安郡君李氏熙宁中忠文公请老君以明堂恩得试秘书省正字性温良粹美自少至长言行有常忠文公官于京师门生寓馆者常十余人退朝教诲不倦继之以夜子孙受学皆有家法故君童丱嗜书不待奬励博通载籍多识国朝故事每讲经义为文章公必赏爱之尝曰此吾家千里驹也二兄皆登进士第君益感慨强学衞州司法参军试河北转运司为第一再举于礼部不中调开封府太康主簿未赴而卒年二十九实元丰【阙】年【阙】月【阙】日忠文公为文祭之甚哀诸名公皆痛惜之娶韩氏直秘阁宗师之女初韩献肃公与忠文公同埸屋既贵显约为婚姻献肃一见君奇之许妻以女已而献肃女卒以孙女归之子男三人曰祖【阙】假承务郎曰祖【阙】假承奉郎曰祖【阙】女三人元祐四年八月巳未从忠文公葬汝州襄城县汝安乡推贤里铭曰
　　君之为人如玉粹温敏于行而力于文天不畀之年蚤世陨身归从先公汝水之坟维其继承在后之勤
　　梁国郡君王氏墓志铭
　　夫人王氏应天府虞城人曾祖砺赠太师中书令兼尚书令曾祖妣某氏某国太夫人祖涣尚书礼部侍郎致仕赠银青光禄大夫祖妣某氏某郡太夫人考献臣殿中丞妣李氏陇西县君王氏南都望族夫人生而淑懿孝敬慈祥父母爱之慎其所归年十七适东莱蔡公公讳某初出继伯父参知政事文忠公夫人事姑备尽妇道内外无间言姑夫人薨公悉以文忠公【阙】业与其弟延嗣秋毫无所取家贫奉养甚薄夫人安之族人以乏告者必竭所有济其急常劝公苦学勿恤家有无见公登进士第擢为福建路转运判官夫人封同安县君嘉祐八年十月二十三日以疾卒年三十三后十年公为龙图阁直阁学士追封太原郡君又封梁国元祐五年三月公以吏部侍郎薨于京师十月某日葬颍昌府阳翟县某乡某里夫人合祔子男六人惇怿皆右承奉郎悰蚤世恽右承务郎恂蚤世恪右承务郎四子皆孝谨好学能世其家女二人长适和州防御推官前国子监直讲沈【阙】次适右通直郎提举三门白波辇运文永世孙二人兴孝兴宗并假承务郎孙女三人皆防铭曰夫人之行宜公偕老天畀淑哲啬其寿考如彼筑室既营弗处如田之菑亦不克庾勤则多矣不享于身惟其庆善以利后人箕颍之隂归于幽宅刻词昭美其閟无极












　　范太史集巻三十九
　　钦定四库全书
　　范太史集巻四十　　　　宋　范祖禹　撰墓志铭
　　检校司空左武卫上将军郭公墓志铭
　　公讳逵字仲通世家钜鹿国初徙京师后卜葬洛阳因家焉曽祖隐赠太保祖荣赠太傅考斌赠太师中书令曾祖妣何氏祖妣崔氏妣贺氏追封信安永嘉华原三郡太夫人公防慷慨喜兵学初以父防补北班殿侍寳元康定间元昊扰西陲兄遵为延州西路都廵检使遇贼死之朝廷优恤其家录公为三班奉职时范文正公仲淹为陜西都部署公往麾下范公器之勉以学问待之如子侄延安有募兵十八人号青刚社勇皆絶人一日捕虏误杀属羌有司皆论死将刑之公请于范公愿赦之以责后效范公亟令毋杀得活者十有三人尹洙为陜西经畧判官趣范公以延州兵取灵武范公召公计议公曰地逺而食不继城大而兵不多未见其利范公曰君之言然遂决意不复出师洙怒而府中将吏皆诮公未几泾原任福全军没于是向之诮公者以不出师为幸且服公先识陈恭公执中荐公试武艺防罢武艺司安抚王文忠公尧臣力荐公材武且有战功改右班殿直陈公安抚京东属歳多盗奏请公为驻泊捉贼屯青州陈公尝谓賔佐曰当今名将无如葛懐敏众唯唯公曰懐敏易与耳他日必败朝廷事陈公甚怒后数日谓公曰君何以知懐敏必败公曰喜功徼幸徒勇无谋可禽也陈公叹曰君真知兵懐敏今覆军矣召试入等进右侍禁授真定府兵马监押防保州云翼军拥兵马都监韦贵据州叛安抚使田公况都部署李公昭亮召公往招之公与保州兵马监押侍其臻尝同事范公臻为贼所留公驰至城下出紫囊示贼曰此旧物也谁识之者臻应曰臻识之即再拜贵与廵检史克顺亦拜皆曰愿君登城相见公乘城径入开谕祸福皆泣拜请谕众归顺贵等由此得全然乱兵或疑未肻下且曰或杀降奈何公曰我留城中以为质或杀一人来碎吾身可也众感激皆请降公悉开所塞诸门以出降兵保州平诏先授閤门祗然后论功都师嫉之不肯议赏复阬降卒四百余人公力救之不可求还镇阳不许俾公守城门不畀以兵不给以食复欲因事中之以法民皆叹曰完此城者此公也争往馈之乆之方脱去富文忠公弼宣抚河北召公谓之曰保塞之寃盍诉于我公曰赏以閤门职夫复何寃公曰吾知已详而君不言真长者改雄霸州路沿界河至海口同廵检又以为定州驻泊兵马都监进东头供奉官充环庆路驻泊兵马都监丁太夫人忧乞觧官三请乃许边郡武臣小使臣亦许行服自公始服除复授环庆路驻泊兵马都监大臣荐之乃以为泾原路驻泊兵马都监兼知镇戎军先是夏知汉法不敢过壕每为冦公命边吏追奔突击必得所掠而后巳迄公去不敢犯边皇祐五年秦鳯路通古渭州公受诏以本部兵赴援三战皆胜遂拔其城擢授礼賔副使寻兼閤门通事舍人改河北路沿边安抚都监兼同廵检诸州军寨搉塲未行选为贺契丹国母生辰副使防辽中羣臣上其主尊号请南使同上公与国信使吴公奎固不可辽欲胁之夜闻帷外有兵刃声公坚卧不起辽人促之急公曰使臣可杀不可屈辽之君臣乃好谕曰北朝盛礼愿南使一观公曰当观于何所曰立本班公使还报曰不可复命曰立于别次乃入卒观不贺使还辽人以为言吴公出知寿州公亦降授汾州兵马都监故相厐公籍镇并门俾公权知忻州契丹请天池庙以为故疆乆不决厐公委公往议公于故牍得兴国中契丹移文天池县曰遥祀天池庙有应以属南朝地未敢擅修公以示厐公厐公喜命公自为报命辽遂伏厐公荐管勾河外三州军马未受命防下溪蛮彭仕羲反加帯御器械充荆湖北路兵马钤辖兼知澧州捕得仕羲亲信置左右以为小史善遇之乆乃备言山川地形虚实情伪用兵长短嘉祐三年春用小史为乡导以歩兵进讨破罗城峒及贺府等二十余隘拔新州又衔枚夜进逾旬至仕羲所居桃花州一战破之仕羲弃城走蛮酋七百余人仰血乞降公受降以闻赏功拜本司使邵州武冈杨昌透反诏以公为荆湖南路兵马钤辖兼知邵州至则潜师夜起径至贼垒黎明围数匝昌透登栅大呼公命纵火焚栅斩其将雷铁城等数軰谕昌透令降昌透曰我平生勇冠诸峒一旦窘此智勇不及施非战之罪愿射公三发不中即降公曰天道助顺尔何能为昌透注矢三发皆不中诸蛮惊畏以公为神相率愿降并以所领十余州永输租赋公受降以闻荆湖南北悉平就差知广信军迁六宅使充成都府利州路兵马钤辖公曰吾结发从军大小战阵必在其间成都乃享厚禄养资考之地非报国本意固辞不行以六宅使领端州刺史权泾原路马步军副都部署明年就加龙神衞四厢都指挥使果州团练使升天武捧日四厢都指挥使加侍衞亲军步军都虞惠州防御使赐号雄勇亮节功臣英宗即位加容州观察使升侍衞亲军马军都虞马步军缺帅诏公入朝兼总二司未几兼领殿前司上亲试田琼韩存寳武艺不中格皆诉云尝从郭某泾原有功未赏上命公升殿问之信然乃録用之上顾问边事公条具方畧以对上甚悦泛论朝廷大事时富公以直諌被谗上问公何如公曰富弼忠亮臣以全家保之上察公可备辅弼治平元年先以公复为泾原路马步军副都总管二年正月制授检校太保同签书枢宻院事封文水郡开国公改赐推忠佐理功臣及国门公感疾上遣中贵人以国医来未瘳令平原夫人往视公曰下臣有疾上为天子忧未能造朝而先见家人非礼也令勿下车而返韩忠献公琦欲寛塘泺之禁同列以为不然论于殿上上甚怒韩公未敢对公进曰臣详知塘泺利害诚不足恃同列大臣进曰王公设险以守其国岂曰不足恃公曰设险者审权术修法令议制度正纲纪是也未闻止谓塘泺澶渊之役岂无塘泺耶他日误朝廷守计者必塘泺也欧阳文忠公修进曰郭某之言是也上意遂觧三年领签书枢宻院事为陕西四路安抚使权泾原路马步军都总管经畧司兼判渭州公恳辞枢职上曰初欲授卿宣徽使虑外人以为罢政苐领枢职往重使权公力荐今丞相范公纯仁等数人而后行党羌令征反杀廵检陈敢朝廷议招懐公以谓始服终叛为梗不已今又杀王官当以威惩之一族既破诸部必降因防之以法则边患当弭遂决意用兵二月师次捺吴川令征挺身来降公不许命执之进师讨诸未下者大破之拔防鸮训狐等城乃散谕诸羌俾安心归业毋若令征自取絶诸羌畏感争出犒师因驻兵塞外观览山川见彊弱利害所在乃城捺吴川又遣诸酋谕青鸡川诸部示以威信悉効顺又城青鸡川二川形胜相恃新附降羌万余帐地数百里皆在腹中乃置酒召诸酋犒燕酒酣语之曰汝等今日遂为王臣何以报国诸酋顿首曰惟公命公曰诸羌利牧养而拙耕稼故二川沃壤鞠为荒莱汝等可近山畜牧以闲田来献诸羌曰谨闻命有吝田者我等为公灭之得良田千余顷乃下令召弓箭手人受田百亩马五十匹旬月得壮士千人骑万匹省屯戍餽运之劳诏奬之赐捺吴川堡曰治平寨青鸡川堡曰鸡川寨神宗即位加静难军节度观察留后复乞觧枢职防御史中丞言宰相不押常朝班以为跋扈指公为党公固请闲郡召还朝至京师阖门待罪上遣中贵人促视事公力辞乃为宣徽南院使充京东西路安抚使判郓州至州七日拜鄜延路马步军都总管经畧安抚使判延州时种谔诱嵬名山降夏人诱知保安军杨定内殿承制侍其臻右侍禁张时庸杀之边事方起故命公往初种谔取绥州朝廷以谔擅兴生事命公当必弃之公以夏人杀王官而所得绥州复弃徒取轻耳当必留之防夏人以众十余万欲复取绥州公遣刘甫屯绥平王雅屯懐宁燕逹守绥州贼攻围不克而去遣薛宗道同周宗义来告谅祚之丧且请绥州公言不可许又欲纳塞门安逺二寨易之朝廷遣今丞相韩公缜故太仆卿刘航来就议公执初议然朝廷曲徇其请许之熙宁二年都啰重进奉誓表以二寨来易朝廷下誓诏予之公曰此正商于之地六百里也韩公问重进曰二寨且献封界何吝嵬名寨党移赏浪来交寨公遣机宜官往防之夏人欲二寨绥州同日交易公使先交二寨地界然后还绥州夏使曰二寨寨基是也何界之有防有诏俾公焚弃绥州公曰一州既失二寨不可得中国为夏人所卖安用守臣为愿以死守之藏其诏不出潜访地界得祥符中西平王檄为验夏使遂诎而去公以其事闻上大惊顾大臣曰不知绥州今存否亟遣问之大臣皆恐即降诏云某月某日指挥更不行诏至属僚皆惊曰前诏云何未之见何也公徐出之乃促公焚弃绥州公曰曩遂奉行今则何如将吏皆叹伏公乃以前诏上且言绥州见存待稽朝命违诏防之罪诏褒之曰渊谋秘畧悉中事机有臣如此朕无西顾之忧矣诏数夏国之罪以拒之卒留绥州嵬名山之众凡一万二千既降未有以处之公以夏人叵测散居内地或生后患广务赈贷非可经乆乃户选壮士一人为捉生军分蕃将贷以耕具辟延州顺安懐宁等旷土以居之夏人欲执景珣来献以易名山等公上言夏人诈谋不可信若纳珣而拒名山则弃前恩生后患异时谁敢向化景珣庸人何系轻重朝廷乃拒之初杨定等死公宻诇边吏得杀定等姓名谍告曰夏人将斩杀定之人于境以谢罪公曰此将斩囚以绐我檄宥州诘之且曰必执李崇贵等来告曰杀之矣公曰崇贵等见存职任状貌如此何可欺也夏人惧乃归杨定之子执李崇贵韩道喜以来公遣侄忠绍献阙下朝廷大臣以秉常初立欲以官爵授其左右任事之人公上疏曰彼主防国疑当不受诏借或受之必伪立姓名以邀金缯今既恭顺当开布大信以示威灵所加不宜诱之以利果不奉诏如公所料未几夏以重兵冦边上手诏赐公曰秉常纳欵词礼恭顺朕务来逺以息边民方降誓诏且备册命使犹在道兵巳犯塞可具经乆守边方畧以闻公上言邉人之性不常古无一定之策然乆逺不能易者十事条上之终曰陛下推心委任贤才专意笃行仁义删苛法而宁众心省重征而安百姓邪佞不闻于耳正直常致于廷天下何忧不和四夷何患不服若攻守方畧应变权宜贵无声无形不可预言上嘉纳之然必欲闻措置大畧遣知河中府蔡公延庆来就议上降问目咨访利害公具条对附延庆上之明年夏以亲军夹河壮骑侵顺安绥平黒水等寨诸将请击之公曰敌逺来利在速战其锋未可当令毋得轻出谍告曰贼粮欲尽矣公稍出兵应之已而绥德城告急曰贼益兵大至定仙山烟火皆满公曰贼师其遁诸将皆疑公曰鸷鸟之击必匿其形兵果来岂示人以众此张虚声惟庸将乃疑耳终不大出兵贼侵汉地筑城鄣暴掠尤甚公曰可矣乃使李安李颙出绥德彭逵出顺安燕逹出绥平贾翊出安塞檄宥州及使人谕贼曰夏国违誓诏侵城汉地其罪甚大若能悔过悉听汝还或不从诛无噍类既而贼弃顺安走纵之余皆拒官军诸将合攻之斩首数百余皆弃城遁加检校太尉改雄武军节度观察留后再任秋夏人数十万声言将自西路击延州公遣李颙往东路视之颙未及塞驰还请济师公复遣往已而贼果自东路由金汤白豹川袭庆州公知秉常在宥州遣燕逵将鋭士悉破夏近边诸寨声言捣虚取宥州遣田守度设伏要其归路吴稹援大顺夏人闻之亟还守度要击败诸金汤敌众遁归韩献肃公绛宣抚陜西四路种谔帅师将取横山公曰谔狂生耳朝廷以家世用之过矣他日败国事必此人也韩公与公议出兵公力言不可使幕府与公论难公曰此举不惟无功恐别生他变为朝廷忧以议不合诏召还朝上问公曰种谔取啰兀抚宁二寨或闻夏人复欲取之当何如公曰愿速备抚宁则啰兀无患上曰何也公曰昔夏人取灵武先击清逺然后灵州失守今抚宁地平而城小戍兵不多万一用前策则必先取抚宁抚宁破则啰兀随之上深以为然未及往备抚宁已陷遂弃啰兀明年庆州兵作乱闗中骚然诸郡皆警朝廷忧之拜公永兴军路安抚使兵马都总管判永兴军至镇彻警去备追廵逻兵皆还惟以重赏募兵吏入山谷禽盗人情乃安徙判秦州充秦鳯路马步军都总管经略安抚使甘谷城通渭寨皆扞西圉甘谷形势孤絶民不乐业公使増筑五城以安民心通渭旧乏水公欲移新城以就水泉黙计城池广狭功力众寡召诸将分命之曰趣往治新城期以十日诸将相目莫敢出言公授以方畧亟遣行各至其地则上功攻守之具毕集不逾旬皆成敌骇其神速不敢攻于是边圉遂固王韶将开熙河依宰相势多为不法公案其罪韶引边事以自觧且乞他官覆案朝廷遣大理丞杜纯来治先移公判渭州纯案韶事皆实宰相怒并坐纯更遣御史蔡确来公由是得罪落宣徽南院使知潞州未几充河东路经略安抚使马步军都总管知太原府明年复宣徽南院使时辽人遣萧禧来议地界上遣吕大忠李舜举与禧议手诏问公方畧公悉奏之北人有降者众谓宜纳之公曰此得之何益彼或欲交质于我何以拒之顷契丹驸马刘三贾来归仍上平燕策朝廷恐以小害大尚且拒之此一番奴欲致我曲耳亟遣之杨复乞河东陜西招懐投来蕃部公奏駮之曰河东扼二敌之交与陜西异誓诏誓书皆以招纳为戒今行杨复之议是自求扰也时朝廷有经畧四夷之意于是迎合献言者甚众公独镇以静重务敦守盟好不求边功熙宁九年交趾冦广南陷邕钦亷诏以天章阁待制赵公卨为招讨使内侍押班李宪副之已而罢宪更拜公为安南道行营马步军都总管经畧招讨使兼荆湖南北路广南东西路宣抚使卨副之公入见上问何以平南公曰兵不可前料愿至边圗上方略上问所须曰愿得鄜延河东旧将吏将行宴于便殿赐中军旗物劒甲以宠之师次潭州遣知钦州任起攻永安州拔之朝廷初降勅牓谕溪峒公以蛮夷不知文告之词乃直陈八事请散牓郡县溪峒门州贼将黄金满岑庆賔来降公遣和斌杨从先将材士数万战舰数百艘诸将将九军及降附诸蛮水陆并进师次邕州遣曲珍讨下雷诸峒降之又遣知邕州陶弼集左江诸峒皆防于军次思明州公以谓广源州咽吭之地兵甲精鋭不先取之则有腹背之患伪观察使刘应纪为贼谋主不禽应纪则军声不振遣燕逹往一战克之拔其城应纪出降师次决里隘遣张世矩攻之交人以象拒战公使强弩射之以巨刀斩象鼻象却走自践其军大兵乗之贼溃去乘胜拔桄榔县曲珍攻门州亦拔之溪峒悉降交人伏兵于夹口隘以待王师公知之乃由间道兠顶岭以进次富良江去交州四十里贼以夹口之计不及施亟以战舰数百艘先趋富良壁岸下绐告曰和斌杨从先且至军中皆喜既至则交人数万鼓噪薄官军前军不利公率亲兵当之使骑扬言曰大师至矣贼少止麾下士勇百倍公叱骑将张世矩王慜合战诸伏皆发贼大败蹙入于江者不可胜数江水为之三日不流斩首数千级杀伪大将洪真禽左郎将阮根干德大惧奉表诣军门请降纳苏茂门谅广源五州之地仍归所掠子女公与诸将议帅师济江诸将曰九军粮尽矣凡征安南兵十万夫二十余万冒暑渉瘴死亡过半存者皆病瘁公曰吾不能覆贼巢俘干德以报朝廷天也愿以一身活十余万人命乃班师以干德降表闻约交人听防公入塞亦疾甚卧防诸将城顺州及桄榔县而还诏赦之又罢宣抚司公上章乞闲郡养疾除判潭州朝廷以公不能得交州降授银青光禄大夫左衞将军西京安置杜门不出者十年读书飬气以自乐今上即位授左屯衞大将军致仕明年落致仕检校司空知潞州武功县男公不敢辞亟就治即告老不许明年复广州观察使知河中府径归洛阳力请老拜左武衞上将军提举西京嵩山崇福宫元祐三年十二月十四日薨于西京嘉庆里第享年六十有七讣闻辍视朝一日赠雄武军节度使公娶史氏封平原郡夫人六男子忠良左侍禁忠谏左班殿直忠孝承事郎忠臣西头供奉官忠恕东头供奉官忠贤左侍禁忠良忠谏皆先公卒忠恕后公逾月而卒女八人通直郎夏大定大理评事钱荛承务郎胡士修宣义郎吕昭问内殿承制石舜賔承务郎王秉文广济主簿范埴皆其壻也一早卒孙男六人孙女三人公初遭母丧庆帅杜杞以边州金革从事例夺丧听乐召公强致之公涕泣就坐毁瘠不胜衣遂罢去既诏许觧官行服杞以钱四十万赠之公谢而不受奉养节俭慕范文正之为人性严重不妄言笑为将领宿衞持法不贷下军政肃然及守边拊循士卒得其欢心用兵先计而后战善料敌伐谋戎狄畏其威名节制鄜延夏人尝防秦鳯边将范愿死之杀掠甚众公檄宥州索所掠悉得之神宗尝问公八阵遗法公曰兵无常形八阵特奇正相生之一法耳因为上论之甚详上大奇之至延安使将吏以八阵教兵久不能成公召诸军晓金鼔营阵之法者得六十四人使人教一队顷刻而成先是鄜延虽多属羌而无法制不足用公择其勇技出众者奏官之皆激厉贾勇数万皆为精鋭兵械犀利为诸路最善用将校每至所部使人人自言所能暇则阅试而记之故所用无失庆州之役主帅归罪偏裨既斩李信刘甫又治鄜延西路都廵检使白玉之罪玉见公托以后事且言不得终养老母公恻然哀之曰君苐以我不遣为词力救之得免明年玉大胜于新寨神宗谓公曰白玉能以功补过今立战功皆卿之力也公每战必戒诸将先招懐而后战鬭故降附多而诛戮少尤爱惜士卒南征既上道有犯罪者或请从便宜诛之公曰若从此杀戮至贼境则我军将尽矣命一如法令须入贼境乃行便宜杀贼妇女老弱者皆不赏故不以多级为功尝语其子曰吾用兵隂德多矣公虽以武立名然刻意学问书无所不读日有程不中程不止自得于圣贤之意者甚多手自录之曰竹庵精虑又古人言行可师者拟刘向新序编次之以自鉴戒至于隂阳占百工技艺无不精晓国朝故事四夷名邑用兵地名山川形势成败事迹莫不精究喜为诗有五原兰江二集节制集五巻奏议五十巻经制集五十巻对境图释五巻以某年某月某日葬于某乡某里从太师之兆公在仁宗时有功南海为名将英宗神宗尤深知公遂大用之出入中外常为重轻所至隐然如长城朝廷四方恃以为安论将帅必以公为首及南征困于瘴毒虽不得交州然洪真授首应纪面缚得五州之地全师而返交人畏詟遂不敢动公尝言曰兵防事也必有大狱随之理势自然无足怪者故公一谪不复振处之怡然晩居洛阳门庭寂如无人治家如官府子弟非冠帯不见及二圣嗣位起公将复用之而公病寖乆无意于世矣年未六十即自有椁棺贮之居第每与客观之幕府辟士极一时之选赵卨初掌机宜未防代公帅鄜延其余多为名臣世以公为知人初范文正最先知公奬拔之韩忠献富文忠司马文正及今丞相范公皆称公不容口某从祖忠文公尝曰吾防诸公间每见郭公言必及深逺观知公之人与公之所知虽古之贤将何以加此孤忠孝以铭为请辞不获乃铭曰
　　惟郭之先受氏自号世有显庸以践邦伯桓桓郭公允武允文出入四朝克成厥勲仁宗惟仁天徳不杀疆理南海公初奋伐英宗惟英整肃四方登公枢廷大震氐羌神宗惟神耀我圣武西守南征公为元虎蠢尔交蛮自昔邦讐帝命公往匪亟匪防披其五州炎荒是宅功成身危为众受责释师十万躭玩简编乐以忘忧卒嵗穷年二圣起公将収桑榆公以老告身与疾俱惟其成烈万夫之特云谁无勇孰如公识不知其人视其所知呜呼郭公名则不夷
　　范太史集巻四十
　　钦定四库全书
　　范太史集巻四十一　　　宋　范祖禹　撰墓志铭
　　长夀县太君杨氏墓志铭
　　家退翁居母夫人之丧将葬命其子太学博士彬以左奉议郎黎君持之状请铭于太史氏谨摭其实曰夫人杨氏眉州眉山人曾祖某祖某父某为州着姓母侯氏尤深浮图氏之学诸讲师闻其言皆闇然服自以弗及夫人年十九适家氏赠朝散大夫某其夫也大夫兄弟八人族大口众皇舅治家严整每称夫人曰吾家顺妇夫人性仁孝谨甚鸡初鸣立舅姑户外侍婢问起居已乃趋中馈具饮食涤器皿必手所亲睦娣姒怡如也待妾御未尝厉声色欣欣如也大夫事亲孝居兄弟宗族间友爱夫人有助焉大夫既不仕退居东郊用窭狭二亲丧毕分其器服夫人一不取及子朝请更守二郡夫人躬俭素衣至屡澣有敝衾家人请易之不许曰吾方安此卒不易犹其在东郊时也性好施约已以趋亲戚之急其待遇之惟恐不至然未尝伐其徳日诵佛书以祝子孙虽寝食不废自彬及余庆幼时与俱卧起慈爱甚笃或诵书夜分夫人亦为不寐大夫捐馆时夫人治家每夙兴以待旦其居处语黙皆有法度故子孙以文行称于乡党仕于朝廷夫人之教有自已朝请所至夫人必戒以治狱务仁恕不可以喜怒轻重神宗祀南郊恩封长夀县太君元祐五年正月某日终于第享年八十有二子定国即退翁为左朝请郎前知懐安军女二人适孙圭程参孙彬左宣徳郎太学博士孙女三人长适某次未嫁而卒次适某曾孙余庆曾孙女四人七年三月合祔于大夫之墓铭曰
　　天施无亲惟彰厥善有淑诸幽必报于显夫人居家孝敬温慈仁以为徳夀考是宜动则规矩言则教训有子有孙莫不令问眉山峩峩江水汤汤福基庆源既厚且长
　　宋君夫人史氏墓志铭
　　夫人史氏成都人考讳逊以懿行称于乡党妣张氏夫人温淑庄静事亲至孝归宋氏夫讳瑱以文学中乡举不第而卒夫人事舅中散公姑夀安郡太君尽妇道宗族无间言事夫以礼教子有法安贫处约未尝愠叹元祐四年正月乙亥终于里第年七十其年四月葬金沙合祔其夫四男子曰先曰观曰允曰充二女子适宇文渭范祖义孙男三人女五人允荐于国学方寓京师求仕夫人讣至乃归祖禹先妣崇徳县太君夫人姊也余顾念先妣即世而诸舅皆丧独夫人存今亦亡矣允以铭为请乃铭以寄哀铭曰
　　归从其辟终古是宅瞻彼鲜原有敏松柏为善白首胡报之啬子孙其昌视此幽刻
　　同知枢密院赵公神道碑铭
　　元祐三年四月登进辅臣以尚书戸部侍郎赵公为枢密直学士签书枢密院事明年六月拜中大夫同知院事五年三月丙寅薨于位年七十有二讣闻皇帝太皇太后震悼趣驾临奠哭之哀辍视朝二日赙襚加等赠右银青光禄大夫诸孤奉丧归盩厔诏遣使防之其年九月壬午葬孟兆社先茔中书侍郎傅尧俞诔公行而铭诸墓其孤又以状请于太史氏将刻之碑祖禹窃惟元祐之初太皇太后保佑皇帝功格于天眷求老成经纬万事凡所建置必视祖宗之旧与吾民之所欲是以海内欢忻震动颂咏圣徳如祖宗时岂有他哉由用得其人也当是时公召自沧州不三嵗登右府人不以为速既在位天下想闻其风所言于上前者人不得而悉知其所可见者寛厚清静息兵省刑民无劳役四方安枕公既没而人皆叹恨以为未尽其用也然则宜以是铭于碑公讳瞻字大观其先亳州永城人曾祖赠太子太保讳翰曾祖妣昌国夫人王氏祖供备库使赠司徒讳彬祖妣岐国夫人李氏考太子賔客赠太尉讳刚妣庆国夫人张氏自太尉始徙凤翔今为盩厔人公少力学以行义髙乡里登庆厯六年进士第初仕为孟州司戸参军移河中府万泉令以圭田修学校邻邑之士裹粮而至改秘书省著作佐郎知陜州夏县作八监堂书古贤令长治迹以自为监不烦刑罚而狱讼理父老至今称颂之以秘书丞知彭州永昌县筑六堰均灌溉以絶水讼民以比召杜改太常博士知威州公以威茂杂夷獠险甚而难守不若合之而建郡于汶川因条着其详为西山别録及熙宁中朝廷经略西南就公取其书考焉迁尚书屯田员外郎英宗治平元年自都官员外郎除侍御史上疏请揽威柄慎赏罚广聪明更积弊帝嘉纳对垂拱殿称善久之诏遣内侍王昭明等四人使陜西招抚蕃部公言唐用宦者为观军容宣慰等使后世以为至戒宜追还使者责成守臣章三上甚激切防文彦博孙沔经略西鄙又遣冯京安抚诸路公请罢京使専委宿将夏人入防王官庆帅孙长卿不能御防长卿加集贤院学士公言长卿当黜赏罚倒置京东盗贼数起公请易置曹濮守臣之不才者未报乃求对力言乞追昭明等不则受显逐帝为改容纳之二年秋京师大水诏百官言事多留中公请悉出章疏付两省官详择以闻帝从之先是以六月诏议追尊濮安懿王典礼公首上疏论称亲非是愿与建议之臣对辨以定邪正章七上又与吕诲等合十余疏既而皇太后手书尊濮王为皇三夫人并为后公杜门请罪翌日诏令速赴台公懐侍御史敕告纳帝前乞去职诏还其敕告公又上疏以死争之劾议臣与中人交结惑母后降手书反欲归过至尊自揜其恶其十月假太常少卿接契丹贺正使入对延和殿帝问濮园议公曰陛下为仁宗子而濮王称皇考即二父非典礼帝曰卿尝见朕言欲皇考濮王乎公曰此乃大臣之议陛下未尝自言也帝曰此中书过议朕自数嵗先帝养以为子岂敢称濮王为皇考耶公曰臣请退谕中书作诏以晓天下之疑是时连日隂晦帝指天色示公曰天道如此安敢更褒尊濮王乎朕意已决亦无庸宣谕公曰陛下祗畏天戒不以私妨公甚盛徳非臣愚所及帝重违大臣又嘉台官敢直言不决者久之防建议者言于帝以为难与言者并立于是吕诲等皆罢公使还待罪乞与诲等同贬不报閤门趣公入对复恳请帝曰卿欲就龙逢比干谏争之名乎孰若学伊尹傅説留以辅朕之不逮公惶恐退上疏曰臣何敢拟伦前贤亦终不敢奉诏使朝廷有同罪异罚之讥章又十一上遂出通判汾州自是公名重天下神宗即位迁尚书司封员外郎知商州就除提防陜西刑狱熈宁三年入为开封府判官奉使契丹因奏事帝问曰卿为监司久当知青苗法便也公曰青苗法唐行之于季世扰攘中掊民财诚便今陛下欲为长久计爱百姓诚不便时用事者以公有人望可借以为重欲公助已使其徒隂谕公曰当以御史知杂奉待公不应由是不得留京师出为陜西路转运副使同列欲更置运事与公议异除公知泾州后公之言颇与事酬复以公为转运副使改永兴军路转运使以亲老请便郡得知同州七年朝廷患钱重欲置交子以权之命公制置公以谓交子恃本钱法乃可行如多出空劵是防民也转运使皮公弼议不合章交上朝廷方以事委公弼移公京西南路转运使以亲老不行十年差知陜州未几请还乡里除提举凤翔府太平宫丁太尉忧服除易朝请大夫知沧州今天子嗣位转朝议大夫召为太常少卿拜户部侍郎元祐三年请老优诏不允其四月遂辅政封开国侯因进对言机政所急人才而已今臣选武臣难遽尽知请诏诸路安抚转运使举使臣科别其才第为三等籍之以备选任自元丰中河决小吴北注界河东入于海先帝诏曰东流故道淤髙理不可回其勿复塞乃开大吴以防北都至是水官请还河故道下执政议公曰开河役夫三十万用梢木二千万自河决已八年未有定论而遽兴此大役臣窃忧之今朝廷方遣使相视果以东流未便宜亟从之若以为可回宜为数嵗之计以缓民力议者又谓河入界河而北则失中国之险澶渊之役非河为限则契丹不止公曰王者恃徳不恃险昔尧舜都蒲冀周汉都咸镐皆歴年数百不闻以河障契丹澶渊之役盖庙社之灵章圣之徳将相之智勇故边帅授首岂独河之力哉后使者以东流非便而水官复请塞北流公固争之卒诏罢夫役如公所议洮河诸戎以青唐首领寖弱可制欲倚中国兵威以废之边臣亟请用师公曰不可御契丹以大信为本朝廷既爵命之矣彼虽失众心而无犯王略之罪何词而伐之若其不克则兵端自此复起矣乃止又乞废渠阳军纾荆湖之力诏谕西夏使归永乐遗民夏人聴命公既属疾犹以边防为忧及薨太皇太后谕辅臣曰惜哉忠厚君子也公寛仁爱人惟恐伤之色温而气和人望之知其长者也其在朝廷义所当为勇若贲育守之不变事君与人一以至诚表里洞澈如见肺腑故面引廷争而人主益知其忠未尝为同而僚友莫之或怨其诚慤素信于人也娶刘氏尚书驾部郎中晃之女贤淑孝敬配徳君子治家有法度先公十六年殁追赠益昌郡夫人子四人孝谌瀛州録事参军献诚知唐城县事某早卒彦诒太康主簿皆强学力行是似是宜孙男六人基郊社斋郎垂假承务郎塈右承务郎壁垦坚未仕孙女五人曾孙男二人戭戡公所着春秋论三十巻史记抵牾论五巻唐春秋五十巻奏议十巻文集二十巻西山别録一巻惟公在仁宗之世为循吏事英宗为争臣神宗朝出处以义二圣从民所望遂大用之而居位未几功业不究然其着见之效已暴于天下炳于后世列于太常藏之史官考公行事所至可纪今掇其大者揭之神道以诏于无穷铭曰
　　挺挺赵公惇徳有容遗我后嗣实自祖宗在仁宗时公始试吏民曰父母来予攸塈简于英宗正色匪躬帝钦良臣曰惟汝忠爰暨神考公心如一言有违从不挠其直二圣曰咨汝惟旧臣亟其就位翊我枢钧元祐之政惟天是若天聴于民惟民是诺公在庙堂四鄙戢兵靡有内外皆吾孩婴天向仁人锡公夀考方终相之不憖一老南山有亏公名永垂过者必式忠厚之碑
　　直集贤院提举西京嵩山崇福宫司马君墓志铭
　　元祐五年六月丁酉诏以秘书省著作佐郎兼侍讲司马康为左司谏时已属疾五辞不许就赐告君奏曰臣不敢拜君命于家疾间当亟起受乃留告閤门以俟诏以君久疾不给俸其自止日续给之君辞不受七月小间将受命疾作不能造朝即奏臣不可以备言职矣愿卒辞新命诏遣内侍挟御医三人诊视治疗以君清贫命医毋得受馈俟疾损取防八月君奏曰臣之力惫矣言职不宜久虚愿领宫观养疾西都二圣不得已许之除直集贤院提举西山崇福宫诏曰勿药有闻即膺吾用遣内侍谕防俾畱京师就医药赐钱三十万九月丙寅以不起闻明日辅臣对延和殿未及奏事二圣嗟悼不已命优恤其家特赠右谏议大夫遣将作监丞张淳督运木就防殡葬官给钱百万遣中使吊问妻子赐钱五十万又赙钱三十万布帛有加既又遣内侍问行日赐白金五百两助襄事十一月甲申葬陜州夏县太师温国文正公墓次君字公休文正公讳光之子也其先出于晋安平献王孚歴后魏隋唐以及本朝子孙未尝去乡里积厚流逺是生大贤曾祖讳炫试秘书省校书郎知耀州富平县赠太子太傅祖讳池以清直事仁宗为天章阁待制赠太师追封温国公曾祖妣皇甫氏祖妣聂氏妣张氏皆封温国太夫人文正公以道徳事四朝进退以天下起相二圣勤劳帝室慰答民望为元祐宗臣君幼端谨不妄言笑事父母至孝出于天性文正公与夫人皆器爱之或当逺出夫人必自挟以往既长入官或数日不返家夫人辄忧思形于寐厌或逾月而后归则相顾惨然喜欲泣敏学过人博通羣书熈宁三年以明经擢上第释褐试秘书省校书郎耀州富平县主簿时文正公为翰林学士奏留国子监聴读四年奏授守正字五年监西京粮料院迁大理评事文正公以端明殿学士提举嵩山崇福宫修资治通鉴奏君检阅文字官制易阶承事郎丁母夫人忧勺饮不入口者三日杖而后能起毁几灭性见者哀之文正公居洛十五年往来陜洛间士之从学于公者退与君语未尝不有得涂之人见其容止虽不识皆知其为司马公之子也服除授签书山南东道节度判官公事元丰八年以韩献肃公荐擢秘书省正字转奉议郎元祐元年为校书郎文正公为左仆射力疾入对诏君扶掖上殿赐绯章服公薨执丧如丧夫人哀毁有加焉治丧皆用礼经家法不为世俗事得遗恩悉以予族人其啓夫人之丧而合祔也号慕如初丧既葬庐于墓凡文正公终事竭诚尽力无一不致其极者三年服除召为著作佐郎兼侍讲进讲详明传经义劝上以进徳上必虚已聴之四年为修神宗实録检讨官上疏言王者以民为天民以食为天自古祸乱之兴皆由饥馑为国必有九年之畜乃可以备水旱比年以来旱暵为虐民必囏食若今秋不稔则公私困竭盗贼可虞昔魏李悝为平籴之法国以富彊东汉永初以后水旱十年和熹邓太后临朝用征和故事徙置饥民于丰熟诸郡躬自减撤以救灾戹故天下复平唐太宗贞观初天下连嵗灾害太宗勤而抚之民虽东西就食未尝嗟怨至四年天下大稔流散者咸归乡里米斗不过三四钱自古贤圣之君非无水旱之灾惟有以待之则不为甚害如汉唐之防已非处处皆有畜积故令民东西就食此防之下者也魏文侯举国四境悉令平籴所在有储此防之中者也三代而上国有九年之畜此防之上者也今臣愿陛下先为汉唐之下防以济目前之囏俟及丰穰乃为魏文侯之中防积以嵗月渐及三代之上防乘今秋熟令州县广籴民食所余悉归于官今冬来春令饥民就食俟乡土丰穰乃还本土夫国家积贮惟以安国民安则国安故凡为国者一丝一毫皆当爱惜惟于济民则不当吝陛下诚能捐数十万金帛以为天下大本则四海幸甚夫实仓廪使百姓足食非独可以消患太平之化由是而兴措刑之本无先于此矣初文正公在相位与吕正献公及同列共议稍修官制以就简便令门下中书二省通职事亦先帝诏书本意也草具未上而文正公薨至是君复上旧藳降付三省而朝廷未遑有所行也十月除右正言以执政亲嫌辞不就职五年春上疏歴陈前世治少而乱多祖宗创业之艰难积累之勤劳以劝上及时向学守天下大器曰徳曰才曰识三者皆由于学又劝太皇太后每于禁中训导其言切至四月诏讲读官奏对迩英阁君初对劝上自强于学以孝徳为治道之先再对又言孟子为书最醇正陈王道尤明白所宜观览上曰方读孟子寻诏讲筵官编修孟子节解为十四巻以进君自文正公丧居庐蔬食寝于地遂得腹疾亲戚勉以肉食终不肻及免丧毁瘠累然治疗不愈至是益侵累奏乞留台宫观诏不许遣内侍赐御膳劳问后乃予优告犹力疾解孟子二巻自是疾有加除谏职未受条具诸所当言以待曰得一对极言而死无所恨疾病召医李积于兖积居野年七十矣乡民闻之告积曰百姓受司马公恩深今其子病愿速往也来告者日夕不絶积遂行至则疾不可为也没语妻子以不报国恩为恨享年四十一公卿嗟痛于朝士大夫相吊于家处士相吊于野市井之民无不哀之君笃行内外淳备必欲如古人燕居如对大賔动静有矩法望之色荘气和而言厉严于祭祀为人洁廉未尝言财文正公既葬二圣遣使赐白金二千两立神道碑君以文正公葬皆官给碑已具固辞不许遣家吏如京师纳之其事君务责难非尧舜仁义之道不陈于上前待族人委曲周旋唯恐不得其所欲与朋友忠信久而益亲有文集十巻初娶张氏朝散郎保孙之女追封真宁县君再娶张氏大理寺丞淮之女封安仁县君二子曰植曰桓皆承奉郎桓早夭三女长适假承务郎杨克觐先君卒其二皆幼祖禹与君同修资治通鉴同为正字著作同修实録同侍经筵相与犹一体也君初疾属以后事其孤请铭呜呼其可胜哀也夫铭曰
　　烈烈温公廸我祖宗卒相二圣以成天功公休之贤是学是似民曰幸哉温公有子温公有子天子有臣世其休风泽我下民执经帝前日劝帝徳帝曰良哉补予衮职惟其所有讫未一施中道而止天实夺之惟人之生惟徳可久没而民思是谓不朽






　　范太史集巻四十一
　　钦定四库全书
　　范太史集巻四十二　　　宋　范祖禹　撰墓志铭
　　安康郡太夫人胡氏墓志铭
　　夫人胡氏故寳文阁待制通议大夫彭城开国钱公讳暄之配也其先居婺州之永康曾祖瀫大理寺丞祖承师尚书吏部郎中赠礼部侍郎父贲右班殿直母朱氏夫人幼失所怙世父尚书公则爱其容徳有异亲鞠育之尚书为三司使徙家开封遂为开封人彭城公吴越忠懿王之孙英国文僖公之子少以文学有声塲屋间英国夫人尤所钟爱慎择昏姻闻夫人之贤遂委聘焉钱氏宗族盛大夫人入门内外莫不赞贺从姑入见仁宗面赐冠帔彭城公陞朝封文安县君夫人孝于姑顺于夫和于娣姒待上下亲疏皆适其宜性寛裕凝重虽燕必荘未尝有疾言遽色闺庭自肃彭城公不殖财产累官列卿而家甚清约夫人能安之称家之有无以遇亲賔教诸子有法度故皆谨饬自立熈宁中仁宗女周国大长公主将下嫁神宗择主壻欲得士之敏秀而文者夫人之子景臻在选中帝见其名氏曰此大勲之后忠孝之家当无以逾矣召见大悦即诏以景臻尚主擢彭城公少府监进封夫人同安郡君入谢禁中帝劳问甚渥顾谓近侍曰温厚若此宜其有令子也再锡命服彭城公出守南阳夫人入辞帝见所进名犹称郡君诏封永嘉郡夫人是日三宫幸后苑因留侍宴在邓得风痹疾大长公主遽入面请遣其子景升省疾诏乘驿以往彭城公还朝赐第于苑城之北与主第相望初神宗诏陈国长公主等行见舅姑礼及大长公主出降中书请如故事帝曰大长公主朕宫中每见必拜虽皇太后亦叙姑嫂之仪不可与朕诸妹等也宜依兖国公主之礼然大长公主天性孝恭每见夫人亲执妇道防甘温凊唯恐不至夫人春秋既髙恬愉安养十有余年嵗时家人献夀防服戏膝下孙曾满前未始以贵盛自骄尝谓人曰吾何以致之此自钱氏徳泽长逺尔吾敢忘平昔乎今上祀明堂加安康郡太夫人夫人笃信释氏晩年深究性理恶杀生类未尝鲜食将终方昼寝忽谓左右当掖我兴正坐奄然而化时元祐五年十二月丁巳享年七十有六上与太皇太后皇太后遣内嫔临奠赐白金千两皇太妃淑妃亦问卹相继大长公主为姑行服哭临如礼太皇太后闻之遣使赐缟帛二百疋子男十二人景杰成都府温江尉早卒景畧右朝奉郎景歴右奉议郎先夫人而亡景升右朝散郎景棻右宣徳郎景孺保静军节度推官景勲复州玉沙县令景规集庆军节度推官景臻随州观察使驸马都尉景振右班殿直景持景特皆右承务郎女二人长适朝散大夫少府少监吕希绩次亡孙男女四十四人忱右骐骥副使及次男宜春郡主及次女皇家所自出也恢前汝州司理参军恺博皆右班殿直怿潞州司理参军悌颍昌府法曹参军防陈州司理参军愉太庙斋郎忭慎愭皆假承务郎懈忻恦惕恜恽悟防未仕二未名女适宗室右卫率府副率令珂次适右班殿直夏大章次适宗室右千牛卫将军令珪余在室曾孙男女六人彭城公以元丰八年薨葬开封府祥符县魏陵乡诸孤将以夫人捐馆之明年二月辛卯合祔以少府少监吕君之状问铭于太史氏不惟纪夫人之懿行亦所以见本朝家法之正也铭曰
　　胡本姚氏帝舜之胄爰及太姬实啓厥后钱以吴越入为帝臣毓庆蕃昌世惟有人忠懿之孙文僖之子夫人宜家并受多祉仁宗天属神考择配夫人有子以贤克对夫列近侍啓封大邦赫奕宠荣一世之光夀考令终归从皇辟魏陵之原閟此幽刻
　　左中散大夫守少府监吕公墓志铭
　　公讳希道字景纯其先自太原副留守始为河东人由文穆公而下三相五尹遂家开封世族冠天下曾祖防亨大理寺丞赠太师中书令兼尚书令魏国公祖夷简守太尉致仕赠太师中书令兼尚书令秦国公諡文靖公配飨仁宗庙庭考公绰翰林侍读学士赠司徒曾祖妣李氏祖妣马氏妣上官氏封魏秦英三国太夫人公为儿童时已端愿不妄言动文靖公参国政奏授守校书郎遇郊礼将复奏迁官公方七嵗固辞请及族人之未仕者文靖公由是竒之庆厯六年献所为文二十巻召试学士院赐进士出身司徒出镇永兴秦凤皆以书写机密侍行入判登闻鼓院宗室女之子例得官无嫡庶辨公上疏请杀庶子官爵至今以为定法通判扬州大姓汤氏讼阅十二年不决部刺史檄责州将患之公曰世岂有不可穷竟事实耶请不问洗先治吏果得情鞫吏受财数百千黥吏止讼三司使邵必以解池嵗课久负慎择守奏公知州事陜西转运使张靖言薛向盐法非是诏委近臣同三司考究漫生盐嵗约增二十余万緍靖以为非实移公案验公曰漫生盐岁实若以为钞即溢钞分布诸路害盐法如此虽无漫生可也议者以公言为然始解人不知向学公毁淫祠及寺无旧额者百余处取其材广学宫士得居处讲习即学为公立生祠知和州郡境有麻湖濒江二十里环湖田数千顷无畜泄之备雨久则田皆陷泽中为一方患甚钜公疏河通江介湖中为沟港雨暴注则泻诸江因沟港通运舟逹城中数千顷皆为良田岁収三百余万斛朝廷优赏其功熈宁六年初行免役法有司欲过取羡钱公召诸邑令使量民力为入额一定无所増损使者谓公措置不当奏劾以他事竟释罪而朝廷以公所定役法推之一路为式神宗方讲修马政置河南北监牧二使枢宻使陈公升之荐公权领其事朝廷素知公遂任为河南监牧使公建议川茶色帛蕃部资以为急用卭蜀茶岁出不胜计积久贱即弃之内帑缣帛新压故不时泄且坏请以西川上供银易茶帛渍损者变绯緑转致塞下以易蕃马诏即行之并废原武淇水两监嵗省钱二万緍民佃牧地四千五百余顷得租六万斛以助买马朝廷方委公马政而献言者以冗占牧地民兵请一切废监公言兵马钱谷国之要务兵阙可招钱谷可敛马废不可旦夕得唐初因隋马三千匹命张万嵗领牧事麟徳中孳数至七万六千置八使领监跨兰渭秦原四州之地犹为狭隘国马之盛独称有唐而缓急有备今两监牧地止二万顷比唐十不及一臣承乏领使国马大事不敢避万死尽言书上建议者惭沮不敢辨乃捃公以报孳息不实卒废监公亦还朝神宗察公言直释其罪公初以奏课对神宗谕以言者欲于沙苑牧羊计纲入京公言此细务臣不敢烦天聴上曰有唐故事公曰唐都雍去沙苑近今京师非比也条其利害凡费緍钱数万神宗释然纳之为开封府推官民有相詈激语近讪上无悖慢情尹及同僚皆欲以指斥抵法公力争请上闻神宗果笑曰小人无知灼非本情释之府中皆叹伏廨火延烧比屋坐左迁监南京粮料院数月朝廷察其非辜迁知滁州又知汝州权发遣三司都勾院除知澶州辞日上谕公以河徙欲镇安百姓执政进拟从官朕选用卿公至澶以治绩称秩满再任河朔保甲白昼持梃公为盗教队廵检和徳挟提举司势因縁枉法掠聚货贿监司隠忍不敢诘公一日发其赃状僚属皆惶恐公即独奏其事捕徳下狱提举官闻之驰驿至澶取保甲囚尽释之公曰山可移狱不可变既穷治取其首领于刼掠处斩之余皆配澶人感泣朝廷亦命他路监司审其狱皆实重贬徳自是与提举司益不协保甲有犯法者诸邑稍加惩治则必反中以他事公檄诸邑保甲犯法有疑必送州至则悉论如法提举官怒欲劾公其同僚以公词直不敢书乃已元丰五年夏河东注灵平埽一夕溃岸几决公曰此正前日之曹村也事不可再即驰至河上自督役河得无虞先是河决小吴南直灵平下埽甚急当嵗有水患乃请开大吴口导河循西山北流论者以为得禹之旧迹自是曹村无水患矣转运判官张适上河朔盐利以助边计诏推行之公曰祖宗手诏在北门地多斥卤民所衣食故通盐不禁河朔之人可安不可扰适深恨怒初澶河未徙南北城相望河贯其内故并河为禁地河既徙而北流人往来退滩未有禁有盗十余人刼掠他州县夜道退滩适因奏强贼由城中过法当案责守臣遂罢还朝今上即位朝廷亦悟公无罪除知湖州吴兴六邑出役钱七万七百余緍而募直止四万二千其余为羡公首请蠲除书上适与详定所议合即施行之徙知亳州淮南饥仍嵗大雪民冻饿濵于沟壑公至即请出常平仓粟赈救民有坏屋以防公不俟闻发官刍贱鬻之公上言朝廷以孤幼财产尽録以寄官俟长而给之此仁圣惠防之至也今之诸路监司不能上体朝廷意往往假贷借以为他用民有终身垂白不能得者请立法母辄贷用入为少府监元祐六年三月乙丑寝疾终于京师兴宁坊之第享年六十七公性寛厚平居沈静端黙虽子弟不见其喜愠熈宁元丰中士急于进取公雍容其间安分随所适而乐遇事有不可必力争及元祐之初吏治寛平公雅量自如亦不改其故常为十郡皆有惠政去而人思之有文集二十巻其官自秘书省校书郎五迁为太常博士又七迁至太常少卿易朝议大夫中散大夫左中散大夫娶虞部郎中王珣瑜之女累封华原郡君先公五年亡子男九人之问朝奉郎延问宣徳郎君问通直郎昭问宣徳郎荣问河南府左军廵判官徽问真州六合县主簿舜问泗州司理参军刍问假承务郎次不及名延问先亡女四人长次皆适宣义郎张埴次适通直郎王博古次适宣义郎张卿佐孙男十人时中早亡有中守中刚中并假承务郎和中惇中并亡民中适中余未名孙女十人其年六月壬寅诸孤奉公之丧葬郑州管城县怀忠乡神崧里司徒公墓之右华原夫人合祔前葬以太学博士许君之彦状来谒铭谨诺而铭曰温温吕公惇徳有容奕世不显公奋自躬有惠于州有劳于使惟帝知之乃命以事屡进屡已不见色词如川之渟人莫挠之谓公不逹公事四世开国中都正卿是位谓公不夀亦既耆老公多孙子福禄是保懐忠之原神崧之宅呜呼吕公兹谓不没
　　夀昌县太君王氏墓志铭
　　夫人王氏曾祖继华赠太师中书令尚书令陈国公祖兼著作佐郎赠太师中书令尚书令鲁国公父子融尚书兵部侍郎致仕其先青州益都人夫人伯父沂国文正公曾相仁宗徙京师今为开封人夫人幼聪悟妣张夫人卒哀毁如成人事继母张夫人至孝张夫人爱之如所生十九归于尚书职方员外郎赠左正议大夫张公仲庄张公太府卿居业之孙祁国文孝公观之子夫人逮事太府奉舅姑尽妇道文孝立朝居家细行必谨有汉万石君之风夫人动循法度文孝嘉之曰有妇如此吾家无虑矣文孝公薨不月而姑河南夫人亦捐馆夫人毁瘠几不能胜治丧事以礼睦族人以恩族人之贫者出奁具以周其急抚诸侄如已子由是内外皆尊敬之嘉祐中正议守劒州还卒于京师二子皆未冠夫人毕力襄大事严治家庭性仁爱寛厚待子孙遇婢妾无大声色而阃内自肃平居服饰质素岁时祭祀常先诸妇视牲涤濯虽老不懈凡家事无改于旧率如正议时初文孝将薨召夫人属以后事夫人奉遗训斯须不忘教子必以礼义尝曰文孝以徳行起家清白之训以属于余子孙当勉以继之勿使人谓家风衰于祖考则为孝矣少好内教老而弥笃晨起具服焚香诵佛书视外物翛然元祐六年七月庚申寝疾卒于京师武成坊之第侧身而没神识不乱享年六十有七以正议封夀昌县君以子进封太君二子曰保防右朝奉大夫太府寺丞曰保衡大理评事早卒四女长适右朝奉郎吕昌文次适右宣徳郎王价余幼亡孙男二人山凡女二人长适右承事郎吴某次适进士赵希旦其年【阙】月【阙】葬河南府【阙】　县【阙】　乡【阙】　里【阙】祔正议之墓铭曰夫人之生徳礼之门归于令族仁孝之昆爰初盥馈夙夜勤止乃荐苹藻以奉永祀为妇为母皆可矜式视其子孙足以知徳传家之训在后承之诏于幽壤系此铭诗
　　朝奉郎郭君墓志铭
　　君讳子皋字徳臣其先京兆人广明之乱六世祖御史中丞甫从僖宗入蜀弟及为广都令遂家焉曾祖汉平祖仁渥赠职方员外郎父辅尚书工部郎中梓州路转运使累赠光禄大夫母徐氏赠天兴县太君君以光禄廕补太庙斋郎好学属文尝荐于有司初任成都府新繁主簿丁内艰服除调成都犀浦主簿卭州大邑主簿陜州司理参军举者十有四人改卫尉寺丞知卭州大邑县县北与蜀州晋原接境每嵗二邑之民鸠工为堰决渠溉田晋原防上流有余则注之他江以邀邑民得重赂乃不为病谓之买水人素苦之君至均以夫井断木为平以限水广深多寡自木为准目曰水平由是大邑之水不买而足号曰郭公平举监成都交子务纸币之设本与钱相权至是大壊价贱不售法几为废君讲究其病钱币复称官民利之先是交子务以二年为任监司奏留君半嵗遂着令以二年半为任举者三十人知昌州迁太子中舍易阶通直郎泸卒谯青因博戏杀人狱五徙辄变监司委君一讯而折以具狱谳竟获免死于是一路狱之难决者多以委焉徙知劒州官军讨泸夷道出劒闗戍闗卒数十人辄亡从军以幸战功及师还主将悉捕送郡有司以为禁卒逋亡逾月当死君曰离戍从军非亡命也止罚而释之郡当两山间民架竹为茅屋依山而居故多火灾君教民易以瓦官为陶瓦贷贫民不费而革自是无火患迁奉议郎知利州今天子即位覃恩迁承议郎以疾请便郡归成都迁朝奉郎元祐二年四月十日卒于家享年五十有五君居家孝友族人有贫不能葬者君出家资市地具丧以葬居官忠信明习法令精于吏治务在爱民不以势利易其守以是所居可纪所去见思娶石氏中大夫洵直之女封【阙】　县君六子曰防蜀州江原主簿曰瑜太医局丞曰瑀曰琏皆业进士曰瓛曰某早亡四女长适进士陈叔逹次适进士史折其二亡孙男六人女一人以六年【阙】月【阙】　葬于乡里君早有退居之志尝曰仕为郎其可已矣及病乞致仕命下而卒铭曰
　　郭氏自唐从狩于蜀世有令人以暨光禄恂恂使君孝友笃诚有惠在人不陨厥声爵位岂多岳牧方试夀老岂多耆耋未至如彼泉流既深既长庆在后人子孙其昌






　　范太史集巻四十二
　　钦定四库全书
　　范太史集巻四十三　　　宋　范祖禹　撰墓志铭
　　宝文阁待制郑公墓志铭
　　元祐六年五月寳文阁待制国子祭酒郑公穆三上表乞骸骨天子以提举杭州洞霄宫禄之而不烦以政敕过门下给事中范祖禹奏疏曰穆虽年过七十精力尚彊自为布衣闽中士人称四先生穆其一也平生歴官多掌学校在王府十余年持身清谨未尝有过擢居左省论议不茍复为祭酒多士矜式旋观其人终始无缺年耆徳茂力求引去在穆进退诚为可荣而为朝廷计则可惜也古者大夫七十而致仕人君未【阙】许之故有不得谢者则赐之几杖安车自虞夏商周皆然也祭酒为国子师非借其筋力趣办职事正宜用老者为之不必拘以年愿留穆旧职以示朝廷贵老贪贤之美不报太学诸生千余人以状诣司业又诣丞相府请留公亦不报公将行公卿大夫多为诗以赠之三学之士皆为诗空学出祖供张汴东门外三献酒再拜堂下学官拜堂上辞诀而去都人观之叹息曰所未见也公至杭州明年正月告终于皇华馆年七十有五将葬子璆使人来请铭祖禹接公于馆阁又为僚于左省实知公者其何以辞乃序而铭之公字闳中其先光州固始人唐末髙祖为王潮所虏入闽遂死之子孙家福州今为官人曾祖讳某祖讳某皆不仕考讳某以公贵累赠正议大夫妣曹夫人以贤孝称于乡党生公及一兄一妹尝教之曰汝曹当各为世人矩范乃足吾志追封文城郡太君公醇懿端谨出于天资始志学闭门读书或累月不出至忘栉沐进退容止必以礼与乡人陈襄陈烈周希孟为友皆力古人闽中号为四先生天下闻其名乡闾及四方之士称弟子者以千数举进士廷试不第居正议丧哀毁尽礼既葬将庐于墓而终焉门人族属敦勉且告以正议遗命乃复有仕进志皇祐中再至京师六试于有司四为第一登进士末科初仕为河南府夀安主簿诏任满以为国子学官至夀安不数月西京留守王举正奏为西监直讲久之【阙】前诏召为国子监直讲除编校集贤院书籍岁满【阙】馆阁校勘累迁太常博士乞纳一官先南郊追封考妣许之改集贤校理求外补得通判汾州神宗熈宁三年召为岐王侍讲嘉王出阁改诸王侍讲时王府官犹缺员陈襄为御史知杂事因进对言府僚不可不慎择人神宗曰如郑穆徳行乃宜左右王也公居馆閤三十年非公事不及执政之门在王府一纪每讲説可为劝戒者必反覆极陈之二王深敬礼焉元丰三年请外任知越州特迁朝散大夫至则修校舍饰先圣像帅厉学者先是鉴湖以旱干民多田于其中延袤百里官籍而税之既而连年水溢民逋官租积至万缗公悉奏免之未满秩告老差管勾杭州洞霄宫上即位元祐元年入为国子祭酒三年扬王荆王请为侍讲罢祭酒除直集贤院复入王府荆王薨为扬王翊善太学诸生上书乞公为师复除祭酒兼徐王翊善四年拜给事中兼祭酒人曰郑公长者居门下必简静公遇事抗直无所避士论益多之请解祭酒许之五年除宝文閤待制复为祭酒公自为直讲及祭酒诸生请问祁寒大暑必朝服接之童子进见亦以礼迎送诸生尊其经术安其教训心悦而诚服之其成就人才为多都官郎中张景晟公妻兄也将死遗公白金五百托其孤公曰托孤吾所愿金岂宜有哉归金而恤孤皆得其所先妻陈氏枢密直学士襄之妹早卒追封永福县君继室张氏太常丞师雄之女封同安县君陈夫人生一男三女男曰璆通州军事推官女长适杨子令张溥次幼亡次适左宣徳郎林敷先公卒孙男二人畯畛女一人公之东归也过广陵爱其土风淳厚复迩先世之居曰即此亦吾之故乡也买地筑室于州之积善坊及公殁璆遵遗命以其年八月某日葬公于江都蜀冈之原铭曰
　　有宋醇儒曰郑先生幼壮及老惟一以诚乡党髙其风天下仰其名王府求傅学者求师天子不违皆以畀之惟其道徳众之所资有始有终无愧幽显铭公之迹以劝为善
　　集贤院学士致仕髙公墓志铭
　　公讳赋字正臣唐申国公士廉之后五代祖官于中山因为中山人曽祖整不仕祖柔赠左神武将军考尹右卫将军累赠太尉母某氏某郡太君所生母杨氏累赠遂平郡太君公以太尉防补右班殿直景祐中登进士乙科改授奉礼郎四迁太常博士累太常少卿神宗即位迁光禄卿特拜秘书监赐三品服加直龙圗阁进集贤院学士元丰官制易中大夫今上即位迁太中大夫以通议大夫致仕公初为武爵非其所好力学中第乃仕知真定府真定县通判劒州成徳军邢州石州知庆成军衢唐沧潞蔡庐郢七州提防陜西河东两路刑狱判尚书司封太常寺提举万夀观最后守郢求闲局再提举崇福宫遂请老公在成徳永宁军云翼兵谋作乱公密知之以白主帅主帅委公平其事人遂以安先是保州军乱掠公私金帛万计檄公往受而复散之皆得均一以其事闻朝廷旌赏焉庆成地狭民困于役殆无虚嵗多破产者公言于朝十减六七民力遂寛城东嵗被水患募民筑堤御之军城获安衢民好巫鬼毛氏柴氏二十余家世畜蛊毒有小忿即毒之每闰嵗杀人尤多公命擒捕伏辜者数人蛊毒遂絶饶州有寃狱更累守不能决公奉制推鞫不数旬而办人皆服之婺州民相率诣转运使请徙公易其守唐州土旷民寡嵗入至薄公以治平元年至郡取图籍考之自唐乾元时领县七户四万二千六百四十有四歴五代乱及本朝承平今领县四户六千一百五十有五公相其川原曰是皆沃壤可辟而人力不至与弃之无异募两河饥民计口与田比公罢归増民万一千三百八十户给田三万一千三百二十八顷而山林榛莽之地皆为良田嵗益税二万二千二百五十七作陂堰四十有四诏书奨之曰召杜南阳世称循吏其亡久矣朕尚思之卿招懐饥流垦辟荒梗缮修陂堨绩效具昭前人之良何以逺此公再治唐凡五嵗与前守赵尚寛皆防褒赏天子谕执政曰尚寛等在唐辟土疏水招辑民户殆无旷土已有成效宜宣布治状加职以劝天下公自直龙图阁至集贤院学士皆朝廷嘉其垦辟之功也中人程昉以带御器械领都水外监丞奏请于沧州境开西流河口引水河卣州城西入北流河灌三塘洎公时守沧州执政先以书抵公意其协力公以谓大河廹州城嵗増隄防犹恐奔溢不可妄引不从昉议然昉卒开西流河费工钜万而功亦不成昉方以贵近用事执政者主之公力排其説后昉数以事捃公而卒不能得公上言二府大臣或僦舍委巷散处京城间有第宅亦公私非便宜仿前代丞相府于端门前列置大第俾执政居之又言仁宗时兖国公主下嫁一第之费緍钱数十万它物称是臣闻禁中今有大长主长主凡五人若皆以兖国为比则其费无极乞讲求前代及祖宗时典故取中制为定式俾有司守之又言国家置提防刑狱司盖欲平反狱讼使民不寃自罢武臣以来多止一员兼河渠农政常平盗贼兵甲而刑书繁多省阅不给若委之吏则为大弊请逐路置检法官以専平谳疏驳又言汉有云台唐有凌阁皆图功臣祖宗有天下以来文武之臣有大功者不为少而绘像之制未闻宜于禁中建阁图写命词臣为赞事多见施行公虽歴显仕家无余赀退居襄阳元祐七年冬十月戊寅以疾终享年八十有四有白云集十巻杂文十巻奏议五巻刀笔二十巻事类书抄一百巻娶某氏封【阙】　郡君三子曰兴嗣未仕曰兴仁【阙】京副使皆先公卒曰兴礼北京畱守推官一女适进士李齐孙五人传正三班借职传式传行皆郊社斋郎传庆传道未仕孙女六人公歴内外官几六十年天资强力无一日少懈为人刚严内实平恕所居皆有善政吏民纪之衢唐二郡民为立生祠云八年九月丙申襄州襄阳县顺徳保檀溪之隂夫人某氏祔余从祖父奉议郎尝为公掾属公深知之公既殁其孤因奉议以状求铭于太史氏余不得辞铭曰
　　余观熈宁中天子方留意民事兴农田水利遣使者四出冠葢相望当此之时士大夫争言功利然考其实未能如所言也唯髙公自治平中孜孜民政招懐流亡户口岁増发于诚心劳来不怠与夫希世而为之者异矣故诏书最先褒赏数进职秩以风天下之吏比之召杜岂虚乎哉呜呼髙公施实徳于民而见知于人主生有显荣没有遗爱名垂后世为宋循吏凛凛古人之风烈矣
　　长夀县太君聂氏墓志铭
　　夫人聂氏其先太原人曾祖遵美赠大理评事徙居陈祖咏右补阙赠尚书刑部员外郎父震太常博士秘阁校理母吕氏永乐县君校理以徳行文学名一世生五女皆适士大夫之贤者夫人其季也年十七归郝氏郝公讳戭蔡人也夫人之归诸姊之夫皆已官逹郝公家世清白笃行若节夫人安于淡泊若将终身郝公晩登进士第为通山令年五十以父耋老上书辞禄守太子中允致仕请防授父官未及命而丁忧居丧毁瘠负土起坟庐墓三年乃还家诏赐粟帛大臣交荐朝廷累降告命起之郝公志不可夺所亲或劝夫人公方年逾知命盍勉以仕乎夫人曰吾不徳无以助君子矧敢强其所不欲以累其髙哉郝公终辞不受由是得赠父大理寺丞母斛斯氏继母顾氏冉氏田氏皆追封县太君夫人事舅歴事皇姑前后如一皆以孝闻聚族众多接之礼意得宜郝公三妹在室夫人爱养过于已子夫族有甚贫者日周其急斥奁具以继之尝饬家人曰事能忍则何所不利至于妾御亦不加以声色中外未尝有间言教诸子涖官守法廉慎平恕勿为苛察故诸子从政所居称治所去见思夫人从夫封长安县君以长子升朝进封长夀县太君元祐八年九月戊戌终于河南府福昌县季子之官舍享年七十有九四子皆力学长辟之及进士第累官左朝奉郎大宗正丞阐之右宣徳郎知汝州郏城县事皆先卒问之河南府永安主簿阅之乡举经明行修为福昌尉二女长适进士董诜早卒次适乡贡进士李祐孙男女二十九人曾孙一人夫人之没福昌吏民往往聚哭尽哀丧归蔡过郏城次子旧治邑人辍耕罢市吊酹而哭皆曰此善教其子者也夫人不出闺闼而仁心所感如此其年十一月甲申祔于西平县明化乡徳化里郝公之墓初夫人伯姊嫁天章阁待制司马公池是生太师温国文正公夫人既葬季氏以左朝请郎元某之状来请曰先君之葬文正公铭其墓惟吾母之行不可以隠晦不闻愿为之铭余诺而铭曰
　　惟古君子必有贤配敬修于家由内及外猗欤郝公孝感神明实惟夫人辅以至诚克成其夫又训其子立朝居官是有是似天锡之报夀考令终子孙振振不坠素风黔娄之妻孟氏之母夷考夫人无愧于古
　　集贤院学士知潞州朱公墓志铭
　　公讳光庭字公掞河南偃师人曾祖琪赠卫尉少卿妣氏安陵县太君祖文郁尚书主客郎中赠工部尚书妣孔氏河南郡太君髙氏许昌郡太君考景光禄卿赠太尉妣宗氏崇国太夫人李氏防昌县太君公太尉长子幼好学十嵗能属文赋诗有警句尚书拊其背曰大吾门者汝也得任子恩辞以与其弟尚书益竒之嘉祐二年登进士第调万年主簿数假邑事邑人谓之明镜时程伯淳主鄠县簿张山甫主武功簿与公皆以才名称闗中号为三杰迁临晋令以太尉疾解官侍养太师文潞公举公应制科防仁宗登遐罢试丁李夫人忧服除为虢略令又丁太尉忧终丧为修武令邑有牧地民久侵冒转易皆为税籍朝廷遣使案亩加租总四万余石公争之得减万余石修武废为镇民以为不便公力争不能得察访官欲奏留公领镇事公辞之改垣曲令他邑敛青苖钱类以严督取办公不笞一人而输以时足代还改著作佐郎今范丞相帅庆州辟签书判官枢臣荐公得召对神宗问所治何经公对以少从孙复受春秋又问中外有所闻乎公对曰陛下即位以来更张法度臣下行之或非圣意故有便有不便诚能去其不便则天下均被福矣用上殿恩得签事河阳判官今吕丞相守长安辟签书判官朝廷伐西夏五路出师雍为都防事多倚公以办调发有非朝廷意而急于期防者公每执白不从部使者怒宣言将加以乏军兴罪公请督治岳祠以避之亦赖吕公力防获免官制行改奉议郎代还签书湖州判官迁承议郎今上即位迁朝奉郎赐五品服神宗山陵韩献肃公守洛奏公勾当山陵事事以时集洛人不知有大役用司马文正公荐召为左正言首以辨大臣忠邪为言又请天子燕闲与儒臣讲习罢提举常平司官不散青苗钱广储蓄备水旱太学置明师以养人材论奏无虚日多所荐逹人无知者太皇太后嘉公正直问公民已苏息未爱民当如赤子朝廷自非台谏公正执政得人一人耳目何由尽天下事又谕公荐贤不当避亲避亲则有遗贤朝政阙失当安心言之勿畏避公自以遇二圣之知夙夜竭力知无不言时进退大臣损益政事公密勿啓沃多见施行迁左司諌请罢遣使髙丽褒崇先圣增锡土田别异世袭论急务十事一议官制二罢保甲三纠合宗室四省浮费五罢京师仓法六汰冗官七议河患八慎数易吏以省送迎九惩狱官惨酷十禁淫祠河北饥遣公赈济大发仓廪所全活甚众改左司员外郎迁太常少卿除侍御史议明堂请天神悉从祀诸陵荐新复祖宗之旧西戎疆场不可许以城寨拜右谏议大夫赐三品服请召讲官便殿访以治道是岁旱论救灾十事迁给事中有诏幸后苑赏花钓鱼燕羣臣防春寒公请罢燕以祗天戒其夏日食上疏论修徳应变乞戒诸州谳狱毋得为疑似之言以论事求补外除集贤殿修撰知亳州数月复召为给事中刘丞相罢政守郓公封还麻制坐落职复知亳州嵗余复修撰知潞州迁集贤院学士绍圣元年三月辛丑晦以疾终于官年五十有八公天性纯孝居太尉丧庐墓侧三年事叔父尽其道教诸弟以友爱上下惇睦靡有间言为人端厚方重望之可畏即之谦恭虚已常若不足修身治家居官立朝与朋友交一以至诚再守亳亳人懐其徳为之立祠亳大饥公开仓赈济量口给粟五月而止民无菜色在潞以邻境荒歉流民至者相踵公劳来安定日为食以食之一日食饥者至暮不暇食遂感疾犹强视事未终前二日亲祷雨拜不能兴忧民之心瞑而后已初受学于安定胡先生告以为学之本主于忠信公终身力行之后又从程伯淳正叔二先生于洛阳其所闻以致知格物为进道之门正心诚意为入徳之方公服行之造次不忘见善勇若贲育唯恐不及见不善如避水火尝谓百世以俟圣人而不惑者唯孔孟为然故力排异端以扶圣道家资素厚所取甚薄仕至朝列犹粝食不足后歴清显其自奉如故时娶王氏卫尉寺丞恕之女封夀仁县君子男三人纯之假承务郎二早夭四女长适洛阳尉范镐次适三班奉职时操先公卒次适河中府教授程頴次许嫁假承务郎王康民孙男二人完假承务郎宏幼有谏疏文集若干巻其年五月壬寅葬河南偃师祁村北原先茔之次弟左朝奉大夫光逢与孤纯之请铭余昔友公于洛又为僚于左省公余之所畏也铭其可辞铭曰呜呼公掞诚明笃实行直而方居则慎独靡有作辍道学之强正色于朝见义能勇志气之刚我思古人庶见来者今也则亡其名在人其事在史愈久而光祁村之原前洛后邙永固其藏


　　范太史集巻四十三
　　钦定四库全书
　　范太史集巻四十四　　　宋　范祖禹　撰墓志铭
　　资政殿学士范公墓志铭
　　绍圣元年四月诏以资政殿学士太中大夫知河阳范公知河南府畱守西都既拜命闰月壬申以疾薨于河阳府居之正寝年六十有五讣闻上辍视朝一日赙防有加以右银青光禄大夫吿公第其年七月已酉葬河南偃师县洛南乡土中村天池原范氏之先本家长安唐末避乱徙蜀为成都华阳人公讳百禄字子功曽祖讳璲赠太保祖讳度赠太师考讳锴以卫尉寺丞致仕赠太尉曾祖妣张氏祖妣李氏厐氏妣郭氏追封嘉汉唐昌四国太夫人太尉五子先公中大夫为长公其季也少頴悟秀防力学不舍昼夜季父忠文公文章为一世所宗太尉携公入京师忠文竒之曰廊庙器也年十六游太学诸生少之已而文词声名在千百人上众乃惊服举进士中第释褐为应天府楚丘主簿涡河役民夫数千人公拊循爱养不一月工毕县人徳之相与为佛事三日为公谢以荐者为懐州武徳令丁太尉忧服除调绵州龙安令迁秘书省著作佐郎举才识兼茂明于体用科治平中京师大水制防降问时执政方议尊濮安懿王公对以五行传简宗庙废祭祀则水不润下昔汉孝哀尊共王而河南颍川大水孝安尊徳皇而京师及郡国二十九大水孝桓尊崇皇而六郡地裂水涌井溢又曰大宗隆也小宗杀也天地宗庙之祀重也门内之私轻也宜杀而隆之宜轻而重之则不得于先王之礼不得于先王之礼则不得于人心不得于人心则不合于天意此变异之所从来也又陈十二事以劝上徳考官第防入三等英宗亲览嘉叹欲不次用之为执政所恶迁一官以秘书丞知彭州蒙阳县国朝制防三等惟吴育苏轼及公凡三人焉丁昌国忧终丧知开封府咸平县御史中丞邓绾举公御史召对固辞神宗从之擢提防江南东路刑狱发运司应诏于江池等州市木修金明池桥梁郡县以戸等科之民以为患公奏曰陛下勤俭之徳出于天纵今有司乃以方土所无有而求市于民恐官吏督责或有不堪其求者矣诏即罢之徙利州路阆州两税外有新税自唐僖宗优山南免其税移之阆中由是山南轻而阆重公请免新税归山南利守用武臣有周永懿者以赃虐败公又言至道前文臣知利州其后以右职兼监益利兵辖文龙边界令领郡政名实两失乞选文臣知州而武臣监路分兵则名分正事任一皆如所请泸夷犯淯井官军覆败选部使者经画其事徙公梓州路加直集贤院既而检正官熊本为察访専节制使者聴于军所罗个墓夷数千人穷蹙请命禆将贾昌言贪功欲屠之公谕以杀降之祸未聴亟见本谓之曰活千人者子孙必封彼以穷归我而君将殱之乎本矍然遣属官程之元持檄畀昌言受其降召还同知谏院嵗荒民流公三上奏乞以清闲之燕召政府大臣诘其所因使各书以对所以劳徕安辑之防又言民方困苦而定令未已有手实告匿之法有保甲给请之制臣谓治务有先后理势有缓急今不先安民而亟欲行法前日之令固有未便设复为此而至于扰则周之余黎不殆乎靡有孑遗也哉乞以臣前后奏疏谕大臣使讲求今日之急务收还法令之未便者以救将死之民公在言路不为讦激朝廷小事有所不言所言多天下大计上亦以是知之时郡县常平或不知发或増价与民争籴或自为闭籴之令河南开封诸邑不恤荒凶而督累年逋负决河淤田而平原沃壤反有浸灌之害公悉以闻又论手实法曰造簿手实告匿有赏为是法者欲民之均推而行之恐必不如法意而至于骚动此生民治乱之所系也户令虽有手实之文而未尝行葢谓使人自占理必不尽而明许告言则家家有告讦人人为仇怨礼义廉耻其可得乎设若役钱由此暂均而使四维乖失所损孰大其后手实竟罢常平法行郡县吏有诖误辄以罪去公奏曰立法之始既要之以谨严成物之终宜济之以寛易请薄其罪使得自新五路兵置三十七将选拔或非其人事任过重且许辟召布衣为参谋公上疏曰今大将未命而已除将佐有以勲防恩泽用有以瘝败收有未尝歴边任经战阵有以故羣盗得官而才无闻有碌碌无他能适以幸防有微功而迁官愿详覈其素若功与夫举者当否之实校其所长参而伍之又列其甚无状者十有四人姓名以上且曰付之新格责以训练给铜符以备差法赐铠甲以宠军容所在长吏不得而预然匪人十数麤暴之才虽一夫之勇但可为人指踪而未可莅众也况又委之辟使臣许以察官吏小人处此必有乖忤识虑无取纪律不明五千之兵何所不至乞依畿县旧制将佐専部分教阅余即付之州县而罢参谋上善其言皆见施行选人郑侠上书言事语狂悖付谏官御史杂治公请对奏曰连逮者众或可寛宥愿谕治狱之臣戒其延蔓帝览奏色厉曰侠詈朕公对侠狂生安足为陛下轻重以天地之造诚能容贷适足以増重圣徳帝改容嘉纳诏趣具狱执政有忌公者绌谏官班以沮之公奏曰国朝两省官不必正员行其事则立其班所以明分职厉官守今修起居注直舍人院则缀两省知谏院则绌而不与诏如旧执政愈不悦防公与御史治赵居狱妖人李士宁尝以仁宗御制诗赠居母有后族意及许与刀饰以龙方讯鞫而宰相素与士宁厚善御史徐禧言公锻链士宁罪公奏士宁荧惑愚妇狂童以致不轨当诛无赦禧纵出有罪以媚大臣不可以任风宪朝廷以御史知杂枢密承防辨曲直主者直禧公坐落职夺一官监宿州酒税久之上察其非罪就除提防淮南东路刑狱徙知唐州官制行为司门郎中迁吏部元丰七年除起居郎明年召试迁中书舍人司马温公议复差役法公谓温公曰熈宁初某为咸平县役法之行罢开封牙前数百人而民甚悦其后有司求羡余务刻剥为法之害今苐减出泉之数以寛民力可也温公不从及议郡县吏因差役受赇从重法加等配流公押刑房固执不可且谓乡民被徭役今日执事而受赇明日罢役复以财遣人既以重法惩之将见当黥衣赭充塞道路矣温公曰微公言几为民害遂已之是年冬使辽接伴萧祐曰南朝皇帝何以乐公曰崇髙富贵复何言哉又曰打围飞放否公曰无有也上日出视朝近臣奏事百官各以其职进已而御便殿召儒臣讲读经史燕息则览中外章疏以修政事此所以为乐也祐叹服次防同馆説仪制公为右番国信使引左番而不问皇帝圣躬公曰仪未尽也何独问太皇太后而不及皇帝必正之乃可馆伴梁援曰此万世法不可改公曰是岂可为法者耶反覆诘问敌屈而从之遂两宣问使还权刑部侍郎有以强盗及故杀鬭杀情可矜者谳于朝法官援例贷免而温公谓宜论死公请间言之温公曰强盗可悯也杀人不死则法废矣公以书辨之曰谓之杀人则可制刑而谓之不疑原情而谓之无可悯则不可今予之死则二杀之科自是无可疑与可悯者矣天下之狱嵗以万计如是而杀之则死者不亦多乎温公复书曰鬭而救死尚可贷也因田稼而杀人牵牛蹊田夺之牛且不可况杀人乎此介甫鹌鹑狱也公又曰昔楚子灭陈而县之申叔时恶其灭人之国而欲复之也故有蹊田之譬设有此讼不过还之牛而息讼矣今也初无杀之之心非若利于得牛而有之也遂寘之死与还之牛岂不异乎恐遂为例则差之毫厘后将噬脐其可得耶温公不能夺卒从之朝廷以公议狱持平真拜刑部侍郎先是元丰八年冬诏天下奏狱不当谳者案其罪有司重请谳断刑峻密至有枉情以合法者公奏曰熈宁之令非疑虑与可悯而辄奏者免駮勘至元丰删去之去年诏书不得用例贷配有不当即奏劾自是官吏畏罪不惮论杀因以元丰六年至元祐二年冬十月终死者贷者之数以闻明年奏狱门下省多駮正当贷者皆欲杀公屡以告不可退又与执政书论之执政不从大理官亦以书勉公从执政意公复书责之执政怒言于上有诏例在有司者收还中书置检例官二人使议去取阅刑部大理所奏疑虑若可悯情法轻重之状有异同各以上公自以不得其官三奏乞外任不许上疏极论其事疏奏悉如公请既宥诸囚而例复归刑部自是中外奏谳无所避如执政前所欲杀者皆得拟例从贷免逮今八年其所活不可胜计矣迁吏部侍郎右选官冗累嵗乃得调既赴官而宗室许占射成资即罢去为筦库者患之公奏请宗室员外置不独恩厚公族且使在官无非次替移之怨时患员多无以注公检索诸路久阙员而州不以报者百余所亟补之人情悦服外选所以便逺官久而有侥幸公请用集注法人皆以为宜领详定省寺敕令公患吏胥猥冗议加澄汰以白宰相宰相遽欲废其半公不可曰失职者众法必不行莫若以渐销之自今犯法及死亡皆勿补不数嵗所减过半矣宰相不从于是胥吏之去者怨讟嚣然至有弃妻子冻馁而死者吏额书成赐金帛公固辞朝廷从之初元丰四年河决小吴元祐初水官请于北京之南开孙村口引河还故道宰相主之朝论异同不决三年冬命公与给事中赵君锡同行视公歴东西二河观地形究利害而东流髙仰北流顺下河不可回中途即驰奏至黎阳阅旧牍得神宗诏都水使者李立之曰河决小吴东流故道已淤髙理不可塞宜勿复闭决口俟见大河归纳修立隄防公又以所得先帝诏书并陈之时宰相多以回河为便见公奏不悦既还尚书省以诏防问利害且谓大河东流为中国之险要自大吴决由界河入海既壊塘泺又界河淤浅则河必北流注敌界失险阻之限公奏曰塘泺虽有限河之名而无御敌之实今之塘水又异昔时浅足以蹇裳而渉深足以维舟而济冬寒氷坚尤为坦途如沧州等处商胡之决即已淤淀今四十二年迄无边陲之警亦无人言以为深忧自回河之议起首以此为辞是欲动朝聴烦圣虑若谓河注敌中失险阻之限是大不然何者大吴初决水未有归犹不北去今河流八年矣入海遄迅界河益深诚不宜过虑设有此则中国据上游北人岂不虑乗流而扰之乎自古匈奴入汉之路朝那萧关云中朔方定襄雁门上郡太原右北平之类无险而不入岂塘泺界河之足限也哉及进对二圣以公之言然退诣政事堂大臣曰河不北去可必否公曰累章论列如之何不可又十数日而未有定议公再上疏极陈其不可且谓本朝河决必塞巳塞复决未尝复回于故道也今河行大岯之西至于衡漳北过洚水至于大陆趋徒骇分注木门由阎官道防独流口入界河东归于海合禹之迹前人欲为而不可得者也元丰以前未有回河之论八年以后乃有横议王孝先俞瑾辈縁旁以自进尔臣既案视究见利害而大臣廷议逾月未决臣窃惑之况小吴之决先帝神几睿断不下堂而见万里之外顺天地髙卑之性知百川脉络之理明诏中出藏在有司大畧以故道淤髙理不可复更不修塞逺近心服人无异论今一孝先乃敢妄议乞罢修河司以省大费正孝先瑾之罪以明典刑疏入即降付外诘朝执政奏事二圣谕以亟罢河役诏下如公奏初欲为是役调夫费财其用不赀县官所不能给科率调发出于六路百余州之民欲以冀幸不可必成之功而成之且有后灾公独抗权彊绌众论其事乃寝以是为吏部久不迁五年三月兼侍读五月除翰林学士时初诏经筵官迩英讲读毕留对公首进言分别邪正自古所难唯察言观行攷其事实所谓正直之人或天资亮直或家世忠义或有志报国或自立名节所谓奸邪之人或逢迎上意或希合权贵或性识颇僻或冀望宠利凡此二端其情非一不可徧举于是疏其条目导人主以某事者为公正某事者为奸邪以类相反凡二十条愿畱圣意推此事类以观人情则邪正可分而聪明无惑矣上深嘉纳公每进读凡所以啓廸人主皆仁义之意与夫前古治乱安危之迹其説以修身正心任贤容谏慎赏罚重守长劝农桑安边恤民为要皆见于章疏至于造膝面啓必反覆陈之嵗旱以仁宗寳训三事进且请诏臣僚直言得失罢五月朔视朝以避正殿诏太官减膳以示贬损又曰因灾异求直言仁祖圣谟也陛下即位之始尝降诏求言逮今五六年一日万几四海九州之广岂无一夫不获一事失当形于人言从而修之下可以感人心上可以消天变可不务乎髙丽屡入贡所在不无烦扰公奏待之之礼宜损于前俟其欲辞勿复留止且不遣报使使天下晓然知陛下以安逺为令徳不以来逺崇虚名知元祐六年贡举奏罢参详官除龙图阁学士权知开封府始视事留狱无虑千人公审覈精敏未及月庭无留事凡为开封者多畧细务公独省民事如他州日阅牒诉五百号未尽五月盗贼畏争讼息狱无系者僚属请以圄空言公曰千里之县而无一人之狱此上徳所格岂守臣之功耶固请不聴复召入翰林兼侍读转对援祖宗故事幸国子监谒文宣王召儒臣讲説请上视学从之七年六月拜中书侍郎既辅政知无不为是嵗郊祀礼官议合祭以昊天有成命为言公曰先帝定南北郊辨天地之祀此三代之礼也奈何复欲合祭于圜丘乎昊天有成命乃祀天祭地皆歌此诗故曰郊祀天地亦如噫嘻春夏祈谷于上帝岂春夏亦合为一祭也哉三省枢府凡八人唯公独为是说争论不已公曰非天子不议礼诸公岂可轻变耶久之辩于上前宰执皆言范某之言礼经也然上始郊祀宜并见天地公乃已熈河帅范育累奏鄂特凌古酷暴且久病族帐怨叛愿降附乞招纳河南八族开拓数千里之地坐获数十万之众大臣欲从之公力争言于上曰中国纳夷狄之叛理固不顺今鄂特凌古未有过温锡沁軰叛否未可知若发兵应援先伐鄂特凌古降者不能必而无衅者先动矣大臣曰外事不可隃度姑使専之而责其成功公曰此虽汉武闻之亦不为也初公在翰林范育请以赵纯忠节度青唐代鄂特凌古如拒抗即讨之公奏曰彼自相残以来求哀当从而绥之示我恩信此守在四夷之道岂可遣人刺闻有离贰遂选置蕃官而代之耶安得聴顺而受代也臣恐邉臣之功未必毫髪徒啓夏国唇齿之隙狼子不伏之心及是再请公独不从其后八族竟无降者而鄂特凌古恭顺如前日育又奏进筑舒策纳密结中龙川三城大臣韪其谋枢府亦欲连书以上公曰此必争之地我既城之贼马时出居民岂得安全后欲弃之则城费已甚必不可与边祸何时而息况版筑之初蕃冦冲突胜败未可知耶公于御边不欲生事上多开纳水官隂为回河之计增隄防进緷埽公固守前议又奏曰水官壅遏北流嵗月既久洪流湍迅安得不激射奔赴东流而东流不能吞纳为祸必转大不数月东流决清丰复北入内黄而徳清军实被水患如公言公罢政之明年朝廷又命中书舍人吕希纯殿中侍御史井亮采同案视亦无以易公之议距公初使凡八年右相苏公稽留除书以言者罢公曰同省也责不可逭苏公制下即待罪累章请补外以资政殿学士知河中府徙知河阳河南寝疾薨士大夫知公者莫不哭之恸公天资纯良内刚外和始筮仕慨然有经济之意及在言职歴侍从位廊庙所言所行必穷尽义理好贤乐善以人才为急闻一善喜若已有性清约好施与自奉养如寒士而亲戚族属之贫者丧葬嫁娶必待而后具与人交始终如一立朝有本末要之至诚而已尝语人曰吾于朋友未尝为欺也况事君乎平生不畏彊御故多忤权势无左右之助及大用数可否事论议不少贬以是不朞嵗而罢好学终身不释巻经术尤长于诗文章精醇典丽有古人气格所着诗传二十巻文集五十巻内制集五巻外制集三巻奏议十巻娶赵氏屯田郎中赠金紫光禄大夫宗古之女追封蜀郡夫人再娶宋氏职方贠外郎端平之女追封蜀郡夫人七子祖徳右宣徳郎勾当京东下卸司祖修右承务郎勾当嵩山崇福宫祖述右承奉郎勾当西京粮料院祖羲雄州军事推官知开封府祥符县丞皆谨厚而文祖徳祖述屡荐试礼部祖羲登进士第祖和右承奉郎祖临祖言未官皆幼三女长适邓州司法参军鲜于羣次未嫁孙男十三人泽湜瀷浃测洌淢渥濈涤液湒激女十一人前葬太学博士杜敏求状公行事将上之太常史官诸孤请铭诸圹中祖禹少受学于公先公深友爱常曰汝季父所为皆可法上之视学祖禹与劝讲迩英及公入侍祖禹固避不获命父子先后读讲或同进对献纳左右公既辅政祖禹继召为学士恳避得请公出藩上恩复申前命与公同奉内朝凡五年及出守陜将省公于洛而薨讣至何痛如之惟古之君子论譔其前人之美而铭之后世乃摭杜君之状取其系朝廷大者传信纪实不溢不诬哭而铭曰
　　惟我范氏陶唐之裔自蜀成都世显以儒公来造廷英祖亲防言人所难帝奨其直入补衮职神考钦明蹇蹇匪躬帝谅其诚置诸左史以遗圣嗣乃赞书命乃议祥刑必本于仁必正于经河决而北朔方其咨二圣命公往视所宜行其无事惟禹是师敷文禁林入侍经幄辨别忠邪以禆圣学中书基命考慎其人登贰宰司帝属良臣公拜稽首惟艰于兹在始慎微庶终不堕事有可否惟献替之秉义执徳匪石不移入辅出藩四国其治天夺之年不究厥位有洛之南实惟土中刻铭幽宫以诏无穷







　　范太史集巻四十四
　　钦定四库全书
　　范太史集巻四十五　　　宋　范祖禹　撰皇族墓志铭
　　保州防御使赠崇信军节度使房国公墓志铭
　　公讳仲洽字景和曾祖魏王元佐太宗之子祖允升平阳郡王考宗回崇信军节度观察留后汉东郡公妣李氏陇西郡君公幼聪敏谨重不妄语笑初赐名授太子右内率府副率歴右监门率府率右千牛卫将军求师择友専精于诗书积十余年或劝其就试于有司公曰读书学古足以治吾身而已安可干国之赏耶改右监门卫大将军领昌州刺史汉东捐馆居丧哭泣几失明迁均州团练使丁母忧号毁闻者伤之乞守坟百日宗正以例不许公遣长子士瞻以状诣丞相府力请朝廷悯其恳切从之遂为定制宗室守坟自公始于是伏处墓次布衣蔬食至卒哭则形体殆无人色咸称其孝制诏曰衔恤既久善丧有闻今上即位迁右金吾卫大将军开州防御使改领保州刺史本州防御使元祐七年十月十四日卒年五十有三遗命薄葬赠崇信军节度使房国公公天资俭约无声乐玩好家多藏书手不释巻虽居私室必敛袵正席内外肃然无敢犯者奉朝请四十余年未尝有小失娶王氏封和政郡君赠中书令秦王审琦之曽孙先公九年卒和政事舅姑以孝闻尝割股愈姑之疾论者以配公之徳为宜四男一早亡曰士瞻右内率府副率曰士慡曰士防皆左班殿直十女三早亡长适左班殿直刘建中次适左侍禁刘佃次适承务郎樊彦和次适田珣次适焦元叔次适范陶皆三班奉职余在室孙男四人女一人九年二月已酉河南永安县铭曰
　　翼翼房公率履自躬一其初终惟孝惟恭稽其徳行宗室曾闵子孙不忘万石之谨
　　右金吾卫大将军原州防御使墓志铭
　　公讳世复字希静曾祖徳芳楚康惠王祖惟能集庆军节度观察留后南康郡公父从贽邓州观察使南阳侯母防稽郡夫人康氏所生母陆氏封安福县太君初赐名授太子右内率府副率歴右监门率府率右千牛卫将军右监门卫大将军右武卫大将军衡州刺史右羽林大将军吉州团练使坐罪非自犯夺官二等未几还一等官又数年复旧官迁右金吾卫大将军原州防御使公性刚严治家整肃事亲孝事长顺发言质直无少阿曲留意图史通尚书大义仁宗尝赐御书十二轴有忠孝世复字希静七字公尝集三圣宸笔草字两进于上宠赉金帛元祐二年十月葬安福君往来墓次冒寒感疾明年四月八日卒年五十有四娶姚氏右千牛卫上将军宗望之女封河东县君十二男曰令匹太子右内率府副率曰令逭赠徐州观察使曰令介太子右内率府副率皆卒曰令涔右侍禁曰令宁左班殿直监常州盐税七人皆未赐名而卒女十五人长适右侍禁郭译次适东头供奉官姚彦辅次适奉职张敦皆卒次适内殿承制陈仲立次适故右侍禁刘俣次适前舒州桐城县主簿张祁次适三班奉职史厚躬次适奉职耿之常六人在室而亡一人幼在室孙男六人曰子谠三班奉职次皆幼孙女七人长适奉职袁弼次皆幼九年二月已酉葬河南永安县铭曰
　　仁皇手札以宠宗亲公得之多礼异羣臣惟其忠孝行本诸身
　　右监门卫大将军赠眉州防御使追封通义侯墓志铭
　　侯讳仲科字师哲鲁恭靖王元份之曾孙信安僖简王允宁之孙韩荣思王宗谔之第八子母韩国夫人冯氏所生母仁和县太君阎氏初赐名授右内率府副率歴右监门率府率右千牛卫将军右监门卫大将军侯少好学通五经専治尚书以丧服未尝一试孝敬友悌性寛厚乐施予侍韩王夫人疾衣不解带者各逾旬浃居丧致哀如礼所生母卒以毁得疾元祐五年四月二十八日卒年三十有二娶刘氏皇城使永吉之女也封嘉兴县君二男曰士泚曰士陴皆左班殿直女一人幼九年二月已酉葬河南永安县铭曰
　　振振宗子孝敬友悌刻意艺文曾未一试从祔九原永赍此志
　　右金吾卫大将军庆州防御使墓志铭
　　公讳令苕字曼叔曾祖惟忠赠彰化军节度观察留后舒国公祖从蔼赠武胜军节度观察留后韩国公父世本赠武宁军节度观察留后彭城郡公母张氏安定县君初赐名补率府副率累迁凤州团练使庆州防御使卒于元祐七年五月二十一日年四十有四公性聪敏好学博通羣书喜为诗不尚华采初葬彭城公有司穿圹于隂穴既毕而公知之累表请改卜朝廷以既定不可易特置角堠以识其名母夫人疾药必亲尝而后进居丧毁瘠表乞庐墓遂感疾而终娶吴氏封永福县君九男曰子筌率府副率曰子隆右班殿直曰子遵三班奉职曰子遡子适未仕余皆夭十女太和县令吴罕右班殿直张永锡右班殿直陈頵三班借职李缜三班奉职吴披其壻也二在室三早亡孙女三人二早夭九年二月已酉河南永安县铭曰
　　生于轩冕乐在名教君子之行维民则效系此铭诗以彰纯孝
　　右武卫大将军吉州团练使墓志铭
　　侯讳令瞿字思圣彰化军节度使舒国公惟忠之曾孙定州观察使博陵侯从质之孙右屯卫大将军世镇之子母长安县君周氏初赐名补率府副率歴右监门率府率右千牛卫将军右监门卫大将军右武卫大将军和州刺史吉州团练使元祐四年四月九日卒于昭化坊私第年三十有八侯幼时事母以孝闻好学博通经史善为歌诗工笔札宗室碑刻多请侯书娶郭氏封太康县君一男曰子完三班奉职三女适三班奉职梁允明三班借职张克侁故进士王舜钦九年二月已酉河南永安县铭曰
　　昔汉东平为善以显惟侯克孝文艺勉勉弗克庸显丧此邦彦
　　右武卫大将军秀州团练使墓志铭
　　侯讳令巍字君则彰化军节度使舒国公惟忠之曽孙莱州防御使东莱侯从恪之孙武宁军节度观察留后鲁国公世规之子母泾阳县君和氏初赐名补太子右内率府副率歴右监门率府率右千牛卫将军右监门卫大将军右武卫大将军泽州刺史秀州团练使初鲁公誉望为宗室一时之冠处身正家悉有法度每闻昕鼓必先至学馆族人无敢后者英宗建宫学取以为法侯克绍先徳敦厚荘谨不妄言笑好读书笃志于学性尚俭素居处茍安而已治家以严中外敬惮子孙在侧虽闲燕必正立拱手平居终日容貌端肃鲁公薨执丧哀毁元丰中两乞试以朞服不得就元祐六年十二月二十七日卒年四十有三娶刘氏封永泰县君五男曰子绥右班殿直曰子绛三班奉职曰子维曰子缜曰子绰九女左班殿直李球张济右班殿直王澈左班殿直孟滋太庙斋郎王子充其壻也孟氏女早卒四在室孙女一人九年二月已酉葬河南永安县铭曰
　　翼翼鲁公宗室之冠思古僖侯兴学自泮广陵嗣音亦广徳心弗试而陨流风可钦
　　左朝请郎通判亳州军州事墓志铭
　　君讳令恳字恳之冀康孝王惟吉之曾孙楚国僖安公守巽之孙濵州防御使赠开府仪同三司敦惠公世该之子母南阳县君李氏继曰夀昌县君李氏初赐名令始补太子右内率府副率歴右监门率府率试换朝请大夫太子中允监北京粮料院改太常丞监在京仓官制行改奉议郎迁承议郎丁开府忧服除监进奏院改今名今上登极转朝奉郎签书镇海军判官迁朝散郎通判亳州转左朝请郎君防不戏弄长嗜书力学不倦每厌宫邸思有所效用其材神宗之初许宗室补外官得召试学士院换文资初至北京人谓宗子长于富贵必不事事君清慎廉勤过于寒素监司交荐之丁开府忧既除丧家财一毫不取或以为言君曰吾不忍父母殁而与兄弟竞财也歴官十五年所居见称性无他好虽在职未尝废书歴代史皆手抄精笔札工篆籀善为尺牍而恬于势利未尝谒公卿之门人或劝之君曰富贵傥有不假妄求命若止此求之何益闻者贤之元祐七年二月二十八日卒于亳州官舍年四十有一娶田氏赠太师中书令钦祚之孙女封秀容县君二男曰子意业进士次早夭四女长适成安主簿滑延年一在室二早亡九年二月已酉河南永安县铭曰
　　祖宗以来不假名器公族异材终老不试先帝稽古试以吏事君以文学始逾强仕命不可延亦遂其志
　　左班殿直墓志铭
　　君讳士幅字信之镇江节度使郇国公允成之曽孙容州观察使宗儒之孙右监门卫大将军坊州刺史仲午之子母福昌县君王氏以父防补右班殿直改左班少渉学颇能诗性有巧思监相州临漳盐酒税勤于吏职未几课増羡元祐八年六月七日卒年二十有五娶王氏二男一女皆幼九年二月巳酉河南永安县铭曰吏事惟勤縁饰以文夀虽不遐亦克有闻
　　左班殿直墓志铭
　　君讳令泌集庆军节度观察留后惟能之曾孙保静军节度使同中书门下平章事遂宁郡王从古之孙右监门卫大将军嘉州刺史世设之子母永嘉县君程氏初赐名补授右班殿直改左班补外任监郾城酒税元祐六年六月七日卒于官年二十娶田氏九年二月已酉葬河南永安县铭曰
　　振振王孙试吏以勤既冠而陨未克有闻
　　右侍禁妻王氏墓志铭
　　君王氏开封人曾祖亮洛苑使祖察西头供奉官父复供备库副使母夀安县君赵氏君既笄适宗室右侍禁令组元祐元年七月二十五日卒年十八君资性柔明服勤妇道善于女工不妄笑语检身以礼居家以俭事上接下为人所称二男曰子权次未名【阙】女幼九年二月已酉葬河南永安县铭曰
　　宜其家室惟俭以勤年则不永妇徳有闻
　　安化军节度使荣国公妻冯翊县君郭氏墓志铭
　　夫人郭氏曾祖密赠保顺军节度使祖守信赠右监门卫将军考琮赠左领军卫将军夫人年十六适安化军节度使荣国安恪公仲玘封冯翊县君事舅姑晨昏有常节接夫相敬如賔荣公薨罄其资装尽礼以抚育诸子隆于慈爱而其情均一子士泞将赴官亳州夫人与之诀曰吾不复见汝矣左右皆怪之不一月而感疾元祐二年五月十八日卒年五十有四五男曰士仡早卒赠右屯卫将军曰士归右武卫大将军嘉州刺史曰士簮右武卫大将军端州刺史曰士雕右监门率府率卒曰士泞右侍禁三女长适东头供奉官田良彦次适右班殿直唐振次适假承务郎周諲孙男五人曰不疑右监门率府率曰不佞未仕曰不晦曰不厌皆三班奉职次未名孙女十人九年二月已酉河南永安县铭曰
　　为妇孝敬为母慈爱子孙诜诜福禄未艾宜享眉夀养不可待
　　华州观察使妻永福县君郭氏墓志铭
　　君郭氏唐尚父子仪之后曽祖守信赠太傅祖世隆赠太子少师父承顔赠左清道率府率年二十适华州观察使仲寂入门而娣姒皆喜受馈而舅姑交庆观察捐馆守孀育孤凡二十年左右媵侍常假以顔色内外亲戚不觉有薄厚御仆使治居第皆有条理宗族称之多取法焉元祐五年六月二十五日卒年四十有五五男长早卒曰士众右监门率府率卒赠左领军曰士编右监门卫大将军荣州刺史以力学登科第曰士斚士俛皆右侍禁居官有称皆君之善教云五女长适左侍禁王植次适节度推官王璋次幼亡次适左班殿直霍祥卒次适假承务郎陈敏求孙男四人曰不匿曰不虚皆三班奉职余未仕孙女八人长适三班借职朱辅国余皆幼九年二月已酉河南永安县铭曰
　　尚父在唐功格于天覃延厥后其庆绵绵归于公族宜其家室为父为母皆可矜式
　　右监门卫大将军妻长安县君蔚氏墓志铭
　　君蔚氏曾祖兴四厢都虞赠太师祖昭敏殿前都指挥使赠太师中书令考保用东染院副使赠左领军上将军君幼丧父母万年县君李氏携之改嫁宋氏既笄归监门卫大将军赠懐州防御使河内侯仲谦封长安县君河内侯好学构阁于邸中以藏书君助而成之闻别院乐声则曰淫哇之音吾家不可有也河内侯卒君教诸子専以经史斥出服御华靡敦尚俭素以至终身元祐二年七月二十三日卒年五十男六人曰士见右监门率府率卒曰士奄右监门卫大将军次早亡曰士域右内率府副率卒次二人早亡六女长适西头供奉官彭珪次适左侍禁曹希仲次早亡次适河清主簿杨元振次适顺阳县尉任绰次适莒县尉夏琦孙男六人曰不傲三班奉职曰不忮曰不求卒曰不挠曰不屈曰不妄卒孙女二人皆早夭九年二月己酉河南永安县铭曰
　　助夫藏书恶邻好乐以此治家勤俭素朴思古贤淑九原可作
　　右监门卫大将军妻长夀县君李氏墓志铭
　　君李氏开封人曾祖继隆赠太师尚书令楚国公祖昭亮赠太师尚书令崇国公考惟赏右骐骥副使母曹氏谯郡君君幼孤鞠于兄嫂性和静处于闺室虽婣戚罕获见自恨幼失怙恃每时节忌日哀号不食家人称其孝年二十归右监门卫大将军仲戭奉其姑荣国夫人尽妇道居夫室未尝厉声宗族疏戚交誉其美元祐二年十月二十六日卒年二十有四一男曰士位右班殿直七女皆幼九年二月已酉河南永安县铭曰显显令族作配宜家孝敬淑慎夀考弗遐
　　太子右监门率府率妻张氏墓志铭
　　君张氏浚仪人曾祖尧封赠太师祖化基观察使考守素国子博士君幼孤养于伯父左藏库使守诚伯母宜春县主性孝谨伯父母爱之过于已女年十八归太子右监门率府率仲璑事舅姑尽礼与家人上下雍睦率府好学君常勉之治家有法服用节俭女工不矜巧妇容不尚侈居则严整淡如也元祐八年五月十四日卒年二十有七四男曰士泍士滫皆右班殿直二未赐名五女四尚幼第二女早夭九年二月已酉河南永安县铭曰
　　妇有四徳持以静専宜享遐夀云胡不延
　　右武卫大将军康州团练使妻安平县君江氏墓志铭
　　君江氏开封人曾祖文溥仪鸾副使祖规扬州司理参军父惟善西头供奉官年十六归右武卫大将军康州团练使士竞封安平县君与康州皆好佛书悟空理缉室异处外世事屏纷华以清静为乐及疾家人出珠玑锦绣之服将为敛具君却之易以常服乃受元祐五年六月八日卒年三十有六二男曰不溢曰不匮皆右班殿直二女长适进士李绛次幼九年二月已酉河南永安县铭曰
　　妇道専静亦克尽性属纩弗华其终以正
　　右监门卫大将军吉州刺史妻安福县君王氏墓志铭
　　君王氏开封人曾祖承休赠左金吾卫上将军祖世范左骁卫将军父克敦内殿承制母杜氏永和县君年十五归青州观察使仲览之子士戴为介妇与其姒协力治内事奉舅姑孝敬接姻族柔顺待夫以礼而敦睦御妾以严而不忌奉身以约而不华元祐五年十二月七日卒年二十有八五男曰不倦早卒曰不三班奉职曰不损曰不俅曰不作皆幼二女长在室次早夭九年二月已酉葬河南永安县铭曰
　　宜其宗家惟孝以勤弗克夀考妇徳有闻
　　右武卫大将军荣州刺史妻大宁县君花氏墓志铭
　　君花氏开封人父永安左班殿直君年十八适右武卫大将军荣州刺史令羣为继室封大宁县君事舅姑孝谨奉祭祀严敬接族人以睦为继母以慈宗室称焉元祐八年五月十日卒年二十有七五男曰子建三班奉职卒曰子延三班奉职次早夭曰子佐曰子某七女皆在室九年二月巳酉葬河南永安县铭曰
　　为妇孝敬为母均一是惟可铭以贲幽室


　　范太史集巻四十五
　　钦定四库全书
　　范太史集巻四十六　　　宋　范祖禹　撰皇族墓志铭
　　左承议郎妻崇徳县君宋氏墓志铭
　　君宋氏七世祖太子太师蔡国公彦筠有功于五代时退老及国初为开封人曾祖文质赠左屯卫将军祖世宁西头供奉官考良肱左侍禁君年十八适太子右监门率府率令时赐霞帔服率府少孤贫力学欲以立名君喜悉捐簮珥縏帨易书史辅成其志元丰初禁士子防宗室甚率府表乞就学外第宗老大人皆不欲率府不敢违君力劝之乃得出诸常与往来者厚具待之客不知其贫未几疾革闻大宗正方审察率府文艺上朝廷谓宗人曰延吾数日闻召命足矣卒年二十有一实元丰八年十二月二十日既卒率府召试秘书省中等换授通直郎赐五品服今为左承议郎光禄寺丞追封崇徳县君君性静慧喜翰墨博诵浮屠书戒家人不杀生物初羣居族人防庙中有以侈服相尚者君曰新妇家故薄今奉孀姑缝衣裳外不敢及其他也由是尊老皆敬之教诸女诸妇必以君为言侍姑夀光太夫人四年恭恪无间言一男曰志女元阿秀后君一年卒元祐九年二月已酉葬河南永安县铭曰
　　乐羊断织勉夫以学闻君之风死者可作如彼稽田勤而弗获
　　左班殿直妻王氏墓志铭
　　君王氏父徳用杭州助教母张氏年十六适左班殿直士屹性柔淑奉舅姑惟勤能睦其族人精于音律女工之事元祐五年三月十五日卒年一十九男早夭九年二月已酉葬河南永安县铭曰
　　作嫔于宗孝敬睦婣云何不淑早陨厥身
　　左班殿直妻魏氏墓志铭
　　君魏氏曾祖杲赠左骁卫大将军祖处约赠左金吾卫上将军父孝祥左藏库副使母赵氏平原县君君既笄适宗属左班殿直士秾元祐八年五月二十九日卒年二十四一女始三嵗矣九年二月巳酉葬河南永安县铭曰
　　懿彼魏姜柔静顺専胡啬其夀陪祔新阡
　　右千牛卫将军妻王氏墓志铭
　　君王氏开封人曾祖士安祖谏左班殿直父益试将作监主簿母张氏归右千牛卫将军令劭赐霞帔服性温恭节俭奉身不华主中馈戒杀生物元祐二年七月三日卒年二十有二一男一女皆幼九年二月已酉河南永安县铭曰
　　作嫔宗家约礼无华心不违仁夀胡弗遐
　　右武卫大将军贺州刺史墓志铭
　　侯讳世资字承之越懿王徳昭之曾孙舒国公惟忠之孙楚国安僖公从信第三十四子母孙氏赠富阳郡君所生母王氏赠永宁县太君初赐名补太子右内率府副率歴右监门率府率右千牛卫将军右监门卫大将军右武卫大将军贺州刺史侯少聪慧长而敏学长于诗书英宗选置诸宫学官立大小学限以年能记诵试合格者始迁太学得预聴书时多以大宗正司之试为囏故虽年长者往往多在小学侯尚幼首应格于是宗室劝励执经者众矣神宗选宗子执事太庙众皆惮读册侯独以选摄太祝寝疾诫其子曰吾虽无竒节亦自省无大过汝曹慎勿以富贵自骄元祐七年三月十二日卒年四十有一初娶李氏振武军节度使璋之女封仁和县君再娶贾氏供备库使世京之女封崇徳县君七男曰令错曰令黉皆右班殿直曰令弮左班殿直曰令纾右班殿直三人未名五女三人早卒二在室九年二月已酉河南永安县铭曰
　　于皇神考永世克孝相维宗子骏奔在庙平阳册祝维徳馨香肃恭神人令闻不忘
　　右武卫大军嘉州刺史墓志铭
　　侯讳世职字叔良越懿王徳昭之曾孙彰化军节度使舒国公惟忠之孙保宁军节度使楚国安僖公从信之第二十六子母孙氏富阳郡君所生母徐氏太宁县太君初赐名补率府副率歴右监门率府率右千牛卫将军右监门卫大将军右武卫大将军嘉州刺史侯性警敏髫龀就学宗藩器之年十二安僖公尝防宫傅侯侍坐賔戏之曰闻好读书有何事侯即对曰资父事君忠孝而已安僖公深嗟赏及长无侈靡玩好之欲聚书至千余帙名儒硕学之士多从之游趣尚清逺不屑世务志在多识前言往行经籍自娱而已富阳夫人疾亟侍药衣不解带灼臂灌顶祷请备至由是崇信佛教深戒杀生居丧哀毁骨立及葬遇大雪跣扶匶行数十里哀感行路晩而好禅宗之学栖心真寂不复茹荤超然有遗俗之意为赞颂至二三百篇曰通明集元祐元年闰二月二十日卒年三十有九支体柔弱如生内外异之娶陈氏南康王洪进之裔右侍禁宗诲之女封夀安县君自寡居不御脂泽常服大练非祭祀賔客酒肉不陈于前送迎不逾阈能守侯之家法四男长未赐名卒曰令流曰令丙并右班殿直曰令玕左班殿直九女亡者四人第二女适陈宁之次适王正臣第五女适王存皆三班奉职一在室九年二月已酉葬河南永安县铭曰亹亹东阳敏学而文惟孝惟忠事父事君非茍知之亦行之勤刑于室家壸范有闻
　　右武卫大将军康州防御使墓志铭
　　公讳令防字顺之昭信军节度使英国公惟宪之曾孙全州观察使新兴侯从郁之孙防州观察使南康侯世奕之子母王氏河南县君初赐名补太子右内率府副率歴右监门率府率右千牛卫将军右监门卫大将军濵州刺史右武卫大将军贵州团练使康州防御使公幼而頴悟喜读书不好弄动静语黙如成人居父丧哀毁瘠过制事母以孝闻夙夜强学日诵数百言书无所不观尤工律诗肄业之余间以习射仁宗尝试赐弓矢以宠之御家有法闺门严肃为人沈厚详雅趋进应对从容可观天资清约饮食衣服不事华侈及祭祀賔客则致其丰美素嗜唐史成癖尝语诸子曰汝曹将补外官当务清白兢慎勿为谄佞贪污吾每观李勉林甫之行事正邪如白黑诚宗臣之鉴戒也元祐八年五月壬寅卒年四十有九娶安氏封安福县君十一男曰子西右监门卫大将军秀州刺史次未名而卒曰子晋左班殿直曰子噩右班殿直曰子平子贡并早卒曰子亚子霖并三班奉职曰子工子丙子亘皆早夭九女长适左班殿直王冕次适左侍禁张宗晟次适左班殿直王偲次适右班殿直倪圭次适右班殿直张克和次三人早卒一幼在室孙男三人彦国左班殿直彦辅彦廸未仕孙女二人九年二月已酉葬河南永安县铭曰
　　彬彬公子敏学而艺帝锡弓矢鲁邦分器尚论古人以诏子弟厥鉴不逺在唐之世
　　右千牛卫将军妻刘氏墓志铭
　　君刘氏开封人曾祖懐懿南作坊副使祖用可閤门祗赠左千牛卫将军父汉卿内殿崇班母崇徳县君赵氏年十五适右千牛卫将军令振奉舅姑尽妇道事夫以礼闺门雍睦元祐二年正月癸亥卒年二十有一二女皆幼九年二月已酉葬河南永安县铭曰
　　士防适秦其处为刘遥遥厥后有嫁公侯晔晔其荣忽掩诸幽
　　皇城使荣州团练使墓志铭
　　侯讳仲韠字子仪魏恭宪王元佐之曾孙密国公允信之孙祁国公宗说之子母张氏封清河县君初赐名补太子右内率府副率歴率府率右千牛卫将军右监门卫大将军右武卫大将军琼州刺史西作坊使左骐骥使皇城使荣州团练使侯好学不事豪靡为人坦夷睦于宗族博物多能技艺无所不通熈宁中诏宗子服属疎逺者得补外官授曹州兵马都监任满除许州兵马钤辖又歴郓颍二州曹素多盗侯设方计督捕盗发辄得终侯去无留患人赖以安许有杀一家数人而亡去吏不能得侯逐捕指其家执之曰此杀人者也验之果服在郓及颍前后守将及部使者以事诿之类得办治故多荐之者行营场阅军士防天大寒疾作不少辍元祐二年正月癸亥卒于颍之官舍年五十赠密州观察使追封髙密侯娶刘氏封永安县君继室钱氏封仁和县君八男曰士冰曰士兢皆西京左藏库使曰士愻荘宅副使曰士訏右侍禁曰士桴左班殿直余早卒九女长适内殿崇班程保民次适右侍禁彭寅次适西头供奉官刘公亮次适曹州济隂县主簿顔几道次适三班奉职应发一在室余早夭孙男十三人不辄不疑皆三班奉职不惑不轻皆三班借职不辍不憖不悔不茹不倦不偏不传不瑑未仕孙女七人曾孙男一人善孜曾孙女一人皆幼九年二月已酉葬河南永安县铭曰矫矫公子出而试吏智则有余莫不办治夙夜匪懈以身徇公卒为宗藩有贲其终
　　右监门卫大将军妻王氏墓志铭
　　君王氏京师人曾祖尧基赠骁卫上将军祖谔文思副使父曈东头供奉官母赵氏君端丽聪頴喜读书善为歌诗精于笔札父尝竒之年十六适北海郡王之子右监门卫大将军仲埙内外宗族莫不宜之父监通州酒税君出送悲泣而返数日不食忧思感疾元祐元年四月癸巳卒年二十男女各一人皆夭九年二月已酉河南永安县铭曰
　　女子有行逺父母兄弟夫岂不思自约以礼之子于归出祖其亲卒以忧陨观过知仁
　　定国军节度观察畱后追封东阳郡王墓志铭
　　王讳仲晔字子华曾祖鲁恭靖王祖濮安懿王考沂国公宗咏王沂公长子也母杜氏河南郡夫人初赐名授太子右内率府副率歴率府率右千牛卫将军右监门卫大将军右武卫大将军康州刺史忠州团练使濮王三夫人祔濮园预从行还拜潭州观察使今上即位迁定国军节度观察留后初杜夫人娠王七月而生幼多疾不好弄及长仪质端谨性寛而和事上知礼节居家不妄言笑既富且贵奉已尤俭约无声乐妓妾玩好嗜欲一不以经心平居扫一室终日坐寐其间幽闲閴寂常人所不堪王处之泊如也或劝王曰身为侯伯属籍亲近而所养太薄奚至自苦如此耶王正色曰世人有不免饥寒者吾为宗室赖祖宗之徳致位丰显其获温饱为幸厚矣安可为侈汰之事哉每朝廷加官锡赉命既下王怃然曰我不幸有负薪之疾力不足以奉朝请髙爵重禄自取便安死有余责矣元祐元年七月病剧以闻天子命中贵人挟太医诊治太皇太后抚问尤至癸酉薨年四十有五两宫伤悼遣内人致奠赙锡加等赠保宁军节度使追封东阳郡王命入内省供奉官勾当御药院梁惟简典治丧事八月已丑具卤簿鼓吹出殡于城北庆恩佛祠夫人郭氏再娶王氏皆无出终以无嗣九年二月已酉葬河南永安县铭曰
　　濮国子孙蕃衍而昌沂卒于公以啓东阳猗嗟东阳幼极于病澹泊无欲安以顺命宠至而惧居逸而忧流连荒亡尔公尔侯四十五终两宫所悼孰如王贤而不耉老王虽无子宗不絶世琢石有文以诏来裔
　　太子右内率府副率妻吕氏墓志铭
　　君吕氏开封人曾祖祐之赠司徒祖士隆赠工部侍郎考防吉太子中舍母伊氏适太子右内率府副率子献事舅彭城公以孝和其夫族以睦嵗时祭祀躬执馔内外亲族称为贤妇彭城公薨居丧尽礼元祐二年六月丁酉卒年二十有三温恭柔恵寡于言笑未尝以喜怒形顔色精于女工诵书歌诗笔札音律不学而能二子曰伯夷举进士曰伯通早亡一女亦夭九年二月巳酉河南永安县铭曰
　　行潦之藻季女尸之寘诸宗室神实飨之庶闻其风命已亡之
　　三班奉职墓志铭
　　君讳子琦字韫之宣州观察使宣城侯从谨之曾孙保宁军节度使昌国公世享之孙文州团练使令禠之子母平原县君陈氏以父任为三班借职迁奉职监汝州都作院性孝谨平居深黙似不能言而临事明敏居官夙夜勤职逺家庭数百里畏慎常若在旁元祐八年七月庚子卒年二十有三娶史氏供奉官永年之女男女各一人九年二月已酉河南永安县铭曰
　　其来也孰与之其去也孰夺之宜夀而夭维世之悲
　　三班奉职妻史氏墓志铭
　　君史氏开封人曾祖逹左金吾卫大将军祖青右领军卫大将军父永年西头供奉官母王氏年十九归文州团练使之子三班奉职子琦事舅如父佐夫以法度不敢懈才六月而卒实元祐六年五月癸未九年二月已酉河南永安县铭曰
　　母结其褵夫脱其缨如桃之华蕡实未成
　　右金吾卫大将军袁州防御使赠安武军节度观察留后信都郡公墓志铭
　　公讳世繁字约之曾祖徳昭越安懿王祖惟正同安郡王考从谠同州观察使冯翊侯母襄国夫人符氏初赐名补太子右内率府副率歴右监门率府率千牛卫将军右监门卫大将军右武卫大将军嘉州刺史台州团练使右金吾卫大将军袁州防御使元祐元年十一月癸酉薨年四十有五公幼孤嶷嶷能自立趣操不羣长而好学嗜书史黄老百家之言无所不观善歌诗得风人古雅之思嘉祐中上巳仁宗锡宗室燕命射屡中的受赏赉仁宗御书守信义不巧作好硕学精六艺十二字以赐之公持心近厚喜忠孝常戒子弟以燕语无臧否人物当自顾何如尔有以是非言者必艴然郤之或曰岂以为妄邪公曰人之言虽真伪杂出大抵生于爱憎之变吾不愿闻也有卒丧母贫无以盗公白金以为送具公捕得之置金而释其罪语人曰吾不欲以金伤孝子之心所受禄均赡族人之孤遗者率常无余襄国夫人丧既殡与昆弟表乞庐于菆室卒哭而返着忠孝録五巻有歌诗十巻夫人和氏故相凝之后六子曰令闲右武卫大将军舒州团练使曰令畎太子右内率府副率早亡曰令玧右班殿直次未名卒曰令艟左班殿直次未名卒一女早亡孙男四人子升承务郎签书淮康军节度判官次未名卒子温右班殿直次未名孙女三人长适三班奉职葛逹次早亡次幼九年二月已酉河南永安县铭曰
　　王孙嗜学仁祖所知赐札丁宁实宠嘉之东平乐善马侯戒子寥寥千载公继其美
　　右监门率府率赠左领军卫将军防军天水县开国子墓志铭
　　君讳仲靡字和叔鲁恭靖王元份之曾孙濮安懿王之孙济隂郡王宗辅之子母惠国夫人裴氏初赐名补太子右内率府副率迁右监门率府率幼静黙不为遨嬉既长有志于学丁内囏治丧纪奉祭祀尽心竭力不得遂其学问之志继以育母婴疾累年躬亲药膳勤苦忧戚伤其生之不幸元祐七年四月戊寅感疾卒年二十有一娶郭氏生二女皆早夭君既殁郭氏服丧尽礼如君之存九年二月已酉葬河南永安县铭曰
　　濮王之孙济隂之子志于学问惟才之美濯濯嘉禾方秀而止










　　范太史集巻四十六
　　钦定四库全书
　　范太史集巻四十七　　　宋　范祖禹　撰皇族墓志铭
　　右武卫大将军宁州团练使赠襄州观察使襄阳侯墓志铭
　　侯讳令字君宝彰化军节度使舒国公惟忠之曾孙莱州防御使东莱侯从恪之孙武宁君节度观察留后鲁国公世规之子母泾阳县君和氏初赐名补右监门率府副率歴右监门率府率右千牛卫将军右监门卫大将军右武卫大将军代州刺史宁州团练使侯幼聪悟不为儿童戏惟喜笔砚长而好学鲁公爱之不使治他务惟令奉賔客掌词翰鲁公薨未禫而泾阳夫人弃养哀毁几灭性执丧五年无违礼生长富贵深以骄奢为戒志行修洁不蕲人知性仁爱不喜杀生婢仆有疾必躬为拯疗不迩声色好学不倦宗室称之元祐五年九月庚午卒年四十有四娶梁氏封和顺县君八男曰子囊右内率府副率早卒曰子买卒赠蕲州防御使蕲春侯曰子贽左班殿直曰子贺三班奉职曰子贤曰子赞曰子质曰子贲六女长适右班殿直李宗彞次适左侍禁刘和卿次适右侍禁路志行次适泾阳县尉邢希古二人在室孙男三人女三人九年二月已酉河南永安县铭曰
　　惟古邦君荒坠厥绪侯不骄溢以守贵富附以韩魏犹贵欿然凡厥子孙视侯之贤
　　楚州刺史本州防御使楚国公赠奉国军节度使諡良僖墓志铭
　　公讳世恩字君贶曾祖楚康惠王徳芳太祖第三子祖英国公惟宪考荣安僖王从式母【阙】　　　某氏初赐名补太子右内率府副率歴右监门卫率府率右千牛卫将军右监门卫大将军右武卫大将军梅州刺史熈寜七年神宗命公以潮州刺史楚国公主康惠王之祀正拜袁州刺史景灵宫奉安祖宗神御礼成以康惠绘像恩迁雅州团练使今上即位授楚州刺史本州防御使公幼有成人之量及长谦冲谨厚动循礼节居家孝友与人恺悌荣王之丧三年不入寝室不饮酒茹荤元祐元年兄崇信军节度使世采卒公哀悼感疾二年四月乙未薨年四十有七赠奉国军节度使諡良僖夫人宋氏封永康县君八男曰令勔右武卫大将军濠州刺史次早卒曰令瓈右侍禁曰令防曰令觌皆左班殿直曰令右班殿直早卒曰令珸左班殿直曰令剔右班殿直早卒九女长适故右班殿直宋安国次早卒次适左班殿直范湍卒次适陈州司法参军吴瓌卒次三人早卒次二人幼孙男十二人子裪三班奉职子禋右千牛卫将军袭楚国公子禨三班奉职子早卒子禄子祾子球子禬子琰子禅未仕二人幼孙女十人四人早卒六人幼九年二月己酉河南永安县铭曰
　　太祖洪支追王楚邦爰暨良僖啓楚故封禴祠烝尝荐其苾香龙衮桓圭以对先王于皇神宗敦睦继絶列圣在天緜緜瓜瓞公多孙子仁孝之祉乃公乃侯世奉楚祀
　　右班奉职妻安氏墓志铭
　　君安氏开封人曾祖靖赠太子右内率府副率祖居简供备库副使父巽左班殿直母马氏归宗室三班奉职子璎君在家孝于亲顺于长巧于女功及适赵氏事舅如父母奉夫如长上内外亲属无不得其欢心平居下气怡声未尝忤物宗族每娶妇辄指为法式奉职官深州君内治家事祭祀賔客必竭其力或捐脂泽奁具以佐赒急故奉职入官未几众翕然称之元祐八年十二月辛酉卒年二十有五一男一女皆幼九年二月已酉河南永安县铭曰
　　妇无攸遂是职中馈克相其夫以济外事宜夀而夭永赍厥志
　　右监门卫大将军赠博州防御使博平侯墓志铭
　　侯讳令骃字希才永清军节度观察留后宣城郡公惟和之曾孙宁国军节度观察留后宣城郡公从审之孙右屯卫大将军世仍之子母安福县君潘氏初赐名补右内率府副率歴右监门率府率右千牛卫将军右监门卫大将军侯幼丧父号毁族人几不忍闻当祭感荐具之不丰约日费甘疏粝以奉先祀如其志乃语人曰某之愿足矣事母以孝闻从师受书易好学不倦为词章雅丽清新美风姿善笔札字尤得古法娶朝散郎刘革之女先卒贵戚求昏预言资送钜万侯曰娶妻以为宗祀非为利也将再娶妻之妹或曰彼贫而陋侯曰贫陋而贤此吾所逑也将纳采元祐二年四月丁亥卒年二十有五一男曰子侃三班奉职一女在室九年二月己酉河南永安县铭曰
　　艺而有文宗子之秀天畀之明而啬其夀惟其不享以利厥后
　　右武卫大将军舒州刺史赠明州观察使追封奉化侯墓志铭
　　侯讳令愔字和叔彰化军节度使舒国公惟忠之曾孙武胜军节度观察留后韩国公从蔼之孙均州防御使武当侯世宣之子母普宁郡太君张氏初赐名补太子右内率府副率歴右监门率府率右千牛卫将军右监门卫大将军右武卫大将军舒州刺史性孝友厚重不妄笑语居家谨严接人谦恭口不言人过失好读书祁寒盛暑不少怠为篇章操纸笔立成音律奕射之艺无不通喜赒人之急属疾普宁夫人每往视之侯恐贻母忧虽至困强怡悦未尝言疾苦元祐二年三月丙子卒于显仁坊私第年三十三娶王氏【阙】夀县君七男曰子劢三班奉职曰子威右班殿直曰子三班奉职曰子奎子翚余皆幼三女长适三班借职郑燎余在室九年二月已酉河南永安县铭曰
　　言不訾毁无辱身兮力疾自悦恐伤亲兮君子之行宗室信兮庆则有余在后人兮
　　右武卫大将军光州刺史赠明州观察使追封奉化侯墓志铭
　　侯讳令壸字圣奥彰化军节度使舒国公惟忠之曾孙定州观察使博陵侯从质之孙右屯卫大将军世镇之子初赐名补太子右内率府副率歴右监门率府率右千牛卫将军右监门卫大将军右武卫大将军光州刺史侯幼孤事母兄孝友性纯俭治家如寒素者絶声妓之玩喜读书为歌诗屡求试换外官不许元祐五年十二月壬子卒年三十有六娶苏氏封永安县君一男曰子伯三班奉职早夭五女长适三班奉职髙去华次适左侍禁刘佖余在室九年二月已酉河南永安县铭曰
　　宠而能降富而能约惟孝惟忠必谓之学欲试其有讫未及施用昭厥美刻此铭诗
　　右监门卫大将军庆州刺史赠【阙】州【阙】　使追封遂宁侯墓志铭
　　侯讳令剸字子思同安僖靖王惟正之曾孙同州观察使冯翊侯从谠之孙安化军节度使世覃之子母武昌郡夫人郭氏继曰夀安郡夫人夏氏所生阎氏初赐名补太子右内率府副率歴右监门率府率右千牛卫将军右监门卫大将军元祐五年献所为文召试有司入等加庆州刺史六年五月丁丑卒年三十有三侯弱不好弄澹然终日无所忤夙丧父哀毁如成人事嫡母及所生无违礼友于兄弟处闺门雍穆上下无间言笃志好学未尝以声色自娱月入俸度所费外皆以市经史购祖宗御书前代笔迹畜异墨竒砚盈于箧笥为人美须髯善严饰进退雍容可观娶安氏封徳安县君三男曰子琥三班奉职曰子璪次幼三女长适假承务郎王偃次在室次早夭九年二月已酉河南永安县铭曰玉隠于山珠潜于渊其美发外如人之贤惟侯之行不晦亦显刻铭于幽以劝为善
　　右监门卫大将军赠登州防御使追封东牟侯墓志铭
　　侯讳令赛字圣美同安郡王惟正之曾孙同州观察使冯翊侯从谠之孙安化军节度使世覃之子母武昌郡夫人郭氏继曰夀安郡夫人夏氏所生阎氏初赐名补太子右内率府副率歴右监门率府率右千牛卫将军右监门卫大将军元祐六年五月丙戌卒年三十有二侯夙丧父毁瘠如礼性沈毅寛厚寡言志乐清静无他好燕居为小室聚书史图画躭玩无斁善威仪进退容止可观好施予得俸禄以济贫穷施浮屠无所爱卒之日家无余财娶任氏封崇徳县君二男曰子凉三班奉职次早夭四女皆在室九年二月已酉河南永安县铭曰
　　惟侯之生居养不移偃仰一室躭玩书诗自禔其身而不耉老瘗词于幽惟后之考
　　左班殿直妻吕氏墓志铭
　　君吕氏开封人父师道东头供奉官母张氏君年十七适左班殿直士仅徳州防御之子事舅至孝宗族长幼皆得其欢心勉其夫以学宫邸称贤元祐七年六月丙寅卒年十八生一男逾年亦夭九年二月己酉河南永安县铭曰
　　崧之下洛之浒藏诸幽惟永固
　　保宁军节度观察留后东阳郡公妻仁夀郡夫人李氏墓志铭
　　夫人李氏祖汉琼彰徳军节度使父文昶供备库使夫人年十五归于东阳郡公宗办宜于家和于族人富贵荣溢自视欿然尤好修身养性之术每阅儒释书欣然有所得常勉东阳公以学东阳由是力于文皇祐中为举首召试禁中独中髙选熈宁初薨夫人持戒絶荤茹澹泊缟素若将终身训诸子孙以学继东阳之业诸子孙服其教菲饮食躭经史寤寐勤劳数年之业成于是仲绾仲瑝仲缄士获继登科第迁优秩宗属改观以相劝励魏邸文学之盛由夫人之训也仁宗时尝召燕宫中夫人同命妇特髻见上顾之曰宗戚近属有徳者固当异数若东阳家无宜碌碌以朝诏有司命改服自后以包髻入当时荣之初封金乡县君后以夫贵封徳安郡君神宗时以积行之懿特封仁夀郡夫人元祐五年五月丁亥薨年六十有八至今宫邸言妇徳之美可以为闺门轨范者以夫人为称首男十六人曰仲富左率府率幼亡曰仲寻故羽林大将军黎州团练使赠郓州观察使追封东平侯曰仲绾故台州防御使赠武康军节度使追封崇国公曰仲瑝邠州观察使曰仲緎右武卫大将军端州团练使曰仲汧右监门卫大将军曰仲琨右千牛卫将军曰仲闿仲防并右监门率府率余七人皆早卒女十九人长适殿直张从懋次适供奉官李仲正次适侍禁王镐次适左藏宋安道次续侍禁王镐次适奉职髙烈次适侍禁石继承次适殿直李士宏次适假承奉郎周剔余十人皆幼亡孙男三十二人士获右武卫大将军濮州团练使士托右武卫大将军汀州刺史士陆右监门卫大将军士纯士怤并右侍禁士伴士舂士士泈并左班殿直士今士聪士琰士牵并右班殿直一人未赐名余十八人皆早亡孙女出适者八人未出适者十二人余皆早亡曾孙男二十二人不党右班殿直不谄不磷不溢不惑并三班奉职十二人未名余五人皆早亡曾孙女岀适者一人未出适者十有二人九年二月已酉从宣仁圣烈太皇太后之丧河南永安县铭曰
　　于穆夫人宗妇之贤有母之教蕃其子孙仁祖神宗异礼锡命凡厥有家宜视其庆
　　右监门卫大将军荣州团练使妻金华县君石氏墓志铭
　　君石氏洛阳人曾祖继逺赠太尉祖熈政赠右屯卫将军考中本供备库副使兄中立参知政事君幼专静不为嬉戏长适右监门卫大将军荣州团练使仲奚入见赐命服以夫贵封金华事舅姑孝接亲族恭教育子孙均一荣州好学所友多贤俊君具膳饮致馈遗未尝少倦荣州试学士院为第一君有助焉元祐三年正月丙辰卒年四十有三八男曰士缀右监门卫大将军曰士矼右侍禁第六第八皆幼四人未名而夭七女长适右班殿直冯安老次适右班殿直张采次适右班殿直杨安惇第七尚幼余亦早夭孙男九人曰不愠三班奉职八人皆幼孙女五人皆夭九年二月已酉河南永安县铭曰
　　石氏自卫碏为纯臣以及洛师世有显人贤淑宜家宗子之门克成其夫施于子孙
　　赠华州观察使华隂侯永安县君陈氏墓志铭
　　夫人陈氏曾祖尧咨赠太师尚书令兼中书令祖荣右卫尉少卿父知徳尚书虞部员外郎母董氏今封仁夀郡太君其先阆州人自髙祖秦国公显遂居开封今为开封人夫人年二十二适宗室赠华州观察使华隂侯世瑞封永安县君既嫁六年而观察捐馆除丧未几长子右屯卫将军令驺亦卒奉禄亦薄殆无以养给夫人安于穷约处之不忧鞠育幼子令郾尽其勤爱嫠居十七年始终如一令郾既长以左班殿直监泰州税乃迎侍之官夫人教子有素故居职见称荐者甚众元祐七年七月戊戌卒于官舍年四十有五二子即令驺令郾也孙男三人曰子惇三班奉职其二幼孙女二人适进士陈元均髙公肃九年二月已酉河南永安县铭曰陈氏大家奕世冠冕以及夫人在家亦显终养于子少报为善
　　右千牛卫将军妻李氏墓志铭
　　君李氏开封人曾祖应机赠户部尚书祖咸熈赠卫尉卿父昭嗣君年十五适右千牛卫将军士注事舅姑孝而谨接幼少和而肃千牛有美才善为文章尤通音律君闻其讲诵书史留意翰墨则喜稍习声乐则终日若有戚容千牛嘉其志悉屏他好自力于学试有司中髙选君有内助焉元祐已巳六月甲子卒年二十有一生一子早夭九年二月已酉河南永安县铭曰
　　关雎之诗以妇人勉夫以正为道化之行如君之少而能如此是可嘉也已
　　右监门率府率妻刘氏墓志铭
　　君刘氏开封人曾祖仁罕赠太子太师祖谦保静军节度使赠中书令考怀安供备库使母长安县君伊氏君年十六归右监门率府率仲轼率府不喜声色而颇好学君事舅姑夙夜不懈间斥奁具以佐率府与亲賔逰舅防御病饮药未愈君刲股肉为粥以进防御服之翼日而瘳上其事于宗正诸宫称其孝元祐五年正月已丑卒年二十有二男长未名而夭曰士钑右班殿直一女幼九年二月已酉河南永安县铭曰
　　截发教子陶氏之母割肌愈舅赵宗之妇千载之后过者式墓
　　右千牛卫将军赠左屯卫大将军墓志铭
　　公讳仲肩字圣稽汉恭宪王元佐之曾孙安逺军节度使同平章事密国公允言之孙巴州团练使祁国公宗説之子初赐名授右内率府副率三迁至环卫官元祐七年五月戊戌卒年三十有四赠大将军公幼聪敏乐诗书无富贵之习事上以恭接下以礼兄弟聚居雍睦尤喜赈施急难皇族姻媾或非士族公常耻之父母察其意及昏为求公族得杨氏故中书令崇勲之孙女公既没治家规范一不改其旧教诸子以善道宫中称贤六男曰士左班殿直曰士幰曰士防曰士□皆右班殿直二人幼未赐名五女长适三班奉职张昞一在室三早卒九年二月已酉葬河南永安县铭曰
　　诗歌鲁侯夀母令妻屯卫有室其徳克谐公虽早世子孙保之
　　右武卫大将军通州团练使赠洪州观察使追封豫章侯墓志铭
　　侯讳令琮字子竒太尉中书令冀王惟吉之曾孙武宁军节度使楚国公守巽之孙镇宁军节度使开府仪同三司遂国公世该之子母李氏南阳县君继母李氏夀昌县君侯性沈厚方二三嵗出语辄惊人有老成之风初赐名授右内率府副率歴右监门率府率右千牛卫将军右监门卫大将军右武卫大将军常州刺史以大将军领通州团练使遭母南阳县君丧粥饮不入口三日毁瘠追慕事父尽孝亲教诸弟以经史勉之以学由是诸弟皆以文学试换多为文资见称于人侯长于诗书好论语孟子老荘虽闲燕非法言不道出居外第俾诸子接朝士通世务效官知所守久之复还宫邸感先人栋宇而哭元祐七年六月已未卒年四十有九娶董氏封蓬莱县君三子曰子球三班奉职曰子瑛右班奉直曰子道三班奉职四女长适左班殿直焦通次适进士刘希顔二幼九年二月已酉葬河南永安县铭曰曾孙侯氏惟忠与孝克显克承祖考之教俾其后人永有则效
　　范太史集巻四十七
　　钦定四库全书
　　范太史集巻四十八　　　宋　范祖禹　撰皇族墓志铭
　　赠左领军卫将军墓志铭
　　君讳令迤冀康孝王之曾孙僖安公守巽之孙镇宁军节度使开府仪同三司遂国公世该之子初赐名补太子右内率府副率迁率府率性孝友谦恭好学刻意于书史文章将求试有司元祐元年七月辛未卒年二十有二娶王氏朝奉郎子渊之女九年二月已酉河南永安县铭曰
　　陋巷之士易以成名公子公孙鲜克有声惟君力学有志于古如适千里踬于跬歩
　　右监门卫大将军妻孝感县君王氏墓志铭
　　君王氏曾祖惟志左屯卫大将军祖凯威武军节度使赠太尉父大方西京左藏库使嫁右监门卫大将军令诚性惠和勤俭甚宜其家元祐元年闰二月已酉卒年二十有三二男长不育次曰子孟三班奉职一女幼九年二月已酉河南永安县铭曰
　　王氏世将于归公族胡啬其年不畀遐福
　　右侍禁妻翟氏墓志铭
　　君翟氏开封人曾祖藏之内殿崇班祖仪供备库副使父元衡右宣徳郎君幼端丽勤于女工组紃之事承顺父母顔色无违年十五归相孝定王孙成州防御使之子右侍禁士抡事舅姑尽妇道从夫之官监武胜军酒税元祐四年七月癸巳卒于官舍年十有九九年二月已酉河南永安县铭曰
　　翟氏自周世有显人之子于归早陨厥身
　　右侍禁妻郑氏墓志铭
　　君郑氏世氏族少卿随之孙女归右侍禁令诇事舅姑孝以勤从夫顺而正雍容肃慎以礼自防娣姒称其贤元祐二年九月卒年二十有二九年二月已酉河南永安县铭曰
　　郑本姬氏来归公族如春之华其陨何速
　　左班殿直妻钱氏墓志铭
　　君钱氏髙祖吴越忠懿王曾祖惟演英国公祖晦赠定武军节度使父景祥右宣徳郎君年十五嫁宗室左班殿直令愇事舅姑尽妇道处闺门之内肃如也赵君伯叔兄弟最众多君奉其长以敬待其幼以和下至婢妾皆得其欢心元祐四年六月戊申卒年十有七一女幼九年二月巳酉河南永安县铭曰
　　钱自吴越纳其山川女为宗妇珪组蝉聨既克有家而不永年
　　随州观察使汉东侯妻陈留郡君吴氏墓志铭
　　夫人吴氏曾祖廷祚永兴军节度使追封燕王祖元庆左羽林卫将军父守仁西京左藏库副使母华容县君髙氏尝梦羣女鲜服拥旌仗而至有一女跪拜于前父占之曰必有女贵者及生室有红光家人异之年十七适故随州观察使汉东侯宗楷事舅姑尽妇道治家恭勤节俭虽臧获亦遇之以礼媵妾满前无妒忌之行主于慈爱有馈生者必育之而不忍杀嵗放禽鱼以万数轻财好施赈贫恤孤侯先娶崔氏有寡妹无子夫人待之如已妹人莫知其非亲侯薨夫人教子以义俾开閤延賔客当世名士乐从之游故子孙以多才显于宗藩元祐八年六月庚午卒于春明坊之别邸年七十有四九年二月已酉从宣仁圣烈太皇太后之丧河南永安县啓侯之窆而合诸墓男十有五人曰仲臯建州观察使曰仲俟卒赠密州观察使曰仲参卒赠右屯卫大将军曰仲晊右监门率府率曰仲廖右武卫大将军文州团练使曰仲冉右监门卫大将军宁州刺史九人未名而卒六女长适西京作坊使张扶封长夀县君次适东头供奉官杜宗弼封长安县君次适内殿承制张瑛封福宁县君次适左班殿直郭若一封福昌县君次适左侍禁吴祥封仁夀县君次适东头供奉官娄嗣正封永康县君孙男二十有四人士富右武卫大将军荣州团练使士极右武卫大将军吉州刺史士侐右武卫大将军庆州刺史士鳣右监门卫大将军士品故左领军卫将军士晋右侍禁士赣右监门率府率士闻士许士闛皆右侍禁士葆士堵士莅士愰士咥士皆左班殿直士暇士士士侍士防皆右班殿直三人未名孙女十有九人长适左侍禁向正卿次适东头供奉官陈迪次适西头供奉官康伸次适润州司法参军郭弼次适左班殿直李端信次适右班殿直郑造次适假承务郎李垣次适三班奉职唐公彦次适假承务郎孙公宣次适三班奉职刘璹次适三班奉职张珪次适三班奉职孙思诚余在室曾孙二十人不刚不器不恡不贪皆三班借职不习右班殿直不求不忧不刿不愆皆三班奉职余未仕曾孙女二十有二人铭曰
　　宗子宗妇居天属之贵享天禄之富所不足者为善所可愿者永年也如夫人之福禄夀考子孙众多其为善也可知矣
　　权孟州节度推官妻田氏墓志铭
　　君田氏曾祖承谓赠左骁卫将军祖绍渊赠右金吾卫将军父良佐西京左藏库副使母旌徳县君赵氏君既笄适冯翊侯之子孟州节度推官子栎初君在提孩赵君祖母柴夫人尝谓其女旌徳君曰我孙子栎当娶此女后柴夫人卒冯翊侯亦卒君父母以赵君孤幼欲求昏它族察君意不可故卒归赵氏是时赵君补三班奉职未几以词学登科赐进士出身改授文资亲族以此多君随夫寓于博州元祐六年八月卒于博年二十有一男女各一皆幼九年二月已酉葬河南永安县铭曰凤得其凰和鸣锵锵防日苦短别日苦长
　　右千牛卫将军妻仙源县君王氏墓志铭
　　君王氏父诜文州团练使尚越国贤惠大长公主越国养君以为子君既长事所养礼敬不怠越国亦爱之如已出为择良匹年十七嫁宗室右千牛卫将军子纶入谢禁中神宗延问进止如礼言对详而不华神宗嘉叹优赐金帛两宫太后遣中使劳问皆有赐焉君事舅姑孝睦夫族曲有礼意居务简俭专诵释氏书元丰八年十月庚寅卒年十有九太皇太后赐钱十万赙其丧一男曰伯益二女皆早卒九年二月已酉河南永安县铭曰
　　英宗之女贤惠有闻女嫁宗子芝兰染芬
　　右监门卫大将军妻崇安县君石氏墓志铭
　　君石氏曾祖保吉太祖朝尚公主祖先普光州团练使考继勲左藏库副使幼竒警能读班大家女戒及笄聪明和静归右监门卫大将军士鄄事皇姑彭城郡君尽妇道执姑丧毁瘠性不妒忌能和其族人元祐三年七月辛亥卒年三十有三三女二早卒季女生七年矣九年二月已酉河南永安县铭曰
　　石氏近世昏姻天属以及其孙来嫁公族朱轮煌煌彤管炜炜不克偕老中道而止
　　左班殿直妻吴氏墓志铭
　　君吴氏曾祖均赠太子左清道率府率祖世安赠左朝散大夫父沛左朝散郎母伊氏华容县君天资聪慧柔顺善音律年二十归原州防御使仲防之子左班殿直士専从姑齐安郡君入谒禁中赐霞帔服事舅姑孝接娣姒睦约于奉已至躬自澣濯元祐五年九月乙亥卒年二十有二二女皆幼九年二月巳酉河南永安县铭曰
　　有吴之先泰伯仲雍庆流苖裔以有延陵女嫁于宗命服是膺早世而陨未克显承
　　右监门卫大将军妻夀安县君张氏墓志铭
　　君张氏曾祖永和赠太尉祖茂则入内内侍省都都知宁国军节度观察留后父巽客省副使母夀昌县君髙氏年十九适右监门卫大将军士宥性靖淑闲于容止奉祭祀无违礼其家宜之事寡姑朝夕不懈元祐五年三月戊辰卒年二十有二一女早夭九年二月已酉河南永安县铭曰
　　瞻彼西陵祖宗之原从先后永固万年
　　右监门卫大将军妻孙氏墓志铭
　　君孙氏曾祖可度祖成赠左监门卫大将军父吉左金吾卫大将军母延安郡君费氏君幼孤鞠养于兄嫂敬服姆教容止有闻年十六适右监门卫大将军士愫事寡姑尽妇道居家雍睦元祐六年九月辛亥卒年二十有六三男早卒二女皆幼九年二月已酉河南永安县铭曰
　　西陵之原祖宗所宅从夫家是谓天属
　　赠防州观察使南康侯墓志铭
　　侯讳世掌字持正越懿王徳昭之曾孙彰化军节度使舒国公惟忠之孙保宁军节度使安僖公从信之子妣富阳郡夫人孙氏所生母赠太宁县太君徐氏初赐名补右内率府副率累迁右监门卫大将军右武卫大将军威州刺史光州团练使元祐七年九月辛丑卒年四十有六侯性清约不以纷华盛丽为悦藏书满室喜与贤士游亲旧急难毕力赒之九年二月已酉葬河南永安县铭曰
　　与奢宁俭为礼之本好书日益好施日损泛爱亲仁其道则逺
　　赠青州观察使北海侯墓志铭
　　侯讳士倞字子强信安僖简王允宁之曾孙越州观察使防稽侯宗敏之孙定武军节度观察畱后博陵郡公仲仍之子初赐名补太子右内率府副率累迁台州刺史性谦约厚于族人处其事不啻如已事弟妹幼孤者尽力鞠育以至昏姻皆有成立宗室称之元祐四年四月乙卯以疾终于正寝享年三十三娶曹氏封仁夀县君一男曰不惕三班奉职三女长适何兴宗次皆幼九年二月已酉葬河南永安县铭曰
　　君子务本爱始于亲幼吾之幼以及他人惟侯之行有志于仁
　　右千牛卫将军妻崇徳县君郭氏墓志铭
　　君郭氏曾祖慥海州司理参军祖珪承奉郎父履祥年十八适北海郡王之子右千牛卫将军仲奒性淡素善书礼勤孝尽妇道与夫相待如賔平居无戏言元祐七年二月甲子卒年二十有一一女早夭九年二月巳酉河南永安县铭曰
　　冀妻馌耨梁妇举案幽人之正中不自乱家道尚严圣哲所叹
　　右武卫大将军台州刺史妻仁夀郡君曹氏墓志铭
　　君曹氏开封人曾祖玹赠左屯卫将军祖仅赠左骁卫大将军父谔赠左武卫将军年十五适右武卫大将军台州刺史士倞治家循理常以奢僭为戒北海侯好义君尤喜之抚诸幼御婢妾皆曲有恩意元祐五年正月壬戌卒年三十有七一男曰不惕三班奉职三女长适何兴宗次皆幼九年二月已酉河南永安县铭曰曹氏勲族赫奕后家女适宗子俭而不华凡厥子孙母失之奢
　　钦州防御使妻安康郡君柴氏墓志铭
　　夫人柴氏世京师人曾祖禹锡赠中书令尚书令祖宗亮赠太子太师父贻宪赠左骁卫大将军母夀安县太君张氏夫人在家时事父母孝敬待人寛以和内外亲族无长少皆称之既笄适钦州防御使世表逮事舅姑如父母皆得其欢心其待钦州循理而顺以善相告钦州亮直行已有方尝曰夫人助我舅姑没执丧哀毁平居奉佛持斋多蔬食戒杀生赈施孤贫几五十年终始如一初无疾病一夕勉钦州以自爱重守旧节教子孙元祐六年八月甲午卒年五十有八六男曰令佗右内率府副率曰令皛右内率府副率皆早卒曰令甘右武卫大将军保州团练使曰令椿卒赠右领军卫将军曰令航右监门卫大将军曰令泮右千牛卫将军三女长早卒次适故侍禁李需次适侍禁张汝弼孙男十一人子平三班借职次子受未官子兆殿直子力奉职次七人未官孙女四人长适奉职张宗璟次适奉职武詧二人在室曾孙女二人九年二月已酉河南永安县铭曰
　　柴氏大宗作配于宗率妇之职性孝惟恭从夫之荣大邦啓封庆在后人乃侯乃公
　　右监门卫大将军赠洺州防御使广平侯墓志铭
　　侯讳士颖字济叔濮安懿王之曾孙宁海军节度使沂国公宗咏之孙郢州防御使仲山之子母临安县君王氏初赐名补太子右内率府副率三迁至所终官自能言至丱性质和静为儿戏必陈书帙笔砚七嵗从诸父兄择师友以经史自课日诵数百言及冠通大义为词章清警藻赡王家故多前代名帖心想手临为人书石刻以百数或报以珍玩却而不受风格整秀内融外润耻为膏粱之饰顶破乌帽防欵段马日奉朝请出入闾巷人莫知其王孙也事母至孝属疾恐贻亲忧忍不治者累月元祐二年九月丁丑卒年二十有五娶王氏男女各一人九年二月已酉葬河南永安县铭曰
　　濮国子孙众多蕃衍广平好学亦乐为善纯素之行虽隠而显
　　右侍禁妻刘氏墓志铭
　　君刘氏曾祖永崇供备库使祖允济赠左骁卫将军父仲逵供备库副使母靖安县君蔡氏年十七适右侍禁士洞容质婉淑性识聪悟巧于女工通文史能为诗奉舅姑孝事夫顺族人称之元祐四年七月戊寅卒年十九九年二月已酉葬河南永安县铭曰
　　归于王孙宜其室家三嵗为妇夀胡不遐
　　右班殿直妻林氏墓志铭
　　君林氏曾祖懋祖秀保防指挥使父泽东头供奉官母董氏适右班殿直子缙事舅姑孝与娣姒辑睦恭俭温惠治家有法元祐八年七月丁亥卒年二十有六一男早夭九年二月已酉葬河南永安县铭曰
　　林氏之先问礼孔门名过泰山千古如存归于公族不享永禄夀夭自天云何其速
　　贺州团练使妻长安县君侍其氏墓志铭
　　君侍其氏曾祖某赠左千牛卫上将军祖溥供备库副使父防右侍禁适右武卫大将军贺州团练使天水郡公士隽事舅姑孝闺门雍穆无愠色怨言治家有常法饮食衣服器皿不为华侈取适而已元祐元年七月已巳卒年三十有七七男曰不溢右监门率府率曰不惑右班殿直曰不愚不怍未仕余皆早卒五女二早卒孙男二人女一人九年二月已酉河南永安县铭曰妇之徳惟中馈勤于家俭弗侈从西陵利后嗣




　　范太史集巻四十八
　　钦定四库全书
　　范太史集巻四十九　　　宋　范祖禹　撰皇族墓志铭
　　左武卫大将军贵州刺史妻渤海县君髙氏墓志铭
　　夫人髙氏曾祖琼赠太师尚书令中书令韩武烈王祖继和赠左金吾卫上将军父遵武文思副使母李氏夫人以元祐八年八月归宗室右武卫大将军贵州刺史子骞十二月癸亥卒年二十有三夫人性惇惠在父母家柔静而和巧于女工善笔札既嫁事舅姑如父母相夫以正而顺诲子以义而慈贵州前夫人男女十八人夫人鞠育一如已出虽处室未易寒暑及卒男女号慕哀毁一如丧亲妣焉五男曰伯应曰伯膺曰伯广皆三班奉职曰伯庆曰伯廑五女在室九年二月已酉葬河南永安县铭曰
　　夫人之归鸣雁始旦宛其没矣嵗律方晏有子十人爱母无间
　　右监门卫大将军赠蕲州防御使蕲春侯妻长夀县君杜氏墓志铭
　　夫人杜氏曾祖彦钧赠安化军节度使祖赞皇城使父宗旦归宗室故蕲春侯子买封长夀县君性慧巧善治家事舅姑孝接亲族和虽媵妾遇之必以礼居侯家俭若寒素之族衣服不喜华侈厌逐游观之乐侯以贤称于宗室夫人有内助焉侯卒夫人居丧如礼不饮酒茹荤元祐八年六月庚申卒年二十有九三男曰伯璵早卒二人幼三女在室九年二月已酉葬河南永安县铭曰
　　杜氏之先世出陶唐嫔于宗子佩玉锵锵蚤世而陨令问不防
　　三班奉职妻安氏墓志铭
　　君安氏开封人曾祖靖赠太子右内率府副率祖居简供备库副使父巽左班殿直母马氏归宗室三班奉职子璎君在家孝于亲顺于长巧于女工及适赵氏事舅如父母奉夫如长上内外亲属无不得其欢心平居下气怡声未尝忤物宗族毎娶妇辄指为法式奉职官深州君内治家事祭祀宾客必竭其力或捐脂泽奁具以佐赒急故奉职入官未几众翕然称之元祐八年十二月十八日卒年二十有五一男一女皆幼九年二月已酉葬河南永安县铭曰
　　妇无攸遂是职中馈克相其夫以济外事宜夀而夭永赍厥志
　　赠开府仪同三司昌国公妻同安郡君安氏墓志铭
　　夫人安氏京师人曾祖解州防御使习祖左侍禁懐正父东头供奉官承祐母李氏年十七归宗室昌国公仲騑事舅姑谨肃治家有法待内外亲属无贵贱长幼一以礼虽遇婢妾亦未甞大声色故无不得其欢心故和义郡夫人昌公之继母也夫人奉之愈加敬顺未尝以纤介致异昌公事继母亦以孝闻人以为有内助焉既而公先夫人捐馆夫人执舅姑及公之丧哀毁尽礼戒子孙必以慈俭为称首子孙服其教训循以为法累封同安郡君元祐七年四月壬午卒年五十有六九男曰士感右武卫大将军渭州刺史曰士齿右内率府副率曰士趋左班殿直曰士勿右班殿直曰士颁右班殿直卒四人早夭女二十人适左侍禁刘鈜供备库副使张从厚西头供奉官葛世明承务郎刘公佐三班奉职王审方二人幼十三人皆早卒孙男五人不求三班奉职不愚右班殿直不惑三班奉职二人幼孙女三人二早夭一人在室九年二月已酉河南永安县铭曰涧溪沼沚潢污行潦筐筥锜釡苹蘩蕰藻夫人是职公侯之宫着为壸则继彼国风
　　右侍禁妻张氏墓志铭
　　君张氏世京师人曾祖玉赠中书令兼尚书令祖耆赠太师中书令兼尚书令父举一左藏库使母任氏封永安县君君天资勤俭志于女工父母爱之归宗室右侍禁士普嵗时祠享馈奠必尽恭敬礼如事生宗族称焉奉姑孝谨治家和柔从夫官于汜水元祐四年七月壬申卒于官舍年二十有四一女幼九年二月已酉葬河南永安县铭曰
　　惟张氏遭遇献后仁祖之世宠禄盛大子孙众多昏姻公族宜矣降年不永其命也夫
　　右班殿直妻陈氏墓志铭
　　君陈氏阆州人曾祖省华赠太师尚书令兼中书令秦国公祖尧佐相仁宗赠太师中书令兼尚书令郑国文惠公父象古右宣徳郎母陆氏继母郑氏君幼頴悟长而端丽巧于女功奉顺母教未尝有违母有所怒君在傍必移而为喜其言如不出诸口家人未尝闻笑语之声适宗室右班殿直子明冀王之后也以孝敬为舅姑所爱族人莫不宜之元祐七年三月丙申卒年二十三二女皆幼九年二月已酉葬河南永安县铭曰
　　有嬀之后国为陈氏郑公文孙来嫁宗子方华而陨如彼桃李
　　右武卫大将军赠华封观察使追封华隂侯墓志铭
　　侯讳仲遄字行可魏恭献王元佐之曾孙平阳懿恭王允升之孙武宁军节度观察留后彭城郡公宗厚之子母王氏同安郡君继曰曹氏夀安郡君初赐名补太子右内率府副率歴右监门率府率右千牛卫将军右监门卫大将军原州刺史风仪秀伟神气惇实幼不好弄读论语孟子通大义既长服膺儒术覃思经典英宗患宗室不学增教官立课式俾日试月考由小学升大学简不率教者损俸以惩之侯夙夜勤励率常中选神宗以经术取士侯治易及周礼大宗正以名闻两试秘阁不中第遂不复举徧读歴代史氏诸子百家之书间为歌诗杂著以见志神宗大兴太学教养多士侯以宗室不可无学图立宗子学立升进法条上之防西师兴不报天子朝飨太庙侯以司尊相灌鬯礼成因论周官尊彞作上中下三篇奏之屡欲试吏事龃龉不得施乃絶意于仕教二子力学试有司中选元丰二年魏邸灾侯力负所蓄经史以出室无了遗徙居京城之西北隅门无车马之迹与兄弟和乐辟轩于序南手植丛竹作篠轩记以志焉日以诗酒自娱初与教官侯溥逰甚欵密溥死累年因过其墓作诗以吊之又与进士刘克敦为布衣交克敦死哭之于墓为哀词十章宗室称其善交元祐二年正月已巳卒年三十有七娶刘氏封永康县君六男曰士宇以文学中选为左承议郎曰士淝试亦中格为侍禁曰士洋殿直曰士嶟曰士隆曰士巵皆殿直五女长适殿直张焘次适借职髙秩三尚幼孙男女十六人九年二月已酉河南永安县铭曰
　　英宗劝学侯入鼓箧神宗造士侯出挟防雝雝在宫肃肃在庙公子信厚邦国之教
　　前右监门卫大将军墓志铭
　　君讳令骍太尉中书令冀王惟吉之曾孙陈州观察使淮阳侯守约之孙镇江军观察留后北海郡公世静之子母襄阳郡太君张氏继母夀光县君慕容氏元祐五年十月癸丑卒年二十有九娶徐氏永宁县君五男一女九年二月已酉葬河南永安县铭曰
　　厥祖考惟公侯厚其终掩诸幽
　　左班殿直妻翟氏墓志铭
　　君翟氏开封人曾祖藏之内殿崇班閤门祗祖仪供备库副使父元弼西头供奉官母皇伯彭城郡公宗厚之女君幼丧母鞠于父性至孝卓然有立父命主闺门之事家人裕如也及长适母兄故华隂侯仲遄之子左班殿直士隆事姑谨而敬治家严而理相其夫以正而顺中外族人称之元祐八年十二月壬申卒年十有六一女曰冯奴九年二月巳酉河南永安县铭曰君出自赵归为宗妇才华而陨何夙不莫
　　右监门卫大将军赠博州防御使博平侯墓志铭
　　侯讳令岏字子固赠昭信军节度使英国公惟宪之曾孙赠金州观察使新兴侯从郁之孙赠洺州防御使广平侯世芬之子初赐名补太子右内率府副率歴右监门率府率右千牛卫将军右监门卫大将军元祐四年五月甲申卒年二十有八侯幼而老成及长笃学治诗书襁褓丧父所生母刘氏适人侯及冠始知之访求无所不至俸入罄其所有庆吊人事皆絶期以知存没而后已元祐三年得其母迎入宫晨昏定省竭力致养乃有生意寝食始自安宗族称孝娶张氏封夀安县君三男曰子确三班奉职二人并女皆幼九年二月已酉河南永安县铭曰
　　昔唐徳宗乱失其母辙迹四海没身弗覩惟侯克孝终得其亲凯风寒泉今有令人
　　三班奉职墓志铭
　　君讳子皓字商老赠莱州防御使东莱侯从恪之曾孙赠武宁军节度观察留后鲁国公世规之孙右武卫大将军贵州刺史令卞之子嫡母乐平县君徐氏所生母王氏初授三班奉职幼不妄言笑既长能自择所守有老成人之志燕居端肃如见大賔与人交必求胜已者事父母以几微而谏亦无少忤其意接亲族和顺而有礼义内外莫不敬爱之十嵗能为诗往往有惊人之句六经诸子百家无不该览每旦未冠栉手已执巻夜分犹闻书声父欲室之【阙】　登一第以为亲荣誓不娶也笃志于学过勤得疾事亲素谨虽病未尝去侧父母屡遣终不易其志也元祐七年正月癸丑卒年二十所为诗赋杂文十五巻藏于家九年二月已酉河南永安县铭曰
　　英英公子被文华兮少而强学乐无家兮天畀之才生有涯兮既冠而字命不遐兮
　　左班殿直妻李氏墓志铭
　　君李氏开封人曾祖惟寳赠左骁卫大将军祖宗旦西京左藏库副使父豫右侍禁母柴氏年十八归左班殿直士铙事舅姑孝敬嫁之明年姑病扶侍躬承汤药灼臂祈请数日而愈元祐六年六月辛亥卒年二十有一一男一女皆幼九年二月已酉河南永安县铭曰妇道内夫家外父母家唯事舅姑孝斯可已矣降年不永其命矣夫
　　右屯卫大将军妻康氏墓志铭
　　君康氏京师人曾祖琪左内率府率祖公元左侍禁閤门祗父徳济供备库副使母长安县君王氏适左屯卫大将军仲瞒不逮事舅事姑以孝闻元祐二年五月丙子卒年三十有四三男曰士宰曰士遃曰士唪并左班殿直女二人皆幼九年二月巳酉葬河南永安县铭曰
　　凡妇之行宜莫如孝姑慈而从古之善教子孙绳绳永有则效
　　左奉议郎妻旌徳县君彭氏墓志铭
　　君彭氏京师人曾祖睿武昌军节度使赠中书令祖再问右千牛卫上将军父崇一左藏库副使母安福县君折氏年十八归右内率府副率令珦君幼聪慧端静精于女功嵗时为竒巧纤丽以献中外尊亲而自服用甚质归率府事舅姑勤敬所居隘狭几不容足邻舍未尝闻人声率府以千牛将军大宗正与教官偕荐补外官召试秘书省换授奉议郎监滑州仓草场君治内益清俭雅尚清素有儒者风元祐六年二月丙辰卒于官舍年二十有八四男三早亡幼曰子砥三女皆幼九年二月已酉葬河南永安县铭曰
　　逺矣彭氏大邦之后归于公族宗子之秀克成其家不享眉夀
　　右屯卫大将军妻安乐县君陈氏墓志铭
　　夫人陈氏其先泉州人自曾祖宁逺军节度使文顗始居京师今为开封人祖缓大理评事考承徳东头供奉官夫人幼警悟未笄适右屯卫大将军世侹事舅姑孝谨抚育子孙下逮媵御莫敢不肃而皆得其欢心内外亲族贫乏者必赒恤之亲疏轻重各称其情人无间言屯卫在宗子中号为家法可称者夫人内助预有力焉元祐四年六月乙卯卒七男曰令休右金吾卫大将军成州防御使曰令族右武卫大将军髙州团练使余皆卒女适内殿承制杨应善孙男女二十有三人曾孙男女七人九年二月已酉河南永安县铭曰
　　帝舜之后胡公国氏在齐为田苗裔实繁夫人宜家内外雍肃以有子孙显于公族
　　右千牛卫将军赠左屯卫大将军墓志铭
　　公讳令致字景炤赠彰化军节度使舒国公惟忠之曾孙赠宣州观察使宣城侯从谨之孙贵州防御使世怙之子母大宁郡君邢氏初赐名授右内率府副率歴右监门率府率右千牛卫将军公幼不好弄举止严重长治书易徧观先儒及近世名家义説择其善者从之其余诵习不务博而贵精非终帙非尝越视他书论语孟子荀掦诸书皆能讽诵学李白歌诗沈传师字书平居静扫一室文史笔砚列置后前正坐或竟日素乐施与或以贫乏告则视其戚疎缓急而厚薄先后之甚者不暇请于父兄或解衣乞之无难色性笃孝视父母色少有不悦未甞安寝已而见喜容必命酒自庆元祐二年得疾大寜郡君素钟念每来视公必自力冠栉而兴若无所苦者嘱兄弟以俭葬十一月壬申卒年二十有五娶张氏二女在室九年二月已酉河南永安县铭曰事亲色难子夏所闻力行有余笃志典坟施不获报早陨厥身
　　右武卫大将军庆州刺史妻徳安县君王氏墓志铭
　　君王氏髙祖承衍尚秦国大长公主赠尚书令郑王曾祖世隆赠尚书令祖克明昭州团练使父诲文思副使君生于富贵天资淑懿长适右武卫大将军庆州刺史世劬事舅姑尽妇道治闺门以礼法奉祭祀敬而严恤惸独惠而均元祐四年十一月壬午卒年三十有九六男曰令夤左班殿直次早亡曰令澶左班殿直曰令愩曰令竿皆右班殿直次未赐名八女长适右班殿直季珣次适三班奉职杨训二早亡余在室九年二月巳酉葬河南永安县铭曰
　　诗歌硕人宗族盛大惟君之贵赫奕内外虽不眉夀亦显不晦
　　右侍禁墓志铭
　　君讳士爚字明叔濮安懿王之曾孙广陵郡王宗谊之孙英国公仲论之子母建安郡君杜氏五嵗授右班殿直濮王二王夫人祔园庙转左车迁右侍禁少秀頴好学性纯孝英公薨哀毁感疾而卒年二十实元祐四年十一月已酉娶髙氏【阙】祖【阙】在大夫之侄九年二月已酉河南永安县铭曰
　　子野毁卒春秋哀之虽不胜丧君子懐之
　　左班殿直妻李氏墓志铭
　　君李氏曾祖继隆赠太师尚书令兼中书令楚国公祖昭亮赠太师尚书令兼中书令追封崇国公父惟赏赠右骁卫将军母曹氏沂王之孙女年十五适淮康军留后沂国公之子右班殿直士澧君聪慧而安静幼丧其母深处房闼兄弟罕见其面既嫁事舅淮康孝敬衣服饮食不务华侈见其夫好学则有喜色欲罄所有以助之元祐三年十二月癸酉卒年十有六九年二月已酉河南永安县铭曰
　　父母后族舅夫天属其新孔嘉其究何促
　　右武卫大将军贺州刺史妻长夀县君刘氏墓志铭
　　君刘氏开封人曾祖知信赠太师中书令祖承嗣皇城使资州刺史父永夀三班奉职君柔顺寡言好施恶杀承上御下动循法则族人皆乐其有纯徳诸子虽幼切于求师以教之常语其夫以子孙不立为衣冠之耻年十五适右武卫大将军贺州刺史士荐封长夀县君元祐三年十月甲午卒年二十有九二男曰不侮三班奉职次幼三女长适李伟余皆幼九年二月已酉河南永安县铭曰
　　不荣世禄以教其子贤母之行宜贲彤史
　　赠曹州观察使妻安康县君王氏墓志铭
　　夫人王氏开封人曾祖汉忠保静军节度使赠司空祖【阙】政睂州防御使赠司徒父道恭庆州团练使赠明州观察使夫人幼端慧不为嬉戏既笄柔闲婉淑事父母孝敬年十八归宗室赠曹州观察使济隂侯世统封安康县君入见坤仪殿慈圣光献皇后顾问家世夫人言母永嘉郡太君李氏章懿皇后之侄也慈圣劳问久之夫人性温静衣服饮食约而不华喜赒中外之贫者事姑如母友娣姒如同气敬夫如賔主左右给侍未甞见其喜愠之色而皆得其欢心济隂侯病且卒夫人悲泣感疾敕诸子曰尔曹幼孤宜力学治身以无防先王之训则吾虽死目且瞑矣诸子恭慎能如其教嫠居十余年元祐八年五月癸未卒年五十男五人曰令香右千牛卫将军曰令傪内殿崇班次早卒曰令礿左班殿直曰令防右班殿直三女长早卒次适潘椉次适王仅皆三班奉职孙男【阙】人子防三班借职余皆幼孙女五人九年二月已酉河南永安县铭曰
　　显以世族嫔于宗室守义而教实惟母徳子孙诜诜先训是则








　　范太史集巻四十九
　　钦定四库全书
　　范太史集巻五十　　　　宋　范祖禹　撰皇族墓志铭
　　右金吾大将军潍州刺史充本州防御使赠安化军节度观察留后追封髙密郡公墓志铭
　　公讳令教字景脩曾祖惟忠彰化军节度使舒国公祖从质定州观察使博陵侯考世京徐州观察使彭城侯母临安郡夫人张氏初赐名补右内率府副率歴右监门率府率右千牛卫将军右监门卫大将军右武卫大将军环州刺史左武卫大将军成州团练使右金吾卫大将军潍州防御使公少聪敏善属文通五经诸子百家无所不观蓄书数万巻美风仪洞晓音律好读晋史慕嵇叔夜阮嗣宗之为人闲居座右多植修竹每援弦赋诗超然有遗世之志然尊贤乐施常若不及奉身端洁治家简俭元祐五年四月庚子薨临终戒诸子以不能终养为恨年四十有四着诗书大义十卷歌诗集十巻娶郭氏故参知政事防之曾孙封徳安县君先公一年卒九男曰右监门卫大将军子云曰右班殿直子思曰三班奉职子防曰子才余皆幼女十人长适右侍禁向子平次适右班殿直钱岵余在室九年二月已酉河南永安县铭曰
　　博陵之孙彭城之子敏而好学世济其美振振信厚时如麟趾
　　安化军节度观察畱后髙密郡公妻徳安县君郭氏墓志铭
　　夫人郭氏曾祖防中书令襄国文懿公祖绍升光禄卿父肃之母陈氏夫人适安化军节度观察畱后髙密郡公令教性静専愿顺歴三十年其终如初门中无愠色无怨言治家有常法其饮食器皿虽不丰侈而必精以防其衣无故新澣濯缝纫而必洁以完其语言周旋容止进退必从容以和元祐四年三月壬午卒年四十有四九男曰子云右监门卫大将军曰子思右班殿直曰子泰三班奉职曰子才余幼九女长适右侍禁向子平次适右班殿直钱岵余在室九年二月已酉河南永安县铭曰
　　易在中馈妇无外事诗美鹊巢徳如鸤鸠起家而有可配公侯夫人宜之是以似之
　　秀州刺史充本州防御使赠保宁军节度使追封昌国公墓志铭
　　公讳世享字公夀太祖四世孙也曾祖徳昭越懿王祖惟忠赠彰化军节度使舒国公父从谨赠宣州观察使宣城侯嫡母薛氏髙平郡夫人育母张氏以公贵封宁国县太君初赐名补太子右内率府副率歴右监门率府率右千牛卫将军右监门卫大将军右武卫大将军逹州刺史右羽林军大将军文州团练使沂州防御使今上即位迁秀州防御使公幼朴茂不羣宣城爱之九岁丧父号毁如成人长嗜学治诗书论语孟子通大义熈宁中学官荐公明经可召试防有制宗室不许举而许自列公不欲蕲进然为学不已间为诗以自乐躬训子弟督责严甚故家庭遵尚礼义肄习学业为宗藩所矜式精于书札善射艺性孝友敦睦轻财喜施事髙平夫人尽礼宁国君初丧英宗遣内人奠慰自是宗子育母死内人致奠自公始居心丧晨夕定省忧戚未尝见于色容恐失君母之意退就异宫则哀苦备极以讫丧期故髙平爱之如已出髙平之丧哀毁过制遣子侄上表愿守菆至卒哭诏许之及葬在道稍遇险阻必躬自扶匶仁宗山陵仲兄均州防御使世祥从子幼穉未能任事着令许命妇送防其妻病不能往公四上奏请行诏特从之其后许弟防自公始燕居大书积隂徳三字揭之座隅其抚养教督济赡族属之孤遗唯恐不至凡衣食之用凶嘉之费皆仰给焉故人丁淳之女失身于人公以财购出之又办资装择良家子嫁之族人有疑事必咨公公为处画如已事无不中节善与人交久而益厚喜賔客多蓄名书画笔砚纸墨遇朋友亲旧把酒相乐推诚无间故士多称爱之元祐元年二月癸亥卒年四十有七病革遗命教戒诸子托后事于弟贵州防御使世恬或勉以饘粥药剂可愈公曰死生命也其逃乎讣闻天子赙防甚厚赠保宁军节度使追封昌国公諡曰良恭娶钱氏封金城县君吴越王之后供奉官隆祐之女先公二十六年卒十三男曰令禠右武卫大将军文州团练使次未名而夭曰令诳曰令咺并右侍禁曰令精曰令薿曰令谐曰令龚并左班殿直曰令橡曰令柱并右班殿直一未名而夭十六女其壻奉议郎胡仔右侍禁张宗桀三班奉职马綖右班殿直郭永璋承务郎李大中三班奉职董臬吕执中李塾向慤刘蒙三人在室余夭适郭氏吕氏者皆卒孙男十六人子琦三班奉职卒子琬子琳早卒子玓右班殿直子玕三班奉职余皆幼孙女八人曾孙男女各一人九年二月已酉河南永安县铭曰
　　翼翼昌公孝友温恭简于帝衷善积厥躬其生也荣其没也令公多子孙天锡之庆
　　右武卫大将军处州刺史妻夀光县君王氏墓志铭
　　君王氏曾祖贻永赠尚书令兼中书令祖道卿赠右领军卫上将军考彭年左藏库使妣李氏崇徳县君年十六适右武卫大将军处州刺史士健事姑尽礼温恭朝夕无少懈勤于家事凡十七年如一元祐七年九月戊子卒年三十有二六女一早卒九年二月已酉河南永安县铭曰
　　有崧维岳有洛维川永固其藏于万千年
　　右千牛卫将军妻永和县君张氏墓志铭
　　君张氏其先河东人徙居开封曾祖延贵赠左卫上将军祖宗益工部郎中赠朝请大夫考修逺奉议郎母夀昌县君赵氏君纯粹燕婉淑慎温恭未笄适右千牛卫将军仲醻封永和县君性乐诗书尤喜属文元祐五年三月丁卯卒年三十有二十一子曰士燕曰士防皆左班殿直曰士曰士代曰士皆右班殿直次二未名其四未名而夭一女在室九年二月巳酉河南永安县铭曰
　　张氏自晋归于本朝昏姻天属令问宣昭其华早落其实椒聊
　　右武卫大将军荣州团练使赠徐州观察使彭城侯墓志铭
　　侯讳仲雪字洁巳韩恭懿王元偓之曾孙相孝定王允弼之孙彰信军节度观察留后北海郡公宗制之子母文安县君柴氏初赐名授太子右内率府副率歴右监门率府率右千牛卫将军右监门卫大将军右武卫大将军瀛州刺史荣州刺史荣州团练使侯性夷淡嗜学至防寒暑北海公藏书万巻教育诸子侯以通经一试于有司不中选遂不复举为诗多警句日饮斗酒不以家事屑意事母以孝闻与诸弟友爱居丧哀毁至性过人元祐八年八月已丑卒年四十有一娶宋氏朝请大夫惠国之女封永昌县君五男曰士壁左班殿直曰士溔右班殿直余未名六女其壻池州司理参军刘寔右班殿直潘禀余幼侯月受奉钱十万一妻一妾而处室没之日家无余财九年二月巳酉河南永安县铭曰孝定贤王北海好书侯克承之亦有名誉在后之人无忘厥初
　　右侍禁墓志铭
　　公讳令绲字景武赠彰化军节度使舒国公惟忠之曾孙宣州观察使宣城侯从谨之孙今贵州防御使世恬之子母大宁郡君邢氏所生石氏初赐名授右班殿直迁左班殿直右侍禁幼好学诵书日数千言长而治易博通先儒及近世名家义说喜唐人诗讽诵不废寝食燕语必及之故宗族朋友皆乐与之游性复好施人以急见抵解衣与之家虽屡空晏如也年二十始调监富国仓门在官専以赋诗自遣既罢吏惜其去遮留终日乃得归授京西廵辖马逓铺未赴元祐五年四月丁酉卒年二十有五娶王氏一男三女皆幼九年二月已酉河南永安县铭曰
　　孔恶饱食博奕犹贤况于言诗乐以穷年道未之思夫何逺焉
　　赠左领军卫将军墓志铭
　　君讳士觏字公防赠镇江军节度使郇国公允成之曾孙赠武宁军节度观察留后宗严之孙原州防御使仲防之子母齐安郡君石氏初赐名授右内率府副率迁右监门率府率性醇素敦谨事亲竭力奉已务俭元祐二年七月已巳卒年二十赠左领军卫将军娶张氏西京左藏库副使禹锡之女三男长未名而夭曰不珪三班借职曰不璪未仕一女在室九年二月已酉河南永安县铭曰
　　厚于亲薄于已为人子能如是全而归可无媿
　　右屯卫大将军妻平原县君张氏墓志铭
　　君张氏曾祖受益赠赞善大夫祖文炳殿中丞考用荘左班殿直归右屯卫大将军令讲屯卫羣从及诸父姑姊当执妇礼以见者数十人君待以和敬一无间言屯卫捐馆既除丧君尚少父以其无子欲更嫁之君泣以死自誓不许元祐元年正月乙巳卒年二十有八生一女失之九年二月已酉河南永安县铭曰
　　共姜守义卫作柏舟如君之节乃宜公侯无愧死者往从之逰
　　右屯卫大将军妻崇徳县君张氏墓志铭
　　君张氏父道周左侍禁适右屯卫大将军令笺封崇徳县君君夙丧父事母以孝闻既归不及其舅事姑如事母族人称焉屯卫兄弟四人最处幼君常勉以悌由是亲爱益笃屯卫卒君嫠居不乐其生元祐元年宫中火惊而感疾十二月庚申卒年三十男二人曰子赓三班奉职次男及一女皆幼九年二月已酉河南永安县铭曰
　　伯姬火死诸侯畏宋君以骇陨亦惟义重凡妇之节没而为用
　　左班殿直妻杜氏墓志铭
　　君杜氏曾祖正已蓬州録事参军祖宗敏赠太子左清道率府副率父士言枢密院兵房副承防年十九适康州刺史仲弓之子左班殿直士防君幼聪敏性质婉丽巧于女功父母爱之求昏得公族事舅姑尽孝闺门肃然元祐八年三月壬辰卒年二十有三一男三岁矣九年二月已酉河南永安县铭曰
　　杜氏后族派别流长嫁于宗支防克夀臧铭以昭之俾后不忘
　　右监门卫大将军威州刺史赠徐州观察使彭城侯墓志铭
　　侯讳令逭字归圣集庆军节度观察畱后南康郡公惟能之曾孙邓州观察使南阳侯从贽之孙保宁军节度观察留后东阳郡公世复之子初赐名补太子右内率府副率歴右监门率府率右千牛卫将军坐罪非自犯夺一官未几复旧秩迁右监门卫大将军威州刺史侯性和裕未尝失色于人力学好古熟汉唐史书善音律多畜古器以为玩侍东阳公疾冠带不去体居丧致毁事母尽孝元祐四年七月辛卯卒年三十有二娶永和县君姚氏文思副使公绰之女继室永嘉县君王氏内殿崇班悔之女二男曰子谠三班奉职次尚幼七女长适三班奉职袁弼余皆在室九年二月已酉河南永安县铭曰
　　君子之行不见声色畴克能之惟侯可则
　　右监门卫大将军赠博州防御使追封北平侯墓志铭
　　侯讳令史字仲扬冀王惟吉之曾孙庐州观察使庐江侯守度之孙建武军节度使嘉国公世括之子母彭城县君刘氏长乐郡君髙氏初赐名补太子右内率府副率歴右监门率府率右千牛卫将军右监门卫大将军侯秀頴刻意于学无声色狗马之好宗族称其孝友元祐元年八月庚子卒年二十有八娶张氏封永康县君二男曰子钦右班殿直次二人及一女皆幼九年二月已酉河南永安县铭曰
　　善积于身宗族信之不永厥年亦未克施
　　左班殿直墓志铭
　　君讳子建赠保宁军节度使楚国安僖公崇信之曾孙赠同州观察使冯翊侯世登之孙右武卫大将军荣州刺史令羣之子母秀容县君髙氏以父防补三班借职改奉职幼有成人之志不妄言笑从师受学乐读书喜笔札日诵数百言元祐七年六月辛未卒年十有三九年二月已酉河南永安县铭曰
　　扬氏童乌育而不苖懿懿宗子亦陨琼瑶
　　右监门卫大将军嘉州刺史妻永夀县君程氏墓志铭
　　君程氏曾祖坦赠太师中书令兼尚书令祖戡宣徽南院使武安军节度使赠太师中书令兼尚书令父莘文思使君幼端谨沈厚精于女功不喜华饰年十七归遂宁郡王之子右监门卫大将军嘉州刺史世设承上接下不失其宜侍姑疾夫妇衣不解带宗族称之性俭约治内严肃而能寛恕教诸子以孝友诸女以礼法元丰中封永喜县君赐霞帔服元祐三年十月庚辰卒年三十有七六男曰令泌左班殿直卒曰令諓曰令悺曰令詋曰令玓并左班殿直曰令茨右班殿直六女长适三班奉职王诲次适三班奉职韩端仁次适三班奉职宋克先次在室余早夭九年二月已酉葬河南永安县铭曰
　　程氏近世执政之门教于公壸以适宗藩鹊巢之风麟趾之配宜家有庆在其后裔
　　内殿崇班赠左领军卫将军墓志铭
　　君讳士防字和叔平阳郡王允升之曾孙滕王宗旦之孙右屯卫大将军仲寅之子初赐名令玮补太子右内率府副率本唐州防御使世滋之子也元丰初出继屯卫改今名以学官荐换右职补外任改授西头供奉官监夀州酒税未赴权勾当翰林司迁东头供奉官内殿崇班磁州兵马都监元祐四年四月已巳卒于官年二十有七君幼诵诗书嘉议论与之交者无不爱其材歴官处繁剧强敏有余荐之者十余人初赴夀春请对得上殿论当时利害数事神宗嘉之下其章有司面谕令过郊礼而行乃命权翰林司娶张氏二男皆幼一女在室九年二月已酉葬河南永安县铭曰
　　神宗定宗子补外官之法故凡有一善必奨之所以长育其才也圣意岂不逺哉
　　左侍禁妻范氏墓志铭
　　君范氏京师人曾祖守斌赠左司御率府率祖文玉内殿崇班父滋累举进士隐居自适君既笄归于郢州防御使越国公之子左侍禁子闵性质温粹仪度端雅喜习笔札尤嗜书史事舅姑勤孝姑爱之如已女中外宗族一无间言元祐四年五月癸未卒年二十有三三男曰伯度次早夭曰伯庠一女九年二月已酉葬河南永安县铭曰
　　范本祁氏陶唐之裔嫔于宗子令仪婉懿宜其家人弗克永世











　　范太史集巻五十
　　钦定四库全书
　　范太史集巻五十一　　　宋　范祖禹　撰皇族墓志铭
　　昭信军节度处州管内观察处置等使检校司空开府仪同三司赠太师追封崇王諡孝温墓志铭
　　王讳宗瑗字君玉太宗之曾孙鲁恭靖王之孙濮安懿王第十三子英宗之弟也嫡母王三夫人王氏韩氏任氏所生母耿氏以王贵封徳国太夫人仁宗赐名补右监门率府副率歴左清道率府率右监门卫将军右领军卫大将军右骁骑大将军龚州刺史治平中英宗谓辅臣曰朕自即位罕见都兄弟心实慊然宜以正官奉内朝冀时得顾视迁真州团练使神宗践阼迁宪州防御使改邕州观察使三夫人改葬濮园王护丧如礼还拜镇寜军节度观察留后王兄济隂郡王薨神宗临奠因诣濮王祠堂王与昆弟序班祠下神宗劳问甚悉遂下诏曰因谒濮祠顾瞻诸伯叔父形容齿髪皆非昔日深用恻然除崇信军节度使封汉东郡王今上嗣位授昭信军节度使检校司空开府仪同三司王性沈静喜愠不形于色器质浑厚容止荘肃虽疎贱必冠带见之而寛大无所不容居室器用不尚华侈衣服纯素食无珍异爱人好施振恤急难亲族之贫者多赖焉英宗入居储宫委王调防神宗习之世务意甚勤切徳国在堂王禄未丰显怡顔养志服御玩好凡可以顺适其心者罄其所有无所不为英宗雅称王笃孝徳国病逾嵗王昼夜省视席不安寝衣不缓带灼臂祷请无所不至卒不起居丧哀毁徒跣扶柩以至墓所表乞庐墓终制天子虽夺情不许深嘉叹之自徳国薨不迩声色独居静处出侍妾数十人元丰中从幸琼林苑命射一发中的神宗称赏赐与甚厚神宗不豫王处一室忧见于色外人不得入者月余闻宫车晏驾号恸不食感疾失语逾年稍复自支常追懐神宗眷遇之厚虽久而哀不忘居家嵗时祭享必先期处别室斋洁累日然后行事恭恪无少惰燕闲诸子侍左右教以忠孝皂有过必三犯然后罚闺门上下雍睦严整宗室亲戚多指以为法喜读左氏春秋厯代史书晚年无疾方食于正寝神色精明如平日忽不语少顷而薨年五十有六实元祐三年五月癸亥讣闻天子震悼辍视朝三日制服苑中哭之百官慰于崇政殿门太皇太后同临奠恤其孤恩意甚厚归赗赙别赐金帛加等赠太师追封崇王諡曰孝温命入内省押班梁惟简内供奉官刘永年入内省髙品季祁防丧事六月甲午具卤簿鼓吹出殡于城北乾元福圣佛祠王先娶彭氏武昌军节度使眷之孙女封英国夫人今正室刘氏昭化军节度观察留后与之孙女封嘉国六男曰仲伊右监门率府率早卒曰仲诘右武卫大将军永州【阙】
　　哗曰仲皆右千牛卫将军十女长夀县主适东头供奉官任懐亮太康县主适内殿崇班徐珪秀容县主适文思副使程逹卒永宁县主适西头供奉官胡天经和义郡君适西头供奉官周轸卒遂宁郡君适右侍禁夏悦同安郡君适左侍禁彭訽长乐郡君适右侍禁翟士永文安郡君适右班殿直周泾次在室孙男十人士耑左班殿直士迈右班殿直士苛士碌皆卒士士仇右班殿直四人未名女八人长早亡余幼九年二月已酉从太皇太后之丧于河南永安县永裕陵之西铭曰太宗诸孙安懿多子英宗承统藩国奉祀于穆崇王宗邸称贤治平之初有命自天帝曰嗟予伯仲叔季咸造内朝以慰予志神宗嗣服濮属攸尊大啓土宇并王而藩惟是崇王协赞帝徳英宗所托神考是翼上之光宅惇叙九宗将旄相印益以附庸生有显荣没有令誉从西陵利其后嗣
　　楚州防御使楚国公赠奉国军节度使夫人宋氏墓志铭
　　夫人宋氏开封人曾祖龟赠太师中书令尚书令祖臯赠太师中书令尚书令谯国公考絪西头供奉官母张氏伯父绶参知政事年十七归楚州防御使楚国公世恩封永康县君夫人奉舅姑恭顺接娣姒以和抚诸子均一元祐八年五月二十四日卒年五十有二八男曰令勔右武卫大将军濠州刺史次未名而亡曰令右侍禁曰令防曰令觌并左班殿直曰令右班殿直早卒曰令珸左班殿直曰令剔右班殿直早卒九女长适故右班殿直宋安国次早卒次适右侍禁范湍卒次适陈州司法参军吴环卒次三人早卒次二人尚幼孙男十二人子裪三班奉职子禋右千牛卫将军袭封楚国公子禨三班奉职子早卒子禄子祾子球子禬子琰子禅未仕二人幼孙女十人四人早卒六人幼九年二月已酉河南永安县铭曰
　　远矣宋氏有商之裔宋在今朝世徳孔昭懿哉夫人终始惟一载其令淑有铭斯石
　　左侍禁妻郭氏墓志铭
　　君郭氏开封人后徙家许州今为颍昌人曾祖荣祖澄赠左千牛卫大将军考瓌左藏库使母长安县君李氏君生数嵗已能承顺父母顔色既长丧父白其母曰不幸早孤劬劳无所报惟是不嫁以终养母母兄不能抑处室二十三嵗宗室士闻其孝行叹曰吾母亦寡居嵗久幼弟未昏若得此女为妇使娣姒共奉甘防岂不善欤遣行媒力请于长安君长安君感其意夺君志而嫁之遂适士弟左侍禁士兟赠防州观察使仲行第三子也入见禁中赐霞帔服君既嫁果能事姑与兄公恭恪尽礼闺门雍穆上下欣悦然未甞须忘母思念感疾元祐三年十一月十一日卒年二十有四一子后三嵗未赐名亦卒九年二月已酉河南永安县铭曰处为孝女归为孝妇虽则有行终念其母铭以昭之纯孝之墓
　　右监门卫大将军赠洺州防御使追封广平侯墓志铭
　　侯讳令攀字子髙赠保静军节度观察留后髙平郡公惟叙之曾孙赠同州观察使齐国公从贶之孙耀州管内观察使世逸之子侯幼而竒警记诵文字一见如宿习比既长严于礼法动静周旋容止必肃衣冠必正母和义郡夫人疾笃医有难色公刲股为羮以进母疾随愈仁宗为育宗子闻侯幼敏赐以飞白小字宗室荣之初赐名补太子右内率府副率歴右监门率府率千牛卫将军右监门卫大将军元祐五年某月甲辰卒年三十有六娶李氏皇城使诜之女封仁夀县君三男曰子安三班奉职早卒曰子巂右班殿直曰子宏三班奉职四女长适石州司録参军吴徳言三人幼九年二月已酉河南永安县铭曰
　　广平早慧仁祖所知既长克孝以礼自持玊韫于椟其卒不施
　　廉州防御使赠感徳军节度使华国公墓志铭
　　公讳仲歜字子威鲁恭靖王之曾孙濮安懿王之孙济隂荣王宗辅之子母惠国夫人裴氏少自刻厉不狃骄侈翘然秀颖见者不敢待以常儿及长循守法度上下无间言内外莫不加敬事荣王能顺顔色怡声气喻之于道终王身无过行宗族以为有贤子之助王寝疾药必尝而后进病革刲股肉以馈王薨庐于殡卒哭而后返惠国太夫人薨时神宗山陵有日上与太皇太后遣内人吊临公因复命号诉愿与王皆得从许之归悉出王余积陈于庭召诸弟子姓下至妾媵颁之无不满其意俸廪悉均分孤弱为置师友教育如已子诸子弟矜慎谦俭如寒素之士晩益清约所居一室萧然终日服用不过缯布元祐七年二月乙卯卒年四十有三娶安定郡君康氏男四人右侍禁士闶右班殿直士士黍士九年二月已酉河南永安县铭曰
　　孔氏之门闵子克孝人无间言举以为教公孝于亲以睦族人有闻于宗是谓立身
　　右监门卫大将军赠蕲州防御使蕲春侯墓志铭
　　侯讳子买字汉翁莱州防御使东莱侯从恪之曾孙武宁军节度观察留后鲁国公世规之孙襄州观察使襄阳侯令龟之子母和顺县君梁氏初赐名补右监门率府副率歴右监门率府率右千牛卫将军右监门卫大将军侯天资挺特不待教而有立初鲁公未有冡孙得侯甚喜故极爱之长而好学事亲孝敬友于兄弟睦于宗族虽生长富贵而有儒者之风或勉以换官吏部者侯曰余重去亲侧如不得奉晨昏之养虽日受万钟不愿元祐五年三月某日卒年三十有七娶杜氏封长夀县君三男曰伯璵三班奉职二人及三女皆幼九年二月已酉河南永安县铭曰
　　古之求仕不逺千里或以亲屈捧檄而喜惟侯之孝不去其亲南陔戒养今见其人
　　右监门卫大将军墓志铭
　　侯讳仲全字端玉曾祖元佐赠魏恭宪王祖允言安逺军节度使同平章事父宗説池州团练使祁国公母清河县君张氏初赐名补环卫官累迁右监门卫大将军仁宗不豫上表请灼臂以祷仁宗疾愈赐御书以旌之轻财好施治第吹台之东亭榭池阁雕饰甚丽圗书翰墨环列左右当世知名之士间与往来晓音律尤善奕棋通于工巧技艺之事元祐六年二月庚寅卒年六十二娶陈氏封新安县君先卒九男曰士隽右武卫大将军贺州团练使曰士琫右监门卫大将军曰士贝早亡赠右屯卫大将军曰士黝右监门卫大将军曰士傥士遒皆右侍禁士鋭左班殿直余幼亡十六女长早亡次适左侍禁裴公谨次适内殿崇班周复古次适吉州司理参军王洌次适台州録事叅军许求次适三班奉职裴阡次适三班奉职曹叅三在室六人亡孙男十三人不溢右监门率府率不惑右班殿直不愚未仕不磷三班奉职不怍未仕不謟三班借职不佞不惧不华不危不羣不疑不渎皆防孙女十人四早亡曾孙男二人女二人长夭次幼九年二月已酉葬河南永安县铭曰振振宗子侯多才艺灼肌请命忠简于帝保其宠位以没于世诒厥子孙绳绳善继
　　蔡国长公主墓志铭
　　神宗皇帝之第九女母曰武美人生于元丰八年正月庚戌上即位为皇妹封嘉国薨于元祐五年正月壬辰生六嵗矣上辍视朝三日主性慧悟已能好书画追封蔡窆奉先资福院九年二月已酉祔永厚陵之西原铭曰
　　易赞帝妹诗美王姫其位在中车服有仪英宗之孙神宗之子何彼秾华未龀而止
　　右监门卫大将军嘉州刺史妻永安县君向氏墓志铭
　　君向氏皇太后之侄女曾祖传正赠太尉祖约赠工部侍郎考宗儒刑部贠外郎君年十五适右监门卫大将军嘉州刺史仲企性専静寡言事舅姑勤孝温谦敬慎族人称之为皇太后所亲爱嵗时赐赉有加及疾日遣中人存问国医诊视元祐三年十一月癸丑卒年三十有四太后遣中使致奠厚赙其丧十男曰士鑈曰士虑曰士焆曰士誃皆左班殿直曰士次未名余皆幼亡女八人其壻三班奉职田有嘉施求三女未嫁余皆幼亡孙男三人孙女三人皆幼九年二月已酉河南永安县铭曰
　　作嫔于宗帝母所亲宜其室家子孙诜诜遐不眉夀早世陨身
　　右监门卫大将军贵州刺史妻永兴县君程氏墓志铭
　　君程氏开封人曾祖懐亮左藏库副使祖勲父祥供备库副使归宗室右监门卫大将军贵州刺史令话事舅姑循法度以礼自防安素乐俭不喜纷华教子日督程课敦序夫党勤劳中馈尽斥奁具置书史以助其夫之学有古贤女儆戒相成之风元祐六年三月癸亥卒年二十有九二男曰子传三班奉职曰子僊三女长早夭余在室九年二月已酉河南永安县铭曰
　　程伯休父宣王司武娈彼宗妇克永其绪敬戒夙夜配古贤女
　　右监门卫大将军妻仁和县君曹氏墓志铭
　　君曹氏京师人曾祖诩赠比部郎中祖同文赠朝奉郎父评右奉议郎通判颍州君事父母孝性尚俭素好读儒者书作五七言诗百有余篇人多诵之其笔札亦精妙父尝曰此女所配宜得贤君子年十八归宗室右监门卫大将军仲孴濮安懿王之孙南康郡王之子夫妇相敬如賔其夫前室之诸子爱之不异已出者无少不均接内外亲族以和莫不宜之元祐四年四月丁巳卒年十有九二男曰士徂左班殿直曰士右班殿直四女皆在室九年二月巳酉河南永安县铭曰
　　曹出于周叔铎始封遥遥后裔有嫁于宗方结其缡早閟厥容
　　右侍禁墓志铭
　　君讳士字子舆镇江军节度使兼中书令郇国公允成之曾孙华州观察使华隂侯宗鼎之孙奉国军节度使申国良僖公仲婴之子母金华县君陈氏继曰长夀县君魏氏君事亲以孝闻丱嵗知学既长博通羣书善属文美风仪材武过人尤长于射御初赐名授右班殿直迁左班请补外官监军器库门累迁右侍禁监西京商税未赴元祐六年五月甲戌卒年二十有六娶曹氏四男二人幼未名二人与二女皆早夭九年二月已酉河南永安县铭曰
　　男子之事礼乐射御诗美鲁侯允有文武矫矫公子早终令誉
　　右班殿直妻李氏墓志铭
　　君李氏开封人五世祖昉相太宗曾祖昭述翰林侍读学士祖正卿赠朝议大夫父士彦朝奉郎母嘉兴县君刘氏君夙丧父嘉兴择壻得其姊之子冀康孝王之云孙英州防御使之子右班殿直子翔入见禁中赐霞帔服君性淳和动有法则善书札通音律笃志于女功既嫁以书札音律非妇事絶不复为専奉祭祀勤定省箴纩纫缝未尝不亲动必聴于其夫无所敢専随夫监驿于邢州享年二十元祐八年九月已亥卒于官舍二男皆幼九年二月已酉河南永安县铭曰
　　李氏家法未坠素风舍彼繁声専此妇功洁荐苹藻公侯之宫
　　右屯卫大将军妻吉安县君杨氏墓志铭
　　君杨氏开封人曾祖全美赠太师中书令兼尚书令邢国公祖崇勲赠太师中书令兼尚书令齐国公考宗识赠左卫大将军母福昌县太君赵氏君幼端重容止有法柔静寡言长适右屯卫大将军仲参敬其夫如賔事舅姑以孝闻屯卫早世君年始二十母悯其孀独欲夺志而嫁之君泣而不许母怜其节不强也自是屏簮珥斥铅华衣服无文采晨起扫一室薰洁诵佛书柔日必齐素终老不厌穉儿未胜衣俾就学学昼诵夜讲日课稍怠必严顔色而训之族人或曰夫人有子单子名系属籍设不使知道学富贵可坐致何苦效寒素家急禄养耶君曰生子不可不教吾独一儿尤当力学以荣其身惰而愚非吾之志也族人乃服君有兄曰中孚有弟曰中良皆早卒藳殡未福昌君以为忧君捐斥奁具珠玊服玩以相其费余以赒族人之贫者福昌君卒君号慕每哭衂血不止既以哀毁感疾病革子孙环泣嘱其子曰吾见若成立瞑目无憾矣元祐五年十二月癸丑卒年五十男二人长未名而卒次士侐右武卫大将军庆州刺史一女早亡孙男四人不器三班奉职不习右班殿直不忧三班奉职次未名孙女四人长适右班殿直防彦若三人幼九年二月已酉于河南永安县屯卫之墓铭曰
　　卫母七子不安其室邦人刺之凯风是作宋有宗妇二十居之死靡他义殉其夫始为节妇终为贤母千载之后当式其墓














　　范太史集巻五十一
　　钦定四库全书
　　范太史集巻五十二　　　宋　范祖禹　撰皇族墓志铭
　　左班殿直妻杨氏墓志铭
　　君杨氏曾祖延福左监门卫上将军祖忠金吾卫大将军父永保左侍禁母费氏年十八元祐五年正月适宗室左班殿直士諘十一月丙子卒君性柔和幼敏悟寡言笑在家孝父母爱之及归赵氏勤共妇道闺门之内上下皆得其欢心姑复爱焉九年二月已酉河南永安县铭曰
　　之子于归春氷未泮不腊于室良人哀叹
　　右侍禁墓志铭
　　君讳令注字景相赠彰化军节度使舒国公惟忠之曾孙赠宣州观察使从谨之孙贵州防御使世恬之子母大宁郡君邢氏初赐名授右班殿直迁左班进右侍禁幼不好弄及长静黙寡言笑喜学论语孟子扬雄法言皆畧成诵治尚书通大义读史传必反复详洽然后进不贪多务得而渉猎不精间则作诗以自适初调监河南第二草场门公方二十吏卒以其未尝更事皆易之已而莅事敏察无敢以欺始大畏服司农卿廉正臣操下严急部吏鲜能可其意独荐君之才文潞公一见器之曰吾读史爱汉唐宗子之贤子其勉之授光州监酒税未赴元祐六年十一月乙巳卒年二十有五娶曹氏左藏库副使备之女二男曰子彀三班借职次未名一女在室君俸入无几而辍之以延文士者常三之一及卒室无余赀九年二月已酉河南永安县铭曰振振宗子学以入官工欲善事器利且完方升而陨如彼飞翰
　　右武卫大将军凤州刺史妻永安县君郭氏墓志铭
　　君郭氏开封人髙祖从义事汉为燕王曾祖彦升左监门卫大将军祖遵式左领军卫将军父昭简内殿崇班母长安郡君王氏继曰长乐县君王氏君年十六适右武卫大将军凤州刺史令缉君在家事父母孝及归凤州事舅姑如事父母凤州昆弟众多君上奉兄公下待诸叔处娣姒和敬夫族长幼莫不称之鳯州性疎财君约已俭素奉养有节虽脂泽奁具金珠服玩往往斥以佐用度助家费殆尽不以介懐元祐八年八月癸丑卒年三十有八五男曰子玊前监颍昌府舞阳县酒税曰子称三班奉职曰子懿早卒曰子佩三班奉职一幼未名七女长适三班奉职王仲约次适三班借职潘绛次早卒次在室次夭次二人幼九年二月已酉河南永安县铭曰
　　郭本姬氏二虢之后世有显人以及宗妇成夫之义不以其富
　　右千牛卫将军妻崇仁县君髙氏墓志铭
　　君髙氏曾祖继忠四方馆使荣州团练使赠左金吾卫上将军祖遵奭内殿承制赠左骁卫将军考士永文思使君宣仁圣烈太皇太后之侄也年二十归右千牛卫将军士纮事舅姑孝敬教子以义方喜读儒书尤能翰墨千牛力学应科举家事悉以委君治有条理好赒人之急俸禄随辄费尽不介其意常若有余元祐五年二月十一日卒年三十子男四人曰不矜早亡曰不逺三班借职二人幼三女在室九年二月已酉葬河南永安县铭曰
　　姜任之族马邓之家贤淑有闻而夀不遐
　　右屯卫大将军妻静安县君郑氏墓志铭
　　君郑氏开封人曾祖守忠赠太师中书令兼尚书令諡安毅祖惟懿赠左卫大将军父佐内殿承制母赵氏君嫁右屯卫大将军令音封静安县君六年而屯卫卒元祐四年五月十二日君卒年二十有九君归屯卫为冡妇敬事舅姑如事父母温和谦谨喜愠不形于色居夫丧昼哭夜止心内惨怛而奉舅姑貌常舒裕见者不知其抱忧戚也三男曰子渐三班奉职次早夭曰子涓三班借职孙男一人九年二月已酉葬河南永安县铭曰造次用礼企彼敬姜夀弗克永名则不亡
　　右监门卫大将军妻永安县君夏侯氏墓志铭
　　君夏侯氏曾祖廷敏不仕祖仁讷安陆尉父缅右侍禁君年十七归右监门卫大将军令蜕勤孝俭约夫族宜之封永安县君元祐元年四月二十日卒年二十有三殡于金辉门外兴教佛祠九年二月已酉河南永安县铭曰
　　柔惠且淑宜其公族胡啬其年弗享终禄
　　右监门卫大将军妻孙氏墓志铭
　　君孙氏开封府助教惟道之女母张氏适右监门卫大将军士稷性简静奉舅姑敬接娣姒睦长幼称之嫁六年元祐二年三月二十三日卒年二十有一一男曰不屈三班奉职二女皆幼九年二月已酉河南永安县铭曰
　　坤道柔顺隂徳静専无非无仪乃妇之贤
　　台州防御使赠武康军节度使追封崇国公墓志铭
　　公讳仲绾字公权魏恭宪王元佐之曾孙懿恭平阳王允升之孙保宁军节度观察留后东阳公宗辩之子初赐名授右内率府副率歴右监门率府率右千牛卫将军右监门卫大将军右武卫大将军雅州刺史侯少愿慤寡言有成人风长而机警无他好燕居一室环列书史凝尘满席澹然终日每叹曰宗室托肺腑坐糜爵禄无补于时饱食暖衣丧其良心岂不惜哉由是尽心于学専治诗从师受易通大义是时朝廷屡诏选教官以教宗子有能通经术行谊修饬者以名闻公为举首召试学士院以诗易对义中选拜开州防御使迁卫州防御使今上即位迁台州元祐三年二月戊子疾卒享年四十有七夫人王氏封永康郡君十二男曰士托右武卫大将军汀州刺史曰士仹士舂并左班殿直士并右班殿直卒余早卒七女第三女适推官任寳贤余早卒孙男七人曰不謟曰不柔并三班奉职余幼孙女三人皆幼九年二月已酉河南永安县铭曰
　　维古公族溺于富贵宴安懐毒败徳速戾有斐宗子学以自修诒厥子孙以公以侯
　　赠蔡州观察使汝南侯墓志铭
　　侯讳令赫字民瞻冀康孝王之曾孙陈州观察使淮阳侯之孙彰信军节度观察留后济隂公之子太祖元子越王即侯之髙祖康孝王国于冀特命立宫故子孙别而属于冀母张氏金华县君侯初赐名授太子右内率府副率歴右监门率府率右千牛卫将军右监门卫大将军右武卫大将军领龚州刺史幼而秀頴自异于羣儿中或戏之则正色俨然笑语不妄记识敏悟四嵗受孝经六嵗通论语七嵗能为二韵诗丧父哀毁如成人既长渉猎百家书能为文章事母尤笃孝奉诸兄敬顺为雁序斋日学侯每先至及退必最后金华君性严治门内有绳法子孙诸妇皆畏惮侯有所规则能寛容而纳之元祐元年闰二月戊申卒年三十有九娶王氏封永和县君一男曰子瑜右班殿直三女皆幼九年二月已酉河南永安县铭曰
　　英宗建宗学广教官神宗俾宗子得从科举而公族彬彬益向学矣如侯之美秀而文使之立朝廷岂不为名卿才士大夫哉
　　右监门卫大将军天水郡开国侯妻新安县君陈氏墓志铭
　　夫人陈氏曾祖明之尚书驾部郎中祖易祠部员外郎父祐之袁州分宜县主簿适右监门卫大将军仲全性俭约衣服不为文绣饮食不务丰备祭祀不亲以为不恭四十余年所求于夫者薄而施于人者众室无余赀天水公延置门下皆宿师老儒夫人厚具供给故诸子皆以艺业称而诸孙亦举进士事母李氏尽其力母年九十有五而终棺椁衣衾如礼元祐四年三月甲午卒年六十有二九男曰士隽右武卫大将军贺州团练使曰士琫右监门卫大将军曰士贝早卒赠右屯卫大将军曰士黝右监门卫大将军曰士傥士遒皆右侍禁曰士鋭左班殿直余幼卒十六女长早卒次适左侍禁裴公谨次适内殿崇班周复古次适吉州司理参军王洌次适台州録事参军许球次适三班奉职裴阡次适三班奉职曹参三人在室余六人亡孙男十三人不溢右监门率府率不惑右班殿直不愚未仕不磷三班奉职不怍未仕不謟三班借职不佞不惧不华不危不羣不疑不渎皆举进士孙女十人六人幼四早亡曾孙男二人女二长夭次幼九年二月巳酉河南永安县铭曰懿彼令徳宜其侯宫澣濯是服粢盛以丰子孙振振诗礼之风
　　右武卫大将军嘉州刺史妻同安县君马氏墓志铭
　　君马氏京师人曾祖徳韬赠左武卫将军祖崇正赠左金吾卫上将军父用舟赠右金吾卫将军母万年县太君武氏年十七适右武卫大将军嘉州刺史士归君沈厚温纯简静严洁无侈靡之习姑冯翊君久病侍医药积忧成疾未几姑没君执丧哀毁疾益侵元祐五年六月己亥卒年三十八一男曰不晦三班奉职七女长适左侍禁王治次适左班殿直宋齐次适太学进士张铉次适开封进士唐谘三人幼九年二月已酉河南永安县铭曰
　　马氏之先盖出司武命姓以官世不絶史惟此宗妇允矣淑人致孝于姑而陨厥身
　　右监门卫大将军逹州刺史赠真州观察使追封常山侯墓志铭
　　侯讳令擢字公秀冀康孝王惟吉之曾孙僖穆王守节之孙彭城郡公世延之子母李氏崇仁县君刘氏徳兴县太君初赐名补右内率府副率歴右监门率府率右千牛卫将军右监门卫大将军逹州刺史侯性质端重眉宇轩秀自为儿时彭城公常竒之服公夫人丧号毁过制治家治身皆有法度虽家人未尝见其喜愠与伯兄济州防御使令续友爱极于雍睦轻财重义俸入以赒贫窭不问有无善骑射洞晓音律击拂博奕皆妙然未尝纵以为乐书无所不观观辄记忆不忘至学官讲义则执经就列耸聴难问从横不穷又复以训诸子神宗享太庙始择用宗子执事侯首被其选元祐五年五月乙丑卒年四十有四初娶王氏左藏库使遵道之女封夀昌县君继室曹氏文思使谨之女封长安县君十男长早夭曰子神右监门率府率曰子缙右班殿直曰子纲三班奉职曰子纶三班借职曰子绶曰子纯曰子经曰子绎未仕其一幼亡八女长适右承务郎吴宰次适右班殿直张百常次适三班奉职张格卒余在室一幼亡九年二月已酉河南永安县铭曰
　　常山彬彬允武允文虽游于艺惟学之勤早世而陨其行有闻
　　汉州刺史本州防御使赠保宁军节度使婺国公墓志铭
　　公讳仲革字景文魏恭宪王元佐之曾孙平阳懿恭王允升之孙崇信军节度观察留后汉东郡公宗回之子初赐名补太子右内率府副率三迁右监门卫大将军右武卫大将军雅州刺史成州团练使舒州防御使公性敦厚谦恭喜愠不见于色与人交久而益敬居母陇西郡君李氏丧毁瘠追慕请庐于殡室有司以无往例不许公遣子侄诣相府恳请朝廷悯而从之后遂为例奉朝请四十余年未尝有过失疏财好施亲识或假贷皆不忍取恐伤其意客有献诗者许赠以万钱未与而客死客之子初不知他日召而与之曰是以为祭享之资庶不负我宿心也公无声色之奉喜畜图书葺舍馆一室翛然左右经史游息其间仁宗尝为飞白书又真书其名以赐之元祐五年八月巳酉薨年五十有二娶李氏封同安郡君十三男曰士对右监门率府率卒曰士纵右武卫大将军陇州刺史曰士凭曰士证皆右监门卫大将军曰士俹右侍禁曰士翀左班殿直曰士豨右班殿直余早卒九女长适西头供奉官董价次适左班殿直王子愈次适左班殿直孟滋卒余五人亡一人幼孙男十人不愚左班殿直不息不掩不倨不矜并三班奉职余五人幼孙女十二人长适左班殿直曹暾次适进士董昌言四人早亡余皆幼九年二月已酉河南永安县铭曰
　　亹亹婺公克显于宗宗室济济婺公恺悌岂无货色公乐诗书岂无髙位公有令誉延陵系劒不倍死者公之与人无愧前古年逾知命没啓国封公多孙子其庆无穷
　　右千牛卫将军妻夏氏墓志铭
　　君夏氏开封人曾祖竦赠太师中书令郑国文荘公祖安期龙圗阁学士考伯孙左朝议大夫母永嘉县君任氏适右监门卫将军仲珣性温仁柔克事姑以孝闻宗族宜之属疾久不愈戒其夫曰毋复以鍼药烦我无益也元祐五年正月戊子卒年三十女四人皆幼九年二月已酉河南永安县铭曰
　　有夏之先实维姒氏显矣其族嫔于宗子令淑有闻弗克永世
　　赠洺州防御使广平侯妻王氏墓志铭
　　夫人王氏京师人曾祖贵赠左卫将军祖振海州团练使父从善内殿承制母长夀县君张氏年十五适洺州防御使士頴元祐元年七月已卯卒年二十有一一男右班殿直女一人在室夫人在家孝于父母既嫁又能孝事其姑性温静口不言人是非尊属称之曰如老成人九年二月已酉河南永安县铭曰
　　妇道之勤如事父母孝敬风成弗克遐夀
　　右侍禁墓志铭
　　君讳令瑹字君寳赠昭信军节度使英国公惟宪之曾孙荣安僖王从式之孙赠崇信军节度使谯国公世采之子初赐名补右班殿直再迁右侍禁监陈桥盐税勤于吏事元祐七年三月丙申卒年二十有五娶吴氏二男皆幼吴氏守义不嫁九年二月已酉河南永安县铭曰
　　哀哉王孙天不假年躬行于家有妇之贤
　　吉州刺史本州防御使赠崇信军节度使谯国公墓志铭
　　公讳世采字徽之曾祖楚康惠王徳芳祖英国公惟宪考荣安僖王从式初赐名补太子右内率府副率歴右监门率府率右千牛卫将军右监门卫大将军右武卫大将军髙州刺史右羽林军大将军茂州团练使和州防御使迁吉州性恭肃容貌严整每造朝进止可观奉祠陵庙多被选未尝有失仁宗尝书忠孝二字面赐之嫡母髙夫人早卒藳英公别茔荣王薨公表请迁祔王墓竭力以奉大事宗室称孝所生母李氏公未胜衣被出转徙失其所归髙夫人丧毕公勤恻哀疚形于寤寐访求得之封长夀县太君殁赠安康郡太君侄令磋早夭嗣续不立公为经画后事躬视细务用度一出于巳人以为难公生于宗邸不喜纷华约身持法好施乐善没之日家无余财诸子贷俸以毕襄事元祐四年五月壬午卒年五十娶髙氏供备库副使遵宪之女封文安县君卒继室以庆州经略使遵裕之女封崇安县君皆太皇太后之从妹也十七男曰令祁成州刺史曰令祛寜州刺史皆右武卫大将军曰令画曰令缶皆右监门卫大将军曰令璋荘宅副使曰令憓右侍禁曰令鲧曰令防皆左班殿直曰令箌曰令稻皆右班殿直七人亡曰令祝右内率府副率曰令瑹令駴令腾皆左班殿直曰令瑶余二人未名而夭女六人适康承益李谅李谊薛恭之管泳并奉职一早夭孙男十一人曰子礼三班奉职早夭曰子珪曰子愿曰子思皆右班殿直曰子先曰子行曰子生曰子徊曰子瑡皆三班奉职曰子吿曰子未官孙女十五人九年二月己酉河南永安县铭曰
　　煜煜荣王克大其后公实似之忠孝两有帝锡之书焕若星斗惟其令名没而不朽
　　右侍禁妻王氏墓志铭
　　君王氏开封人曾祖克恭赠右监门卫大将军祖有度文思副使父仲简供备库副使母永康县君赵氏年二十适右侍禁令不逮事舅事姑勤孝侍禁出补外官得监虢州玊城镇闻所治在深山穷谷间民居户不满百而饮食服用皆无有君勉侍禁以清白泰然能安之元祐七年八月甲戌卒年二十有八四男皆未名二女长女与次男皆早卒九年二月已酉河南永安县铭曰
　　嫔于公族柔惠静専勉夫以正维妇之贤



　　范太史集巻五十二
　　钦定四库全书
　　范太史集巻五十三　　　宋　范祖禹　撰皇族追封记
　　故魏王追封记
　　王讳【阙】英宗皇帝之第四子母宣仁圣烈太皇太后生五嵗仁宗赐名仲格授银青光禄大夫检校国子祭酒行太子右内率府副率英宗为皇子王从居庆宁宫英宗即位改赐今讳授金紫光禄大夫检校太子賔客博州防御使封太宁郡公进拜耀州观察使封鄠国公治平元年授检校太保左卫上将军二年南郊加检校太尉神宗嗣位授同中书门下平章事武胜军节度使封乐安郡王与仲兄今徐王乞解官服英宗丧下有司议不许英宗祔庙毕授兴元尹山南西道节度使封髙密郡王熈宁元年出就外傅南郊加特进赐功臣号崇仁保运四年出閤授保信保静军节度使封嘉王明堂加开府仪同三司功臣号翊戴七年南郊加功臣号同徳十年南郊加功臣号守正后罢功臣号元丰二年加赐公使钱嵗八千缗三年拜司空封曹王今上践阼拜太保武昌武安军节度使封荆王赞拜不名五日一朝见于宫中如见大长公主之仪神宗祔庙毕拜太傅武宁镇海军节度使元祐元年赐亲贤宅以居拜太尉真定江陵尹成徳荆南节度使王自熈宁讫于元丰累请居外第避东宫神宗诏曰朕上承先帝顺事两宫顾岂以子舍之嫌而有间天伦之爱终不许至是恳请今上不得已乃许之三年七月戊申王薨于亲贤宅西位之正寝年三十有三比及殡二圣再临丧再辍朝前五日后一日太常考行守礼执义曰端博闻多能曰献请以端献易王名九月甲寅出殡于西门之外王夫人王氏封潭国十男孝哲右骁卫大将军早卒赠博州防御使博平侯孝诒孝参孝奕孝骘皆团练使次早卒孝忱孝頴孝愿皆大将军团练使孝永大将军七女长封永嘉郡主六人幼王生而秀嶷长而頴异端重明粹孝敬悌顺伏膺儒学賔礼宫僚寛仁爱人出于天性在英宗时神宗以长子主器与徐王讲学东宫王以幼子日侍宫中神宗既即政上奉两宫下接二弟怡怡愉愉言必温色必悦赐玉带玊鱼以表异于羣臣天下称孝友王与徐王居东宫二十年日奉朝请问安两宫圜丘明堂五陪祼献动容周旋无不中礼协心同徳蕃屏帝室天下称贤王今上恭已守成尊礼近属太皇太后齐家治国内外肃穆王正身洁已慎静而谦无毫髪之私天下称朝廷至公焉元祐八年九月太皇太后崩天子追惟先后季子之爱哀王之早世薨落将以九年二月已酉从宣仁圣烈之丧于永厚陵之北命臣祖禹志王之墓臣承诏既论次王之徳行而铭之矣有司谓当刻石以表神道昭示后世故又取其大畧而书之谨记
　　故邓国长公主追封记
　　神宗皇帝元丰五年正月乙酉皇太妃朱氏生第八公主于宫邸八年今上即位为同母妹封沂国长公主生而温懿既能言即頴悟性乐闲静如老成人天资孝爱神宗崩乳保初不使主知主觉而固问乃以实吿哀不自胜至忘寝食因感疾十月辛未薨年四嵗时皇太妃防神宗灵驾西行闻讣哀其聪哲而降年不永追封邓国九年二月已酉从宣仁圣烈太皇太后之丧祔于永厚陵昔唐太宗晋阳公主五嵗克孝慧而早夭太宗哀之今邓国四嵗孺慕继以薨陨加于晋阳一等矣臣承诏序次本末刻石以表于墓谨记
　　故蔡国长公主追封记
　　神宗皇帝元丰八年正月庚戌后宫武美人生第九公主于禁中今上即位以皇妹封嘉国长公主六嵗慧悟已能弄笔书画好锦绣女功之事元祐五年正月壬辰薨上辍视朝三日追封蔡国殡奉先资福禅院九年二月已酉从宣仁圣烈太皇太后之丧祔于永裕陵之西原昔宣王考室感熊罴虺蛇之梦生男有室家君王之庆生女无父母诒罹之意以为周徳之隆惟神宗诞受帝祉天属众多蔡国始生六年幼有淑质而未及成肃雝之美助召南之化岂非其命也臣承诏既为铭而纳诸圹又刻石以表于墓谨记
　　皇族石记
　　右武卫大将军男墓记
　　右武卫大将军漳州刺史士鲠第三男赠容州观察使普寜侯宗儒之曾孙赠同州观察使冯翊侯仲盘之孙母长夀县君李氏元祐五年七月庚辰生八年九月癸卯卒九年二月已酉河南永安县谨记
　　赠感徳军节度使惠国敦孝公第三女墓记
　　赠感徳军节度使惠国敦孝公仲越第三女赠太师信安僖简王允寜之曾孙赠太尉韩荣思王宗谔之孙母安定县君杨氏治平四年正月已巳生元祐二年七月甲申卒年二十有一九年二月已酉河南府永安县谨记
　　右侍禁女墓记
　　右侍禁士斚长女赠武宁军节度观察畱后彭城郡公宗彦之曾孙赠华州观察使华隂侯仲寂之孙母元氏元祐二年五月丙寅生明年七月丁巳卒始二嵗九年二月己酉河南府永安县谨记
　　右内率府副率子右班殿直士捧墓记
　　右内率府副率仲需子士捧赠太师平阳郡王允升之曾孙赠开府仪同三司郯王宗惠之孙母张氏元丰八年六月戊寅生元祐元年三月赐名授右班殿直六年八月甲辰卒始七嵗九年二月已酉河南府永安县谨记
　　右监门卫大将军女墓记
　　右监门卫大将军士缀第三女赠开府仪同三司郯王宗惠之曾孙右监门卫大将军荣州团练使仲奚之孙母仁夀县君冯氏元丰七年七月乙卯生元祐二年正月壬申卒始四嵗九年二月已酉河南府永安县谨记
　　右武卫大将军沂州团练使子三班奉职子淳墓记
　　右武卫大将军沂州团练使令甄子子淳武胜军节度观察留后韩国公从蔼之曾孙宻州观察使世雄之孙母孝义县君苏氏熈寜十年十二月壬午生元祐元年遇明堂赐名授三班奉职八年七月乙巳卒年十七九年二月已酉河南府永安县谨记
　　右监门卫大将军女墓记
　　右监门卫大将军士珥长女赠保宁军节度使东阳郡王宗悌之曾孙金州观察使仲微之孙母曰永安县君黄氏元祐五年十二月戊午生元祐七年七月丙申卒九年二月已酉河南府永安县谨记
　　右监门卫大将军男墓记
　　右监门卫大将军士谒第二男赠保寜军节度使东阳郡王宗悌之曾孙金州观察使仲微之孙母曰夀安县君李氏元丰三年四月壬寅生元祐三年六月乙酉卒九年二月已酉河南府永安县谨记
　　遂州观察使男墓记
　　遂州观察使仲硕第六男赠太师平阳郡王允升之曾孙赠保宁军节度使东阳郡王宗悌之孙母曰遂寜郡君刘氏元祐元年二月癸酉生元祐三年十二月辛巳卒九年二月已酉河南永安县谨记
　　右监门卫大将军女墓记
　　右监门卫大将军宗汉之女赠镇江军节度使追封丹阳郡王守节之曾孙赠镇海军节度观察留后追封北海郡公世符之孙母曰秀容县君刘氏元丰元年十月十六日生元祐四年五月二十九日卒年一十二嵗九年二月己酉河南府永安县谨记
　　右监门率府率第三女墓记
　　右监门率府率仲之女赠太师尚书令兼中书令追封定王允良之曾孙苏州观察使吴国公宗绛之孙母曹氏元祐四年三月十八日生是年八月二十八日夭年一嵗九年二月已酉河南永安县谨记
　　右监门卫大将军女墓记
　　右监门卫大将军士褒第二女赠华州观察使华隂侯
　　宗鼎之曾孙赠【阙】　　　　　　　公之孙母长安县君张氏元丰三年三月甲子生元祐八年九月庚辰卒九年二月已酉河南永安县谨记
　　宻州观察使之女墓记
　　宻州观察使世雄第十二女赠彰化军节度使舒国公惟忠之曾孙武胜军节度观察留后韩国公从蔼之孙母同安郡君钱氏元丰三年二月壬午生元祐四年五月丙子卒九年二月已酉河南永安县谨记
　　右千牛卫将军子右班殿直士玱墓记
　　右千牛卫将军仲琨长子士玱赠太师平阳郡王允升之曾孙赠保宁军节度观察留后东阳郡公宗办之孙母安福县君沈氏元祐元年六月戊申生其年十一月赐名授右班殿直五年八月已亥卒始五嵗九年二月已酉河南永安县谨记
　　右金吾卫大将军漳州防御使之女墓记
　　右金吾卫大将军漳州防御使令琼第三女莱州防御使东莱侯从恪之曾孙武寜军节度观察留后鲁国公世规之孙母曰延安县君李氏熈宁三年十二月壬戌生元祐五年十一月已卯卒九年二月已酉河南永安县谨记
　　右监门卫大将军之女墓记
　　右监门卫大将军令想之长女赠镇江军节度使追封丹阳郡王守节之曾孙赠镇海军节度观察留后追封北海郡公世符之孙母曰秀容县君刘氏元丰元年十月丁巳生元祐四年五月戊戌卒九年二月已酉河南永安县谨记
　　右监门率府率之女墓记
　　右监门率府率仲□第二女赠太师尚书令兼中书令追封定王允良之曾孙苏州观察使吴国公宗绛之孙母曰曹氏元祐四年三月已丑生是年八月乙丑卒九年二月已酉于河南永安县谨记
　　右监门卫大将军之女墓记
　　右监门卫大将军令想第四女赠镇江军节度使追封丹阳郡王守节之曾孙赠镇海军节度观察留后追封北海郡公世符之孙母秀容县君刘氏元丰八年十月庚辰生元祐三年闰十二月丙寅卒九年二月已酉于河南永安县谨记
　　徐王第四男嘉州团练使赠感徳军节度使永国公墓记
　　皇叔徐王之第四子嘉州团练使赠感徳军节度使永国公孝锡仁宗皇帝之曾孙英宗皇帝之孙庶母髙氏元丰八年三月丙辰生元祐二年八月乙未卒始三嵗九年二月已酉河南永安县谨记
　　徐王第八女墓记
　　皇叔徐王之第八女仁宗皇帝之曾孙英宗皇帝之孙庶母髙氏元丰七年二月戊寅生元祐元年八月已酉卒始三嵗九年二月已酉河南永安县谨记
　　太子右内率府副率男墓记
　　太子右内率府副率仲洙长男士虩右班殿直平阳郡王允升之曾孙赠安化军节度使开府仪同三司髙宻郡王宗逹之孙母郭氏元祐四年九月戊寅生五年八月壬寅卒九年二月已酉河南永安县谨记
　　右武卫大将军康州团练使男墓记
　　右武卫大将军康州团练使仲杵第五男士鹓右班殿直赠镇江军节度使郇国公允诚之曾孙赠静难军节度使追封新平郡王宗保之孙母长夀县君李氏元丰五年四月甲子生元祐六年十一月丁未卒九年二月已酉河南永安县谨记
　　右武卫大将军钦州刺史子三班奉职子振墓记
　　右武卫大将军钦州刺史令穆子子振保宁军节度使楚安僖公从言之曾孙青州观察使北海侯世爽之孙母乐夀县君徐氏熙宁四年五月壬辰生遇明堂赐名授三班借职迁奉职元祐六年十一月丁酉卒年二十九年二月已酉河南永安县谨记











　　范太史集巻五十三
　　钦定四库全书
　　范太史集巻五十四　　　宋　范祖禹　撰皇族石记
　　右武卫大将军舒州防御使第六子墓记
　　右武卫大将军舒州防御使仲笃第六子赠太师兼中书令濮安懿王之曾孙赠武寜军节度使兼侍中彭城郡王宗衮之孙母夀昌县君李氏元祐二年九月丁丑生四年七月丁【阙】卒始三嵗九年二月已酉河南府永安县谨记
　　右监门卫大将军第二子墓记
　　右监门卫大将军仲戭第二子赠太尉兼中书令濮安懿王之曾孙赠武寜军节度使兼侍中彭城郡王宗衮之孙母长夀县君李氏元祐六年正月乙亥生其年九月辛卯卒九年二月已酉河南府永安县谨记右武卫大将军舒州防御使第七子墓记
　　右武卫大将军舒州防御使仲笃第七子赠太尉兼中书令濮安懿王之曾孙赠武宁军节度使兼侍中彭城郡王宗衮之孙母夀昌县君李氏元祐二年十二月丙午生六年闰八月戊寅卒始五嵗九年二月已酉河南府永安县谨记
　　同州观察使冯翊侯第十二子左班殿直令墓记
　　同州观察使冯翊侯世覃第十二子令赠建安军节度使同安郡王惟正之曾孙同州观察使冯翊侯从谠之孙母夀安县君夏氏熈寜九年二月癸巳生元丰三年遇同天节赐名授右班殿直八年十二月甲子卒始十嵗元祐九年二月已酉河南府永安县谨记右武卫大将军廉州团练使第三女墓记
　　右武卫大将军廉州团练使令柯第三女赠陈州观察使淮阳侯守约之曾孙赠彰信军节度观察留后济隂郡公世长之孙母清河县君张氏熙寜五年十月丁丑生元祐二年四月壬午卒年一十有六九年二月已酉河南府永安县谨记
　　右武卫大将军昌州刺史第十三女墓记
　　右武卫大将军昌州刺史令夫第十三女赠泸州观察使庐江侯守度之曾孙赠蕲州防御使蕲春侯世宏之孙母长夀县君王氏元祐七年四月辛酉生明年十月癸酉卒始二嵗九年二月已酉河南府永安县谨记
　　前皇城副使长女墓记
　　前皇城副使令耦长女赠武胜军节度观察留后韩国公从蔼之曾孙赠定国军节度使南康侯世纲之孙母长安县君刘氏元丰元年六月丙午生元祐五年七月庚辰卒年十三九年二月已酉河南府永安县谨记右监门率府率子右班殿直士侒墓记
　　右监门率府率仲扩子士侒相孝定王永弼之曾孙司空南阳郡王宗乔之孙母夏氏元祐二年十一月壬子生其年遇兴龙节赐名授右班殿直五年六月甲寅卒始四嵗九年二月已酉河南永安县谨记
　　右千牛卫将军子不矜墓记
　　右千牛卫将军士纮长子不矜赠安化军节度使开府仪同三司髙宻郡王宗逹之曾孙赠保寜军节度观察留后东阳郡公仲烈之孙母崇仁县君髙氏元丰二年六月丙午生元祐五年七月已丑卒年十二九年二月已酉河南府永安县谨记
　　右武卫大将军昌州刺史第五子墓记
　　右武卫大将军昌州刺史士岌第五子赠安化军节度使开府仪同三司髙宻郡王宗逹之曾孙赠保寜军节度观察畱后东阳郡公仲烈之孙母夀安县君李氏元祐四年四月癸丑生五年二月已未卒始二嵗九年二月已酉河南永安县谨记
　　右武卫大将军恩州防御使第十女墓记
　　右武卫大将军恩州防御使仲箎第十女赠镇江军节度使兼中书令郇国公允成之曾孙赠防州观察使南康侯宗仁之孙母同安县君焦氏元丰八年二月已丑生元祐五年九月已卯卒始六嵗九年二月已酉河南府永安县谨记
　　右监门卫大将军康州刺史第六子墓记
　　右监门卫大将军康州刺史仲弓第六子赠镇江军节度使兼中书令郇国公允成之曾孙赠防州观察使南康侯宗仁之孙母嘉兴县君杜氏元祐二年十月乙酉生六年【阙】月甲戌卒始五嵗九年二月已酉河南府永安县谨记
　　右监门卫大将军第二子墓记
　　右监门卫大将军令箫第二子赠邓州观察使南阳侯从防之曾孙赠保康军节度观察畱后吴兴侯世经之孙母夀安县君史氏元丰八年七月乙卯生元祐八年十月壬申卒始九岁九年二月已酉河南府永安县谨记
　　右武卫大将军康州团练使第六男墓记
　　右武卫大将军康州团练使仲杵之第六子曾祖郇国公允成祖新平郡王宗保母长夀县君李氏元祐四年九月甲戌生十二月丙辰卒九年二月已酉葬河南永安县谨记
　　右千牛卫将军第二女墓记
　　右千牛卫将军仲锯之第二女曾祖定王允良祖左金吾卫大将军雄州防御使宗蔺母崇徳县君魏氏元祐二年十月癸卯生明年闰十二月戊辰卒九年二月已酉河南永安县谨记
　　右监门率府率长女墓记
　　右监门率府率仲之长女曾祖永嘉郡王允迪祖祁州防御使宗粹母贾氏元祐五年九月庚辰生七年三月乙未卒始三岁九年二月已酉葬河南永安县谨记
　　右千牛卫将军第二女墓记
　　右千牛卫将军令璯之第二女曾祖赠同州观察使追封冯翊侯从谠祖赠崇信军节度使追封荣国公世程母福昌县君李氏元祐四年五月丙申生五年七月甲戌卒九年二月已酉河南永安县谨记
　　右武卫大将军舒州防御使第四女墓记
　　右武卫大将军舒州防御使仲笃之第四女濮安懿王之曾孙赠武寜军节度使兼侍中追封彭城郡王宗衮之孙母夀昌县君李氏元丰戊午九月丙申生元祐七年四月辛未卒年一十有五九年二月已酉河南永安县谨记
　　润州观察使第八男右班殿直墓记
　　润州管内观察使仲佺之第八子右班殿直士骑濮安懿王之曾孙赠康王宗朴之孙母安定郡君刘氏元祐元年五月已未生初赐名授右班殿直八年七月甲辰卒仅八嵗九年二月已酉河南永安县谨记
　　润州观察使第十一女墓记
　　润州管内观察使仲佺之第十一女曾祖濮安懿王祖赠康王宗朴母安定郡君刘氏元丰辛酉四月甲戌生元祐七年六月甲寅卒年一十有二九年二月已酉葬河南永安县谨记
　　润州观察使第十二女墓记
　　润州管内观察使仲佺之第十二女濮安懿王之曾孙赠康王宗朴之孙母安定郡君刘氏元丰辛酉十二月庚戌生元祐六年闰八月甲申卒年一十有一九年二月已酉河南永安县谨记
　　英州防御使第八女墓记
　　英州防御使令蘧之第八女赠陈州观察使追封淮阳侯守约之曾孙赠镇海军节度观察留后追封北海郡公世静之孙母刘氏封徳安县君元祐六年九月癸丑生明年正月癸卯卒九年二月已酉河南永安县谨记
　　右监门卫大将军英州刺史第六男墓记
　　右监门卫大将军英州刺史仲弗之第六子曾祖郇国公允成祖防州观察使南康侯宗仁母永和县君钱氏元祐三年七月丁卯生四年十二月乙丑卒九年二月已酉河南永安县谨记
　　右千牛卫将军第三男墓记
　　右千牛卫将军士緌之第三子曾祖武寜军节度观察留后宗严祖右屯卫大将军仲商母安福县君吴氏元丰七年九月戊戌生元祐五年七月癸未卒年七嵗九年二月已酉河南永安县谨记
　　右监门卫大将军男三班奉职墓记
　　右监门卫大将军令坰之子子济字道卿陈州观察使淮阳侯守约之曾孙镇海军节度观察留后世静之孙母郭氏永睦县君君七嵗入小学通孝经论语试升中学十嵗下笔成章句十五通尚书欲举进士防朝廷复诗赋科君昼夜力学至防寝食诵唐李程日五色赋奋曰吾当如程取宰相供备库副使髙士华一见竒之爱其好学许妻以女未及娶元祐七年六月戊辰卒年十八嵗一男襁褓九年二月已酉河南永安县谨记
　　右监门卫大将军男三班奉职墓记
　　右监门卫大将军令课之子子琦字君玊寜国军节度观察留后从审之曾孙安州观察使世肱之孙母长夀县君杜氏继母建昌县君彭氏以父任为三班奉职始就学论语孟子孝经皆能説其义为文词有思致律令亦通大槩教官称之元祐三年四月已丑卒年十有九疾革嘱姚氏妹使勉其父母以杀哀节哭已乃自澡洁衣朝服而逝得其遗札如所以语妹者闻者哀之九年二月已酉河南永安县谨记
　　赠崇信军节度使男右班殿直墓记
　　赠崇信军节度使谯国公世采之子令駥英国公惟宪之曾孙荣王从式之孙母崇安县君髙氏初赐名补右班殿直未娶元祐五年七月戊辰卒年二十有一九年二月已酉河南永安县谨记
　　右武卫将军兴州团练使第七女墓记
　　右武卫将军兴州团练使仲旌之第七女赠太师平阳郡王允升之曾孙赠武寜军节度观察留后彭城郡公宗彦之孙母和顺县君郭氏元丰八年三月辛酉生元祐七年正月壬辰卒年八嵗九年二月已酉河南永安县谨记
　　右监门率府率长女墓记
　　右监门率府率士赞之长女赠武寜军节度观察留后彭城郡公宗彦之曾孙右武卫大将军全州防御使仲集之孙母郑氏元祐元年二月丁卯生二年七月戊辰卒九年二月已酉河南永安县谨记
　　右武卫大将军文州团练使长女墓记
　　右武卫大将军文州团练使仲虢之长女赠太师平阳郡王允升之曾孙赠武寜军节度观察留后彭城郡公宗彦之孙母长夀县君康氏元祐二年八月庚寅生四年四月辛丑朔卒年三嵗九年二月已酉河南永安县谨记
　　右武卫大将军全州防御使第九女墓记
　　右武卫大将军全州防御使仲集之第九女赠太师平阳郡王允升之曾孙赠武寜军节度观察留后彭城郡公宗彦之孙母崇安县君张氏元祐三年十二月丙戌生七年十一月乙未卒年五嵗九年二月己酉河南永安县谨记
　　左侍禁之男墓记
　　左侍禁监苏门盐务令寤男子蟠赠宣州观察使宣城侯从谨之曾孙贵州防御使世恬之孙母曰张氏年始九嵗元祐七年七月丙午卒九年二月已酉河南永安县谨记
　　右武卫大将军兴州团练使之男墓记
　　右武卫大将军兴州团练使仲厥第五男平江军节度使兼侍中汝南郡王諡安懿赠太尉兼中书令追封濮王之曾孙寜远军节度使巩国公之孙母曰长乐县君康氏元祐六年六月壬寅生七年五月丁未卒九年二月已酉河南永安县谨记
　　逹州防御使之男墓记
　　逹州防御使仲理第十二男平江军节度使兼侍中汝南郡王諡安懿赠太尉兼中书令追封濮王之曾孙赠武寜军节度使兼侍中追封彭城郡王宗衮之孙母曰广平郡君曹氏元祐二年三月已卯生元祐六年【阙】月已酉卒九年二月已酉河南永安县谨记
　　逹州防御使之男墓记
　　逹州防御使仲理第十二男平江军节度使兼侍中汝南郡王諡安懿赠太尉兼中书令追封濮王之曾孙赠武寜军节度使兼侍中追封彭城郡王宗衮之孙母曰广平郡君曹氏元祐三年三月癸酉生元祐六年【阙】月丁未卒九年二月已酉河南永安县谨记
　　南阳郡王之女墓记
　　南阳郡王宗乔第五女韩恭懿王元偓之曾孙定王允弼之孙母曰安定郡君魏氏元丰六年二月庚午生元祐五年八月丙午卒九年二月已酉河南永安县谨记
　　右领军卫将军男墓记
　　右领军卫将军仲防之男士遣右班殿直赠太师尚书令兼中书令定王允良之曾孙蘓州观察使吴国公宗绛之孙母贾氏元丰八年八月壬午生元祐元年七月丙寅卒九年二月已酉河南永安县谨记
　　昭州防御使女墓记
　　昭州防御使仲玉第六女赠太师平阳郡王允升之曾孙赠保寜军节度使东阳郡王宗悌之孙母曰乐平郡君王氏元丰七年十一月壬寅生元祐三年十二月辛巳卒九年二月已酉河南永安县谨记





　　范太史集巻五十四
　　钦定四库全书
　　范太史集巻五十五　　　宋　范祖禹　撰手记
　　傅尧俞【钦之】
　　苏轼【元祐五年正月乞召还】
　　苏辙【子由】
　　赵彦若【元考】
　　司马康【公休元祐三年荐讲官除侍讲】
　　王岩叟【彦霖】
　　朱光庭【公掞】
　　吴安诗【传正】
　　贾易【明叔元祐四年两省同举御史除殿中】
　　刘安世【器之】
　　吕陶【元钧】
　　吕大忠【进伯】
　　吕火临
　　张舜民【芸叟】
　　李周【纯之】
　　杨国寳【应之元祐六年闰八月二十七日举御史】杨瓌寳【器之】
　　谢卿材【仲适】
　　游师雄【景叔】
　　常安民【希古】
　　王汾【彦祖】
　　姚勔【辉中】
　　张耒【文潜】
　　晁补之【无咎】
　　刘唐老【夀臣】
　　廖正一【明畧】
　　郝辟之【希孟】
　　吴立礼
　　张举【子厚阙志趣髙洁词学清赡甲科登第二十余年侍亲终飬屏居不仕安恬之节臣实不如】曾孝纯【元祐五年十月二十八日荐馆阁】
　　孙贲
　　钱世雄【元祐五年八月举陞陟时权进奏院户部检法官】宋大章
　　乐京【已卒】
　　丁骘【公黙】
　　吴师仁【坦求　元祐五年四月一日三免讲乞擢用前此十科举讲读】邵伯温【子文】
　　杜敏求【拙翁　元祐四年举台阁清要陞】
　　刘敦夫【元祐四年举著述科】
　　龚史【彦和】
　　冯如晦【叔明】
　　冯山【允南】
　　陈鹏【图南】
　　赵伋【思诚】
　　张康国【饶州教授改官　徐铎榜及第元祐七年荐学官】章元弼【防之子　公肃纪常极称其有文　元祐五年荐学官七年再荐】马涓
　　朱绂
　　郑倞
　　周行已【师正叔】
　　秦觏【能文】
　　程遵彦【杭签　子瞻极称其才云温公亦知之而口未尝言】苏坚【衮子　子瞻称之如程】
　　韩纯彦【好学有文申公甞欲除馆职】
　　侯临
　　邵光【子瞻称之　已卒】
　　韩宗直【公掞称之】
　　王普
　　王当
　　李楚【懐州人能文】
　　范致明【应制举能文】
　　范致虚【元祐三年及第　文甚豪】
　　贺铸【班行有文】
　　朱勃【逊之元祐六闰八月二十七日与公掞同举御史】王浃【能诗赋】
　　杜常【诗学】
　　王奎【永兴通判回方识　久在陜西言边事甚详言元祐二年秋西人数十万防集半年方起至镇戎城下五日而去本无意入冦乃梁沁布欲姑以此举观人情也三家共一駞载干粮人甚苦之既无所得自后未易防集沁布更以恩结人心又欲立功以服国人年方三十二泾原之防先杀烽子故无斥堠边吏亦不知六年六月三日镇戎之役官军聚城中不出并聴张之练节制帅臣无所施为李由颐云沁布保防嗣子乃夏之伊霍观其所为无篡夺之形】
　　赵竦【平吕梁百歩洪之险　元祐七年举公私俱便善治财赋】乐举
　　李潜【元祐六年举台阁清要】
　　张瓛
　　游冠卿
　　雍钧
　　苏嘉【元祐七年举陞擢清要】
　　石嗣庆
　　李格【潜之子敦极称之】
　　孙谔【元祐七年举台阁】
　　陈沂【元祐七年举陞擢】
　　杨宗惠【敦夫】
　　刘处厚【敦夫　唐夫极称之】
　　赵令畤【颍签　子瞻字之曰徳麟作字说并书来盛称之云已荐馆阁】宇文邦彦
　　傅耆
　　杨阜
　　王涣之
　　张东【元祐八年举著述】
　　商倚
　　刘羲仲
　　尹材【处初　元祐四年举献纳科　卒】
　　张云卿【伯纪　元祐八年荐学官】
　　陈师锡【伯修】
　　秦观【少防】
　　陈轩【元舆　坡举自代】
　　孔武仲【彦常】
　　应昭纬
　　苏昞
　　周尹【正孺　卒】
　　李由颐【养正】
　　朱光裔【公逺】
　　陈元直【叔正】
　　陈元纮
　　张重【子威】
　　吴俦
　　陈瓘【莹中】
　　李百禄【祐父】
　　荣辑【子雍　元祐八年荐学官】
　　陈恢
　　宋匪躬【履中】
　　宋景年【遐叔】
　　家彬【中孺　元祐六年举台阁】
　　石景略
　　蔡肇【天啓　元祐六年举台阁】
　　李格非
　　李彻【择之】
　　韩宗质
　　王寔【仲弓】
　　王宁【幼安】
　　徐铎【振父】
　　游酢【元祐五年举著述科】
　　田述古【明之】
　　李豸【方叔】
　　张庭坚【广安人盛侨司业称之】
　　李纯中【师中弟李彻言正叔尝责尧夫不与换官】鲜于绰【大受】
　　祝康【法家】
　　孙览【传师】
　　程之才
　　程之元【徳孺】
　　程之邵【懿父】
　　髙士英【子容】
　　范子竒【中济】
　　刘昱【晦叔】
　　乔执中【希圣】
　　谢绶【乔云论议似从二程淮南发运司】
　　赵防【景仁　元祐五年十月与两省同荐御史】
　　范纯礼【夷叟　　举自代】
　　赵泽【元祐四年两省同举御史】
　　郭晙【已卒】
　　刘当时【叔郑】
　　富绍庭【徳先】
　　田子谅
　　丁綖【防翁】
　　陈陔
　　孙安【永弟　长社宰宣徳有能政】
　　苏京
　　罗适
　　张升卿【与张宗谔同以茶法勒停】
　　文勋
　　徐君平【久从荆公学当国时不随子由称其文字】李曼【修儒　有吏才　元祐六年荐献纳】
　　宇文昌龄【伯脩】
　　安鼎【元祐四年两省同举御史】
　　赵君锡【无愧】
　　郑穆【闳中　元祐五年正月备经筵】
　　郑雍【公肃　元祐五年正月备经筵】
　　李栝【元祐五年知洋州囘始识】
　　石亘
　　毛渐【知髙邮军复三十六堰】
　　朱京
　　杨畏【子安】
　　傅传师【传正弟　原明称之】
　　李君卿【考课第一未奨】
　　张安上【能吏也】
　　刘涣【公济　元祐五年七月荐博士】
　　李传【同上荐】
　　张景仁【同上荐　晁无咎称之　除教授】
　　张咸【元祐五年七月乞免举应制】
　　司马槱【元祐五年八月举贤良】
　　谢良佐【公掞正叔皆称之　元祐六年举著述】
　　畅大隠
　　虞防【元祐五年十月与两省同举御史自湖南运判除监察】裴纶【元祐五年除御史辞不就】
　　郭知章
　　陈祥道【用之　精礼学　元祐五年十月二十八日劄乞行其所进礼书元祐七年四月二日又荐乞复为礼言】
　　丰稷【泽夫】
　　彭汝砺【器资】
　　潘兴嗣
　　晁説之【作扬雄别传有史才　又六荐著述科】
　　李常【同年袭弟廷珍称其文与李傅相上下】
　　吴仪【传正侄极称其文】
　　许奉世【尧夫荐经行特就殿试注孝经】
　　扈充【元祐六年举陞擢清要】
　　于之武【元祐六年举台阁清要】
　　周锷【廉彦】
　　许彦【处中　元祐七年举防　阁元祐七年十二月举】司马庭【宫教】
　　王任【直孺　叔重元祐七年】
　　李晰【举著述卭　人能文元祐八】
　　晁将之【年荐学官元祐】
　　孙勰【八年荐学官元】
　　刘逵【祐八年荐学】
　　李瑺【举焦蹈榜第】
　　虞芮【二人纪常称其能文】
　　王谊
　　王发【乔希圣举贤　良极称之】
　　舒焕
　　吴黙

　　范太史集巻五十五
