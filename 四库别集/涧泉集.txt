　　钦定四库全书　　　　　集部四
　　涧泉集二十巻　　　　　别集三【宋】
　　提要
　　【臣】等谨案涧泉集二十巻宋韩淲撰淲有涧泉日记已着録此其诗集也淲诗稍不逮其父而渊源家学故非徒作同时赵蕃号章泉有诗名与淲并称曰二泉李龏端平诗隽序所谓章涧二泉先生方回诗所谓上饶有二泉者即指蕃与淲也然其集世罕传本文献通考宋史艺文志皆不着録方回瀛奎律髓絶推重之有世言韩涧泉名下固无虚士之语尤称其人家寒食常晴日野老春游近午天诸句而所録淲作亦属寥寥又戴复古挽淲诗有三篇遗稿在当并史书传句复古自注称淲临终作三诗近厉鹗辑宋诗纪事采摭极博乃仅载所以商山人所以桃源人二首而所以鹿门人一首佚焉则淲之诗文湮没已久今从永乐大典所载凡得诗二千四百余首词七十九首编为二十巻又得制词一首铭二首亦并附焉而所以鹿门人一篇终不可见知所轶者尚多然较诸书所载仅得残章断句者已可谓富有矣观淲所撰涧泉日记于文章颇深又制行清髙恬于荣利一意以吟咏为事平生精力具在于斯故虽残缺之余所存仍如是之伙也乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总校官【臣】陆　费　墀




　　钦定四库全书
　　涧泉集巻一　　　　　　　宋　韩淲　撰五言古诗
　　春昼
　　青春白昼永一日如两日平心得淑景佳思入诗律湖山气姿媚海汐声荡潏回旋且回旋杨花满书室
　　春隂
　　春雨山溜花事回绿隂东家举杯酒为我成芳斟蝶绕莺流音轻云晩沉沉挥手惜素心入林惊未深
　　苦隂
　　梅熟麦秀时浓隂多转晴础润雷掣电沟壑须臾平清风四起处郁蒸或不轻今兹冷气深经旬压檐声
　　正月二十七日
　　晨兴启蓬门緑树有啼莺山风逺逺来墟烟低低横水冩蔽芾影岸束湍濑声春事曽几何花尚含情
　　春晚
　　余霭浄麦岐流晖转兰臯燕垒落梁尘渔舠激碕涛芳斟竞飞斚绮思归摇毫良燕气清和物色如春韶
　　春分前一日
　　沉沉聴雨坐瓶花养香梅鼻观得此供息定本气回春阳已大壮隂云尚难开小千叶黄眼尘一清哉青青叶中兰庭幽有余芳新葩明轻茎知我春昼长安得滋九畹命骚与争光风泛不须纫深林宜永藏细雨桃树枝依流欲舒红水深相挥倍觉多春工从渠武陵源不与人迹通冯生天地间我汝俱樊笼柳已绿可爱溪风更摇之人居春气中安知物熈熈常年二三月醉眼不自持摩挲此瞢腾老去今其时草色老春荠气数戚已分流光生鬓丝日暮江东云故交本不多零落那忍闻墙隂雨凄凄夕阳何时熏
　　避暑
　　亭午暑未凉竹隂访泉石泉源彻底清石色半痕碧幽处鸟声流闲中人意适风微一幅巾林深转虚寂
　　秋意
　　秋意不堪老宦情惟自悲萧萧风雨中吟哦漫寻诗古来骚雅士常恐归计迟此事不难办无语王谢儿
　　二十九日寒食【按诗四首其一首见七律二首见七絶】
　　花间雨未亁强饮食犹寒山涧得名流岂曰俗相看晋文绵上田徃事今鼻酸江南好风景且取文酒懽
　　清明
　　既喜寒食晴复值清明雨山空洗雨花零落蔽泥土林新叶青绿粲莫数虽云风日异景物俱可覩犂鉏动逺村愈觉爱农圃形迹欣得闲持醪醉为主
　　上饶禊饮
　　流芳报花信畅叙记东晋何知胸崔嵬未觉景急峻泛觞河阳春庻且雅俗镇
　　九日钱塘江
　　九日风凄扁舟龛山龛山正自佳况复江水间吴歌动两浆泝洄过沧湾虽无菊可把矫首云斑斑
　　九日次前韵答赋徳乆
　　客里素秋节谁复同襟期黄花虽满眼何意采摘之古今旷达人把此顔为怡谓可制頽龄属兴深于兹渊明南山下放浪东篱枝白衣纵莫至自惜草木姿斯辰天隂隂云深翳晴曦更想杜陵老抱病登防时我欲事啸歌舒忧以娱悲悠悠时序心摇毫漫致词
　　九日次陶韵
　　草木易黄落倐然时序交岂无素心人松栢不改凋今日我重九惘然风度髙起寻得良觌南鴈将横霄夸毗信谁子短世亦已劳旱暵乃天运惔焚禾谷焦一歌百世苏重歌千载陶唱予而和汝其雨复崇朝
　　九日
　　悠悠两髙峯眇眇见落木病余老身倦登楼谩伸蹜兹晨有何味酒面欲泛菊常年得重九髙兴必徴逐谁知嬾出门搔发鬓已秃子云虽识字君平唯卖卜坐久风颇怒新霜夜来肃
　　野色荒荒白岚光青家乡未千里客路复长亭絶景诗难状多愁酒易醒西风搅黄叶兴寄托鸿防
　　除夕前两日示秉
　　雪风吹溪云昼刻催嵗律欢传颂椒花饯嵗欲何出举头荒山庐氷涧溜凄瑟两鬓已颠童种种不满栉题舆得斯文爱士欲黼黻团呼一樽酒清言了人物四座各尽情烛防屡剪拂如愚于席间踸踔倍勃窣授简而供令古兴亦岂不
　　二十五日
　　焚香得深居清风养幽抱杜鹃来何迟鸿鴈去常早微澜响沟流积润滑磴道绵绵百草长春风雨中老
　　三月八日
　　昼闲春婉婉草树转花事人谁用吾情我自顺吾意江山不徒吟城郭亦可醉隂隂起晴风相赏岂云易方斋既虚清山堂亦深翠来燕翩翩归啼鹃至时物付芳华所惜者风谊
　　春浓自徘徊我歌亦其事峥嵘眼中人磊磈言外意何哉非达也拂石醒小醉棋枰随圎方目击胜败易冷斋芹泮地坐久湿空翠了无官曹尘所以野老至泛乎不系舟未数长沙谊
　　所贵知者希初不与人事飘风击坠瓦彼岂有本意百尔我所思岂必待熟醉烈士徒殉名归洁似圗易鳣鲸困蝼螘兰苕巢翡翠广心之昭融巽语之极至何若于燕闲相与谈仁谊
　　初九日
　　山空草木长明日欲立夏俄顷一蝉鸣节物便相亚平心阅四时益觉运而化残杯了清昼新香度深夜风雨隂阳间悠悠嬾悲咤
　　十月初十日
　　南午逾暖日气烘人衣徒有苍蝇声甚无鸿雁飞老身漫自伸老眼其畴依摩挲根尘间瓦沟霜已晞
　　晦日即事示同逰
　　闲居谁与娱寂歴满黄叶冬晴日气午乗暖得歩屧儿仆为鉏园俛仰才自惬亲朋忽过我少坐情意浃烹茶味既爽穿林景逾接纵逰星居寺僧房颇稠叠随流觉路熟更见沙觜渉道院出香鼎春山弄书箧留连一两杯设饭羮用防亭虚列峯峦溪浄映城堞跻攀重阁晚览句费目睫归欤语河梁分手兴未帖吾衰子俱壮嵗莫何术业从来评道徳亦必在耕猎好恶空纷拏利害漫慑怯郡国有惠养朝家有调燮孙膑为断足范睢至折胁尚能变轩昻未信秪萎苶庄知冥灵春佛説恶浊刼无视雾气蒸飞鸢堕跕跕
　　十二月二十八日
　　寂寂园中林脉脉林下泉萧闲嵗云暮老身欲何言不畏日月驶但笑霜雪繁人生本非恶往往迷宿愆昏明夜复旦寒云满空山瓶储粟粒罄交旧无徃还尘埃岂不知冠緌易牵纒五鼎食与烹寸景能几年心境互生灭雅俗相移迁危坐明檠灯炉香更清然
　　日长
　　日长林影聚早暮气弥清既自罕人迹而犹闻市声物生各有态境异俱忘情门前酒谁来吾其撞余醒
　　落日
　　落日青松间疎明山翠寒谁于元气中弄此赤玉丸我心本清阳隂浊不可干虞渊下可取快饮杯勿干
　　喜晴
　　积日困秋雨晓起天开明披轩纳晴光树影当堦横遥闻蝉急忽见翠羽轻整衣聚足坐似觉天籁清身形百年尔衣食苦强营运化有理道超然得此生
　　晚晴
　　两年元日隂今年元日晴防霜起清寒人物多欢声行都占江海鱼盐易经营何时复三京万世开太平
　　掩闗月色满牕宴坐乆之
　　云牕月当午小醉人未眠儿童鼻鼾雷聴息方绵绵万籁一以虚性地开其天入林山自深金涧通瑶泉
　　对月
　　璇霄荡凉飔静夜却团扇幽人醉未醒月色牕户转起舞歩髙寒借我蟾宫便
　　十六夜看月
　　夜乆羣动息廵檐尚何观庭空叶忽坠琤若摧琅玕芒寒星彩动霜气尤弥漫谁知太虚中运此寳月团须臾一雁叫飞下溪流滩
　　月过林端清甚
　　月出双树间营魄何流光初还当午净极涵莽苍溪虚响城角露重天欲霜送客出篱门共立古道长
　　玉溪楼看月
　　山晴夜自明草树遥可瞩楼头春已非尚有月如玉胡为乎来哉可谓万事足沟流杂蛙黾信阅人代速
　　夏夜翫月
　　夜气生微凉山空歩明月飞光入人家流影到林樾零零白露滴冉冉清思乘云度罡风天上有宫阙
　　方斋啓牕见月
　　我岂不解饮风轩乘月开细细春酌动徐徐秋兴来俄而弄清影自尔却氛埃谁信城市居野老为裴回
　　中夜危坐雨声清甚
　　倦卧一塌上展转不能寐更聴蟋蟀吟时时风雨至披衣起趺坐数息存妙其生何用观夜气吾已志八月初七日终夜大雷震雨如倾注风败吾藩篱防吾庭树
　　晴明天气佳草木浮光煇珎禽各翔语羣花竞芳菲人情春和时怡逰忘归常阳一以亢旱甚翻歔欷赤地至千里焉有不年饥家家望云霓想像隂雨霏狂飚震雷吼连夕恐非机溪涨桥已解拍岸欲平矶所幸蛙黾尔跳噪皆轻肥居民其奈何泥淖生理防意欲问彼苍何日生清晖由来此隂阳嵗事中和希今年积秋焦熬在郊圻既雨复苦风防树败墙围后土无干处眇予将畴依
　　雨后骤冷凄然
　　天髙气萧瑟薄薄寒中人登山兮临水贫士志不平惆怅徒自怜覉旅谁友生申旦耿不寐淹留可无成
　　梅雨
　　山溪绕寒城林园眇荒隅南枝小春梅意似醉眼舒云隂冒霏霏欲歩雨如涂人闲压芳槽洗酌留我娱易斋诵铭语耆英几年无吾侪老孙子交契嵗月徂速饮付丘壑微吟对江湖何当暗香底花影相持扶
　　微雨
　　云间度微雨霑洒草木浄披衣未盥栉失却体中病屋角鸠鸣隂是亦彼情性今我睡既醒岂不有咏
　　夜雨
　　卧聴空山雨愁人春夜长田蛙与水鸣聒聒来耳旁缅懐千载遥贤达多遯藏岂无命世才所抱或沮伤离家脱尘役且憇云水乡时运不我留老去空彷徨但恐壮志销放浪宜自彊
　　午牕骤雨
　　日暖石础润雷雨响空山草木尽披霏云气满牕间我方岸帻坐与客谈笑间防当乗少霁午隂聴潺湲
　　急雨
　　滛滛夏暑雨小民惟曰怨连朝浸田塍一夜倒河堰寻常已食麦积乆况少饭钱币易低昻亦合利商贩
　　阻雨
　　独坐空堂上忧来与谁语出门欲逺逰泥雨复艰阻不见一人来那逢防心侣前除一幽禽四壁响饥防无以涤睡昏春茶尚可煮
　　自清明后十日雨
　　得雨宜秧田乆雨损麦陇日暖可成实天寒妨出种米麫世所资敢为一身奉望眼冀晴色深为农夫恐长林风飕飕狭港水汹汹闲谣不能欢名与食孰重
　　雨中作
　　闵雨涧将涸为霖流复湍声来白浩浩气起清漫漫随山问本源踏地观狂澜隔水城市尘了然不相干
　　初三日雨
　　一林梅花雨香湿烟冥蒙水流涧底清声落前溪中鸟飞既整暇人意亦冲融今嵗春来早新萱已满丛
　　雨中
　　山林得凉雨倍觉十分秋衡门篱落间木槿上牵牛霏微弄空明炊烟澹飞浮有酒不肯饮南冠真楚囚
　　夏雨
　　已忻五月凉连得六月雨泉石养芝术甽浍长禾黍病虽未能饮起亦尚可句凌晨百鸟啼静夜百虫语寺外钟磬音樵歌自来去
　　隂雨
　　变风忽交作雨脚牕纸鸣隘巷掩闗坐炉深沸瓶笙岂不念故山斗升聊自营米贵薪炭少天亦放我晴
　　夜霜牕户肃然严冷
　　行都镇东南衣冠萃轩盖文书漫穰穰人物当蔼蔼痴或不知止隘即莫可奈江山何清空天地本正大四更霜气重肃若起深籁乃信埃中此景终不害
　　雨后
　　夜暖雨骤至沟流起微湍一秋多苦晴鱼鰕生意艰朝来清蛙鸣便觉斗水寛岂不念其涸跳梁聊自欢
　　凉雨
　　凉雨濯袢暑中林动清觞一日亦易与千古不可忘人物信消长治运空微昌我有挿架书醉甚无慨慷
　　社雨
　　空山水流涧社雨掩篱门云隂起防寒药炉自常温老一欠伸开巻牕明昏屋邉桃李蹊飞飞亦无言开帘巻书坐燕声烟雨中时物依辰至春社古所同岂不知其然嵗月何匆匆拥襟一闲谣林花落檐风
　　梅雪
　　残冬且论诗岂待梅与雪雪固以水清梅自惟花洁机未易窥圣解不难説弃置便扫除俗者虑上拙
　　松雪
　　松雪照残腊沟流起轻氷倦身固蹒跚睡眼犹瞢腾尘埃与野马何急来相仍东隣可以饮一举宜数升
　　雪
　　我枕麴借糟女为彼玉雪惊心京索旧流徙此越絶霏霏醉飞花堂上烛勿灭
　　积雪
　　积雪有何好照我牕牖明牕明不能寐披衣数寒更带雨岂灭踪无风如有声荒荒山野人江海情
　　坐想山雪竹压篱碍过之胜
　　诗亦常语尔细思有何情瞀瞀青眼収种种白髪生不如缄口住时复信脚行折竹松邉路山篱雪清
　　回路雪作野酤
　　适俗心不夷索山不深驾言出春浦回车已留隂雪飞催我句村酤且重斟此致天所资优哉有遗音
　　雪中
　　雪映山牕白竹炉残叶寒垂纸帐低起坐百念催推枕理吾梦栩栩鼻如雷觉来神气中平旦阳明开浄业与秽业交战则我微未能涤览前识相依违冬霜后雪磵谷慵啓扉天耶其人耶咸言上上机今年已有雪今年亦有梅梅花与雪片日夕相徘徊失喜固莫尔亡忧尚何哉不与万法侣孔跖俱尘埃泾渭本一水浊清我何尤白雪固为洁老兴开两眸须臾防心坐薪火时添抽咄哉皆前尘秃髪不满头鸟声已鸣春磵庐雪色深纷纶五经笥古人云鉥心心本理和顺万缘常逼侵莫作断灭相明明去来今赵十有诗及髙泉之行因思往年同逰青岩
　　秋花满青岩禅榻如昨日举眼曽几何嵗月流电疾君其壮藻思我已老蓬荜谁云彼髙泉春晩又能出寺底读叶碑祠前看周笔夷犹慨以慷缅邈咤而叱思君弟行役应惜良防失朋从滛液之于我岂固必旁观徴逐间往往诮逰逸相望一樽酒朱理青瑟坠绪或可寻陈迹安可诘澒洞尘眯人荣名真虮虱
　　八月二十五日过南豅
　　凉雨忽不止秋隂无奈何山根防新涨小立玩流波防逢其适尔紫芝有竒歌惜此未深宻时见人迹过岩桂苦未花寻香上扁舟溯洄得蹊间微歩理旧逰鲜鲜见新枝幽芳浩难収回首城市尘所憇因少留抚枕知夜永淅淅过山雨浄聴秋气还清吟可无侣年来幽兴熟心口自相语我其内欤何其未能处
　　题南豅
　　南豅山下路一眼烟雨昏松篁叶满地杨柳条映门此兴非所难吾道何由尊铿尔舍瑟希带湿藏春痕
　　游南髙峯下
　　蒙鸿山气润喷薄涧水急残花防新枝春晩绿隂集杖防一俛仰挈榼共行立路转南髙峯窣堵正嶪岌胜迹古今同轩裳孰覉絷
　　谭守约陈漕林宰同游南岩得问字
　　髙情动岩壑幽讨忘逺近追随得秋日挈榼多美醖悠悠逺朝市寂寂委时运雨集星散间他年或相问
　　霞山
　　避喧甘猛虎杜语诚有味况此古城游尽逈尽无畏扪萝鱼贯登确入荒蔚俄而得峻极天阙逼象纬春风犹未旬芳事已髣髴慿虚了不寒清淑满肠胃眼髙物破碎意广身良贵隘彼防尘歊邑郭亦何谓同来三二友斯道乆泾渭偶然一尊携物笑我频喟焉知酒行多但觉饮之既烟峦屏障环秀润仍蔽芾更对西日红轮囷纒海气
　　中平峯下岩可坐百客絶顶尤竒
　　临水既凝竚望崖试徘徊榜舟一以渡露晞岚影开矫首与人居直上无飞埃峭壁过鸟道老树相萦回下访者庐败堵留岩隈乱草蔽嵌空停泉照崔嵬因知胜絶地使我心悠哉誓当如厐老举家为此来
　　斋居湖寺晚对南屏疎钟茂林雾气蓊然
　　南山起寒雾雨气蓊林木但觉白漫漫不见山下屋须臾逼昏黒疎钟度幽谷寺冷西湖秋斋房媚幽独
　　歩涧壑上山
　　秋山响松竹漠漠起云隂褰裳过石瀬望崖荒草深谁家牕户开少闲澹心茗醑无不可所畏尘雾侵道场山山上有伏虎师宴坐嵓寺中方池清深可爱
　　翠麓转危径清涟媚方池钟鱼鸣寳坊窣堵髙不危慿轩眼力尽晴色烟凄迷秋原禾黍登佳处端在兹斋余作茗事昼寂香篆迟当年伏虎师此地尝嵓栖髙风动寥邈胜迹穷险回桡日已暮怅望空自知
　　茶山
　　人日逰茶山防检山下泉载惟两贤祠缅邈桑苎仙岂无髙洁懐何有香火缘雨晴动春事草树含芳妍独来宴坐乆湛然还惘然扶舆度归路寻友了闲篇
　　又
　　南风满脩竹两贤凛如生残僧具汤饼茗椀寒泉清归来渉城市货殖何纵横溪明漾长桥履此复畅情喧寂等一境人世不足惊北牕卧微凉神思才清平
　　同尹一逰茶山齐贤继来
　　蒸雨隘闾巷茶山午风清同吟方斋人禅老相送迎隔城带湖光更约畅叙情轻云转雷晚静定天宇明
　　东南一峯松雪明朗舍前甚可眺
　　夜严风色冽开门恍竒絶谁将连日雨幻此琼玉屑林深竹初折涧浅氷复结望乆忽烟销山明见松雪【弋阳县山色竒秀有一峯屹立于众峯之间意颇异之邑人云山有三十六峯此一峯石间有如龟山明之陈丞相家祖茔在焉】
　　四月十一日灵岩
　　陟迳得遐瞩濯泉惬幽寻禅牕坐来乆聊以娱客心平田绿未整湖色収晚隂回桡缱绻余翔禽亦遗音午日赵钤辖同坐溪旁望灵山云气次韵
　　尘俗自尘俗幽竒自幽竒竞渡殊汚人正尔无所之城隅白云堆涌出灵山诗不可磨灭者天欲铸伟辞是大有佳趣岂问庾元规举扇勿障风吾与子同归
　　雪观
　　絶壑过兰若炷熏拥寒炉稍収神观明时翻经与书忘言忽自笑得兴将谁拘雪云起氷霜是事俱澹如
　　雪观
　　暮鼓朝钟外鼻端消息真灵山髙溪南而有彼上人祝发岂灭性趺坐宜忘身咄哉露地牛染浄俱一尘当年少林立话头犹许新北风吹雨花缤纷皓如银我来试标榜此境何了因无相亦无证颦伸气方匀
　　秋日郊行题崇福寺大井
　　秋暑未退舍独游亭午时篮舆汗翻浆陟觉回凉飔青春十载前此地尝娱嬉只今髪种种蹉尚何之悬崖多紫花绕夜垂青枝残蝉犹尔噪新鴈乃许迟允矣原宪贫异哉宋玉悲酌泉揖老僧清坐生佳思
　　灵井【九峯庵前渉涧入崦间泉嵌空日夜流不竭乡老传尝有龙见光怪吾翁名之灵
　　井】
　　灵井复何许薰风度前林一卭为萧散渉流殊匪深山空人迹少无言见鸣禽嵌嵓适所防潺然送清音宜我濯尘土陶冩此胸襟冨贵本天命得闲且幽寻
　　天竺灵观鸿渐寺记白香山泉碑
　　灵天竺山清流潄竒石草木郁青葱岩洞耀丹碧有时闲聨尽日为散防萧条懐古心髣髴问遗迹胜士多去来流年几今昔寺记喜逢陆泉碑尚余白因知幽絶处得之乃无斁所以千载后山名转辉赫二子有逸韵烟霞本其癖想当落笔时无地着清适嗟我复何人长歌想英魄
　　参寥泉
　　湖光佛寺古山色泉水清苏仙则已逺名字空含情西风动林松琴瑟有余声我来揖而酌一饮百虑轻朗吟两石碣脊记眼为明当年彼比邱亦足得此生
　　六一泉
　　不见六一翁但见六一泉得泉以思翁昔僧何其贤旨哉山中乐合与苍崖镌后来坡仙铭空以文字传山林已禁苑复与道院连兰若纵莫存此水尤泠然嵗月诚易与陵谷终变迁薫风拂湖水晚日明湖烟回头呌林逋醉倒山前










　　钦定四库全书
　　涧泉集巻二　　　　　　　宋　韩淲　撰五言古诗
　　松竹堂次萧宰相韵
　　鸣琴意自永小筑松竹林公余一委蛇廵檐见遥岑氷雪凛节操昼寂緑隂隂何事智与名萧散徴在今当年山水间读书情致深仪鳯览徳辉终古存知音
　　栖闲堂
　　能栖不能闲其心未可知能闲不能栖其迹无已时栖闲一以名二者兼得之昔春升其堂尊酒饮于斯昆山日夕佳陂池清渺弥手植花柳间田园粗充饥洁哉两龚家异代犹许竒夫岂忘治功而故与世违汉朝有蒲轮用舍端不欺三江五湖口君子谨其仪何以写我歌遥遥记所思
　　题寿乐亭
　　兰江生縠波金华欝嵯峨是中鹤髪亲赢得歳月多时时着莱衣儿嬉为婆娑抚掌问妻子我意今如何祥风动檐花美日行庭柯更觉山水外一曲欵乃歌过新安月夜歩浮丘亭分韵赋诗得弄字
　　平生风月懐醉语或惊众休倾袁绍杯且卧毕卓瓮使君良不凢客子恍如梦对影将奈何暁角梅花防
　　同谭守登跨鹤防
　　昔守王道甫作此跨鹤防金行露气髙尝同斸蒿莱九日长沙归晦翁命予杯至今清梦长寂寂令心哀君侯我辈人能赋有余才复兹菊花秋登临为徘徊子美髙李句万里风云来世道古犹今兴也何悠哉
　　浙江亭
　　海风吹潮声过我栏槛外不知地险但觉天宇大何时一壶酒挂席上严瀬班班云寿隂越山逺如带
　　访南岩一滴泉
　　僧逃寺已摧唯余旧堂殿颠倒但土木彷佛昔所见山寒少阳焰崖冷尽氷线曽无五六年骤觉荒凉变遗基尚可登一滴泉自溅忆昨淳熙秋诸老所闲燕晦庵持节归行李自畿甸来访吾翁庐翁出成饮饯因约徐衡仲西风过游辛师倐然至载酒具殽饍四人语笑处识者知叹羡摩挲题字在苔藓忽侵徧壬寅到庚申风景过如箭惊心半存没歴览歩徐转回思劝耕地尝着郡侯宴今亦不能来草木漫葱蒨人间之废壊物力费营缮不如姑付之猿鸟自啼啭
　　寻梅至梅岭因游红羊石青枫峡
　　冲寒歩晴光霜重积如雪寻梅渡长溪荦确路曲折回风送滩声静听鸣复咽当知我辈游名与山不灭
　　题姜尧章白石洞
　　诗眼玩尘世漫作威鳯鸣经行苕溪水乃见白石清拂衣鉴须眉唤起仙骨惊胡为随人间叹息百虑萦洞中应笑我何不髙举轻明时乐未正尚欲追英茎它年淳气合肯有爵服情痴人莫説梦烈士徒殉名转庵偶饶舌已足压旦评古来旷逹者谈笑得此生临流赋招隐一奏朱声
　　雪观
　　秋暑睡不美但想雪观居焚香贝叶动洗鉢伊蒲余应身了诸幻起性包太虚蓬蒿一水隔吾岂爱吾庐
　　题熊氏得要亭
　　未得要亭先写得要诗识赏无逺近渺然西江涯薰风入山水佳趣罔不冝想见昏且云鸟日参差主人应飘洒何时同酒巵三叹玉局仙为我先及兹
　　夜过潘楼
　　雨多晴气新星彩动凉夜因人闲出门寻诗税吾驾一杯小楼风图画清暇
　　聚逺台
　　遥遥聚逺台是岂俗所要只冝我行适信得山水妙地髙出林表眇邈有殊调主人运心匠择胜出素料陂陁阐防迳俯视溪可照匪云赋新诗聊尔索言笑三月青春深风林杜鹃呌
　　亭臯
　　亭臯新雨沐物物秋气深着蕋木芙蓉桂树尤萧森岂伊酒可尝而我诗未吟朅来六七辈领防冝素衿尘眯共一扫风乎出云岑
　　防心堂
　　胷中有天游寓外皆所嬉胜士固可逢俗物亦可偕杯酒得流行放意而伸眉兹辰我阳春溪水多清姿岸桞已青青山花更晖晖当筵主与宾谈妙尤克谐雷声忽送雨云风动情思由来理性真肯计志愿违松柏独也正造物付之谁欢笑酬座人长言其勿噫
　　题三茅堂读放翁碑易道士设茗
　　寳山最佳处突兀三茅堂幽襟翫岩穴散脚登崇冈梅亭虽未花自觉草树香午阴布修干禽鸟时来翔下视江海波风烟渺茫茫贞石披妙词摩挲有余光吾身已尘土乃得闲相羊羽人复能吟煎茗邀山房意胜神适俗逺虑兼忘乃知轩裳絷自苦升防藏饥饿非难忍歳月空帝乡挥手下山去余情满秋阳
　　溪山堂曽宏甫作徐师川吕居仁曽吉甫王元渤郑顾道晁恭道王起岩吴传朋徐明叔逰咏之地
　　当年二三老曽醉溪山堂至今月露底草木有余香兴言我良友六月此追凉还同章泉叟访之以相羊夜久清辉寒水际如雪光谁知幽絶处懐贤正难忘
　　拂松阁
　　太白孰可作五松自青山闗关鸟飞集冉冉云徃还时世有今古客意徒悲欢我来见令君歌逰其间醉防舞回时俗眼应不防人韵乃如许结阁横朱栏
　　伯辉竹林书院
　　竹林彼一时仲容乃此游寥寥千载后忍曰为良谋古人心匪遐用舍多风流身容纵未老歳月去不留结茅我山椒诗书尚何求固将淑诸人犹能诵轲邱朅来南风薫见子忘百忧阮盖青云器涛戎信其俦取酒且勿饮听作商声讴
　　逍遥阁
　　翁家烂柯桥游戱钱塘欤昔贤有乐地天与此屋庐依依巷陌间将鹤倒驴流传得佳声是时当国初四方次第平降王亦诛鉏朝野多豪英仲先颇知渠相邀一夜话华山图匪虚此州真可人林逋复来居一湖浸山相望诚有余人生百年尔贵贱空乘除尚友千载上是心良晏如有手可持酒有眼可诵书结阁老树髙扁榜聊自舒方今开禧年吴越都乘舆我遯楚溪口因名倍踌躇既同逍遥吟又且思庄樗
　　王右司家池阁
　　寒日照竹色老槐摇池光凭栏俯虚檐忽此陶一觞主人与客笑万事俱茫茫回首十年梦吹霜晩云黄
　　守轩
　　孟以身为大曽惟贵夫约况欲行之家盖亦念前作诚斋彼何人老笔乃挥霍勿忘勿助长世世可如昨
　　寄轩【按诗意用陶潜归去来辞南以寄傲句疑作傲轩】
　　陶潜彭泽归岂敢傲一世聊从户牖间作计等蝉蜕君乎得此心名字置所憇俛仰旦复昏浅揭深则厉
　　恕斋
　　公心不两照意必四出涖官行法间要以身为律物物或藩篱事事只刀笔由来贵仁贤存之在勿失美哉一言富乃榜此书室因利得行义徇名岂忘实君兮诗中仙我语非秘宻三叹莲幕地退食有学术
　　昌甫竹
　　竹髙深处江南懐玉村此老已华颠清门非市阍缓歩泉周遭放眼云吐吞野马阅众甫防鸿本鶱经年未能往梦思疲我魂是中夫如何不以俗谛论时来五七字感慨存想其树扶踈绕屋夏箨翻
　　田间
　　乌麦相防种黄籼已皆熟坳塘无賸水古径堕枯木贫多刈迟勤有翻耕速整履步大田扶藜问幽谷
　　余干黄师求北窻诗
　　陶令一北窗今古自无对折腰岂为米归来本非退平生羲皇心肯与时向背当年五桞传谁云闭关辈子能知其然此意要常在渊明不吾欺是中诚可爱
　　李礼侍石林
　　磊磈着胷次婆娑嶙峋客来亦置酒相与悦老身晴风吹岷峨浩荡无邉春巴江下吴波软红生防尘回头山房染石也诚可人不知防千人造化此一真只恐断取去补天费精神
　　官闲
　　官闲读书余杖看緑隂黄鸟时飞来临风流好音我亦为之喜夷犹情味深世间事乃尔回首生夕曛
　　休日静居
　　寒饿迫我出忽忽儿女大原思乐商颂宋玉悲楚些吹面薫风来刮眼春风过飞鸣鹊绕树徴逐蚁旋磨瀹茗销梦事凝香理经课休澣得暂闲栖深净趺座
　　丛薄
　　丛薄欲防雨絶壑留余寒陇麦已黄熟园梅尚青攅宛宛路转坡激激流起湍卧瓶掷酒椀开奁理香槃
　　十月旦日过云林
　　云林起清霜山寒红日吹城郭催租日田家获稻时仲尼虽少贱李广漫多竒好事能相覔茅檐曝晴曦
　　云庵
　　云兮所怡恱遂以庵我名时时檐下来日日山畔生和烟不知处致雨非有情龙鹤亦物耳依乘定飞鸣
　　次韵伯臯真道院
　　幽讨过真同抱白云眠夜呼醉道士取琴咏琅然松鸣檐外山水落桥下渊推窗挂星斗清神浩无邉是中冝共如此外慿谁传孙登蘓门啸子猷剡溪船古来贤逹士徃徃如春烟浮名竟何益毕世空林泉踪观彼斗筲畏涂竞争先舆马能防时鼎镬已在前
　　楚黄相庙
　　开禧二年春寂寂楚相庙上书能说秦将兵亦救赵太子质不归变衣何其妙因城吴故墟宫室本照耀宠辱一以惊失计易贻笑帐座神所严香火忍兴吊但想荀兰陵朱英或同调
　　夏日集报恩僧寺同庄贤良诸公分韵得饼字
　　寻僧坐清昼防友践佳境兴徒自深逰观转便静荷翻一水香桞散满堦影相从觧巾屦爱此夏日永熏罏鼻观通汲井齿颊冷劳公具酒炙饷我作汤饼同时得二士俊发锥露頴髙歩不可攀竒语尚堪省徐郎招不来怅望终耿耿生平厌尘烦老去合幽屏岂无亲朋乐所虑乏规警长歌及黄农妙处亦深领
　　寂照寺
　　江西得名士与我同山行老释能追随醉眼増双明经时客吴防杂遝尘务婴偶然泛舟故人百里情既已酒屡饮亦复诗自成尽日空翠间防鸿杳飞鸣
　　祖印寺俗云严光寺攷治平堂牒乃光严也又言有子陵墓因往吊之
　　长沟流水荒涂少人迹扶舆问遗踪晶晶度秋日子陵谁复知墓古莾榛棘传闻虽未真此意自无极
　　月林
　　秋池浸秋月梅影摇清流数枝虽未花横斜已幽幽白酒孰饮我同来亦良谋杯行景自佳风叶何飕飗林徳九国録作氷玉寮来索赋因五字
　　仇池蘓僊语发挥我山山有何佳林逋庐其间风髙气化逺庸贩亦班班是荣人爵欤百世不可攀沉冥惬幽性道胜无戚顔至今西湖西眇弥尚沧湾谁夫仕吴京敛焉心肯闲吟讽彼一诗静视触与蛮斋房如僧寮客自尘寰出处贵君子安时谅非艰
　　周质夫山楹
　　山楹非市防悬解于其表灌木固蔽亏闲云定旋绕广厦千万间一架亦已了坐起共炎冷眠食易昏暁偶然屋打头所处实在小鸡鸣近相闻鸥下复逺矫尤当沃巵酒忘却吟思悄
　　补篱
　　补篱去恶竹修迳防幽草防风入庭榭秋雨泛池沼荷香浸狂澜林影动深窈寛平日月闲湫隘天地小
　　过永丰题
　　落日洲渚明水石鸣滩声临眺一何乐共此人境清游子未忘情亦复小诗成东风波为我吹酒醒
　　夜过博山
　　山行迫昏黒乞火野人家隂风振林壑水激沟港斜扶舆听鸣钟尚觉涂路賖叩门得兰若僮仆欣不差老僧为作茗趺坐谈无涯子夜各休去幻境良可嗟
　　冲雨小舟上南港
　　拖舟上寒瀬冥冥吹雨来连绵岸草合断落山林开鴈鹜杳灭没鳬鸥正防洄舟见修竹题句复寻杯
　　过吴淞【案此诗二首其一见五律】
　　家住楚溪口防年卧云峯春风此行迈烟树五湖东无因见范蠡危亭只垂虹逃名匪难事浪曰陶朱公仓皇诚自汚商贾聊长雄庶防伯图不见前日功欲富果本心是岂计未终我疑滑稽甚视彼如儿童西子有底好尚有欢笑同扁舟泛长波自足成老翁
　　山口
　　山口复谿口飞花闲度桞不喜梅雨晴清和犹在候一日是一日青鬓对皓首朋来方斋家杯行莫停手
　　德源道中
　　数鸭泛寒塘前后相参差不知已严冬但谓水自如贪生处尘世大抵多斯木叶风下来红緑杂萍芜
　　灵鹫道中【案此诗二首其一见五言律】
　　霜林落衰草游子叹道途岂不念景冉冉尘务俱闲写僧寺幽髣髴摩诘图风前鸿鴈来日下鸧鸹呼
　　楼窗静对颇快
　　奔忙九衢里无处着两眼楼髙试推窗可以得笑莞东方接弥茫西地列嵼心中与之然不记倒手板
　　晩访斯逺村坞
　　防流出山来度桥向城去晃朗雨复晴峥嵘歳云暮闲常称心言孰是得力句坞静见髙明林深认幽趣
　　地偏
　　地偏尘自销风扉亦常关不知芳草多但与落花闲红日到碧涧白云在青山懐人长言之老子何痴顽
　　大涤翠蛟寺
　　山以水而胜水以人而清人水亦何事乾坤无限情酒好满杯饮诗到一篇成杜鹃风外啼青林开晩晴
　　对雪思山居之时
　　烟迷南屏山冻压竹落磵幽人纸被软卧起日已晏藩篱鸟雀噪亦复断藜苋淡诗未成诗成复何患
　　散歩
　　世道日狭隘无地可自容岂不有崖壑乐此林下风乗晴气清和试听飞流淙凭轩得名酒老我时一中
　　秋兴家山之咏
　　尘埃困小官忍穷未为长勿苦问穷逹当与贫相忘幽栖吴山底偶占大隠坊晨兴到药局夜坐唯书房俯仰亦已安怳然如山庄巷僻逺市语窗明摇灯光不觉西风起鴈飞草木黄涧下有敝庐懐哉付饥肠
　　招隠
　　浩歌以求志徜徉山水幽松栢苍苍山水石泠泠流山深集飞鸟水浅下轻鸥好花不多闻长烟浑未往来有樵钓俛仰徂春秋我辈满宇宙其能知此不
　　闲泊东窗为静
　　吾爱陶诗中静东轩语试取作佳名朝夕相与处薫风一榻闲转觉逺烦暑试问轩外人纷华今防许
　　雨乍霁散步村野山谷间
　　幽居喜乍晴闲歩转山麓塘坳过两家山觜见一屋坡陀上平岗窈窕入深谷时时防采桑往往值播谷鸡飞田妇呼牛走牧儿逐路平豁呈露地僻杳藏伏风物晩春时但见青草木无为扣角歌但赋采薇曲
　　水村
　　露荷烟栁外月上山翠寒水际一断桥篱落小栏干剥啄唤我友共此懐抱寛兴尽出城去两耳清流滩
　　十五日斋素
　　清晨却荤茹茗事煎胡麻岂无素心人洁斋避风沙月已秋气中能来我山家凉襟何待吹宴坐且勿哗
　　午步
　　气晴天惟澄春物自朝暮防流陟危磴絶壑理幽步云根见泉脉僧房杳回互岂无我同心杯来饮为度
　　雪观晩步
　　山梅占残雪晩色转幽径尘销水石润所至集虚听僧窗话未圆茗椀味初定澹泊歳寒心浮空殷钟磬
　　晚步
　　万木山彩翠一水涧沦漪放步且曵杖有懐还赋诗我之所安适人以为娱嬉南风送晚雨何处不相冝
　　放步
　　家家芙蓉开步步木犀香流黄朝绛节空碧按霓裳急景奚足竞良辰不可防玉阶明露盘珠宫结云房
　　晩兴【案诗二首其一见七言絶句】
　　林蝉动防暑风影摇东轩山近欝巃嵸涧长防潺湲闭关诵古书时时一逢原抚巻得闲乐老境俱忘言
　　夜坐
　　经年仕吴防风埃满书剑迢迢秋夜长静坐生百念浮荣本何益微禄已属餍露气入窗寒青灯散余防
　　又
　　吴山歳夜雨巷深杂泥土白髪髙楼长吟自懐古人人寻酒杯处处亦歌舞万事付灯檠寒炉听更鼓
　　又
　　夜时对青灯朝晨向红日渴饮一杯汤饥餐两器食荣衰受荣衰得失顺得失一事到眼前一事与擘画不到眼前者空思乱胷臆非惟昏人神且是长戚戚吾今知此愆念之戒勿失
　　题钱塘三贤堂
　　暑雨过林壑青青发幽香徘徊湖水邉路转山横岗朱门严古寺中有水仙王配食者谁子三贤坐髙堂当年处士庐鬰然眇相望故侯白与苏龙章照钱塘人生死即已姓字何芬芳修名贵自立徳千古光文章发政事百世胡能忘因防游鱼潜更想冥鸿翔防官得休沐况复五月凉兹游获胜践不觉歌声长
　　清桐
　　清桐发初叶朝景散辉防幽人独步久兴颇自任薫兮一以风山鸟孰知禁平流走乱石可潄尤可枕
　　田里间见荷花
　　避暑暑复至乘凉凉未来平生欲快意命也何疑哉驾言田里间薰风动蒿莱小池其谁家亦有荷花开
　　芍药
　　庭中鲜香起犹觉春有余岂谓众芳歇而乃自发舒温风拂波软朗日明林虚盘盂作态度翡翠为襟裾一枝已恼我满栏无奈渠偶尔着醉目何碍幽人居
　　露菊
　　英英辉丛菊重露滋其花移来秋已深不饮亦已嘉小槛凭虚山逈无风沙霁色寒未生此地玉溪家
　　堑花香盛
　　不奈蒸溽气试度清防风浮梁水南北天以语句同堑花吹郁郁岸桞垂蒙蒙扺手今何夕酒过面亦红
　　瓶中花
　　枝持三数花已着风露香而复满把来汲瓶置书房身心我身心染净皆秋光今夜月圎明更妙非红黄周景瑜置酒东园防海棠分韵得上字
　　春光作花事领略过溪上寒凄风雨余草树亦舒放红深海棠径蜀锦开步障得酒一以醉幽情为之畅主人良好事举白欣相向坐间多豪英笑倒语弥壮归涂防潦满目列青嶂顾予何为者追随生怅望
　　蘓堤芙蓉【案诗二首其一见五言律】
　　西湖八九月蘓堤赏芙蓉艳艳风日美鲜鲜霜露浓今年开最繁映水自为容十里烂成锦红緑花重重钱塘盛吴防昭代多鼎钟游人醉不归车马如游龙里巷逹廊庙歌酒日相从千钟不惮费一笑无留踪胜践穷耳目乐事开心胷东逰将百年兵农晏提封四境复丰穰物色近初冬作诗代华黍皇风正时雍
　　墙外芙蓉初过其一尚可玩
　　日晩山气寒芙蓉表花亭亭万緑中红鲜照萎葩不与时物迁肯以顔色夸立而望之偏落叶徒泥沙
　　池上菊烂然
　　彼美黄金花为我绕池游十月无清霜尚作重阳秋胡广潭何为陶潜篱何求人物偶相值终古评不休兴惬景勿违语到气自遒小摘问頽龄记取南山幽
　　九日无菊月半后始有市者
　　前年重阳时黄华正纷披去年近九日已有菊盈枝谁知今年晩节后才见之髙低灿羣葩可受霜风吹渊明心事老借此吟吾诗彭泽赋归来草木应差差人苦不解事谓渠爱东篱芳草喜尚浓色泽愁渐萎欲醉可不饮泛酒因儿嬉
　　对菊读韦蘓州诗
　　结绶二十载屡为尘事撄蹉跎入两鬓霜雪亦渐盈旷然仕京国颇以歳序惊寂寞起凉飔时菊忽已荣依丛思浊醪余馥襟神清乐幽惬理性贫蹇安物情休沐得殊赏感兹宠辱轻
　　十二月旦禅月台问梅
　　山台见踈梅野气挟寒力春从花际来晃漾水南北吟邉人已深妙处我已得鴈裂一声中苍然起暮色
　　东山防梅
　　腊近山放梅霜余竹支迳坡陀斜日晩葱蒨烟暝人行兴将阑鸟语栖未定更野桥归风回满清听
　　梅花一一可爱
　　防防草际梅横斜风弄影秋老揫敛时而复有此景天地欲回春不碍霜露冷林逋亦痴人有句不堪省
　　蜡梅
　　家山蜡梅开歴歴水邉树故园不可见胡能写吟句随风惜其姿破雾得其趣淋漓衘一杯错莫展数步不道缁尘中恼我尚沉痼瓶簮良自佳但恐失平素香传疑麝煤体弱岂金铸我居小牕横幽懐眇回互
　　买梅花木犀海棠橘栽置库中
　　防此数寸根待彼数枝花何时春风来老眼易横斜桃红与李白长安事芳华买栽恐无地识者能防家家山对石涧冬日百树梅梅花已一开无时不持杯客至虽留连客去转徘徊今栖省戸间一株手亲培
　　同郑子华棊局作栀子诗
　　郊居多幽香衣被风雨之樵青采掇归清气尤华滋枰棊了胜败蛮触彼一时鲜鲜何满丛瑶葩赋山栀
　　栀子戎葵
　　芬香得薝卜色泽有蜀葵雨露既濡矣风日还过之纸窗无畏景石槛发凉思艳艳红花蘂幽幽青碧枝初七夜半月色皎然忽闻吴山上鹤鸣
　　雨止结霜华片月载寒魄光芒星自稀气宇天更碧何处鹤鸣声落吴山侧坐久神观清楼髙夜方閴
　　鹰盘风
　　寂寂鹰盘风扰扰燕冲雨空梁如有言广野亦疑舞岂不营窠巢何尝畏罗罟仰视复行防衡门室环堵
　　闻啼鸟
　　禽啼声嘤嘤泉流音琤琤防风摇青林何其烟轻明寻芳浑无花春深尚含情浮生无浪悲谁知山中清
　　午坐闻鹅鸣
　　深居耳识逈敛此神气精窗檐隔林塘杳杳鹅鹳鸣数声彻我听益养闲适情更觉瓶中梅于人有余馨
　　飬鱼庄呈余冯二友
　　湖山晴已佳交游老逾永以兹登临心相彼昏旦景风前午方睡雪后晩犹冷徘徊既良久放浪亦俄顷花林想莺声水叶乱鱼影酒到俱勿辞诗成独重省
　　南屏山防金鲫鱼思东坡
　　南屏金鲫鱼蘓仙昔尝观后来临池人谁能散余餐西湖多胜处见此心独寛乃知贤逹游百世留清欢我来秋初晴凉风动澄澜洋洋复泼泼两两时单单相彼纎介尔赏音犹独难士生天地间寂寞何足叹









　　钦定四库全书
　　涧泉集巻三　　　　　　宋　韩淲　撰
　　五言古诗
　　送潭帅朱晦翁先生赴经筵
　　度江今防时恐同元祐初中间一报复河洛已丘墟先生讲金华此意将何如君子与小人似难动诛锄要使各当位正论常有余幸哉边陲静羣蛮亦安居大是民力穷郡邑困军储又且士气弱虚言多濶疎先生其扶持行顾平日书西风动召节帅阃来徐徐经行得古台逸志愈摅孺子守穷巷敢负师训欤殷勤拜席间别语不暇舒斐然忽成章先生其念诸
　　送周次公入浙
　　冲风霜雪繁涧路少行迹相望一山尔那知有行役人常畏违离我懐复难释晚欲晤言门前尚谁客临安至山隂玉室多仙宅酒船寻贺老才大今诗伯【陆放翁】东方诸侯上千骑森华防【钱越州】村馆足竒士龙门可夺席【李参预】优逰何当还梅花正云白无令诗囊空但恐酒杯窄斯时定何时腊月哉生魄
　　送钱清逺
　　出宰清逺县且烧清逺香敛収平生心岂谓蛮瘴妨拖舟过髙溪话旧持酒觞雁翔白云飞秋思不可忘
　　送仲至长乐帅幕
　　文笔擅名第当置台馆中不合大雅尚天怒令诗穷昔年弄水亭一见知不同继而灵山阳示我所作工岂期江海上浩然复相从小篇清且丽大篇疏而通尚友梅都官不但扬陆翁和平事淡泊志意惊盲聋时时写防句岂只凡马空又喜富収拾锦绣纷青红决定得名世挽囬正始风岑岑闽岭山连帅鼓角雄幕府少为贫因与了事功地暖罕霜雪榕隂荔枝丛不妨资食啖闲逰佛老宫万一遇真隠识赏无匆匆
　　送余子夀暂囬上饶
　　寻常五六月弄泉南涧幽防歩匝山影余凉抚茶瓯低囬金辇尘固为升斗谋虽无啼饥阻扪腹已白头汗浆走弊舆漫刺何所求看君已通籍合上东观防歌指秣陵防手逺急流又乗舶防风严滩理还舟谢我猿鹤行藏尽悠悠
　　送赵推官衡州
　　着眼尘网外纳身诗社中乐哉万好庵刘骥尊酒同此事非外假千载扬清风氷溪瑞峯髙更是章泉翁永贞志独砺探雅用充不知羣儿愚一洗凡马空祝融石鼓江旧观多巨公兴懐南渡初此地惊盲聋只今两英荡逰宦未易逄所惜一未面旧好本家通尽其我职学公车自旌弓煌煌太宗业树立甚宏雄更愿常用贤更愿常和戎官闲莫兴因来莫匆匆
　　送四叔辰州推官
　　离别不作恶岂是人真情作恶既已久此情何由平昔我少年时与居多戱争虽曰诸父行同队犹弟兄先公最怜君训告尤丁寜岂知十载后星散各经营徃年招真嵓君尝送我行夜饮不计酒晓驰霜明今我髪渐白茕然对空觥君乃辰州去迢迢湘水清一官防自奋唾手収功名如何还送君溪头舟已横
　　成季小泊南池将徃建昌
　　相望南池上悠悠我所思凌晨理短髪青镜满鬓丝间濶将一年欣喜才见之春风旬日尔又去不在兹人生易为别心事多参差有才岂能闲君逹信无疑为我谢知旧所困非衰迟尚于吟讽间畅叙一伸眉若懐平昔交同里今是谁立丘眇何地章泉逺莫追山风吹雪云嵗月宻推移
　　送呉推官
　　执友曹噐逺髙才歩瑶京许予非词伯只字罔敢轻因君官玉溪乃曰能诗声梦寐于苏黄处家义利明尺书既宛转满纸仍丁寜自是得徃还吟边亦飞觥苦值公事劳无暇详考评但知醉言舞谈谐到忘形忽焉秩满归嵗月流电经懐抱信舒巻物态何枯荣新凉起风樯石浅滩瀬清推蓬试踌躇正尔虫鸣行行钱塘湖悠哉故人情噐逺如相忘为説华髪生君之赵子野惜未同鸥盟所赋定益竒南北两山横
　　送王景育弋阳尉官满入呉
　　天下之好事不我则彼为何必独我出然后为得时但恐才学短讲论日以卑岂止身非贤君民何所宜我虽无用处连蹇于茅茨所幸眼未昏英妙见于斯君学既不噐君才复不覉一尉已三年东上不可迟国家仁德深丕冐及四夷中间台阁尊政事多臯防防茅果彚征四夷易鞭笞薫兮方南风聼我歌此诗
　　送子夀入呉改秩
　　昔也夀皇时盖以而守强敌难得志和书驿使走持循四十年罔敢为戎首世道倐升降甲兵忽在手轻举将畧疎彼彊反归咎遂令北伐篇小大皆灭口不惮累金缯祗愿和好久庙算属仁贤尊事贵黄耇祖宗缔创深施泽等髙厚朝班上青忧国合细剖行行逺家林寒露湿芜栁无恶夸毗儿无哂拓落叟何须莫吟诗何须力饮酒
　　送舒同安监暂囬上饶
　　秋入玉山静羡君乗归轩晓凉红蓼渡晚晴黄叶村儿女罗酒浆欢呼争门家人有真情巷党无杂言岂不念别久三年在真源幸从帝里囬有命须腾骞嬉逰且卒嵗余事不足论予方仰寸禄日日思故园西湖虽云乐而多车马喧
　　送昭武蔡倅
　　春隂生晓寒涧空雨草迷侧径滑车马谁肯经敲门有嘉客故家驾屏星道旧相【原缺】百年之典刑昔我伯祖翁忠惠与齐龄契不减欧阳骤语人觧聼昭武六百石便当归明廷至今歌地玉水流余馨君侯真不凡山峙而渊渟盘盘龟曵尾昻昻鹤梳翎东风吹眼明倐然如酒醒
　　送八哥归寓里
　　我觉日已老梦寐思故山故山修竹多春流正潺湲喜汝调官归尚得年嵗闲为我守坟墓经理田舍间四时温饱外寻幽可怡顔出入更择友利常懐奸因风频书慰此双鬓斑潮横渔浦渡水满龙山湾离眼望征棹形滞心已还谁怜辇毂吏青衫褁痴顽
　　送黄监税之官沙县
　　国家右文时子可谓不遇相从今防年犹记弄章句神州久陆沉赤子欲谁诉隆兴淳熈初防载驾戎辂主圣难其臣后来忽多故方今恢天运子复防仕路惜乎视征韬畧未濶歩男子志四方周王亦一怒惨别无它言闽山眇囬互
　　送致道
　　君家兄弟贤四海得师友卜居赤城霞山水照户牖宗盟懒致身时务能防手纷纶五经笥圣处端不朽毎切乡徃之喜从仲氏后青春钱塘湖仅尔一杯酒微吟已相和要论合深扣调官复东还知我离索否
　　送行甫
　　师门讲絶学淡泊易荆榛锱铢利害牵不暇能亲仁君侯志意髙面无三斗尘越从武夷来邂逅京华春抵掌顾我谈文彩天麒麟归防呉阊门太湖漾无垠修名恐不立何必问屈伸
　　送曾甥八三哥
　　文家江海事物隘天地不患寡所识要在索其至圣贤力已到螟蜾世名利堂堂一唯翁守约妙洙泗眷言汝少年趣向己知意相从匝寒暑愧我有事累归舟江风急惜别重增喟约已能自修它年幸相记
　　送敬之
　　一笑招真嵓屈指如昨日梅雨打溪船囬路顿萧瑟岂知数载后相逄仕涂出复是暮春时薰风转吕律武夷山甚髙千丈耸嵂昧者信谁知见者多自失名父难为子世论莫深诘要使学力徤用则定爵秩我亦理征帆相将坐林宻先乃送君归斑衣入堂室从容奉亲欢岂但文度膝
　　送子应丈兼懐元黙兄
　　去年风雪夜髙楼醉题诗今年风露秋把酒看木犀懐人在何许分教大江西掩闗正愁予公来殊好竒故交非不多那有此襟期徘徊仅三日归舟又前溪凄凄木叶飞荒山夜猿啼公住无庸归人生休别离
　　送周叔谨
　　学行世所稀到眼咏闻君欲髙卧当不与物竞师从既名德朋友且多令堂堂丽泽公沉潜率理性武夷老仙伯辩析至于命愿言融液之此意千载盛相逄复相别一进当一庆波流易荡委山立要持正剡中山水窟眼界可便静因风时音各各药其病
　　送王安行
　　西湖非不佳草木已变衰芙蓉花虽红奈逼清霜时昔见决科日春酣桃杏枝今从秣陵来我乃官于兹纷纷许史家悠悠王谢儿吾侪抚书劔百事胡能知芜湖连大江风烟荡湾碕子归但饮酒可逭寒与饥
　　送魏兄
　　霜空爱日起林叶翻堦鸣蔼蔼故人意依依逰子情临离一杯酒逺作数宿程闻诗佚老堂言寸心倾
　　重送仲至闻得祠
　　残春呌鶗鴂百草为不芳钱塘江涨沙徃徃变田桑一风或十雨冷暖殊未尝起视天宇髙俛知人世长俄而登大楼老面各已苍慨予复何言忘却离思伤振衣问荒野税驾辞康荘细収箧里诗尽秘囊中方山堂有故园絶出名利塲頥神以养夀更炷琳宫香
　　王教授将考试它州偶得五字送之
　　常年寡防从所值必名胜歴谈或忘言分袂毎败兴旁观固多贤此唱彼不应十手竞讥笑薰莸亦其称岂谓落市朝失马同堕甑栖迟理旧庐竹几得深凭君侯意有余能来歩幽磴譬如须陀洹果位当自证可无一言要开我所愚懜相看檄司文何由驻征镫无酒信云乏有酒又若剰积雨凉气新老病眼空瞪
　　载酒送昌甫至十许里分韵得送字
　　翁归章泉山我以一尊送荒流忽逄梅峭费嘲弄情亲濶别去旋即堕幽梦风生千树春寒入万木冻杯行二三子醉语或惊众嵗晩夫如何尘外无倥偬
　　送彭世昌囬自武夷
　　愚闻象山翁雄辩欲明道君尝升其堂叩撃务深造晚开山水窟谓此可忘老从容能防何翁已终夀考遗文力披寻古制资探讨想君念师门没世耿懐抱近从武夷伯旧话益可考岂惟翁所亲盖自世之寳归来过玉溪惜别为倾倒乐地无古今春风动花草
　　送十哥归宣城
　　送子归何许家在宛水边相看敬亭在鳯凰应相连松楸郁已拱我老心凄然乃祖儒业盛尔父还能贤汝复举进士笔方翩翩六年北阙场一笑两周旋道旧感存没离懐偶成篇功名有康荘少壮宜加鞭
　　送胡教授秩满东归
　　烟尘暗江淮风雪到溪涧交逰人复去荏苒云晏山空归飞鸦洲静起宿鴈浮生贵壮图流俗厌末宦相期岂轻肥自笑秪藜苋三年疏数中一旦逺近间老身要长健他事诚易办升沉由遇合出处付讥讪
　　送郑元老教授衡州
　　三代之学废専门竞成家经隔千百年孔庙徒奢夸我朝跨两汉斯文惟有涯天下书院中赐书防五车石鼓亦佳处湘流带长沙衡山为其冲南国无以加猗与庆歴盛风化浃迩遐州县俱养士开设始足嘉或困举子习沉思实堪嗟公卿比涂出歆艳孰敢哗淳熈二三贤使节连帅牙葺彼旧遗事丘记镇滛哇青春复来守讲道方萌芽古意忽不嗣政治由隆污只今数间屋定知未倾斜如君肯交我分教且及瓜杳上重湖霜风动梅花它乡莫廽首空使望眼賖月信逾速人事纷攫拏勉勉俪前修无缪毫厘差
　　送临江时教授秩满还婺兼巩戴
　　岂无戴在伯亦有巩仲至两贤夙所尚离懐想憔悴吁嗟同窻録英彦非一二或富于词章或穷于道义因君肯相过重之写吾记浮杨清江柁乃泊髙溪地停桡薰风班荆坐萧寺匆匆复何言但念宿昔事金华紫崔嵬少小得嬉戱星囬三十载前哲日凋坠传闻筑新祠翻覆堪涕泗只今台阁尊源流庶可嗣君之内婣亲伯长最风谊还乡一杯酒多谢熟致意朝廷已更化贤者必征彚速下七里滩得时须得位
　　送余制干赴四明
　　鲸波环甬东生犀驾鳅船戈旗耀甲声震登莱边运柁指河洛连樯捣幽燕中坚有宗臣重望推世贤神机賛庙谋天授黄石编青春防名勲幕府当慨然英英台阁姿秉羽寜拘挛贾勇出绪余一举四海全云帆万里风枤杜歌劳还
　　初八日送章丘赴省
　　国家翰墨场用是得多士公卿才大夫大抵毎借此其如老伏波非但一第尔众俊路方辟天地亦清美洋洋乃大对闻者为兴起冠冕鸣佩玉锋镝櫜弓矢成康庶防及武宣不必拟目今有舆言万古有载史我来见君行荣名可以喜濶歩随春风东华软红里
　　送徐斯逺从施枢帅隆兴
　　暮春雨乍歇新晴緑隂生啼鸟集幽聼残花惬闲情恻怆百虑感良友倐告行牵衣坐己久欲语声不鸣东湖波浩荡孺子名与清今古信同调下榻人自惊公贫良可疗我志还当平临觞母重辞公亦为我倾
　　赵履常入建阳
　　文行士所贵世或鲜知道道通天地人斯足为我寳文髙多外驰行实徒自保意诚而动化岂不在深造其间有径庭一一宜探讨探讨自得之乐防可忘老
　　俗眼无特见多以形似非波流一荡靡莽然浑无依岂不有天才又思众所讥蹉跎度月竟作浅陋归随世得富贵事业徒纎微伟哉六经书圣贤所挥
　　留永丰数日告归偶成五字别文叔
　　金飚肃商声皓魄丽清景思子泪成河触目意莫骋故人有嘉招庸敢惮造请行行渉大川徃徃度崇岭一登君子堂弥旬获防儆小饮兴颇浓共学议尤炳章泉来诗翁此话亦隽永人生长暌疎聚集毎俄顷兴言故山归旱暵忧复耿此处虽未同可昧寸心冏世涂纷爱憎吾儒挈裘领
　　别斯逺
　　卜居得幽旷崇山长松夜窻风雨来嵗事忽已冬人或知子欤我身为从容此闲岂有待彼忙竟何逄徒以蜗角防展转纒心胷栽田艺禾黍伏腊可粗供功名不难办肉食皆钟
　　别元黙
　　初不畏离别亦不爱过从周逰老江浙风雪还穷冬君侯故家秀雅歩非凡踪鸣寄真尚万古开心胷胡为怜我懒纵论容愚憃留连一再旬欲去寒意浓当知思齐贤出处诚难逄草木冻欲折冬岭惟松
　　行甫载酒为别
　　霜天出晴日山外看烟霏长松覆兰若酌我何当归人情令飘洒世路徒依违景旷诗自成一觞还屡挥
　　余子任访章泉
　　章泉天下翁之子能幽寻谋道不谋利耿耿秉此心薰风四月凉苔竹芾而森恨我不嗣徃空多华髪侵年来翁示疾岂在药石针众生烦恼尽病苦当不深慨焉绍兴初上饶聚缨簮东莱曾空青至今朱琴零落一丘垅佳话转平沉翁实独逺绍文献所酌斟诗乃其绪余敛収日行吟子归趣益胜复逼我家林清隂伫延赏抵掌横素襟兮予懐慎旃宜重钦
　　送僧上懐玉
　　渺渺枫树秋送僧上懐玉白云度絶巘清寒满深谷杖头挂萝薜笠外见鸿鹄却笑残隘随縁受荣辱
　　文叔为粮料不月日求去作真州守
　　杜老有新语人生五马贵仪真亦不恶温饱可自慰名宦百年尔渐觉诚鲜味才归鹓鹭行勇去复何谓岂念师旅余淮民短生气疮痍尝抚摩坐视或嘘欷挺身収左符于此见洪毅我为一长吟雅志其髣髴
　　宋倅告老得请而归
　　挂冠归海峤樟坡可髙亭无愧邴曼容如疏传汉廷广平心铁石大雅非蝇营灵山玉溪波二年惊屏星澹然毎无竞举足皆典刑宦情随牒移蜀荘以沉从他俗态度众醉惟独醒黄钟鸣瓦釡螭龙为蝘蜓衰容固儿戱白眼孰肯青吾侪安处顺抵掌即忘形幽絶有烟霞荒野多林坰春泽可巾车秋水可扬舲耳畔震风雨澒洞飞雷霆黜陟既不闻奚暇分渭泾咄哉市朝子车马弗肯停翻覆五亨葅醢而膻腥敛収四方志保息存黄庭鹪鹩栖枝足鹏运空南溟我家涧谷底公常念伶俜祖帐为长歌乾坤本清寜
　　赠刘叔骥县尉苕溪家也
　　西风苕水清春日卞山横莫问桃花红但説莼菜生骚人居是间俛仰得其情公家文章家三世蜚英声为予父子交岂特青眼明凄凉四十年道旧谁复聼只今氷溪水流波照空城公来坐涧谷忍闻千载名世道日浇伪出语皆可惊东望章泉山尚足坚此盟
　　赵十读通鉴有诗和韵赠之
　　胷蟠万巻富莫受半防尘治道杂朱紫圣涂纒荆榛谁将十七史一笔能具陈论説兼轲雄纪载由周秦首明礼与分世变损益因裕陵锡序尊惟恐书易沦后学今如何识治宜蔚彬区区李唐臣魏陆犹言仁南北固分合夷夏寜屈伸徃哉涑水翁元祐第一人帝谓胜荀悦我生岂不辰
　　呈周南仲推官并呈滕计度贤良
　　老身泛呉淞但觉灵岩髙东风吹桃花水流亦滔滔岂不可扬舲岂不可受篙闲情未舒世虑非煎熬竒防又虎丘眄焉首重掻所愧尘埃人周逰鲜此遭景胜当领防识浅泛郁陶只有歌永言聊以相作劳
　　赠潘德久舍人
　　闲常喜哦诗逄君了无句岂不有所思盖噤莫敢吐朅来呉山头汩没时日度悠悠众交情徃徃半亲故积隂盛暑寒栖迟一筦库君侯谪僊人邂逅辱雅顾杯行阅新编指防尽韶濩不谓正始余得此诸老趣慇懃复招唤倾倒所藏聚法书多海岳挂壁徧毫素中间出娉婷清声彩云驻倒指不数人百年防相遇昨朝髙轩过隘巷亦惊謼甆瓯茗叶煎石栢子炷幽窻坐谈久不觉晩横雾感君厚意长因之写欣慕工夫未平夷漫以懐抱赋转庵法眼正逄场到朝路终当入林宻共结茅屋住安心参活法一涤尘土汚
　　赠孙尉
　　人生贵相亲风味入杯酒不在识面早啸歌而握手乐防唱酬富且复知取友茫茫江湖道屈指谁耐久吾行古赞州溪山照窻牖是中得雅士意气何深厚便合置青谁云尚墨绶隠吏有子真相望千载后冻雨古道长防茫湿枯柳
　　赠赵景伯
　　蜀道一琴鹤髙斋二百年中原之文物諌疏庆歴传政涂竟以归虚白更安禅呜呼清风长不与时俗迁毎行大夫墟踌躇倍依然或逄其耳孙此意庶可宣敢论家世旧岂但婣戚聨只今我衰防青衫空裹纒忧家复忧国和何其偏世臣匪乔木休戚实共焉君从郑荘来邂逅惊四筵到我南溪上访我南涧边饮我一两杯和我三四篇扶摇手中笔湛如朱丝公侯必复始爱直尔青氊要知先贤后瓜瓞自緜緜子产晋叔向信矣仇池僊
　　赠斯逺
　　一自离城府经年欲从逰岂日秋气髙粲然在林丘酒熟未易饮诗好未易酬幽牕展席地宛转十日留才如不覊马胷次贯九流籋云有霄汉局蹐不足忧驾言骊驹歌散处非阻修鸿鴈天南飞时当绸缪
　　赠李孟逹审计
　　敬亭不可见得见敬亭人寂寂红尘里长安风日春人生易为感华髪倐已新从容一抚几图书正横陈臭味有美恶风俗多浇淳飘然湖海身欲去还逡廵
　　赠孔唐叟
　　云璈饮霞醖时乗震初爻潜天与孔圣静俟乾坤交谁云星坛虚可以共黙朝我尔一片合雅俗非淳浇御气凌防风月晕意已消
　　柬仲至帑辖蹈中理丞
　　三呉一都防驾言舒我忧洞门俨雕防通术交华辀清晨皇居开五云更飞浮阳光从东升星月烂欲収垂绅奉明主靡爵班彻侯上拟成康隆下则臯防俦弓矢既载櫜礼乐次第修子惠四海民庶防疮痍瘳眇欤虮虱臣守藏独夷犹交旧未忍遗乗轩为绸缪适歌慨以慷鲁酒献且酬徂年倐己冬秃髪不满头如知山泽臞昧昧徒好修
　　施教授到官两载
　　虽为三年淹已有两载速良晤不易逄幽魂恐难续青山照城流水在空谷忘机在白鸥勿笑牵黄犊青青水中芹泮涣而乐羣亦岂无他人亦岂不在君海峤富术业江湖稀见闻其间名世者余子信纷纷
　　赠赵十有懐其兄
　　伯氏心轩渠其迹则隠耀仲氏迹廽翔其心则显道心迹亘乾坤学力贵阃奥吾非六十化事物岂至到宿简流绪长家国治谁告
　　呈昌甫斯逺
　　二力扶舆去荒寻何所之章丘菊已花章泉梅欲枝孰不有先友我乃得旧知尘鞅懒复整且分鱼计诗
　　胡桐庐
　　西望子陵瀬东下是渔浦明明歌人儒心正劳抚岂无读书林松竹防庭宇蓬莱归路近此去天尺五不妨兴深霞佩整绅组雪满桐君山桐仙照千古
　　斯逺
　　春风满村坞想见髙人庐示疾喜复愈燕处当晏如晓窻咏羲皇午枕梦华胥神彩一返元意气还凌虚吾方入深山嚣尘厌城居飞鸣侣禽鸟上下看猿狙涧饮无不足木食还有余未得相劳苦题诗劝渠
　　效王灵溪诗文叔【闻入上饶境访王十二文过玉山境见赵四兄】
　　春风入湖团暑雨来章泉如何越境出俗吏定不然见贤思乐地谈道明性天遗民忽闻之喜极为诗传斯逺云闲睡醉天下之至乐也约各赋一首寄昌甫
　　卧聼青松吟起看白云生身心两无累所至輙畅情岂特夸毗子徃徃皆强营淄渑虽异涂匪利即徇名谁云衡茅下可以知枯荣纵复逼饥寒儿仆自春耕
　　神既不外骛气亦当自和松牀荐石枕偃仰得已多鼻息出入通呼吸相荡摩阳光塞天宇一定消百魔是事非所难彼愚分奔波晓夕无停晷耗散归蹉跎
　　陶陶兀兀里浑涵忘所知恍如天地初清浊未剖时人苦前识尔触物劳心思弃置便弃置况此有酒巵一酌入醺酣重觞到淋漓勿苦事边幅醒将何所为
　　秋塘
　　语秋塘翁谢借渊明诗俄而两三年未尝不诵之翁昔逰钱湖日日载酒嬉我方坐筦库逐利奔驰惟恐尘埃多忘却山水竒所以从翁借欲公知我为秋塘夫如何蒲荷净涟漪塘上客谁来寜作宋玉悲胷蟠夜光寒徤笔愈陆离西风一吟讽万事都若遗应我投闲犹能咏于斯渊明闭闗軰翁亦老苦锥怅然复归翁起我百世思
　　孟守诗巻于斯逺
　　人言诏节忙我觉诗巻暇之章丘深何其相慰藉使君真不凡徃徃凌鲍谢传观俗眼惊幽懐语寒夜舟至南豅且玉山聘君寺丞二徐文
　　宿雨起微潦轻风生早凉叶叶一飘蓬溯浪开晴光防洄防年泛眼熟云水乡常苦乏佳伴无人与成章望望指栢阁遥遥近溪堂南豅在中沚停篙且翺翔进棹君未已为我逹膓万事本如昨此适不可忘
　　宋君辅
　　仕则有用舍学则有舒巻但愿培之深名宦恐不免范欧久逾新黄俞近莫辨后先行与静信各万人选自是有犂鉏自是有轩冕如闻复授徒乡里足称善青青谨对矣话柄由我转杳邈天外心其奈知德鲜兴言相逄时一再仅防衍夜来定何杯午后亦何脔逹生恨弗果情深话犹浅东家山水窟气岸必洪展緑草三迳春幽光徧苔藓
　　林教授
　　题诗春风问讯云间翁一月不相见飘忽花事中栖栖我山林望望君頖宫斆学防息外还许知近功闻仲至雪峯有行记有诗拟欧阳体之
　　百粤多名山磅礴甚雄伟城邑所聚落人物反无防吾尝思其然未尝不愤悱秀气钟泄处名德当炜乃为仙佛庐土木俨神其教又皆幻其徒且不韪无非索民财聚食蝼螘盖本僣窃者盗名恣蛇虺徒欲觊福缔建罄箱篚柰何习俗惯后世尤亹亹君登雪峯寺逸覧应一唏水石固清激草木必芳菲岂不念古道胷次增礧磈闻有记与诗与定瑰玮
　　四月八日病中昌甫
　　我毒于腰君疮作于背君痛那可忍我痛或可退清和清润时晴雨在户外安得如前年名胜一谈防
　　文叔合肥令
　　桓伊三弄笛犹足战肥水谈笑麾秦兵所向皆披靡追击至青冈坚亦中流矢不经事少年其壮乃如是宜乎谢东山喜甚折屐齿只今所城邑歴代防迁徙君懐覇王畧宰邑当念此南北虽坚明风尘未遽起士岂无竒气叱咤有摩垒一从辛已年海陵扰北鄙因循再结好寜不有所俟又三十八载恐渐忘昔耻吁嗟靖康变北客思故里君今临淮垣访古欲何似长啸朔风寒晋人亦人耳
　　赵十履道
　　养疴倦还徃南山卧荒庐风檐洒云雨急景序徂旷焉亲知乐睇望东城隅即事聊自吟爰寂守虚
　　王成叟
　　复从章贡囬满谓可邂逅偶从青嵓逰失此一知旧摩挲所留字和韵若金奏至今殷遗音寤寐错昏昼人生竟何为妙处匪声臭空余丘壑心流枕而石潄经年强饭否安得日相就市防多犬鸡墟落易豺兽源深则溪清林逈山必秀缄辞春风思君令人瘦
　　朴翁
　　柳下葛徴君受用得自在宴坐山南湖山自澎湃不受爵服吞荘大块噫三年遥相望妙入天尘尘与刹刹超出净名外
　　和卿丈
　　去年中秋时同上东大楼长风吹緑尊溪光与云浮已而适异县吊古寻隠幽岂伊邂逅懽亦足写我忧严霜沍冬日再防尤绸缪平生无是梦一旦眼底収祗今山下交逰如故不萧萧丹叶飞慿髙眇离愁诸老日凋谢畴知敬前修夫君从李吕此意千载休【巽岩丽泽】
　　潘文叔
　　杨子江心水可以共煑茶鹤林招隠诗不必问僧家治中今如何防被聼报衙去年昆山阳春岸醉桃花今年玉溪上蚤忙看缫车相思无賸语作字只欹斜暑雨障炎日薰风散余霞君顔想渥丹我髪亦巳华因诗一啸吟尘间事如麻
　　庆元已未二月戊子皖山隠翁史虎囊
　　尘世离濶苦一别易寒暑弹指十五年翁今定何许闻在潜山头僧寺有谁语方瞳狎鸥鸟秃髪照獐防蹒跚狭虎囊借醉忘尔汝平生心所尊安得伴逰举我友余伯臯逺逰复羇旅当为翁慨然斗酒气相与旦夕广文来雅趣非凡侣岂不能趋风击鲜宰肥羜独恨海潮边恋禄赡儿女怅望春色深风花暗呉楚
　　懐斯逺
　　晴光杂空云青春转寒谷兮章丘所见惟我独洒然天地间岂为万事足晓风吹诗来梅枝粲羣玉
　　与春伯雩仲道旧
　　八年闲放身犹许时到门潺然一梅陂湛寂非独浑坐客与我言月色云吐吞是中只可醉五经无纷纶
　　简赵十诸友
　　摇摇山上风落落谷中雨廽谿少鸥鹭旷野分豺虎荒寒不可闻惨淡不可睹偪塞案上书饥来尚堪抚门外长安道毂撃人肩摩今时不云少旧年不云多市朝愚智尔家国隆替何组绶固若若冠弁亦峩峩臭味薰与莸意气金与石惟可以忘年庶可以忘夕投非胶漆坚抱有氷炭厄深怜眼终青未厌髪已白乙翁来其父兄家行一年矣甚念之二首【案今止一首】
　　环中人所隘方外我所敬世道无它涂禅林有幽径烟崖寒自髙霜港晚逾静投我可忘言乗闲了深定
　　喜成季登科
　　一门三昆季六载两科名士无速化涂唱第代耕或里选举首或贤闗驰声落笔便离伦鼓箧皆中程煌煌艺祖业中兴费经营东南将百年杂遝防公卿事业固辉赫议论时纵横如君英妙姿文采玉溪生膴仕既得路壶酒为我倾春晴飞残花緑叶随树成岂无好风景黄鸟枝上鸣唫亦不必和醉亦不必醒宿雨喜新涨浮云巻虚明
　　有懐昌甫
　　三家我故旧一士我久要新冬过溪涧山寒风叶飘老眼为之开以永今朝浮华钟洒落忘箪瓢古谊不胜俗嵗寒松后凋共话诗翁归章泉如云霄
　　喜赵昌甫侄三哥登科
　　我祖绍圣初盖亦登名第君家龙图公实托同年契岂知渡江久逰宦各零替低头借世禄怅望月中桂宜为俗軰敢作台阁计子方英妙时文已合斯世煌煌庆元春南省果髙缀相看慈恩塔益振子苖裔如鳯千仭翔如鹤九臯唳从兹恢逺业其肯负六艺志尚昔之贤仕明古之制清明到华要庆防屏氛翳叹我正浮沉期子转磨砺载咏章泉诗词林信根柢
　　徃年就禄南局谓违考亭得两语感懐怆恨
　　依世则废道违俗则多忤先贤有遗训服之美无度当年官药曹急景诚可怖明明百世师僊山武夷路





　　钦定四库全书
　　涧泉集巻四　　　　　　　宋　韩淲　撰五言古诗
　　夜过斯逺聼琴
　　琴声类筝笛俗手多一律伊嚘悦儿女焦急涴桐漆予尝为作评当是养心术大寛而和小精且宻制作务髙雅资材在清实既鼓复以歌其气可平壹昨从东海君置酒风月室欢然十指间挥弄俄顷毕洒落氷雪容辉润金玉质人品既如许古乐复在膝顾予面生尘见之颇自失急归卧南山十日不敢出
　　过履道
　　麦天气清润磵道开午晴箯舆度浮梁我兴随所吟书轩檐葡风笑语亦挥觥主人谓客何归路付醉醒
　　过履道山堂及子潜家方斋
　　尽日苦久旱凌朝得防凉悠悠我所思天一方掻首亟盥沐篮轝上河梁城阇士如林进取自行藏孰甘尺蠖屈孰羡鸣凤翔分寸丝忽间胶扰互奔忙唶嗟尚何诣交谊或难忘山堂兮方斋城树欝葱苍岂无尘搨地茗瀹容细尝放身易云晩屋角下残阳虗明见云风从君以徜徉须防夜色起片月翻流光影静理无违语惬情不伤相将得寒留目禾黍塲可以饱吃饭余事扫粃糠
　　喜赵十访昌甫
　　君再到章泉我愧未能徃玉田金仙路薫风满林荡殷勤好声不必论识赏药饵何关心茶瓜姑抵掌村虚晓雾昏山危夜泉响翁弟亦皤然梅天苖更长
　　夜访王丞
　　吴防浩繁地霜夜欲何之白髪湖海气良朋试寻诗尔可收拾取我亦烂漫题只今防时山有梅枝
　　文叔见过山居斯逺亦来有懐昌甫
　　薫风拂眼过不知夏将深起视树扶踈聊以舒啸吟故人忽相过我取酒同斟凉夜月未落相与试论心溪渊有潜鱼山谷多翔禽升沉本何意能言不如瘖斯逺居近市昌甫栖逺岑文叔宰百里一一皆可钦二子则良晤一子当荒寻诗罢予忽醉掩关眠楮衾
　　管解元欲见巽伯
　　春秋经世志问取大愚家盘折入举文唾手为国华从容试讲评三传宁浮夸南渡今百年中外义非賖
　　吴推官十五见过
　　君来已三年凡几过涧上杯酒逭我饥言笑亦舒畅同逰多时髦意岸杂谑浪倡优俚曲皃态或动荡君今欲行矣家山信无恙人情久则疏是乃流俗状吾侪逺逾宻此当足嘉尚萧条麦秋寒烟雨写青嶂江空一水桥城郭两相望他时延陵西彼此记闲放夜来夫如何不和可无唱
　　文叔入城夜半同斯逺见过蚤作闻而赋之
　　西风胜士集敲我月下门醉语惊童稚今晨能具言未知何许人歩武皆腾轩顾非有逸韵畴肯临丘园时予亦被酒正尔飞梦魂栩栩妙理熟布衾清而温了不闻其然醒来复何论竒事既已失踌躇黄叶村
　　三十日邂逅柯録同集希之月台
　　夜凉河汉逈髙风散梧桐危台出尘埃相与天壤中把酒自萧散有句同从容记取长安城人海如鱼龙
　　同醉僧夜坐郑一书房
　　空山带荒溪小牎语寒灯寂歴岁云徂醒眼犹拊膺访友得幽伴无人醉闲僧地炉火深红瓶梅影鬅鬙
　　过成季
　　寒日之夕踈篱梅放花池塘霜气浄栁带吐芳芽山根拥残雪乱石迳横斜片帆下晴吹行吟过君家
　　薄暮一二隣友见过
　　燃烛炽炉炭小雪冬巳深朋从把薄醪不受寒暑侵山空风夜号落叶鸺鹠音挥手语坐人尽醉惜此心
　　雪后过雨岩访履道
　　读书了科诏公子显扬谋嵗寒松栢坚髙冢蔚而幽书櫺耿氷砚日屋岚未上焉国脉夀下焉民瘼瘳父母凛遗体操持梦前修四载得重来长言非燕逰樵蘓行迹稀雨岩丁岭头共饭少徘徊我志君勿求
　　二十八日过器逺是日生朝且有淮縂之辟
　　驱车吴山道西指咸阳桥南风吹酒醒何以永今朝主人千岁期防鬂緑不凋良集纪初度鹏翼当扶摇京城峙三都欝乎何岧嶤勉赋从军诗鐡马鸣萧萧
　　约元立致道逰龙井各以事辞
　　平生荒野处谓可开笑口笻杖兰桨外忍复叹藜糗春深西湖山已落众人后寻幽欲吟捜载酒醉呕今晨思一行约友意复否融融月穿楼澹澹风动牖放浪嵇阮流不应独古有
　　二十五日文蔚携酒饵夜同访郑教授
　　携酒问吾党有诗当岁穷城头数疎更窓外飞过鸿悠悠澹澹里忽忽茫茫空我尔且一杯古今多三公
　　访履常于斯逺所馆书楼
　　楼居两仙人氷雪玉链顔整整羽袂飘意象髙且闲尘眼一见之竟日几忘还归来山空寒明月流松关
　　过钓濑望方干故居
　　今年第一诗白云咏英应知避人尔老去何心情烝哉文皇家身世徒自惊结庐钓台下偶然留姓名苍苍云山髙雪后江水清崇朝起春寒遥林舞风声扁舟转晴午余思柔橹轻闲僧奉香火客来亦逢迎指严与方可以观我生彼此各有时三吴是神明
　　二十七日同郑一尹一上髙泉夜醉而作
　　生死本一致贤愚同一科髙泉寺前水春风静流波曳杖揖残僧奈此世谛何栖贤堂外祠莫待叩角
　　醉书
　　槌碎黄鹤楼吸尽西江水索酒可以起吹灯照无睡夹城溪汤汤负郭山靡靡逄花其命乞蓬心我蓬累
　　次韵斯逺同僧寻泉眼二首
　　幽寻谁与娱巃嵸而嵼斸泉苍藓石亦足理心眼荒锄本何好所适谓可欵林叟忽相值言笑不知返上人何方来解包与深逰翩然松下吟意行崖壑幽渊渊水色古疑卧蛟龙虬雷雨当满盈奋动无此留余杭拉赵履常昆弟同曽甥守约逰巽亭
　　平湖溜清涨乱石夹逺流洗盏与客言展席惬我逰人生贵自适世道将焉求晚峯忽前列鸟鸣来白鸥初九日上南豅二十日同成季访俞伯辉
　　二士我所尚得闲遂幽寻盘桓南豅中迤逦梅嵓深长日蕴轻暑宿雨收积隂飘飘吹薄衣遥遥豁烦襟绸敦宿好留连匪他心泉石纵惟宜爵服岂不任天运每如此欢言理清斟
　　次公留饮
　　清霜水南夜海运一杯酒不知千古人而得二三友君未可青眼我只是白首吟哦醉梦间共赋无何有
　　邻并闲饮
　　春泉满山涧春风到山家兰英已披迳芹枝亦浮沙我乗晴影步所至怜物华幽处有真意避尘尘转賖孙行之国録相过同饮传庵水阁因与王校棋
　　春余却扫坐衡门车马音青云有达士意行来涧隂言诗取酒饮命友以棋吟老懐为相羊无闷良在今
　　尹一家同孔道士饮郑一继至
　　嵗暮出门去玉溪城郭深故家诚可数髙士亦过临坐久狂客来身老皤鬂侵咄咄酒未醉谐笑方侵寻同赵判院桂秀才过太霞广信防雪因饮涧梅
　　山色富昏晓涧痕余浊清惟诗是我兴不饮非人情思仙穷有顶入寺说无生冷蘂疏枝底夜归虗籁声
　　教授同太守过横碧因留教授一饮
　　班坐横碧轩便足了吾事水南冻雨中岁晚欲何为人生衰荣尔翻覆当有自使君真不凡賔从随听视偶然理牕楹岂曰登临地吕曽骨已朽方来重増喟萧闲着我老婆娑恐容易惜乎一杯酒未敢驻千梅花山翠寒香清吹
　　昌甫再集横碧
　　幽幽溪南山古寺占岩曲昔人不可见佳处欲何属素秋集今雨清昼话前躅因君重徘徊煮饼饮醽醁青山如佳人不暇相应接风轩一开明烟峦几重叠云乎具尊酒乃尔随歩屧寺古天薄寒牕前堕红叶士悲此凛秋而且复季月抚世徒纷华徂年信飘忽经行见登临道旧叹存没不知其何心予懐到明方斋子潜留瀹茗【案诗四首其二首见七律其一见七絶】
　　地瘴山气昏中夜雨忽作霏霏晓犹浓午后渐收脚云光散防日风动叶初落老身闲牕坐触事何厚薄防蓄思御冬爰寂复爰寞鸟噪鸡乱啼炉汤茗徐瀹
　　六月周次公俞伯辉余子夀共饮
　　煮饼了长夏饱外非所忧既和以滑甘亦用冷暖投芼之蔬茹嘉一筯真良谋风轩置盆水帘虗漾林幽更催石鼎煎瀹此茗雪瓯且足为口腹庶得少迟留山房无六月防凉已飕飕庚伏始云中不日天下秋善来二三友闲身宜自由歩可着两履泛可掉扁舟破壁委穷巷城带芳洲初传多黍稌忽诏捕螟蟊但畏妨我诗恒饥思难抽
　　谢章令率同官载酒
　　宿麦雨可种野梅冻欲坼令君领賔从假日访幽僻阳升正初辰道泰知有日觞行既频屡谈至或愤激眷言数君才何乃辱此邑大夫如豫章建厦固所急簿公名家驹荐士宜首及尉曹学省彦求盗岂其职征官伟丈夫名宦终见廹顾我独亡赖甘作山林役定迁且半载未有如【原缺二字】溪山为欣豫闾里争诵说意同邀陶潜事异过执防人事果好乖推迁已畴昔
　　邂逅一施二徐留饭
　　深山固凉冷荒涂秋尚炎谁欤约僧牕里彦长少兼夜饭频忘疲片月忽满檐友贤吾敢弃他事皆毫纎
　　对酒
　　马周新丰酌谁能复悠然孟公投辖饮有客亦可怜君当恕醉人渊明真欲眠速相就一斗杜老青铜钱何如山牖秋指防邻瓮边
　　赵将招饮南池
　　暮春南池上游朋一追随岂不能把酒亦复多成诗主人歌声长尘务谁思惟握手到尔汝却恨杯行迟是身既长闲便觉处处宜秉烛夜向深明月忽如斯勿使儿軰觉甚矣吾独衰
　　宿九峯次早黄八哥载酒来
　　鹧鸪鸣山翠松日行晓光一庵逺市防自惜宜自藏瑟瑟闻人迹熈熈见壶觞老境为献酬笔到诗成章
　　九峯晨兴
　　方池贮新泉髙松清吹晨光散朝云日影倐然至翔禽去复集春声竞姿媚宴坐香燧飘是身吾所
　　小酌山囿
　　朔风起山雾四望多浮隂人情逼嵗除梅花照髙林兴言一樽酒岂顾杯浅深可醉便须醉丘中有鸣琴
　　徐斯逺山囿
　　谁欤歩髙丘云山以为囿荒寒绕苍碧蓊宻得深秀清猿啸后岭白鸟度前岫是中可忘言煎茶了闲昼
　　吴推官同昌甫诸人饮涧上
　　世味嚼蜡尔临风强吟哦故人今谁来门前车马多招邀忽聚集欵曲成婆娑齿髪我已老月如掷梭有酒不为饮奈此好事何分题咏清趣但恐俗所呵吴侯金闺彦公余乃相过欢笑酬座人时春复清和濯我涧上泉因之而啸歌
　　同景瑜诸人饮于横碧
　　老我强言笑因人闲徃还凄风落寒雨野寺藏空山懐文字中放手杯酒间衰草翳石梯长杉映柴闗夜色起佛屋遥遥一钟鸣年运今何时共此觞咏情竹炉煴深暖纸窻留微明举手揖坐客为善无近名残僧项黄稿兀兀度朝昏摩指因睡眼苦寒常闭门炉熏柏子香客来忘所言试与之饮酒亦尽一瓦盆嵗月不待人初寒迫深冬慨予歌声长天地亦改容歌罢掷酒盏忽然动昏钟风余雪霏霏鸦栖鴈雝雝
　　次公书室小饮
　　南屏有幽牕焚香读道书林声起肃霜寒事亦淡如安时可娱老静心地初谁欤主与賔酒酌方舒徐
　　月夜散歩浮桥因取酒与诸友小饮
　　出谷秋水上夜桥风月凉斗柄挿斜河露气垂云光取酒为更酌四顾一笑长归径黄叶干雁鸿正髙翔
　　午窓羽客相访
　　客从赤城来气貌霜髪古破裘傲寒色忍与世仰俯时能茹芝术谓可生毛羽物外有髙风相期到瑶圃舟中道士郑谷耕摘阮咸清甚而雅放
　　天台坐忘真为我洗俚耳浮舟作阮咸坐客亦兴起此声从何来湖隂正清泚孟公苦好客下榻更竒士卢遨踞殻万事俱不理夏衣始轻体莲钱复靡靡重酌黄冠师依风且流徴
　　二十七日同伯臯宿真隐二十八日寒食观昌甫诗恭叔所题字观中两树辛夷花甚大道士抚琴试新茗
　　风日明寒食古观辛夷花冉冉山势转寂寂溪流斜摩挲旧题字故人天之涯尚余子臯子与我同咨嗟素抱安用摅清弹啜新茶
　　中秋羽客相遇坐浮梁四鼔
　　千古中秋月夜深桥上防玉溪湛无波山静天宇寛同来得羽人趺坐白云寒自谓脱尘鞅谁知尚防官见城潺潺闻逺滩是身吾所僊去亦不难光芒星斗稀云气时弥漫归来卧柴扄形神转清安
　　酒熟
　　意绪忽不整瓮头新酒香雨细起瞑色天低漏寒光残花菊枝短老叶枫树长取醉乃吾事山空欲清霜
　　庵邻王家两送酒来
　　渴饮对空觞俛仰自长喟赖有田中邻时时遣酒至欢言斟酌之感彼勤重意漂母哀王孙从古多此类泽畔且行吟春风尚堪醉
　　谢友人惠笋
　　知我出山久忘却山中味持赠忽满奁不惮少破费抽萌有生意抱节无嫩气祗恐人已俗食之又何谓
　　邻僧晚磬
　　回风薄栖鸦寒色倐巳瞑禾收正行田木落应掩径市声频年稀人迹中夜定心嬾隣更闲僧窓有幽磬赵主簿以许旌阳李八百像刻来因得二首
　　眇眇西山路谁知许旌阳余事断蛟尔劔气聊自藏羣隂养魑魅徃徃常披猖安得从其游像刻不可忘君能一吊古摹遗劳持将定非凢子须相与弥慨慷
　　萧萧八百洞高安尚流传谓李脱亦可貌出真神僊洗我短世悲遐哉谓之安得从其逰弃置尘垢羶君能一吊古摹归遗何偏涧头霜叶寒相与知其贤
　　海运
　　春山非隐沦乃作养生计岂无轩裳心盖欲了千歳当其禀赋初冲气甚防细谁知忧患多坐使百脉滞海仙用竒语安眠可元契因之地炉暖绵绵见根蒂乾坤一交泰日月去昏翳万事俱若遗一身且康济
　　祝融吟
　　绍熙三年冬二十有五日良月信城西一火近千室其间邸店多吾亦仅六七暮收五百钱旦为十口实兹乃例遭焚忍不敢诘闲常巷党人意谓颇丰逸髙者即见鄙下者但相疾终岁纵栖栖畴肯顾蓬荜生产今泯焉诸贤必能悉祝融疑相吾参元可同律【栁河东与王参元书】
　　溪汛浮桥屡解
　　潢潦涨梅润五月三觧桥浸滛人尚可恐泛新挿苖传闻钱塘湖闵雨宸虑焦玉帛走羣望虎头潭荡摇如何千里间隂阳犹未调干戈或底定丰穰苏瘵凋郊居茅茨湿不过日寂寥饥寒自常事鸡鸣复萧萧
　　示儿
　　士固贵诵说人亦要力行气质到深厚心术尤分明贵贱易迁变是非多战争直宜刚且正无复弱而平
　　示子文
　　悌弟其谁家懽然友于兄饮我一杯酒北客交旧情凉雨清晚云庭柯澹隂隂席间长少集文献各凖防是岂小故哉宜醉亦宜醒
　　叔逢尊兄同二犹子季夏奉先翁南山先生初忌祠事宿安固山房长侄赋诗和章盈握余时客峩下莫与省扫东望悲哽入秋廼能赓载随韵写情不敢自以为诗也
　　诗筒南山来缄题手亲掲三年蓼莪废楚怆不堪说向来志显扬岂不愿华自量分予薄敛退畏官所冀短日延得奉兰羞洁物聚斯有散中岂长盍盍【以合为义与噬嗑之嗑同】吾翁烛此理至言不苟谓宜老更前后祝哽噎洞天俄趣还玉鎻一笑掣百年防归尽九原疑可作伤心北冈松长挂东岭月遥闻朱炜末省扫爼豆列我独滞三峩转烛半年别一生未禅悦静虑已朝彻眷此顾复恩追逺倍凄切阿兄抱渊静诸阮更姱节无忘溪翁铭念念攸好徳灵源濬演迆可使中遏絶我虽懦不武愤世能激烈庶无忝所生愿赋濓溪拙
　　晴
　　晴窓巳晨炊趺坐焚清香泥炉拥瓦缶熟此蟹眼汤茶甘泛松实舌本味亦长温乎气忽平兀然梦相忘
　　壮志
　　壮志老不巳抚剑斥宇宙日月倐过眼孰得百岁夀只今忍困苦不必羡贵富盖代事业在唾手可以就
　　二十六夜坐
　　初霜涤余暖山气何其明水痕亦渐收涧浅流不声翔空有鸣鴈肃肃已南征人闲易为老物引诚可惊凭牕既危坐出门复安行夜晚村防火得酒承满觥且了读残书理惬意逾平
　　身老
　　酬应扵外乆身老气亦馁混沦一区宇涵澄即渊海雅俗诗书迁炎冷岁节改运转大化间夀者亦何待
　　老面
　　老面见达官强附终不近人之所以然盖我无令闻安富是其时尊荣本其分只合坐茅庐堆埋牛粪
　　袖手
　　袖手坐春昼渊渊古井水倦漉渊明巾姑隠子綦几沉极颠末昭彻贵表里裕矣得失心隘哉洗其耳
　　枕上
　　收息卧晓枕鸦声报天明一檐隔市尘便有嘈杂声今晨雪如何云何蝗不生且愿蝗不生明年谷价平
　　清坐四鼓
　　僧窓耿清灯秋虫入虗听风松声廽夜息人籁定清明养我神湛寂见我性万有虽自然唯乐独也正
　　危坐
　　寒灯梦初觉危坐此心心亦合自无念即清深举足尘埃起盈颠霜雪侵枯禅防意马练养无胎禽
　　偶兴【案此诗四首其一见五律一见七律】
　　少小住京邑不识世寒暖欢来上髙楼但爱湖水满所歴輙忘归其交亦常欵岂伊嵗齿深遂与境事断萧萧宋【原缺】宅赫赫金张馆【原缺】坚多侠逰隠约出幽伴胡为乎山中长歌至于懒
　　轻风度林杪乱山啼子规流水去无迹茅檐雨霏防乍暖复薄寒时时整巾衣炊烟晚色起呼童掩柴扉
　　十四日推枕引酒信笔书此
　　空云春昼长明晦苦叅错连朝服衾枕疲苶不可作岂唯虑归舟去没逢蛟鳄卧闻耕桑家种败蚕栖箔忧来故耿耿政尔湏杯勺酸甜无正味聊以慰寂寞譬如无琴亦寓山水乐
　　偶成
　　南风吹时雨襟抱忽然开凭轩一长謡清句亦满懐当年沮溺心自觉未为乖桑麻涧上泉何不返故栖帝城尘埃中隘巷多涂泥摆落更奚道强顔终莫谐规规二十载今日始知迷仰视天宇髙归云去难回
　　又
　　滛滛梅子雨靡靡上郭山山既绕篱外雨复湿窻间林深叶葱蒨地偏水潺湲鹊噪鸡鸣午风定白云还逸此一寸心养此七尺躯寒徃则暑来日居而月诸万古固寥逺百年乃湏防仪秦徒纵横唐虞秪都俞重午是一节芒种又一气何因至怡悦底事苦欷园林无俗情琴书有真味贫者自为贫贵者自为贵
　　偶感
　　用物多则强境熟气易定壮胆骋寡见迷情忽羣聴茫茫可与否沓沓贤且佞名利纒古今孰不堕此径驱驰每冲晓展转直至瞑固肥尔室家端系我朝廷身无百嵗长事有一日罄留侯李邺侯大似醉者醒歴久只两人吾常喜深订
　　夏日思家林
　　篱门緑隂合涧水通流泉日影过屋外风声落山前好客时时来琴尊咏残编余凉醒午醉鸟语更清圆
　　林下
　　林下寂无事坐对春风晚杜鹃啼一声花落水流逺琴书送日月胡能计行遯自是得栖迟奚敢事偃蹇
　　杂兴
　　清风穆然至林影何其明不知春巳夏池荷亦敷荣展簟理竹榻幽梦时自醒起行散腰脚气适无留情翾翾蝶粉白气化随所之人生事物间自役应自知赏心有余乐即目无足悲天运非偶然神释形已疲云雷布凉雨早稻叶翻翻携锄走畦町惜水不厌浑吾方卧涧壑人奚识丘园望岁可以饱髙歌诵虞轩长沟护流沫沙石拥声处溯洄一镜净更觉云影住不辞数鱼虾甚欲下鸥鹭夏气忻已深今古本如故独立防流水草树相因依清囬滩声长碧下波影迟人生老当敛心口常自违啼禽忽飞来夏气今如兹
　　春日杂兴
　　人多愁不逹达则定无愁不知所愁何大半为身谋爵服纵可贵事业终悠悠以兹旦暮心且从山水逰以我视彼心当思我如彼未必有所益徒更纷纭尔世道升降间古今只一理昩不知其然如是而巳矣当其未生时孰知我能老既老复须死何其置懐抱谈空与说妙终古吻不燥此身无厌生得酒醉亦好儒者求专门是岂为我儒郷原复不佳必竟将何如未有孔孟前尧舜非著书观书亦不恶涂辙亦差殊四时景自足何必写以诗诗成句读间不过我自知但恐两眼昏心识如乱丝血气一耗散逐物之所之种田图得米终嵗亦勤劳当春把鉏犁和风满东臯岂忘水旱忧流离至逋逃未必可就食徃来徒嗷嗷士以科举计本避农与商谋利则皆然役役真可伤周之士也贵里选而论郷上人能用之身尊道弥昌戎马纷羣冦残害吾赤子被之以礼乐庻使保生齿如火热水深亦运之而已治少乱则多尧舜惟孝悌幽草清更佳被花多白红乌啼蝴蝶乱村村是春风人无杯酒饮不得此意融春过夏将至迤成秋冬佛老多惰民其书不如此儒者读儒书饮酒食肉耳古人之糟粕不过一片纸不读亦自佳徒以资口耳古人善为治焉得常继之施为须防间乱之以参差请观一岁年隂晴每如兹大抵正自难君子易忧思茫茫天地寛山水多囬礴一山复一水又尔为聚落聚落成城郭贵贱分忧乐岂不知其然何苦生厌薄
　　秋日杂兴
　　园荒无与鉏草树暗如织披榛理幽歩野气颇有力坐令世网心不动自然息更见吾潩泉无波莹岩色木槿亚红淡牵牛蔓青滋露晞凉风入觉居处宜岩桂中秋蘂篱菊重阳枝何必春始荣物物有其时开轩散幽帙今昔随所诣何如彻名色庶不涴声抚几聊自怡髪牙易凋弊安得同心人相忘可忘世亭亭鸡冠花散出非所莳色与秋日明叶与秋庭媚山闲人自稀鸿鴈几时至境象吾素知茅茨下清吹
　　雨中杂兴
　　独吟不知秋独坐不知晩坐久颇撘陁吟深或偃蹇栖栖与世踈黙黙去道逺澄渊无起波长谷有絶巘凉风固不恶凉雨诚可佳庭空鸟雀至篱破藤蔓斜倦体得支吾睡眼失昏花门前客能来我亦留茶蛩吟四壁立月过一窓闲光明动音闻此是我家山才短仕固艰气馁髪亦斑人物与天运初不苦相关客来难共语客去宁自未能髙逺引非斯其谁徒寥寥同心人一逝不可呼渊明醉即眠所以爱吾庐枯禅未离喧随俗或安雅翻覆大化中谁是长年者同光须臾期尘埃野马也风亭木叶下村村又秋社
　　春懐
　　蝴蝶为庄周黄梁熟邯郸蘧然一梦觉茫茫天壤间相推明日月来徃成暑寒山林与钟鼎胷中了不干东风已飞花緑叶生昼隂呼童整春服清溪一啸吟时序遽如许不知情浅深夕阳忽在山轻烟起沉沉单舸下长川相与两文士欢然叩舷歌激激响风水山头秀松杉城隂富桃李周流至桥邉兴极笑而起浇淳固一致大抵务归厚百年草栖尘孔孟已无有书不求甚觧又不喜饮酒宦情随牒移庸能累身口潺潺涧声清杳杳一径静晴鸠唤雨鸠屋角自相应佳处无时无领略在吾兴万理钟自然名物可争竞万言一杯水驰辩漫摛藻饰智以惊愚去盗亦有道吾衰梦周公青春镜中老富贵亲戚畏位髙金多好
　　秋懐
　　人生一世间百年几晴隂贵贱无定在嵗月徒自深世路有夷险宦业多升沉未能率此性于何不动心在彼犹在己视古犹视今不须问行藏且图豁胷襟邻翁有酒不对我成清斟
　　小雨不肯晴烟中犹霡霂出门泥未干枯栁弄防緑皇皇欲何之君子贵谨独屋上幸有山屋边亦种木西风绕东篱秋来更多菊采撷升中堂悠然兴自足断尚何问鸾胶有谁续居今实思古孜孜慕前躅
　　虗堂修竹冷冷自苍翠东轩亦不恶小山丛桂残蝉犹啾啁新鴈已嘹唳抚几怜岁华何用苦文字顔子曲肱眠陶令日日醉鄙哉乗时者急急死名利百年归山丘等无身口累
　　我爱渊明诗超出俗调度执巻良自羞在手不忍去有时成诵之行歌松树好风从西来潇然尚何虑三叹或已暮不知衣上露俗物忽败人苍茫认归路
　　秋月从天来照人光清寒起舞或四顾夜色明飞栏举杯与之笑不知頽玉山醉倒复自起挥手扪天关衡门终局促空戴头上冠焉得万里沙校猎驰雕鞍
　　读书求甚解汲汲何时已纷然四海间臭味少相似人谁识致知人谁务穷理不专尚空言但秪事苛礼曽莫如老庄犹解防生死斯文今沦亡吁嗟乎余子
　　壮士不逢时失身杂蓬蒿出门仰天笑入门复悲号騄无时无谁为九方臯两鬓空未白脱落巳萧骚博文事华藻驰辨如波涛持此可求进义命畏所操虽于交逰间好客时一遭握手或对榻气岸两相髙奈此穷困何耕凿敢辞劳从渠肉食者厌薄一世豪富哉汉公郷朝夕醉醇醪
　　天命有生死人事有盛衰亘古每如此一致该百为墨翟非逹道徒尔悲练丝寥寥千载间圣贤眼中稀悠悠水东逝忽忽日西驰为学茍未至扵人犹可思言一不善虽马亦难追修身撰良辰浩然排忧悲
　　出门溪上行山苍波渺渺渔子隠岸隈樵者来木杪时当宿雨霁露滴秋风晓晨光明朝暾佳处殊不少逹观宇宙间城邑何褊小
　　忆昔武夷君邀我相翺翔舟逰九曲溪授以却老方岂知一别后蹉跎客他乡空余清夜梦幔亭林芳防须寻旧逰仙家日月长弃置烟火食岩前有囷仓
　　秋来事幽讨兴不能休此身幸未老焉能营菟裘西山秀色南涧渟清流山水无尽藏似足供我谋天然有竒妙不待人力修光景逐昏旦节物因春秋吏事非吾乐世态非吾忧耕凿图饮食蚕缲作衾裯更愿长丰登庶几足所求
　　妾薄命
　　朝随防鸳鸯暮为凤凰春风顾盻间罗帐生辉光金盘荐玉食王母持雕觞能得几时好顷刻成参商夜月满空阶余香在衣裳人生喜懽乐失计易沮伤本谓荣九族旦夕如金张一身乃命薄粉泪空徬徨应羡里闾间百岁同糟糠悔不秪从媒随分作妻房
　　东山吟
　　谢安久不作东山尚谁论当年拥鼻吟几为妻子昏抚筝挽其须慷慨徒尔言诸儿淝水功折屐心巳烦后来名字传江左犹知尊李白王介甫二诗至今存吾行樟丘野迤懐徳村有客理花草开径于樊园云是爱闲者衣冠安石孙一见邀我留取酒置盘飱世有斯人欤岂受车马喧悠哉扁榜佳碑板见渊源因之重叹息老语不敢吞相与保初志春秋燕鸡豚
　　效齐梁体
　　徘徊碧山崦想像碧山人落日寒未昏飞鸿过之频自视悖俗姿忍与众小邻一朝入圣门毕世遗清尘只今崖边松可以经千春
　　读鲍谢诗
　　山水能娱人清气溢方州曵杖僧坊侧积潦看横流风光草际变云物天中浮士岂悉慕蔺吾其不梦周缅邈五栁陶归来事西畴
　　昼日夏方永逝波川上惊摇毫抒情思莫知蛙黾鸣老身偃仰间遐心尚何征顾歩得所逢挥手疑过清黄流潏断港青栁散前荣夫我自荜门伊人满芜城景急语勿缓混茫风雅生
　　读渊明饮酒诗
　　山水幽絶处吾亦难为情此道世莫讲肯计身后名徇名与逃名俱若可怜生百年能几何大半宠辱惊醒醉一昭彻本来孰成
　　次韵斯逺和答昌甫读谪仙诗
　　琴樽清謡老眼度闲日君侯句愈竒天然去雕织得诗喜欲舞此意越今昔一从陶谢逺谁复见真迹直疑天地来不在口耳覔扶摇九万鹏天池可同息章泉泉水清为我洗胷臆緑叶青春深夜月梦遥夕
　　酴醿落香雪杨栁生野烟东风过寒食物色谁能怜清晨沐兰芳夷心玉景篇万象春和中霞佩璆锵然矫首灵山南逺目水溪东溪山春正浓胜事还当穷佳人天一方欲见无由逢楼与下榻二士腾髙风安得两鳬舄或杖一枝笻逰相徴逐老我百岁中
　　读韦苏州诗呈申之兼示八侄直之
　　结髪逰上国煌煌开吴京州檄易湖海所至尘虑婴焉知二十载潦倒还重经亲党劳行役朋来展交情登临共翔集离阔独怔营暑气晓犹敛堤水散新萍得理景无违安时事逾轻
　　五思
　　我思列岫亭秋光满灵山地髙出林荡下视城邑间有时坐终日邻僧亦徃还屋头木蓊蓊砌下菊斑斑放此麋鹿心錬彼氷雪顔今日复何日驱驰未能闲
　　我思南涧水秋雨涨白苹但见禽鸟啼少值城市人倚杖独照影幽懐寄闲身潺潺防尘旧汩汩来清新濯缨江濵渔洗耳頴阳真长安多飞埃乃复在兹辰
　　我思灵井幽山围路髙逺青山四面合风声自廽返时携一尊酒坐石至昏晚岚光深窦翠色明絶巘荒寒集鹇鹧渊澄见鲿鰋年来事寸禄扪心愧嵇阮
　　我思玉溪流松山日涵碧舟人相上下樯竿倚沙石出门无百歩饭饱时散防波寒逼衣屦空翠润巾帼道上逢渔樵庵前唯道释此趣久己成何因甘役役
　　我思鹤山路田间望青苍忽到絶壁下春风散林芳气暖石色润崖穴如蜂房想像仙人来宜有隐者藏泉鸣万丈渊云绕千仭岗老矣当结茅无为恋周行
　　滕黄梅遗鲍叅军集
　　商秋散惊飚嘉客木兰舟停桡以遵渚意邈语绸缪遗我鲍照诗遐叹睇前修徂年易为急悯黙泾渭流
　　闲借云笈七籖
　　一从冦谦之祖尚张道陵湮芜五千言庄列亦不明荒哉神仙家方伎刘向评存想与炉灶后世徒营营吾从云笈书七籖岂其情山闲焚妙香君房天禧经叩齿理玉池天风韵流铃玉厯眇延康尘刼无足惊
　　自库中归翻书有感
　　身形厌老大急以书自娱经史随手翻于我皆不虚彼人骨巳朽今人复何如百年皆强营圣贤岂非疎
　　章抚干诗编
　　诗道古所重诗篇今不难寂寥建安来尚有李杜坛齐梁小儿体徃徃不足观君侯贤关秀磊落夜光寒簸弄豪侠窟洗涤儒腐酸连编忽堕前惘然失悲欢金华三洞高东流五百滩乃能收拾之尽归一毫端惜我保社人未同把檀栾挥送飞鸿悠悠清弹
　　书林
　　卢仝五千巻邺侯三万轴二人书虽多颠倒俱在腹吾当思其然岂肯泛然读李侯真名家玉川惟破屋至今数唐贤未易可追逐谁谓柯山西魏氏追望族衣冠照楼观再世新卜筑中有简编地仍复种修竹斯逺吾所敬作记不碌碌挥书林趣足以濯心目伟哉父子间抱负如韫椟要当大所施致主锡民福想见翻经时一下十行速先得我心同闻韶心忘肉
　　黄子功云入吴晒书因以诒之
　　吾人聚集地常刺俗子眼过岂彼之是亦乃此之简君行徃西湖晒书理碑版必入鹓鹭羣百事当一莞所抱才志髙天衢复何赧勿谓舍瑟希异乎三子撰清风崇桃遽尔踈酒盏其与物为春至道嫌择拣
　　夜过霞山看赵百醉诗刻及诸名胜防语
　　抚我百醉诗把此一杯酒水南撼霜飚山月复在牖禅家话三三伯主约九九得友良独难呻吟倍掻首钟声殷空山灯影照只字区中无妙心天外有能事消长以隆替昏旦而寤寐白夫阮籍眼拥矣谢安鼻
　　题赵四行巻
　　淡泊梅都官苦硬孟东野韩欧舒而明徐吕平而雅健濶到应刘髙深望屈贾章泉有斯人身玉山下近从校书得太今又得蜀本欧阳文
　　本朝二百年古文盛欧阳平生几讨论皓首诵山房谁知落宦网不暇相携将旦旦药市逰夜夜隘巷藏黄沙扑几席细尘汚衣裳欲从人乞之嗫嚅但徬徨珍重李校书爱我穷词章假借复取赠转觉厚意长聊穷述作心轲愈参翺翔向来太经遗我喜若狂昼夜测中养至今迷三方二书或有尽盛徳胡能忘
　　僧窻观斯逺诸公诗
　　春风起春雪山路寒隂隂梅花岂不开立行寻我吟同来者谁欤林泉洁烦襟摩挲僧窻题悠悠故人心
　　题梅溪橘阁词
　　霜叶栁塘风烟蘂梅溪渡茅店问村醪未许空归去杖小裴囬写我吟邉句醉眼复何之落日鸿处
　　晁十哥出旧藏书画
　　因过竹院酒共看竹院书坐中半北客南渡百年余叶大栀子肥橘树正扶踈云雷送风雨防凉入衣裾谈谐各锋起才气色敷腴道古不如今抱徳或若愚洗琖勿促廹开襟且须防达人要领防兴逸奚可辜
　　题赵希逺小景
　　春风吹緑树占断江头路水暖浴鸳鸯汀沙澹吞吐断取置转庵又作笔下句长安红尘中相对得幽趣
　　纪梦
　　秋深夜自清扬扬梦初成短衣山麓间羽客争将迎同行得佳伴意气还相倾或有设食者窻几皆虗明恍然忽已觉此身防官萦只今闲且散心胡为未平尚复带孥累徒羡髙举轻方外多髙人箪瓢思逺征
　　懐古
　　近城人语杂深山人语少重露滴烟岚野水见鱼鸟稻粱丰稔外耕凿愿温饱所以桃源人不与外人道少壮既奚为老矣复难强紫芝未必仙采之亦可饷耆耄八九十道可无俯仰所以商山人辞汉宁独徃【案戴复古哭涧泉诗云雅志不同俗休官二十年隠居溪上宅清酌濶中泉慷慨商时事凄凉絶笔篇三篇遗藁在当并史书传自注□时事惊心得疾而死作所以桃源人所以商山人所以鹿门人三诗盖絶笔也今所存止二首其所以鹿门人一首已佚】







　　钦定四库全书
　　涧泉集巻五　　　　　　　宋　韩淲　撰五言古诗
　　玉山村民斵石为砚仲至以诗来索次韵
　　谁欤赋竒诗索我玉山研产石斵未乆所落荒野县如公笔阵髙岂足供法战聊堪用鸡毛滴水共贫贱市价亦不争百钱可营缮包提偶到呉取诮畏俗谚胡为而好此感叹殊恋恋徒咏絶妙词旧事记黄绢
　　次韵喻学士
　　世味日以陋莫能商古今伐异或党同嘈襍非正音我生逄百罹倍觉空苦心堂堂玉泉家源委非蹄涔君尤挺特操气宇清且深相逄清河桥万感成清斟挥所兴倾倒所译寻谁谓南渡久而闻正始吟黄华明露髙风回雨垂隂白髪生巳多只合同投簪
　　次韵斯逺雨中
　　寻幽我良乆歩歩生白云防潭转长畆剥啄枫下门人胜地逾佳语到声成文纷乎彼城市有耳胡用闻夜雨竒观檐溜迷幽芬我尔本何事今昔奚所分拥炉挹名酒抚几瞩伟文耿耿嵗欲晩姑从野梅论
　　次韵郑御带苦
　　家山玉谿头薫风水流烟小亭午梦余清耳晩树蝉本拟老林下萧散无穷年岂知一左计薄宦能几钱尘埃京载底僦舍万井连值此长夏愈觉归为贤故人忽念我乐共湖山缘昨夜复大雨乗凉吟欲颠
　　次韵昌甫
　　人物本如云八俊更三君山风吹夏箨苍雪落纷纷専壑紫苔古掩闗青竹深据髙梧而瞑新蝉助长吟斸土烧萌茁惩羮且一餐竹新明眼句持荅愧琅玕千嵗支牀龟团蒲帐为髪梳晨粥后梅有隔窻枝未腊灵山白溪南只独看章泉两峰雪应更地炉寒
　　次韵昌甫
　　涧冷浮氷澌深居坐堆纷然自积雪懐哉复懐哉【澌音】斯儿女强觧事走蹈风雪里那知病骨酸常日起止幽忧底穷尽抖擞时一拨鸿飞声防防本是淡生活山深已辟尘雪中清人心飞鸟絶尚可空花翳隂隂寒更数歴然其如雪夜何长言与短调瑞峰清气多
　　十日上饶次韵
　　菊开即重阳蝶愁何必论今朝县斋冷松竹照清樽雅致信无极世俗惭不根为醻夜来吟请从陶令言
　　次韵斯逺见懐
　　一树梅花窻前耿寒宵我舞影零乱哦诗江动摇田收粗可饭嵗暮岂无謡山中烟雾合水濶雪霜消
　　次韵施仲益
　　饭了寻茗事一啜兴未防更作建焙春汤熟沉燎间僧窻对诗人与我溪涧闲要是有余味云轻鸟飞还
　　次韵
　　交道弃如土利害俱成风士夫无宿业反不贱工平陆成江千载生杰雄阮籍未云逹黔娄安知穷
　　十五日将入章泉上饶有句次韵
　　上郭绵绵山夹路悠悠水寻春问诗翁兴岂有已持觞得茂宰抵掌笑行止坐中呼乌乌酒酣徒热耳
　　次韵景瑜
　　巳是山中人只问山中友水仙官梅花霜浓盛开否灵山阁之前溪山堂之后竹里春山亭冬深几诗酒从昔秋风起骚人感兴同霞滕阁外云落楚台中寂寂无言説纷纷有事功漂流水南住相望屋西东
　　十三日次韵春伯
　　忍浣城郭尘来访南豅友留连既聴雨放浪亦市酒谁知桂满门自觉香在手秋思今如何闲吟为之乆
　　施教授以诗送药饵次韵谢之
　　穷居寡所谐顾形与影谁欤药石我冉冉惊老景开奁珎剂更以珠玉并三叹得効方因之倍脩省次韵昌甫所因荅施仲益且斯逺
　　平生所交友岂曰不数人但恐莫我知可踈不可亲人如李仲元人如郑子真相望无百里犹得奉清尘三子者之撰孰辩主与賔富贵非所恶古道多贱贫要是一世士必有千载人渊乎章泉水髙防聚荀陈尝防晋宋语无忌酷似舅焉如施与徐共学乃师友固应在同声亦何苦遗臭我独乏雅正蓬心乱苖莠
　　次韵
　　人梅两相得雪云隂复开此时对自足朝夕为谁催逄花既攀折寻香试徘徊山意动诗兴优哉而悠哉
　　次韵
　　防诗链字穏读者无此识共防庭前桂不改旧时碧洗盏取酒来饮尽莫留滴醉后气易平长哦对泉石
　　次韵成季道中
　　苍然山抱溪游子意何主雪残崖下日风落泉上雨严陵固莫及英亦堪数岚静白云深扁舟过汀渚乘流下东呉耳目滩水篷欹舟荡兀柁正防迤逦晓离林薄傍晚着沙石里缩头鹅鴈眠时时忽惊起二十七日置酒饯昌甫雪作次张上饶韵
　　朅来固意惬倐去诚愿违敢云一语是未省百事非春雪遽落落春花亦菲菲举手酬座人酒美翁不归
　　次韵呉推官独逰南岩寺
　　独游有妙理拓落空自知丘壑始晴日涧溪轻暑时胡牀防题字佛屋思咏诗宜非车马喧得以同襟期丛深集幽鸟荒翳无来人崖上滴乳泉崖外栖缁尘在此本如旧相彼徒争新应当学金僊永断贪痴嗔辛卿有言雨则清润晴则清和昌甫因为五字次韵呈之
　　雅俗岂殊调今古信一时晴雨草木长摸索皆我诗善来子赵子身世忽若遗顾瞻絶代人乘闲有幽期和润见名理处处清气随坐卧泉乱鸣孟夏凉侵肌睡余供茗事禅榻鬓成丝进退出处间何心玩易羲
　　再赋呈斯逺
　　鹏鷃各相命谁非逍遥逰何足控抟处冯生一虚舟老身缚微官是气空横秋嵗月如斯夫对君那得愁啸歌遡流光更上大堤头好风从东来孤懐难
　　伯臯自永丰见过次韵
　　薫风入家林共坐满窻緑交逰情致深景物嵗月速伤哉利名者冰炭恣寒燠既已随颓波一失不可复较其心迹微能异几禽犊吾侪事幽讨得兴万虑足相羊山水间处处堪恱目君来叩蓬户离羣乆居独道故惊变迁忧时见翻覆且聴歌声长前村正樵牧
　　次韵斯逺夜归
　　防梅集池舘风雨中夜归当君扶舆际是我寻梦时山气既巃嵸晨光且熹微倐来五字工亟读起披衣刘簿之壻游以诗来见且持昌甫书和韵荅之
　　空山落黄叶天寒鸿雁鸣敲门袖诗来一见喜且惊清扬固不凡雅意方流行如天两曜奔如水百渎倾是中有妙氷翁必能名
　　次昌甫韵
　　人物曽几何嵗月良不待秋深动金石夜乆生竽凉知神观回静胜语嘿对悠悠苔竹轩语短莫能载
　　次韵林教授见别【二月二十一日家山】
　　老我成漫仕世事马牛风投身逐毫末益愧多田翁乗春欲东游肯问行李穷溪干富桃李花光晴空停桡一举首壮气犹如虹灵山正崔嵬半在返照中行藏岂人定忠诚本天通但顾行未实奚论报必丰君诗多隽永三年几相从山亭酌别酒舟车复西东余情尚酬句嵗月双鬓黄髪爱玉体书来置邮筒
　　次韵林教授
　　终朝雨清润坐啸青林中戍楼千鼓传殷殷闻咚咚敢为城市逺犹喜声迹通诗成赋幽愤志岂终困穷兴言古逹者鹿门有厐翁此话世莫知因公恱心胸
　　次韵昌甫仲春读谪仙诗
　　年年最佳处韶艳三春光顾我憔悴人岂不能自强拂拭整春服行歌清商山头山花开花底还举觞欢来为之醉身世忽若忘笑指深林中崇兰有国香
　　花嫩得雨开花老得雨落开落须臾期人生任相谑红花春融融白花春漠漠春色正可娯逄花快杯酌苔竹雨浪浪章泉水涓涓是中春晴时瑞峰生紫烟幽人更真率语客醉欲眠既已外此身庸知有愚贤
　　正月五日读东坡和斜川诗于霞山
　　有酒勿惮饮触事醉则休风物既闲美何为不来游斜川千载渊明岂常流疏年记时日依湍对鲂鸥偶然值隣曲﨑岖想经丘吾生亦老矣懐古谁与俦但笑勿悲鸣百句无一酬兹辰过霞山又可絶口不却恠和陶者儋崖圣同忧遥遥二子心妙处未易求
　　邵司法索诗
　　榜巷曰陋巷作斋为茅斋何愧安乐窝其志安在哉有子醉六经有眼照九垓应羡常山水长从城下来
　　偶成
　　闲多乏交逰生晚欠知友栖迟强逄迎汩没惮趍走几年荒野外已觉安井臼一旦朝市间时亦泥杯酒纷纷夸毗儿落落穷独叟由来事箪瓢岂是厌升斗湖波风泛莲野岸日移栁为问呉山头何如楚溪口
　　昌甫苦锥次韵
　　回味有苦益充肠宜苦锥其实虽地出其雅则天资因思夏畦又见霜林吹頼彼庶可食此外何所为羶芗易爽口鼎豆徒觧頥朝市安能羡山林端足师悠然自公咏殷勤还我贻咀嚼岂不乐吟哦信非痴
　　次韵赵监仓
　　是中能娯人岂为杯酒留不知我何求当复醉扶头翩翩佳公子临风仲宣楼月满乃如此对君可言愁
　　邹道郷送糿安赴澶仓
　　人生本逆旅行止良悠悠试防康荘上辙迹多成沟公子分闭戸时来亦何由载书晓遄迈春令方如秋河濵古城府税鞅聊优游青云防径在坻庾非君优臧孙故有后崭崭承风流胡为重作恶日暮犹登楼
　　次韵王教授
　　悠悠城下水又与日平西漫移脚步髙忘却所歴低奔忙小聚邑乃有一大溪栏干莫浪拍事物乆难齐望舒生絶巘我醉马未嘶停骖且莫上狭路多涂泥
　　月夜小集次韵郑教授
　　溪山有佳月可以永今夕惊心总悠悠过眼纷籍籍何为秋向深甚是老已逼长謡陶一觞懐抱所共席披衣步良夜奈此佳月何太虚澹以濶青景转觉多风微泛家山露湛明庭树乌鹊无停栖稀星片云度光冷秋气肃感时唯自惊徘徊亦已乆不知更漏深嫦娥在髙髙传闻殊恍惚双鹤快飞来驾我探月窟
　　有懐斯逺及施仲益次章丘韵
　　后湖有徐舅永丰有施甥英英懐玉山方来孰争衡世岂无甥舅人岂无友生二士真可人得之于我荣跖夀回也短司命如不平已乎系时数感焉涕泗并
　　次韵载叔
　　南风吹归船便欲老林下尘埃坐呉防衮衮失昼夜因行山寺髙忽见此粲者长夏得襟期楼居静如畵他年共回首一叚好佳话谁知予懐深万事口不挂
　　次韵成季
　　凉天有佳月何须问盈彼美黄金花亦自满东篱我归南山秋从此当乐之开园整旧蹊世事真若遗迤得闲趣欵曲知情怡鸥鹭或时下可使机心疑向来宦江海自防曽谁鞿客来相劳苦一觞聊共持休去便当已宜佩渊明诗
　　挈枤过前麓凉风动吾巾指防昔所翫示我同心人徘徊路将夕犹能望城闉平沙映廻岸黄叶迷青苹石迳亦可上老眼俱为新危亭望更逺左右还多筠不觉夜气合沾洒雨脚匀兴尽篝火归约溪是中着佳士与俗隔几尘
　　次韵严丈并呈孟使君
　　山城芳树深明月啼杜宇客懐为摇荡诗语亦覼缕朅来新安江颇觉民物古故人作太守善政尤可数尘榻为我下更复多软语飘零曽几何乃此一杯醑坐中严夫子意气欲掀舞晤对心事闲信矣良工苦
　　次韵抱朴君同紫芝见过
　　春来得新语胜食斋房芝舌本乆已强便觉此意随三咽元和津髣髴疑管窥是事夫如何今古诚一时起掻种种髪抖擞酬酢之楼西万山横其中真吾诗试断取一二惨惨天四垂谁云泌之水而可以乐饥但愿且吃饭底用谈所知彼哉长物尔徒败人佳思
　　严丈泰伯见贻古句次韵为荅
　　意行无东西偶成一段竒寻山得幽伴遂尔相娯嬉水渉渔梁窄山循鸟道危毎慙衣上尘素染巳如淄新安山水邦寺屋多断碑摩挲青莓苔往往识嵗时所贵眼界濶岂畏足力疲榜舟或扶舆上下适其宜吊古践陈迹懐贤理前规吕侯读书堂【水西寺乃化光之父侍郎所居】遗祀留丰姿恨生异代深遐躅无由随寂寥付短篇酩酊持屈巵是日颇欵曲有时还切偲虽云各笑语卒复度礼仪英英钓瀬仙其学夙素知譬彼巨渊薮蟠伏豹与螭一旦奋迅去谁复维絷之观乎律调雅益悼余子卑示我千百年匪特用自怡传玩入铃斋使君亦伸眉由来絶俗士定有惊人诗激烈薄层穹豁逹开晴曦况同陟山颠又已还水涯物色既甚富身世真若遗昨非兴清曷浣穷陋悲白雪本寡和载思尤迟【渭为中书舍人礼部侍郎生四子温恭俭譲】
　　次韵赵十
　　风谊益零落乌能论前修百年之江南声利日夜流履道兄弟贤几时已交逰东里大父行宿昔契分投伟乎竹髙俗但言句求可不拜其庐何以记绸缪我衰尚三叹微吟如殷忧传闻担簦趋梅黄雨初一襟清微风歩歩紫翠浮舆篮试息肩茅店板桥头村酒勿浪醉回骖当熟筹所观书研真所奉窻几幽岂比城府间语嘿劳应酬肥遯理事长故家文献优林宻山更深寻壑好经丘履道果再来胥防诚良谋
　　俞伯辉主簿同徐必大判院见过涧上纳凉约鲍南仲教授小酌次韵南仲所赋兼懐林徳乆国録陈敬甫学士
　　嘉禾古名郡机云信竒士流风千载下谁复数余子近年西畴仙【徳乆】游戱在朝市文章陈仲弓合着莱里俱尝白鸥盟恨别隔秋水君侯乃其朋访我灵山底一见欲倾盖青眼照牕几大抵交情深不待早知己学殖岂枝叶词林务根柢堂堂郡賔客千里为之喜顾言老塲屋眄焉毎甚愧衡门度长夏风日忽清羙懐贤思晤言泉石满幽耳固多长者辙爱闲谅无几传豅金闺路【伯辉】剥啄快人意双谿南宫秀【必大】留连今何似要是同襟期此道亦难尔欢然君肯来棋酒不能已诘朝得新篇诵叹有真味载念平生亲髣髴梦中记
　　次韵昌甫同酌宋知军家酿
　　雅俗岂殊调城郭山林分知君心事寛一笑鸡鹤羣邂逅多【原本缺】客酒亦为之醺庾信哀江南李白日暮云白头几青眼吾人尚可云夜阑拥鼻吟天香桂纷纷
　　次韵斯逺弄琴
　　开门有诗来殷若金石声虚堂坐以咏澹与秋气清岂无如此句岂有如此情懐哉我所尚求田乃归耕时乎鸣弹浩浩非营营大音知者希既和应且平枫林月在户寒影膝上横想当三叹后却手复起行华髪老相防百事皆已经
　　次韵信卿
　　伊人学有源疏汝涧相羊辟雍水他年定名宦谈髙如已仙笔妙疑善幻池龙驾车辇天马脱鞍襻平生诸公间抵掌肯讥讪顾我方卑飞藩篱趂尺鷃相逢山水县不觉逼嵗晏时评道精麄万折归一贯更及羲文易后世明忧患行藏思鼎钟舒巻付藜苋飘零朋旧交俛仰亲故昐因知昔能贤此趣亦俱惯茫茫造化广局局天壌间溪山偶登临古寺履危栈老来身本闲去情转慢词场足金章决科信须绾霜天忍分手恻怆涕空澘夜坐把离杯寒声度鸿鴈
　　雨中次韵黄守见贻
　　新语忽堕前旷然销我忧引为荅赋摇毫与防捜贫病雨未止荒凉水常流鼓琴谁裹饭能记子桑不
　　春伯邸楼次韵十哥所题
　　楼隂入清湖南风渡歌皷旅梦不自持悠扬定何许醒来疎雨过两目隘泥土虑澹地亦偏桐花映窻戸
　　徳乆所与文叔酬唱因次韵
　　红云岛上茶一叶开枪旗到今清梦飞正焙水芽时世无桑苎翁泉井空日滋当年游其间停鞭尝午炊想像修贡珍清风可忘饥故人持英荡岂不一赋之应笑拾涧薪白石煑作糜台髙有揖客更和别驾诗
　　致道注船场阙有诗次韵
　　思老问形影忧饥累身口人生诚可嗟所食能几糗不过一饱尔自苦较先后争驰分寸地旁观真欲呕如君赋觧嘲里耳果聴否吾方卧穷巷静对小窻牖应笑我所无请视渠所有
　　次韵斯逺并柬成季
　　茫茫大块中返照孰真实闲乗此老身到处辄止息余凉披拂间露重叶已赤人其谓我何嗜彼烟火食蓬莱几清浅底用弱水力排云斥刚风尘世便可出
　　午夜露气冷明月忽已低推窻此何时蛩螀互悲凄乃知南豅山更有南豅溪樵歌起老叟牧笛吹童儿百年漫戚欣千载劳是非口心忽相语不闲尚奚为磊磊千枝松洋洋万顷陂偃蹇衡茅下匪惧寒与饥
　　次韵昌甫
　　论交与谁语勿厌来者众山林恨不深万事祗一閧秋风吹衣裳憀栗薄寒中幽忧诵离骚此意千载共世岂无升沉人自有轻重匪惟物所移即以之动吁嗟奈若何得句且吟讽吾侪聚集地絶倒颇闲纵虽作三日留尚觉归倥偬长歌固云哀恸哭未为痛迁书并屈贾班史传王贡甚矣孔仲尼不复周公梦
　　次韵呉推官
　　水南见灵山但可着两眸孰知九州外自有大九州放浪此身心是事同浮沤乐哉我重九风雨檐溜收
　　次韵
　　宴坐寂不动笔砚亦当屏空虚四壁悬况此夏方永世涂缘业多荆棘万梗痛扫终未除中抱絶清冏老身伸缩余妙处颇能领时舒腰脚顽那复吊形影日长掩闗卧睡熟呼弗醒客来曽几何间亦乏酒茗富贵今金张功名更邓耿有味是桑麻肥遯义尤逈朋从赵与尹堂齐偶邻并欢言修敏家俱可话闲静此趣人勿惊吾诗聊自省
　　分韵得晚字
　　三年西湖邉薄宦良衮衮春风我欲归龙井不惮逺结客试幽寻山深恨来晚
　　初五日孔野云同酌楼下取琴作白云曲因和周倅所赠韵
　　野云弹白云声徽外微胎仙舞三叠生飞上华池徽弄瞬息间是岂筝阮资桐本贞髙缓节调勿催天心古乐见画出弥明师志士不可聴俗士不可窥落佩倒冠者因之得希夷灵仙福地南春风百草齐
　　荘贤良有园在境上作诗相示因和韵
　　贺家池上园自足了一世是中风味佳恨我未能至纵横十畆寛想见去荒秽药苖与菜本嵗乆必多置人生闲最乐奚苦事名第轩裳果可得不过多仆婢争如老山林庶足逺朝市能吟无自悲逄酒便须醉因公长謡休去转觉易
　　小酌饯耿运干赵推官分韵复和韵【时坐人以叶润林塘宻为韵分赋皆次其韵案此诗五首其二首见五律】
　　山林闲放身幽意苦不惬因来我壶觞且送尔官牒池莲红未葩园笋緑已叶去住岂愿违人寰付尘刼痼疾已烟霞药石从美疢谁怜名宦迟我觉幻化迅兴与山髙语带涧深润去去上下塘应劳青眼瞬勿云杯酒防且认语笑宻婆娑真一老跌宕忻六逸交逰贵忘年志意当惜日舒而有鼎巻而有篇帙
　　半塘寺法华童子塔和石刻韵
　　生公曽坐讲童子本来明寂寂春光晚半塘流水清身心为浄土千古话风铃礼塔四方静巡檐一片声
　　太守茶山周治中作大字分韵
　　漫兴诗酒里茶山复何为使君领客来逹尊亦嘻嘻别驾真不凡咳唾墨淋漓中间章泉叟胜事徒自知语桑苎茶今是春早时
　　九日周国正席间分韵
　　我家南山陲九日空自知抱病起登防茱菊随所宜主称时序嘉领客相娯嬉烟云开逺村城郭横近溪当年漉巾陶何事独绕篱醒醉一笑尔千古无庸悲秋风缓摇落挥杯且题诗
　　夜醉处晦山台明日和韵
　　髙防梅先开老意为兴起何知寒事营枥志不已下视城郭居莱芜欠耘锄嘈杂复嘈杂百年狐兎墟惄焉如调饥山阿休采薇怨耶其非邪且问竹外枝仲尼杖何感能叩原壌胫今我其息黥举身都是病方来二三友少敢话肝肠纵云千日花难着一夜霜南渡诚草草流落那忍道吾人能几家向来有诸老
　　和韵赵十
　　能为博山逰想度丁公岭风乎两嵓幽泉石景逾静人谁无雅识毎毎痼俗境书传所兴起更复史集订于其逰息间趣味必隽永如君英妙年宦逹在俄顷因问知好修何事不加省里居得往还时亦具菓茗诗来予和女老意转苏醒
　　和韵
　　一笑过浮梁留连度隙光君当思大耐我已老苍筤只恐心情短须教兴长酒从诗自好分韵记禅房酒亦闗何事片片流仙霞用之涤肺肝相与成诗家一酌且濡唇再酌深到花持杯两相笑吟哦入幽遐笔落岂知醉何者是生涯
　　人生本无情掩苒受风竹徒亲笔砚劳造作漫盈轴賔亲偶成集禅榻不待速清欢虽与同极则岂见独坐中憎防头任彼屐满屋
　　和净字
　　悠悠俱幻境起灭要人认相从一转语老且求静禽鸟亦何情草木有本性底用诗自鸣幽禅了真净
　　和宇字
　　人家翠微深林空响机杼烟片月出霜气袭衡宇追随頼陶写领畧道情素寻我涧谷中更入春山去
　　和天字
　　嵗晩营寒事峥嵘穷腊前云山一败裘百种不敢先逰于物之初更尚我所贤彼哉野马尘从渠舞瓮天
　　和清字
　　心亲相往来岂计酒浊清水南有茅屋桥北是山城烟霜忽雨晴云风催雪明抚觥既已醉回薄万古情
　　和仲至赠蹈中韵
　　人非不知我知之欲何求钱塘一都防江湖水悠悠岂无美少年亦有杖白头吾侪出入地泛乎不系舟急谋斗升尔顔靣那用羞忆昔南渡来衣冠几春秋世道逓升降人物稀复稠纡朱懐金者信足乐辈俦细思黏鱼竿家山本田畴朔风吹眼眵触事风马牛且如诗中仙可以追逐不
　　和昌甫
　　相望隔异县但愿加餐饭悠悠鸡唱晨寂寂钟鸣晚是中或欣佳以颓有时得片言经旬荅寸简防当固穷斋汲井为洗琖
　　和校官
　　识赏调固佳咏叹心愈转载吟复载啸我亦为之衍至味和平浮辞谢雕篆因思交断金是必徳胜琏方来二三友往往钱万选主人好事者托兴毎不浅坐令浣花翁索酒望云巘淋漓颠倒间感旧或未免薫风吹壶觞落日照盘馔沟流水声逺虑淡物自遣
　　和伯辉去所兼懐曽君锡左司
　　山扄竹林居神情为之凝泉仙墨妙挥特令人眼明是岂有心哉亦匪不平鸣其仙今如何帝所振金声枕麯刘伯伦潄石孙子荆既言委陆沉颇谓乃峥嵘放身尝一逰靣既经营极知天下士不但同年生襟期两嘉尚嵗月有余情我亦老賔客祗欲身中清槁项秃髪矣空吟泽畔行
　　和元立使君起字
　　敢为蚍蜉憾谩作蒹葭荒唐北溟鱼怪诞南柯蚁朗吟韵已分更酌盏可洗挥手问黄山夜半笙鹤起
　　和尹一韵
　　何处寻吾诗梅横修竹色掻头入混茫挥手谢偪侧陶然漫饮趣卓矣要笔力氷溪最髙地不可不造极
　　古鬲次韵成季
　　俗物败人意浅陋欲曷澣吾行半天下绵邈嵗月空空持一身贸贸着两眼心知瑚琏珍黄流在中瓒良玉岂易逄金铸得亦罕孰谓山之幽因仍对茶盌彼鬲乃尔竒奚待识者断荡扫盆盎空俨雅古风满文篆异代逺姑以耳目限天大寰海波窥测笑蠡管传观用燎沉留连为之欵
　　子任处晦子潜各分韵于杰上人房
　　云房见山僧心中与之然朋来二三子亦与同醉眠是事夫如何未许醒者传
　　休上人鲍侍郎诵之因借其韵
　　传芭兮撷英陨叶兮槁茎美人天一方失名不荣暑风自南至凉月向西生良图弥用励意气人命倾
　　为寺僧分韵得禅字
　　车马何方来花溪响林泉晏叟送遗民自然吟其天顾我粥饭僧岂了文字禅且为作饼供晴轩少回旋
　　正月廿七日和林秘书贺雪日所赋
　　麤官居隘巷聴雪补蒲团坐乆吻悲鸣俄而想天闗其谁剑佩履正尔于清班飘飘莱仙地位尤髙寒表瑞祈丰登盖为稼穑艰歩趋防龙后心陶栁间尘凡如我侬尚许窥一斑人和则气和穹昊初匪悭
　　分韵得屏字
　　雨声心自醒山色眼中青雌霓殷残照雄风写疎星捉笔赋磊磈行杯笑零丁坐乆屡更仆一任僵触屏同昌甫坐雪观防权巽中诗因和其雪句
　　雪中来雪观谈妙非波旬山僧亦摄衣两手揖座人似以眼谕心谓言在兹辰况复章泉翁苍华岸乌巾知我所居近喜我与寺隣共翻瘦权诗一条绮丽尘是事夫如何嵗寒梅自春
　　赵倅古匀见和荅
　　出门非有碍何地着老身幸哉楼仙乃不嫌我真时时写兴来忧道不忧贫较彼肉食鄙未知隔几尘浩荡如白鸥信矣谁能驯余干相国家世代常有人上饶监郡尊尚许闲者亲更语春山君扶藜整纱巾诗情复如何柰此寂寞濵
　　微禄弟有微禄养闲静之嘲因足成篇
　　微禄养闲静冉冉惊老境谁知嵗月速复此霜露冷齿髪堕江湖家世本箕頴无効彭泽翁茫然吊形影
　　和江文通拟休上人诗韵
　　日夕北风起叩角何悲哉所思不可见只有飞雪来林声方凄冽溪光正徘徊短衣挽莫前匣镜那忍开空对翠屏晩寒云绕南防茶灶煴宿火禅龛拂新埃江东忆李白今古同此懐
　　乙上人郡请住鹅湖不往
　　为人不为人众圣已推出稻麻竹苇蔗处处祗教律伟哉棒喝边宻中之秘宻拈花既成菓如云而见日鹅湖大义禅法身尚嵓室唤回钟鼓醒都在一楖栗我今非劝请亦岂弄吟笔稽首大徳尊身口意无逸
　　净慈西堂简敬叟
　　西菩无道潜西林无义铦两山钱塘湖鱼鸟空毫纎咄哉简敬叟老丑复何有火焰里翻身冷地里合口谁谓天地大而今嵗月淹冬寒倍冽冽夏暑常炎炎众生难化度少病少魔否引领而望汝平荷防堤栁
　　诸葛解元家分韵
　　溪横葛陂水上有稚川宅欢言一壶酒未觉千嵗隔诗经茱菊节人语风雨夕雅俗调本殊奚止相什百
　　有懐连长老和韵刘推官
　　周賔既已往旧话三十年清哉卓庵地龛灯照云泉故友独此翁老大穷当坚一身鹿覆蕉百计蚁磨旋诗来起我思山泽厐眉僊





　　钦定四库全书
　　涧泉集巻六　　　　　　　宋　韩淲　撰七言古诗
　　元黙书来作溪翁亭成且索诗因四章
　　潜山之水兮流幽幽溪翁何在兮流不休昔之隐于此地兮将何求后世之人兮因筑亭以遨游
　　潜山之水兮声潺潺溪翁何在兮声可观昔之隐于此地兮应甚安后世之人兮因名亭以考槃
　　潜山之水兮波涣涣溪翁何在兮波可玩昔之隐于此地兮信无患后世之人兮因登亭以萧散
　　潜山之水兮源逺逺溪翁何在兮源不见昔之隐于此地兮自无怨后世之人兮因兹亭以缱绻
　　春风歌
　　歌春风柳条防緑杏花红小园曲迳草茸茸蝴蝶髙下飞游蜂涧边流水鸣琤琮斜日正在林影中游人醉倒欢意融梦魂飞入东华宫
　　太白襄阳歌图
　　谪仙非诗画非画山简襄阳别有话空令江左作图看竹院留藏我悲咤传闻边头腥甲兵岘首依前汉水清只轮不返边尘扫莫负当年力士铛
　　咏陶宏景诗
　　山中宰相陶隐居所注本草将何如更题真诰作神遇佳梦是实宁非虚人生形神为干躯心欲造设气乗除瞬息变幻争夺途入山何难可踌躇玉波流烟照林庐岚影爽气归衣袪晏起早卧食息余三景九道囘八区一再传其坐忘欤俛仰今昔多忧虞荣名中人天机浅言与不言养恬愉
　　昌甫题西洛遗民诗巻并所书杜句
　　东里感兴西洛诗其年忧国初南来后人玩之可忘疲甚矣世变非吾衰长言短句笔墨古颠倒妙处谁能窥雨凉梅熟樽酒地旧人家藏欣见之其间亦录杜陵老牋阔轴大何尔为要知真识未易见我乃徴逐于兹时潇湘莫结遗民悲信诚空叹晏叟痴
　　书姜白石昔游诗后
　　平生未踏洞庭野亦不曽登南岳峯因君谈旧游恍如常相从江淮厯防转湘浦裘马意气传边烽吾尝泛大江秖见匡庐松乘风醉卧帆影底高浪直溅岚光浓日暮泊船时是时方严冬雪花压船船背重缆摇舵鼓声如钟当年意浅语不到无句可写波涛舂君诗乃如许景物不易供尽归一毫端状出三飞龙【其诗言山阳人见三龙】人间胜处贵着眼虽有此兴无由逢钱唐山水亦自好奈何薄宦难从容南高北高一千丈潮头日夜鸣灵踪应有隐者为识赏青鞵布韈扶杖笻君无诧彼我愧此急还诗巻心徒忪
　　陆丈剑南诗斯逺约各赋一首
　　镜湖湖上凉风起枫叶芦花照牕几笔牀茶灶连酒壶烱然目光动秋水平生北固与西江赢得蚍蜉事訾毁青城山觜散闗头岂是甘心放豪侈归来玉阶仅方寸两路又出将使指几囘诏节去徘徊愠色何曾为三已桐庐潇洒非小垒更向南宫擅词羙轩渠肯受尘鞅羁汉庭公卿未知已我闲访友于溪居三叹共读公之书清诗句句律有余爱而不见今何如
　　赵将示及吴推官诗
　　玉溪莲幕哦诗声声和水南松竹清眼中孰不有言句句到极则何能听衡茅吹寒日惆怅倚楼公子犹相访袖里新篇乃若人春风翡翠兰苕上
　　元夕夜坐观黄庭经
　　虚檐涌月垂小窻屋外有山流涧江夜气少定百念降膝席引手挑油缸静取黄庭诵琅琅炉烟喷结栢子香上元仙官朝紫皇九闗洞开鳯鸾翔清辉影导胎禽双前昻后低幡节幢尘间如帑正纷厖然骈罗万家邦形躯已经几星霜囘思淡薄天人粮却灭百邪致欣昌收声蔵神味差长
　　上饶出示仲至遗画
　　我识睡翁尤更早翁今死矣我已老寥寥故家郓东平丽泽渊源有深抱睡翁又号曰粟斋余事书帖亦可懐摩挲展转心眼开此道于人何有哉
　　张果老小刻
　　张果老驴儿开元天寳时三郎非仙才此老戏之如小儿异代想像空好竒莫解莫説且莫知
　　写捕鱼雪图轴
　　前村后村雪糢糊渔家败屋临江湖纶收网结闭门坐树篱草岸炊烟波停水冻鱼不食平者为沙高者石可惜都无一句吟笔幻生绡定谁识
　　马图云韩干笔
　　韩干肉不画骨騣尾萧骚倐超忽世间凡马徒区区笔底丹青色尤勃风尘澒洞心力短世代推迁辞气讷鹰鹜相呼可奈何金粟堆前龙荡窟
　　成趣园
　　徐子笔端竗天下成趣园成记如画丹青冩就未必工装防铺模诚可诧试问园中今几春主人种花花正新高帝子孙气象伟等闲卜筑氷溪濵道南推托借谁住只为记中多好句几囘相与酒杯空梅月栁风吹杏雨渊明此趣非偶然请君醉中知其天我闲杖屦犹翩翩莫教俗事来眼前
　　二日陈主簿山园
　　芳寻梅山上春浦夹道繁花何用许晴风暮日蔼防宇佳处留连因语语夫君易学诚可数盘折崛峍非媚妩呌阍归来心独苦酒饮我时无道古
　　松棚
　　去年一旱暍欲死犹幸春来能忍饥长夏因仍作凉计中庭始架青松枝门前催租急非缓国中遗诰安若危贫无输官尚自可忠欲输君今已迟风来萧萧悲益甚日逺茫茫愁不知谁谓身闲得放逸家国一体人弗思云开空山久阙雨蝉噪古木还迎防松枝松枝緑差差吾忍坐卧来乐斯
　　登晒簔台
　　半村台上看晒簔风日清美奈翁何山空无云江不波老来渔钓闲婆娑门前车马谁经过取浊酒饮健句哦我虽不言兴已多却因此翁思老坡
　　题潘舍人小月岩
　　山石漠漠明寒烟望中一见心凄然平生玉斧修未圆几年只在灵溪边长安人家杂尘土惊怪转庵能断取知君诗眼留万古不待四更看月吐
　　寒緑张尧臣以道之居
　　雪窗有第名寒緑坠绪旁搜善能续人间此味甘如饴采撷行吟应自足肯羡西湖多厦屋只为南湖生菊春风闲煑折脚铛不信从前秪苏陆
　　伯皋索题真益斋语葢以后山诗为名
　　彭城居士意甚逺彼自丹青金石苑平生心力漫收敛眼所到处聊排遣伯臯伯皋真有益此语令我长太息南渡草草今百年笑倒米家书画船
　　铜官富览亭
　　暮天不尽山明灭文物从容两竒絶射江返照鱼舸轻隔岸人家炊烟依依栁色草青青一曲风前韵清越醉归飞梦绕庭臯乐处十年待君说
　　山翁亭
　　东山高处山翁亭羣峰巉絶环障屏逺者紫翠近者青天淡淡兮风泠泠人间纷如凡骨腥我欲飞仙跨云軿问翁何在游帝庭寒气倐然惊酒醒
　　走笔戏咏散庵
　　结庵名散将何为心散意散空自知等闲收拾到窗户草木亦觉风披披浮世徒尔相拘束达人大观嵗月速有时散荡吟一诗诗与此庵无尽期
　　题野翁亭
　　岝防峰前野翁亭溪声常在山常清我来尚想坡仙灵刁令遗事犹芳馨寒烟浓淡晩雨零主人醉客客未醒他时此地谁重经俛仰今昔俱忘形
　　招真嵓
　　苍崖松声风泠泠心高太虚望青冥幽寻王君集山灵古井方池谁招真金沙岭头净无尘呼吸风光聚精神开合隂阳三尸惊逍遥吟哦黄庭经青蕊琳琅潜英扶摇三光驾云骈羽衣翩蹮上圆清我辈岂是区中人
　　草堂
　　杜陵柟树草堂前至今物色归吟边玉溪清泚太霞仙我亦见之谁谓然书窗明明有公子坐对新诗琼蘂春云霭空风过耳为作匾名识其羙
　　赭亭山白云寺【案诗二首其一见七言絶句】
　　风霜高洁天意寒扪萝石壁不作难跻攀古寺地陡寛中有定僧闗静听鸟声人意闲六尘扫除法观还蓦地整履还下山世縁禅机无两般
　　海南思南豅正花欲过赵阁亦倦
　　春游花时海棠醉夹道排空转佳丽燕支丰颊娇未醒翡翠轻鬟愁欲坠牡丹风里晩烟明蔷薇露边初日媚山豅深静自成家池阁幽闲谁近市是中人物多情致賸拟芳寻为出计路尘独怯过城阇逺水舟那得至芳菲易歇兴终防识赏难同吟且蹊间桃李岂无言草木何知吾亦戏
　　鱼庄午睡
　　鱼庄借榻眠春风湖吹晩烟波拍空是中祗可饮醇酎摩挲醉眼花能红两峯高高浴鳬乱杜若汀前杨柳岸相逢君嬾我更闲不用长歌白石烂
　　归舟过东流丘簿清足轩
　　船江头看修竹谁家有轩号清足敲门应喜故人来一饭从容可无肉春风桃李徒纷纷独抱劲节惟此君自公退食且啸咏他日得时能拂云
　　晓步
　　家在溪南山下住清晓西风生杖屦邻翁相见笑相呼春雪满瓯香似雾屋头种竹池养莲林深古井多寒泉坐谈不觉天已暮秋入断霞鹜边
　　晓起
　　烟云未天未明眼头依依带疎星行人道路贪起程戍楼杀五更青山渐出一溪绿溪面横舟山有屋红光扶日升旸谷且听吾歌紫芝曲
　　北窗夜卧纳凉
　　暮烟和角带疎钟修竹轩窗一枕风月淡天高云弄影纱防如水半曛中夜深便觉凉无暑庭户惟闻草虫语参横斗转已三更露气袭人欲轻举
　　同周兄南仲游沧浪
　　沧浪之居苏子美沧浪之水仅清泚阖庐城中今何年宛转依稀无乃是石凿凿兮岸靡靡紫荇浮烟复云委林空鸣禽时感耳我亦为渠聊歩屣千古万古一长史非网打尽那得尔清风明月谁匪闲同游之者子周子青春已深桃李寒食清明数日里沧浪之水不可比沧浪之歌不可拟【沧浪后为章子厚家又为韩世忠靳王家水皆填而为园亭矣十余三四耳】文叔折柬夸其夜宿湖心午登南屏石洞纳凉
　　落残明月照湖心小艇扬波荷气深谁能一枕华胥梦占得其清无暑侵长飚撼石应真洞净慈高絶南山隂斋盂茗椀复宴坐了义不必开禅林老身执困尘屋偪塞嘈杂蹏足音栎庵受用乃如此斫额望之聊自吟
　　赵十同饮
　　君家兄弟非他人与尔同寓氷溪濵醉吟浪宕只这是天地混沌疑非真琢得一句两句出未必魂魄无精神知我罪我春秋经王覇隆替俱埃尘
　　昨日过沈兄无隐【鉴】邂逅杨溥子【孟博】亦来溥子携酒就无隐饮余酒行颇虐病不胜焉席间先逸作诗道谢意
　　落叶纷委山路榛饭余试作扪腹行人家有竹不可欵负郭乃得席作门座中邂逅执防孙携尊更约重论文青橙紫蠏亦俱设愧谢子意因余勤诸公饮量江海吞我病忽苦头岑岑不如渊明醉遣客乃效灌夫觞贵人悬知事急起排闼君更追路仍挽襟吾曹相从贵真率如此可畏还可钦扶牀走笔道不敏祗恐匹马来三军
　　入城晁尹二家少留
　　我扶败舆过溪北城郭虽喧有书屋霜云忽暗疑雪天坐稳瓶梅蜡香扑何许心情説饯嵗漫冩诗吟惊易俗百年王谢几人家目断苍茫听爆竹
　　春浦门外防梅因饮宋氏小轩
　　春晴晩步春浦门小饮醉入梅花村繁香吹雪数十树青山逺近疎篱园谁家水竹明窗轩老我清坐俱忘言须防烟月光吐吞归哉楼角横黄昏
　　山间南圃海棠花开
　　舍前舍后海棠红碧轩宛宛连霞宫浮光弄景虽带雨睡思醉貌空临风雷轻雾暗时过前无处告诉杜老颠溪山深宻春昼寂花扑一涧飞来泉
　　梅枝
　　今年未见梅花好竹外溪头春自早满瓶夭娇送香来照坐淋漓醉倒琼林飞出苍精龙朔雪未下风满空笑指蓬莱清浅水连云断最高峯
　　谢昌甫茶且嘱同徃来诸友饮之
　　山翁包题抵书信盥掌剥封乃茶茗更防健句团笔阵得之足以忘食寝清风两腋何敢辜常日诸人当聚饮陆子泉头活火煎一啜湏令各苏醒
　　昌甫酒蛤辣螺新蠏皆山味所久无
　　蛤蜊因酒得天全踞无殻吾非仙六跪二螯犹囬旋左手急持思拍船螺之辣者真海鲜每或酌侑能醒然竹隐君其诗中权知我托落醉欲眠走送三物寸简传青灯山牖瓶梅边食之既矣吟一篇比耶兴耶今何年
　　昌甫栗
　　整整斜斜一书尺磊磊落落满包栗霜风朝来吹我急且向叶炉煨煑吃高人知我老无力跧伏寒溪少出入慇勤题裹墨犹湿两峯高哉翠云滴
　　谢黄子耕惠纸被时在钱塘乍冷无衾窘甚
　　西江寒藤濯清氷捣成楮衾起霜棱朱门鼎食笑弗顾只有蕙帐眠山僧精致不数氊毯厚洁净未必绫锦能御冬气清神煜煜暖老体轻梦腾腾幽人玩之喜欲舞可与饮水同曲肱江夏无双知此意又见寒来只布被吴山客舍久穷愁帝城贵家谁顾视急呼大儿开箧箱取以赠吾真雅遗拂拭牀间时自思展转枕边诚有愧当如此衾坚且白身外轻肥皆弃置
　　尹子潜送蕨
　　老来为腹不为目薄饭盘蔬亦云足成年凖拟薇蕨甜那计人间有粱肉二月三月春已深灵山土肥皆去寻长茎短束挂萝檐出市不直三数金随流扬波净挼洗芼以姜盐付铛耳生柴带叶旋抽添糟莩旷沈时染指晨光破甑炊浮浮稻香菜软吾何忧人可以食鲜知味请听以气专致柔
　　送十瓜十梅易十竹于郑一
　　十十梅得十竹君应笑我喜可掬芳华春育岂凡同苦节冬藏惟劲独取才要记自高台着实能忘本深谷谢悠悠莫惊嗤草木无情山涧绿
　　昌甫送松溪茶葢云得之晁丈
　　章泉寄我松溪茶北苑双井未足夸葢以人胜茶亦胜况复二老文章家松溪主人未识面每乡徃之而咨嗟想见读书坐清昼薫风两鬓生霜华赵晁婣睦久同志近知往诣情愈嘉慇懃包褁得此茗归来奚忍自啜耶怜我于晁颇味一旦拜此忻无涯亟呼童奴取活水烹煎试起琼玉花不但爱此琼玉花茶因人胜无以加
　　人身
　　人身一饱百不忧行住坐卧本何求冷暖大冬与大夏盛衰三春及三秋苍苍云山缓曵杖茫茫烟水轻拏舟喜怒哀乐在中节生兮若浮死若休
　　初九日夜坐
　　去冬十月已飞雪于潜满县层氷结空斋老树号朔风客枕欲僵衾楮裂主人犹有酒浇愁旦起相呼相暖热坐中刘郎气最高抵掌歌诗杂言説流光不觉小至近涧路摧頽门半闭两年心事夜如何牕撼山林声又别牀头儿啼衣尚单灶下婢苦柴未爇麤官寸禄阙既逺故旧尺书音更絶薄田舂米雨不来欲酿一杯无麯糵萧然黙数长短更惟恐寒气吹灯灭明当一水防清泠防见四山高嵽嵲重隂定自六出花怅望同云记扪舌
　　重午
　　鬓花臂丝盘艾虎佳人竞云作重午菖蒲细缕来泛巵快意酒行何用数忽忆当年楚三闾他愁我乐意何如不识好恶类如此世间俗物争奈渠
　　五日
　　去年沙坑作重午城下今年着船鼓过溪防涧逢交游挈榼留杯失賔主宣和曾带御书符荆楚谁言长命缕老因唐律为沉吟山隐轻雷催晩雨
　　十二月十二日雪
　　欲雪既雪复未雪短衣数挽从百结横溪过涧起轻氷举首长歌时呌絶莽莽嵗寒残腊月梅花前村后村桥头独钓任渔翁千山万径不可灭
　　二十九日大雨
　　钱塘祷雨上天竺大士往来烧寳香支郡神祠亦照答自鸣山出气苍茫风投襟袖带衣寛短髪重掻为整冠待得成霖三日后出门防涧防清湍
　　风雨
　　风雨如晦鸡既鸣茅茨疎湿迷山楹披衣不知所如往炉存宿煴犹荧荧水流花谢青春深前村解桥隔城庾郎鲑菜当用情瓶粟更付折脚铛
　　十九日
　　吹鼓打笛农祷雨都道小禾迟者干高邙之田已如此低洼晩稻难更看官司只怕放苖头田里岂但糊口忧政在飬民舜之政损下益上非所求
　　霜寒
　　沍寒日日霜如雪地土缩高砖石裂板桥积厚滑难干林叶有同装玉屑朝来负暄殊不暖过午欲晡氷更结无风亦觉气酸然只是水边梅影别一冬既雷仍既雨仅可得晴霜未絶家贫无人去拾柴白屋何由生暖且拥败絮莫出门欲赋江梅诗转拙细思雨霜岂常霜湏见阳和变时节待他春色到人间定自忘之都弗説
　　七日大雪浙江亭访希之
　　江波沄沄山雪盛寒雾不潮风劲诗人与我把一杯信道东南此为胜隔望遥知是剡中坐防飘洒归空蒙囘首纷华车马外西湖虽好此无雄
　　十五日夜月蚀闻差中舍正言监测清台
　　庆元三年中元日是夜更余惊月蚀须知秽巷亦喧呼见説清台正推测昏昏已作赤朱红闪闪犹成墨漆黒磨刀急斩虾蟇精天眼光明无变色
　　月溪清泛
　　不奈江浑复林长夏逃虚徒散髪扁舟何许可追凉安得佳人弄明月寻常浪饮苦匆匆邂逅一游多汩汩日复日矣心转痴牵强而来终勃窣琴堂有仙真好竒簿书堆里清兴发我虽老倦亦轩然相与听歌忘病暍中流滉瀁已苍茫下濑囘防应荡淈山高影翻栖鹘巢潭澄光射鸣鼍窟须防斗柄挿银潢常娥俯濯淩波袜快呼天风驾云涛弱水三万倐超忽
　　和壁间林文节公韵
　　浴溪桥上山岝防直下流波寒未涸只宜墨客幽闲不许行人动离索草木黄落已变衰晩风吹霜白云归清晖如斯耿独立何处翩翩鸥鹭飞
　　和周次公
　　坐卧一榻殊执到手清言解烦结是谁所作疑弹丸定自不凡如玉洁昨夕之夕饮固多今日之日调则别山园空楚台风水路犹思剡溪雪须知野老本忧深何事骚人更愁絶题舆倒载真世贤伯仁可与智者説二十一日同昌甫镇头和森桂时斋之句
　　斋楼之名防庵立时哉时哉贵翔集训行处仁要领防徳成胜非由所习眼高四海逺者逺知效一官急者急工夫当思寸隂竞渊源不可短绠汲
　　昌甫以诗谢履常见过因和韵
　　万事新传灯落烬底许深长并浅近山空嵗暮风雪振纵得过从浑莫省符铜节荡元整整东上西来晨复暝章泉之居尽虚静世既相忘心孰竞失喜故人来问讯且拥寒炉话吾胜留连鸡黍夜初定清旦重言意无尽意无尽矣我何知叹者叹而哂者哂
　　王干以诗和答
　　福唐荔子冬生花青榕深深多释家海山防府亦繁富官自货盐常造茶民以不刑狱折无嵗无人无一节同僚鬬牛应暖中酒过防不可説
　　次韵徐斯逺晓梁防日出
　　晓山乱眼青如湿夜气犹存烟四羃不知炎着何许但起隂风催日出含晖倒影殊苍凉翻手尘埃复俱失高丘望女歌正长展转歌之肯仓卒
　　次韵昌甫仲春读谪仙诗
　　渊明太事多汲汲诗酒子云良自苦载醪竟何有芭尊太八十一统集饮酒二十首我贵知我希却扫且缄口
　　次韵
　　不须酒畔狂吟里梦破寒亭自惊起一梢月带霜华灵山漫澈氷溪水尘劳空度几星霜画手犹能眼界香午夜城头吹画角绿毛么凤堕其旁不怕花前不我知只愁花后少人思如今纸上闲言语未抵依稀落墨时
　　赵履道同宿南豅梅大放次其韵
　　老身居山复入山随山夹路溪弥漫南豅深处作幽梦我辈白鸥盟勿寒梅花乘春既宜饮緑毛么凤非人寰坐中长少偶然集白云清气生檐间醉酣低摘仍高攀兴来物防殊未防悠悠不但惜此尔要留佳话他年看
　　次韵希之
　　沧溟吐吞江水地风尘万里一危亭自怜雪里心眼在凭轩尽日空诗成波流不鸣云不断冷气暗逼黄荧荧销凝还如未开凿浑沌无际天难名相从共饮岂易适太息嵗晩初何营尺梭已觉鱼尾健数字更喜鸿翼轻吾侪天穷且天放酒肆人间谁长卿
　　次韵建倅徳久林秘书贡余
　　铁狮峰前凤山阳泉甘土肥灵草香丁蔡好事作土贡到今题褁归朝纲宻云夀圭脱寳胯鎻钥银白罗帕黄春风玉食睿思殿嵗嵗属望天一方恩沾臣邻讲读处赐啜更觉昭囘光龙鳯大团小团耳且如头茶安得甞余珍踵例及守漕属幙亦得酬官忙平分风月石渠老分饷乃欲颠倒捜我肠
　　防檄涧上将囘呈元立
　　一夜西风入南涧便作秋声无畔岸萧萧凉气梦初囘不奈离愁送游宦人生义命当乐天倒睨钟鼎初悠然明分手莫惆怅他年防我栖林泉
　　次韵昌甫斯逺落花行
　　风力作狂无所止花片摇空当未已谛视深寻孰与比梅叶梨梢孕青子春红正复可怜尔三分前尘一分水相将柔桑着筐篚寒食北邙泣新繁隂匝地人醉起哀江南兮临结绮底用留情来赋此夏衣飘飘欲轻体斯逺作冷语甚佳以其富贵神仙中致非畸人山泽所宜戏次韵柬之
　　飞流作枕山作屏采薇散髪神气宁岩扉无人昼长扄几囘午梦惊独醒水边石上草自馨岚光近散逺以凝长颷撼树时静听洒然尘销天籁清幽禽刷羽飞来轻泉源舞荇声泠泠殷雷收暑甘雨零碧落乍空鹳且鸣闲身无用心太平试琢新语朱声世俗所为吾不应因君诗来如饮氷
　　次韵斯逺月夜
　　懐哉望望山囿中月来老树高玲珑起行久之坐叹息祗合轻举随飞龙露华滴叶相下上河影摇空更清亮长庚如昼夜何其寒气袭人不可向
　　寄叶解元
　　醉中曽冩雪色壁非此主人无此客夜寒烟雨池阁深秉烛防梅忘堕帻春来相望鹅湖边桃花满地松拂天抱琴挟书过飘泉想君风度尤翩翩
　　赠刘解元
　　潮落潮生一水通昆山县前桃花红刘改之者忽相逢桃花正在烟雨中面须如防头已童君虽不言我亦穷一杯竟醉立下风江西人物旧所宗
　　溪路邂逅傅骐骥之在所沽酒话别【案诗四首其三首见七絶】
　　凉风吹溪雨吹蓬故人意气俄相逢停骖为我一小饮西湖东望两高峯人间万事俱华髪雨歇风清有佳月不须千里苦相思得酒陶然已兀兀
　　送吴判官
　　儒家辰告当訏谟纷纷莫厌形势涂甲兵调度应敌尔君行鄱水聊载驱有文与诗锦机织夹道云山正堆积痴儿固有了官事归日奚嚢观笔力别酒无用鲸吸川芝山杖藜湖接天使君自是江海客有来矍铄当欢然如今百事皆撑柱寛得一分犹复古萧条野老为赓吟此话不同知底数
　　二十六日赠郑一有懐赵十闽峤之役
　　游者未囘居者藏老我去各天一方目前聚集自落拓背后往还谁论量连连氷雪叶已脱皎皎风霜梅更芳烛明照坐更漏长高溪里社灵山阳
　　戯柬胡教授
　　去冬曽与十客游今夏还约几人至桥南花处数枝梅青子林园尚堪醉行者居者复不来相赏相违何有哉古栝苍山照流水我亦仅能知此尔
　　昌甫
　　深林蝉声咽残雨又尔防炎起亭午章泉幽流雨风寒安得从之臂不羽江南田薄多旱苦防鸿髙畏罗罟洪河东倾一砥柱云霏霏兮澹承宇
　　怀昌甫
　　君头短髪种种长营营寒事惊流光手翻手覆谓可常幽意只觉来无方今冬风雪多氷霜静夜不寐犹吟螀竹隐我独矫首望诗尚喜笔健彊
　　赵十生日作醮事
　　清颷吹尘玉溪烟龙舟未菖蒲天城东寳香祈永年振振公子陈醮筵雨零霞外来羣仙徳我夀我明自然宣简流芳正绵延华裾织翠金丹圆
　　次韵耿运干
　　青鞵黄防非左计消得水涯与山颠吟边忧世听者哂只宜寻醉陶陶然贵人责重闲人轻春风日高放脚眠带湖拂波绿杨柳吾侪静胜可忘年
　　闻民瞻久归一诗之
　　我居溪南望城北最高园台竹树碧眼前带湖歌舞空耳畔茶山陆子宅知君才自天竺归那得缁尘染客衣日携研席过阿连怡神散髪思采薇
　　闻赵十有诗上饶生朝后两日次韵之
　　文章精金真美玉交往徒劳分雅俗偶然邂逅一言诗清秋付与陶潜菊歌之声誉甚休田里民其无叹愁谁将茗酒夀弧矢长篇短句相唱酬是中佳处有深趣如龙翔云豹起雾力探乐取到古人天地江山供指顾从他驹隙嵗月驰我自舒徐萧散之罏香莫着鼻观净唤醒伯牙钟子期
　　昌甫有诗学长句次韵以柬处晦且当应举
　　章泉老子之诗学笔自峥嵘心自泊暮春静把一杯防纵有世情无处着三传且莫束高阁待子龙津名一跃囘旧话再商量沈谢应刘都扫却蚕叶人家采摘忙麦将秋矣水浮秧平田冷漠吹朝雨侧径深防过夕阳残酒余香愁梦枕断篇遗简苦吟嚢莺啼燕语春归也不道高斋口自芳
　　斯逺访昌甫同作音字诗因又一首
　　故人湖海谁知音章泉病翁卧山林我思不见夜长寂君往与同秋正隂修筠乱石一径静风雨满窗清且深安得相从日上下骚雅共倾陶冩心
　　次韵吴推官二首
　　紫菊红萸仍酒美万里秋云接天水登髙能赋我何堪防逢其适聊尔耳苍山小亭防奕碁不有此客无此诗古往今来吹破防河梁归路月明知
　　坡云今日我重九自古骚人无此手一从陶令归去来谁有闲中能漉酒篱边采采黄花歌不盈襟袖还几多满城风雨固应尔欲制頽龄如老何怪来清气侵毛髪忽得新篇有风骨溪亭应记见南山玉水波寒步防月
　　读东溪可正平诗
　　氷霜落涧嵗云暮寂寂逺岫松风囘村深古寺作钟磬车马路断樵者来叅差一抹起宿雁清浅数枝横小梅日昃翠寒云屋逈竹炉煨火尽余杯
　　陈君举舍人集新刋三山因读其诗有感
　　陈止斋诗不草草约貌前头诸旧老大章短句可思议妙意余情愁絶倒生姜门有水心道赤水亭占龙窟好伯牙无骥伏皁摹搨賸残人或葆
　　吴判官野阁诗述先公甚勤次韵谢之
　　我登野阁思过庭吻角欲语徒悲鸣丽谯西池水木秀当年手种年年生五六十春几交印幕画英游应接轫由来感旧谁挥龙光斗牛知令问诗来唤醒醉梦中一日好事传江东吴公治行天下美隐然葢本西汉风大抵轩窗数间屋雅俗升沈堪踯躅光前絶后得名章便觉流芳争诵读夕阳淡月色朦胧想公退食书自工黄巻之间欠伸处催煎茶椀呼家童妙声直启重钥惠徼先君宁茍作其衰防但下拜犹向霜天辱杯酌
　　录王昌龄诗
　　千古万古琉璃堂中有一人万丈光长篇短篇任摸索小句大句宜忖量风花雪月初非逺城郭山林各是忙惆怅无因见范蠡空留佳话説南唐
　　题紫溪春晚图画
　　东风满地吹瑶草水暖双流山四抱叅差楼观晴空林霭乍收初日杲杏桃婀娜开花早蝶绕莺迁鱼在藻人家篱落动耕桑溪女往来翁唤媪务头腊酒贱仍好麦熟官清农晏保岝防峰高多醉游天目潭深无旱祷谁把丹青能一扫防缀毫芒殊可攷分明融荡紫溪春路入烟霞是仙岛
　　偶成
　　蛮歌俚耳吾不愁江南五月疑凉秋渐离荆卿易水流图穷匕首非覇谋吴头楚尾龙虎幽击筑乃尔听市讴调苦节促如逺游安得酒船同拍浮衮衮切切终悠悠
　　杂赋二首
　　今年腊尽春风起凌晓撑船度溪水去年九日菊花开相与周游二三子山深泉井一乡村地僻章丘数家市酒饮诗成可奈何坐想斯人消吝鄙
　　赠天台郑道士
　　霞杯为奏阮咸曲怅望十年湖水烟闻过东嘉防雁荡野云留宿话翛然谭诗忽见蒋云出今去洞庭衡岳前能説链师神不老识全元是赤城仙
　　钦定四库全书
　　涧泉集巻七　　　　　　　宋　韩淲　撰五言律诗
　　慈福太后生辰圣驾同中宫过北内上夀至暁銮仗方囬观者无不仰賛庆礼四朝之尊也【案此诗二首其一见七絶】
　　盛典行长乐秋光溢夀樽后仪崇太姒帝服见曽孙遥想重闱集咸推六殿恩欢声开九秩诞节照乾坤
　　春日
　　院落无人到游丝自短长细风添霁色斜日转流光栁入莺边嫩花飞燕外香一杯春昼永试与问年芳
　　次韵元夕
　　烟月防霭春归栁色深落梅还满眼啼鸟独惊心醉熟醒何益愁多梦亦侵银花元夜句犹记昔人吟辇路元宵盛楼台烟火深异鄊今日意乐事去年心溪濶斜阳下林空细雨侵扶舆且萧散寻胜一闲吟
　　人日
　　去年苦无雪今雨又多风人日平头过元宵转眼中野梅香更白文杏色防红篱落春隂外楼台暁雾空
　　正月十一日
　　春前三日雪今则倐霜晴涧谷氷凘满溪山风物清梅梢已飘洒兰穗始敷荣宿约多神赛君来酒重倾
　　三月一日
　　海棠花上雪憔悴却如人晓觉春光淡时占天气新燕脂才糁糁翡翠正匀匀睡足寒犹力宜多酒入唇
　　雨中上已
　　风作连宵雨山寒复昼冥酴醿花白白杨栁叶青青令节空轻过芳时惜易经清真王逸少修禊冩兰亭
　　次韵昌甫寒食
　　南北已分垅后来那得知侵寻空月流落漫歌诗宿草露殊湿白杨风更悲江村暗寒食老大故园思
　　十四日
　　淡淡春晴晚前燕子飞酒杯谁共饮诗茟自挥上冢家山逺下湖仙苑稀空多冶游者扶醉赶门归风花郭店路灵井隔云溪渡水鱼争出随山莺乱啼只疑身未老不信梦还迷今日逢寒食西湖春草萋
　　二十五日
　　山径濒溪转林亭亚谷斜老诗无住着徤酒有湏賖急雨催杨栁防隂养杏花重帘新燕子随处覔生涯
　　晚春
　　细雨防暖轻云起薄隂舟横莲叶浅人度栁花深佛屋多支径旂亭亦逺林一春思放浪尽日喜登临
　　初七日
　　晚来台上坐犹自説春归可惜园林里都无花片飞榜人劳载酒鸥鸟定忘机笑摘青梅子停杯防雨肥
　　七月
　　水石云山里归来已九秋隔城如浅近邻寺始深幽慧逺逢修静文渊説少游径荒殊不扫风叶上牵牛
　　九日
　　客里逢重九路经鹅岭头物华元自好意绪不禁愁霜重晓犹积烟低寒不营营本何事吹笛下沧洲赵运干秩满经由懐任舍人直院九日
　　季月黄花酒今还过玉溪野僧谈众妙林叟祗孤暌滕阁有前境胥山无别蹊防湏直学士霄汉记闲栖
　　十一月晦
　　沙鴈徒髙下荒鸡任喔咿连山云日过夹涧雪霜吹叶迳湿仍滑柴扉久易欹不知诗在否诗亦费心思
　　十二月旦
　　雪后寒檐滴青灯夜防诗人情虽已甚物色又何其永永城漏垂垂老境时瑠璃剪木叶今嵗是氷枝
　　嵗晚
　　嵗晩家何在氷溪懐玉山雪梅香泛泛霜树色斑斑村酒相招唤田歌自往还白头掻更懒今识市朝间
　　十六日
　　不恨常踈隔何疑欠讨论同心惟设飰尽兴亦空罇日与樵争席时防子门山场风莽广溪港雨沉昏寒水浮沙急昏烟拥树深茅茨得幽隐藜杖失荒寻地暖疎梅篱虚败叶侵终风惊达夜未雪苦多隂
　　日
　　饭已南牕暖依违睡思生息虚神即固气定体殊轻霜熟日初上檐疎纸透明欠伸询早暮一唱午鸡声
　　乍暖
　　乍暖人多困昼长春已深残花红糁糁新叶绿隂隂山寺依岩曲湖船过水心钩帘醒午睡闲觉去来吟
　　晚晴
　　雨阔云难敛髙楼忽晚晴地卑虽带润天近自増明蚊动初成势鸦翻过宿声墙根有树清坐见凉生
　　乍冷洒然
　　不可更禁当伏隂多夏凉体中时作恶鼻观日焚香照眼惊双鬓支頥待一觞诗来相劳苦边事敢筹量
　　初十日
　　沉沉三日雨衮衮四山风潢潦从浮泛羣隂漫长雄深居何借屐矮屋且遮篷急敛身心住徐防鼻息通
　　二十一日
　　向来愁见客今去莫吟诗自是才情减何劳朋旧为一身元属我百事縂因谁溪路多鰕菜呼童问早炊
　　晓冷
　　暁雾知犹冷初阳觉更和午风吹不防夜气暑还多帘槛翻黄蝶灯牕扑白蛾晚春初夏际蚕麦复如何
　　风落
　　风落摇牕牖烟垂暗屋檐漫空时衮衮洒逈复纎纎着栁真堪折迷花自可粘春前一尺雪农事不须占
　　明月
　　明月度牕櫺荷香逼酒醒水声鸣涧壑风影散林坰暑雨防眇晴云动杳防小轩清坐久髙下数飞萤
　　夜月
　　月近中秋好人寕不用情那知云欲暮遽作雨连明圆缺闲皆见隂晴老自惊夜凉山叶响灯火短长檠
　　闻雨凉意可掬
　　秋声连夜起雨过雨来时睡觉风生屋凉知水到池交游稀自好出入嬾方宜只被章泉误书题又诗
　　雨多极凉冷
　　焉知三伏雨已作九秋风木叶凉应脱禾苖润必丰地偏山吐月桥断水浮空鸡犬邻家外鱼虾小市中
　　晚雨可爱
　　灯火凉秋夜空山雨到檐吹声初甚少落势近频添篱菊丛丛润畦蔬种种霑沈思仍静聴香鼎伴书籖初三日急雨湖山云气初霁楼居佳甚
　　雨后见云山家林恨未还人生何自苦身老定谁闲溶泄平输处纵横罗列间幽幽清润气楼逈自怡顔
　　夜坐闻雨
　　夜静时闻雨山深逺聴更疎林声转永戍景何清方册舒还巻残红暗复明脱巾掻首坐曵履欠身行
　　又
　　寒夜空山雨声从逺树来老懐浑木塞痴坐只灰堆抖擞闲题句团栾试把杯峥嵘嵗云暮春在腊前梅
　　雨处
　　雨处茫茫白晴边隐隐青林间田舍屋水际酒家亭野逈惊初见村深惜未经隂沉思得月歴落喜瞻星
　　烟雨
　　汀洲生玉水烟雨对灵山翠碧迷千嶂清泠防一湾寻春因共载落日不知还便是名人畵无能冩此闲
　　暖雨
　　土暖鸣嘘蚓山昏聚宿鸦防流多佛屋隔县少诗家怕醉休温酒狂吟待饮茶花天晴自喜麦地雨谁家
　　雨中
　　幽林逺朝市太息古来今四月麦秋后江南梅雨临庭前三径在路口一溪深车马有时到定多闲淡心花浥垂垂细林摇防防稀緑繁枝困袅红淡蘂鲜肥髙下海棠起浅深山栁围云梳烟未止风急雨争飞雨叶凄凄晚风花肃肃春乍防浑入意久坐恐伤神城郭三家市山林一病身幽偏无客到疎嬾吾真
　　雨后
　　鱼沼成吹沫蛛檐落断丝盆花半开合堦草尽离披风静凉犹在云低暁更迟懒能寻枕簟好去把鉏犂
　　二十二日雨
　　整衾和枕簟振席见灯檠欲读书休读难成梦也成四山连屋静一叶隔牕鸣总不闗吾事无非是物情涧水应添润山云定不虚夜光离复合朝气惨而舒履禾须获窥园菜可鉏稀疎遍篱落防宻上堦除
　　四月二十三日渴雨
　　雾下疑成雨檐低暗复明田家思一稔王国虑多晴天岂预人事世应容我耕凭轩归计定只得待雷声丁寺丞灵山阁同国正小集是日得雨次韵仁甫五字
　　野寺乗凉雨宜从志喜论桥分一水隔城列万家屯乐寓东山妓贤归北海樽年登农满望客醉我忘言
　　五六日大雨
　　海角地蒸雨江南天要梅晚春知望久中夏得愁开郁郁隂隂过绵绵浩浩来已传増米价只道损苗栽
　　夏雨
　　转输三伏雨探借九秋风沾洒莲犹碧飘摇叶未红荒凉甘退缩清润拟从容在野农人喜仍年禾黍丰
　　东流值雨
　　客恨何时了萧萧雨未晴异乡无伴处荒县少人行树色巡檐碧江声绕枕清且凭闲景物陶冩小诗成
　　雪后防雨
　　烟重雨尤寒风销日未干江湖浮緑净岩岫列青攅嬾出空穿履宜归且钓竿凄凉两都旧洛下卧袁安
　　苦雨
　　开嵗晴非少经旬雨是多涧寒人迹断山暖鸟声和试手应如畵囬身易掷梭无聊宜已矣有兴竟云何
　　五月八日喜雨
　　洒洒如人意明明助嵗功夜防愁有月暁起喜无风坡老记为美宣王诗最工朝家一祈祷田里得和丰
　　十一日同处晦苍筤喜雨
　　清坐防凉雨山林静有声交游因共话衰老欲何营风急初疑敛云低又苦倾爽然神观定篱迳不知尘
　　凉雨
　　黙坐防凉雨山林有正声冥蒙元广大防滴半虚明云叶才羣起风枝又一倾信知尘易遣徒乱雅难平陂池浮月影桥闸防风声逺雨还施行云翳忽明襟期防我醉谭待君倾凉夜玉溪曲行歌咏太平
　　雨凉
　　暑雨常忧缺秋霖莫厌多夜雷声复厉朝雾气方和积润花嵓桂横流穗畆禾酒闲吟解秽茶熟困驱魔
　　雪
　　山外黄云晚溪头白雪深不知岚气重但觉水痕侵老眼转愁坐懐聊醉吟樵声随逺近钓影任浮沉
　　雪后霜结未释
　　苦雨翻明雪酸风结暗霜晚烟留积冷暁日度防阳茶灶薪难拾诗笺笔易僵麄官对穷腊何事不谋长
　　春雪再作冻甚
　　春雪不可赏草树方萌芽从渠灭万径徒自负千花兀坐地炉侧困眠山枕斜浑忘瓶粟尽吟复厌浮夸
　　雪后如春
　　雪消春意动楼外已东风兰佩新输緑梅瓶久荐红人生虽向老嵗事岂终穷青琐黄扉地西湖一望中
　　对雪
　　有雾光殊惨无风势转豪形欹天已近气积地还髙上下何其别周回任所遭虚縁诗悄悄幻灭酒陶陶
　　雪望
　　山黯荒荒雾溪凝恻恻风乍明收髣髴欲暮起曚昽岸窄丛梅发楼髙老树空归来暖杯酒炉火夜深红
　　风雪见山林佳絶
　　烟浓山渐白风急树还青鹘落飞鸢迳鸥浮宿鴈汀周遮迷叠嶂疾防快中泠敝褐舆篮兀村醪饮易醒
　　雨雪
　　雨雪春将半山寒涧溢时谁题五字句我得一篇诗淡泊情何逺绸缪味愈迟闲中且陶冩治国有安危
　　雪天
　　寒色摇牕纸瓶梅静吐香小楼深坐稳矮屋欠伸长雪意垂垂白云容淡淡黄西湖林处士侑食水仙王
　　春分后一日雪
　　尚觉梅花发元知栁絮飞舞回风荡激洒急雨霏防解冻羣芳盛余寒百卉稀小牕还附火买酒典春衣
　　初八日雪
　　江国春来浅新年雪未防雨霏初急急霰集复漫漫固喜成三白宁忧已十寒防吟牕色晚清聴落声干
　　连日大雪
　　年后犹仍腊时闲即便春飞花殊恼我惹絮却随人天地多竒观江湖独老身瓦沟填已遍弹压万红尘
　　雪作
　　腊里春前雪江南瘴疠清隔林应得趣一壑岂忘情已喜疎梅发遥知细麦生易疎何易宻积厚转无声开明三景净幻化十方清此日扁舟景古人髙卧情不知朝气重但觉夜寒生漫漫疑无色绵绵如有声
　　东山
　　指防东山路松林一望中芙蓉争弄日杨栁半凋风我到吟何比人闲兴偶同只宜携妓饮名宦付诸公黄巡检摄官八房埸闻西岩有龙湫光怪
　　秋好西岩胜闲身惜未游桂花香乱石枫叶暗长流蜡屐输君适锦囊牵我愁定知风雨夕龙电震深湫
　　鹭鸶林
　　一叚寒烟上云行断复低明中山映树暗处水平溪村落篱门短人家草屋齐风囬聴幽絶鸣午有荒鸡
　　坎石渡
　　春风送春雨细细湿舆篮过水航寒渌横山触暁岚草芽时簇簇梅片未毵毵问友于何处田礲坎石南
　　滩头
　　溪头滩背狭髙下两三家风叶山防日烟莎路湿沙傍船初落鴈隔屋已栖鸦何处吹崖蜜满园荞麦花
　　月岩
　　本意游云洞因行过月岩西风低细竹初日上长杉尘外多僊隐人间易谤防逍遥且黄防憔悴付青衫
　　桐影涧流
　　篱落梧桐月情人语夜深露华垂近叶烟翳失前林茶果随冝设琴尊不用寻山虚鸣络纬幽涧亦流音
　　禅月台
　　凉风起木犀相次开举家空自住过客有谁来已是氷溪棹更寻禅月台欝乎湖海气鸥鸟莫惊猜
　　又
　　僧清知野逸禅月有髙台自是登山去谁非入寺来花明宻叶落絮起荒苔香篆茶瓯久昏钟我未囬
　　桃花防【案诗二首其一见七言律】
　　耸壑连天碧危台照水红何年仙子宅今日梵王宫勾漏人虽逺凌云话亦空徘徊羡真隐吟冩分诗穷
　　赵排官求久斋诗项平甫有句
　　万好庵中主今谁记此人久斋诗固在晏叟意尤新已逸决科步要持为学身尚贤而尚徳余事了通津
　　次韵斯逺过风月斋
　　老去亲朋少相过夜达晨百年俱逆旅千载欠闲人经隔情虽旧绸缪意转新板桥篱竹净不着世红尘地偏心愈逺彼自物争妍屋宇山围匝池塘水接连持醪留野饭推食有溪鲜风月斋曽宿施村阿那边
　　赵主簿辟书室因喜三世两中科举
　　喜辟书好髙垂鴈塔名孙谋端有自祖业信能宏山木郁争秀檐花香最清太霞仙袂逺老眼为双明
　　山林堂
　　山林堂揔好六十有余年转变人常尔兴亡事亦然僧庐虽一坐道院尚相连弹指三家住苍茫起白烟山林君已得邱壑我犹居地在名徒换年深景自如舍人诗可玩丞相事堪书领畧无轻负交游本未疎
　　芙蓉堂和严丈韵
　　緑遍小池头胡牀一日幽乍晴人意惬欲暮鸟声流只道躭闲趣那知接胜游红尘飞不到城府亦山丘
　　西山岳祠
　　西山桥外路傍水去穿林石柱岧嶤起溪流宛转深清音成小立爽气入斟晻霭丛祠处归涂月已侵
　　净居院
　　薄晚经禅悦深更宿净居急滩鸣断岸絶磴下荒墟茗椀僧同把诗篇我谩书快欤闻梵呗解榻见钟鱼
　　花庵次君实韵
　　居山仍在涧生事本无多老圃初收芋穷檐待补萝逃虚惟独往入俗也相过语黙行藏外衰荣奈汝何
　　崇福庵
　　蓊郁千山曲周游一径斜老身多月闲地少风沙度宻来尤逈凭髙望更賖小庵含法界不待野僧茶
　　白莲庵分韵
　　好客不常遭登临眼自髙湖山起烟雾江海暗风涛酒美情尤畅诗清气本豪相从真可乐左手记持螯
　　大明寺
　　小泊大明寺伤懐复叹谁黄花风未折赤叶露空垂已往更何説相望只有诗城南人亦客数日梦行期
　　尹山寺
　　风净緑隂合山明清昼长鉢单浮野润龛座閟幽香鸟哢集初夏鹤飞迎夕阳离人何用饮有客又成章
　　朱卿约余倅涧上招昌甫次防昌甫
　　春雨得晴明山扉涧道清朋来何以报雅集偶然成栁暗枝枝重花疎片片轻经年不相见好事满壶倾
　　市逺
　　市逺尘埃少村虚烟雨多极知九日近无奈一秋何扫径寻僧话闗门待友过岩香送篱艳尽可伴婆娑
　　稻田
　　秋深耕稼熟緑浪起黄云纵却牛羊践难驱鹅鸭羣断干根易拨催压穟频分烟露未全冷村村晴气曛
　　飏糠
　　飏糠新出米打谷旋推禾健妇行茶椀痴儿守饭箩一秋能饱未终嵗得闲麽农事无终极人生可奈何
　　种树
　　种树拥墙隙伐茅开地偏老衰常问禄贫窘失求田晴热山前日隂凉涧底泉贤哉陶五栁只爱北牕眠
　　和韵紫芝留句之
　　一柱观能好臞仙须讨寻从渠有丘壑何处没山林乍惜灵舒试或矜庄可吟飒然秋气冷清梦水之心
　　苏堤芙蓉【案此诗二首其一见五古】
　　烂漫芙蓉霜前城北花因君话书室使我出山家风雨三杯后烟云一望赊石丁余兴在相与醉生涯
　　观栁见桃
　　栁已防看暖桃仍恰恰开叶间惊甚雨花外合轻雷不分青春半其如素髪催官闲惟可句心醉也寻杯
　　竹外荷花
　　雨竹翻山翠风荷漾水香我行三步逺人饮一杯长不以扶头去其如扫迹蔵栁花才露白梅子又传黄
　　次韵昌父梅花
　　山水根畔行吟不尽情花为天下白人比圣之清冬日真无对春风合主盟可怜香浩荡落还生
　　梅
　　霜风小摇落梅已到南枝要识人间事须从物理推虚縁看影动昭彻待香吹此后唯愁酒从来未欠诗
　　野趣轩见梅花
　　相逢暗香底又见一年梅枝既尔许瘦花犹如此开桥横红叶迳山晚白云堆冻雨时吹洒人闲寒事催
　　梅迳
　　扫叶去宿草园空起碧苔晚烟未了初日又还来老树幸无恙新花应有开年年到寒月全望数枝梅
　　西轩
　　闻道西轩整登临识自今溪山虽郭外楼殿接池隂旧观赵岐发新诗尹喜深水南如此胜吾老复闗心
　　题水鹊
　　水鹊冲冲过山鸦扑扑飞涧深应得趣树宻自能归古路人行少家寒客到稀世途多轗轲隣里且相依
　　山鸟
　　春晚雨时晴隔檐山鸟鸣留连因共话拓落又闲行不选呢喃语从教格磔声酒来谁可饮吾亦小诗成
　　鴈度
　　鴈度南楼雪寒声裂纸牕身虽囬五岭影亦落千江抱膝吟诸葛全家隐老厐冥冥避矰缴一往信难双
　　髙鴈
　　髙鴈承云薄参差去复齐水村连落岸山寺迫浮溪风定转宜逺日斜元未栖一声归两眼不负拄枯藜











　　钦定四库全书
　　涧泉集巻八　　　　　　　宋　韩防　撰五言律诗
　　仲至看杜诗分古语妙语老语甚精微
　　刺骨分三语刳心就一编古来虽简短妙处实绵延飞动徐陈外淋漓刘栁边泉溪有底急老乃更精研
　　和张祐山寺诗
　　岚光涌翠岑寺影照波心风月明春晓云霞起夕隂两山幽草合中道緑杨深谁与寻诗句空懐处士林
　　緑筠轩观坡翁诗刻
　　野寺余诗石谁移榜县斋闲来得寻句小立为兴懐人俗真难疗言髙不可埋前有踈竹大嚼对吾侪
　　读魏仲先处士诗有感偶成二首
　　顾影自婆娑食贫如我何不嫌知已少常畏识人多过涧耿独立看山行自歌衡茅湿余雪风叶乱烟波涧泉韩仲止生计聊复尔无钱向谁嗟有酒徒自喜尽日览形容流年惊发齿夜夜犹早眠寒来更慵起晁家观叶少蕴朱希真诗帖尹家诸贤书尺
　　摩挱石林帖太息岩壑诗竹院茶话久方斋酒行迟南游耆旧尽北客子孙知聚集麦秋日飘流槐夏时昌甫以平生诗藁俾赵家浄录因见题后
　　藁不随时废诗须以藁传老身犹在涧旧话只章泉箨笋看成竹藕荷将出莲居然闲摸索久矣奉周旋
　　闲居图
　　闲居本在我山林皆画图百世有新旧一朝非巻舒薰风入窻牖晚雨过庭除小醉同杯者幽偏得自如
　　防一翁灵溪古松
　　邂逅灵溪水东风二月辰其谁留象驾为我出龙鳞等是人间幻聊分物外真知心莫弹指笑杀个中人
　　金焦二山雪望图
　　京口酒可饮江山开画图幻成清落索要识雪糢糊不用袁安卧只消渔父居几囘烟浪逺落木堕寒芦
　　题江南
　　邂逅江南景萧萧小桂丛不知春已过常得晚能同冉冉尘寰偪劳劳色界空飞潜与幽显同是一樊笼
　　次韵胡教授送行诗
　　小作髙溪泛滩光又满眸新春才两日残嵗忽扁舟契濶思良觌吟哦合共游掀蓬闻送句一片雨初收
　　上饶送畨江酒次韵谢之
　　荐福湖边酒能来为一中傃庵知祖道鄱郡见家风治县聊绥抚诗坛更长雄名章敢醻唱雨后夕阳红
　　送黄寺丞商伯浙仓罢归南康
　　邂逅登临胜从容杯酒闲脱身方甫里满眼已庐山此道天能防端人世所悭丹心空磊磊緑鬓只斑斑问学无穷事功名有定期古今诚可见治否老尤知袖手寻幽存心付崄一时还别去何日更追随
　　八月四日仁甫行
　　投老不堪别莫云师友情当时建阳聚何日上饶行旧事消除尽新愁积渐生酒杯无浪与醉醒是秋声
　　施教授考校他州
　　陶冶于文举才贤定靡遗三年钦掌教一旦庆衡持过虑同官杂焉知监试谁无为我先达不念士人时
　　郑一浙运使
　　好在春秋学宜乗笔力初邦畿缘伯讨王道付儒书超乗亦人尔焚舟其我欤两年嘉尚意东上赴传胪
　　黄靖州子孙江西漕试
　　淬砺酬先志家传合奏功子孙当决胜词赋况同风南浦聫名处西江一战中郷闾飞榜到丹桂满芳丛
　　送赵五哥秋试
　　才俊毋轻敌精神急护持寓郷能取友官路必修为胄监秋髙日礼闱春盛时龙蛇飞健步好好对丹墀
　　送叶卿湖南转运判官
　　野路荷花发薰风使者车老懐谙万事雅俗问三闾岳麓只如此湘江应可居时平闲护漕厯览且舒徐自恨登门久飘零嵗月深近知无复旧后定不如今声迹嗟贫病形容入醉吟经行才顷刻何日奉书琴
　　送顾丞防檄徽饶
　　栁暗烟霏緑花残雨润红梦思今夜逺别恨一枝同杖舄经行处江山兴中纷纷莺蝶閙得意正东风
　　送顾丞赴张军师辟书
　　细雨春帆外江波漫漫流人情虽忍别风景可言愁时命岂大缪功名宁罢休倚天长剑在谈笑即公侯
　　送俞司户
　　喜见魁郷士薰风唱第归岂惟荣里社亦足庆庭闱仕路当亨奋儒家要发挥一杯饯行色灵鹫想烟霏送施仲益何文蔚余子任及蒋吴二友赴省
　　防适章丘役寒梅满路生逢花百余韵顾我不胜情相送寻言句相期岂利营南宫三数子能赋复经明送履常中州买渔艇归半溪二三友放溜来迎
　　送客中州外乗流只自看日斜棹晚月上一溪寒离合原非易行蔵似不难归来理幽伴莫负酒杯寛
　　送榘恭囘贵池
　　乃祖朱轓地铜章又若翁江山应似旧郡邑本来同浙右还围棘湖边又舣篷思常游宦处为子送秋风
　　十五日玉山道中见文蔚买酒送之
　　雪岭吹寒雾行田过逺村班荆得佳士促席置清尊官业从兹始离懐不用论洋洋晁董对指日上金门
　　钱塘送元立
　　凤阙追随外龙山判别中怒涛翻夕照逺树起秋风我亦情何限君应兴与同举杯淩浩渺挂席看空蒙
　　别徳久丈
　　四海转庵老清诗晚更传几囘看防笔顷刻诵成篇顾我直瞠若别公还惘然放懐琴酒地不觉已三年
　　别陈平甫
　　清暑莲堂上何心咏别诗敢云归计早常恨结交迟林舘主人胜江山客子宜相看在霄汉折取桂髙枝
　　别郑盱眙
　　谷口从游久流光恰六年湖山常尽日樽酒或谈天世岂无他士公应自昔贤有闲应念我归去白云边
　　别希之
　　雪里江亭醉何时复赋诗岂无闲地饮那有主人竒忍别君言论徒劳我梦思尺书频取莫负此襟期
　　子功过别
　　细酌林亭久风烟起近钟苍苍虽暮色淅淅是秋容老眼浑相对幽懐不易逢人生几两屐小榼尚能供
　　客楼南牕晴日中与坐客论别
　　楼舘南牕暖追随欲别时青衫空自老白髪未相知研墨因成事炉烟静入诗家山有泉涧休问我归迟
　　章泉
　　苔竹轩前笋薫风已布隂清诗谁可和白酒自成斟顾我尘埃迹思君泉石心一贫驱就禄不觉二毛侵
　　斯逺
　　不识后田路林庐近石阿卜居谁晤语屏迹自婆娑木落灵山出风凉玉水波明年当共醉尽日为长哦
　　周景瑜
　　春山风物美秋半复如何岩桂香仍发芙蓉花更多绩文应委曲猎徳且婆娑间僻离羣久新凉入短歌
　　寄章丘
　　扬雄一区宅今乃在章丘老树叶丛茂小溪滩乱流鸡豚为嵗计谷米望秋收晓暮襟懐里携琴得句不
　　杨伯升
　　趂虚鸡犬杂清有草家支迳开山觜长桥过水涯嵗寒梅弄蘂春到栁舒芽城里归时晚年华与物华
　　亨中
　　冬至后逾月风霜欠雪霏团源新市井髙旧书帏薪水谁为给山园自不归前春事动佚老是忘机
　　巩仲至和张少卿韵约同一首
　　叹息南湖老诗禅只自深雨花归宴坐风叶对孤斟城郭舟车防斋房翰墨林遥知定中起吟啸也如瘖次韵王教授同昌甫器逺无为临漳
　　长哦招句待月坐黄曛望望前村雨行行别渚云敢期千里共常恨一桥分鬓影吹凉处楼髙孰与论月到章泉白防蒙入杳茫四边山影乱一路水声长促织吟方动流萤起复蔵梦思飞羽翼已堕晏斋傍清时朝迹后休道不知津城市谁多客山林自少人尽常开老眼应甚惜闲身爱月闻吴咏无嫌更荐绅濡须谁筑坞玉兔正迷离两能为守五言应报诗息峯延月夜稔稻得秋时湖海惊零落无痴了事儿瓯闽何处是絶岭更危谿乗障消蛮虺望洋搜水犀庾公情不浅朱老世思齐乗月胡牀坐角巾随意低
　　昌甫囘自大明见过别后二诗寄之
　　褏遗大明菓编因徐照题骚吟归是正香味得非迷邻邑十方转到城还重携新霜林路滑山逺羡髙栖早鬻翁归去牕寒自拨算程明日到失记去年来雨叶频仍堕雪梅相次开吾生亦华发易怕惹尘埃
　　郑一
　　禅月台髙冷溪虚城背山人烟知井络鸟雀见湾澴竹里繁霜后梅边欲雪间读书有幽子嵗晚更怡顔
　　履道
　　宰上庐深逈将书定苦心夜声寒栢惨晴色古苔侵径侧牛羊履山空鴈鹜临明灯拨残火幽梦理寒衾
　　尹一
　　寻丈方斋地移居城市东灯牕唯刻苦编集入磨礲北客家能尔南游事不同常思文献大祖道古人风
　　王二万顷
　　一曲清江上君能静结庐年丰时酿黍身老更收书家世遗风在闾阎是事踈只宜沮溺地着我伴耕锄
　　二十九日归郑一
　　野外青嵓寺城边禅月台收功行药后排闷坐舆来宿雨苖当熟新凉桂已开谁知老丘壑自不奈尘埃
　　浙运声子任子恕
　　淛水文塲好成才属少年龙游看过锁渔浦发潮船才地当强仕朝廷正选贤防逢余与赵为报各扬鞭
　　敖器之
　　絶代敖夫子春来定若何新丰逆旅市叩角饭牛歌汉相延东阁成周在泰和彚征调玉烛小用亦金坡
　　仁【原本缺】
　　分外僧家好如今更住山都无城市閙只有水云闲打供随缘后罢防开浄间纷纷底荣宦何事复相关
　　赵寺丞之子来代书
　　只有心情在都无言语吟子官忻见面翁节苦为心霜雪嵗云暮风雷冬已深老身相望处徒益鬓华侵
　　柬周五哥
　　我欲春山去呼儿取杖藜弄晴方见日吹雨又生泥怅望还归舍懐思未隔溪防当舒此兴花草步芳蹊
　　赵十监试【案此诗二首其一见七律】
　　先朝重词赋人道小贤良善记推才博雕章騐识长宗英龙首盛名字鴈行香王舍城中试月华仙桂芳
　　赠赵十
　　泉石何关尔多应洁我尘试揩双泪眼徒惜一吟身选甚年年别须当物物亲相遭虽澹泊秋得雨方新薄梦惊秋晓穷原喜夕隂只知闲迤不觉老侵寻鸟翼应知倦蝉声亦和吟酒阑诗更逸岩寺记同临
　　赠成季子任
　　心迹能闲淡何劳数面亲沙坑元似故坎石更常新陶写非流俗寻思隔几尘清溪舟楫句乃复在兹辰
　　赠懃老
　　客路何曾好禅林一味清钟声囘短梦梵呗入幽情绮语多生债尘劳宿念轻诗边懐抱嬾聊复为君倾
　　赠赵成父
　　教得儿登第儒科一素风故家欣未艾吾党不应穷拭目行都里兴懐寓里中如君老兄弟好去一尊同
　　赠子任
　　每恨沙坑逺十年才两过闲人身则尔君子意如何古井无惊浪乔林不改柯留连因缱绻踯躅为婆娑
　　赠曾承务
　　绍兴人物志贑上盛诸曾积厚培应固流长续更兴四明愁独防二浙喜相承再缉文盟日吾侪岂面朋
　　初六日呈仲至兄闻告假欲还婺
　　已是多疎隔更言当暂归嵗新云未觧风转雪还飞晓岸苍山古春江白浪肥过家无宿留急此醉芳菲
　　呈坐客
　　酒在诗情外诗成酒量中气清吟奥妙神受醉朦胧到手千钟在囘身一笑空故家人有几我辈兴无穷
　　爱客
　　婆饼焦何急飞鸣小竹间雨多溪涨水云厚日蔵山景物固无恙人情终等闲老来惟爱客茶果或相关【山中九年矣见于诗者如此欣戚亦人之常也集而录之可警可省】
　　王有道诗刋成谢林教授
　　七巻灵溪集有谁能为传既劳亲校勘便得与雕镌从昔诗虽在因兹名可全摩挲新叙引羡尔广文贤
　　十月十九日头昏痛忽教授过别
　　卧病空山里公来忽语离风行残叶日霜浄早梅时湖上探龙井天边入凤池西畴富鱼蟹能复清诗
　　次韵胡教授
　　犹记到阶除虚懐不自居从容姑借酒厌饫惬于书物物徒娱客人人足胜予年来数相过此道定谁如用处晦韵送蕲州赵教授有懐寺簿王圣俞丈
　　得官居上第掌教喜青春斆学须相长仁贤必可亲举文元不易斯道本常亲若理中州话应逢旧徳人
　　和孟五十六韵
　　沙浄水争流舆篮呼渡幽酒行因缱绻诗到得夷犹盛日腾髙步飞云裂醉眸江山无尽蔵楚尾又吴头
　　和昌甫梦中见寄
　　髙人山枕晓何必问钧天自觉无他梦谁言有此篇交游疑是熟时序亦非便寒食蘧蘧里清江忆钓鳊
　　昌甫题徐仙民诗集因和韵两篇
　　断自晚唐后人人尽做诗生前由我集名后得谁碑眇眇三灵见萧萧一叶知【三灵灵芝灵渊灵舒一叶水心也】塔山林覆土若奠替芳巵
　　东南蟠海峤天也斵闲民月髙侪侣江湖竞比伦杨刘万代手温李再生身雪跨水悬处游魂不见人
　　和子仁
　　古达多从巢由复卞随既身似叶何借命如丝世道无庸憾人生有不为深山穷谷里莫负酒盈巵
　　周七有诗续至和韵
　　浄坊成野约乐地可清论士以世何贵佛于人转尊茫茫空逺志厯厯任惊魂连日岩花发佳哉月下门
　　和履道出防宗伯囘访赵晏叟
　　山行仍野次零落数家村积雨浮秧把随风护笋根去来应自喜将送与谁论寝饭朝昏处翛然付五言江山迎世父芒种夏将深家道修遗事人生怀好音衰荣元自古雅俗况居今归兴寻幽隐柴门月色侵
　　昌甫有诗和韵
　　寒食家家酒谁人不赋诗久隂忻霁日余润入花时此老非三畧今朝欲四维落红供醉卧松底着残棋
　　昌甫入城席上和韵
　　因人虽暂赏分韵偶然成不道觥慵举那知仆屡更老成关世道交旧岂时情檐雨林逾静桥风境过清二十四日囘泊东阜和旧题醻唱十九年矣
　　海棠枝上日依旧照窻明文防惊犹在重来咏转清林庐记经始花迳已栽成良友仙山去空留百世名
　　初六日过尹家再和西轩韵赠子文
　　制宅思前绪轩名到处幽不须论梦蝶只是合盟鸥北望刘琨啸南游庾信愁百年五字在吾岂为诗谋家学流风懿成才世自豪出羣能秀发何独贤髦防绎遗编富规模古训髙青青秋桂子余事等毫毛
　　郑一病中见和韵答之
　　爱酒阮宣杖倦行陶令舆闲投本无意垂老亦何居万事付杯水一贫唯饭蔬秋懐苦相望幽寺挟残书
　　元立复和伯臯送行诗次韵并答之
　　倒载临离日搜吟出饯时老身犹借酒亲意不徒诗山水东西去园池上下随凝香兵卫防应复野人思半隠平生句年来果谓何轲雄墙已及李杜垒终摩籍籍须传逺纷纷何足多斯文千古事自笑得如麽
　　次韵所东因有感答之
　　筹邉须善策是古肯非今名士自江左丈人谁汉隂敝庐清昼永幽磴白云深可在唱酬句岂多陶写心
　　和卿赠别次韵答之
　　两岸春风暖山花水喷泉归期虽较晚行乐肯输先来燕知犹未賔鸿信欲遄故人诗送我吟思满江天
　　次韵赵理丞
　　相去如霄壤寒吟只短歌春前知早腊里见时和待把闲情赋空将老眼摩年年愿强健江海有披蓑
　　次韵昌甫九峯留诗
　　逺峙山常峻幽泉水自泠几囘灵井曲如入九峯屏雅以平生旧空懐万古灵诗成霜露湿原上草青青每恨居山浅扶舆过九峯几年无恃怙常此痛音容风雨寒垂防云烟晚复重市防多汩没忽尔脱尘踪每恨居山浅扶舆过九峯溪清通乱石路暗失长松须鬓时时换身心事事慵雨寒樵牧断朝暮聴鸣钟每恨居山浅扶舆过九峯尘销草色淡岚染木隂浓瓢饮真堪羡盘飱粗得供一庵饥渴外何事入心胷
　　次韵吴推官
　　楚雨黄梅熟卑枝易积隂山园三迳少涧水一沟深萧飒寒犹起低囘老亦侵寻诗为君和絶唱有遗音
　　次韵赵景伯南岩
　　披藿南岩寺无僧林荡虚崖悬徒可望泉滴又何居时世悠悠转心情落落疎山行有吟啸佳处莫踌躇昌甫自衢送客入城得其诗次韵呈之
　　霜风防焦暵雾日照寒凉影迹连山白声华落木黄俗情难以澹幽事不关忙我觉年逾迈君吟诗益昌三见木樨开香传好客来厐公能出杜老句欣陪市近心终逺交亲语易谐柯山玉溪水人道谓何哉蓬户为君开荒园少旧栽犹存小篱落不比一轩苔前月访彼矣今朝同此哉人间花草地终古嵗寒梅
　　次韵昌甫见
　　相逢虽数数共话只匆匆不觉中秋过还当九日中登台嗟往事覔句忆髙风人物方雕谢吾侪孰与同
　　次韵昌甫见诒
　　屏迹丘园矣秋来事亦忙开林朝斧钝钻纸夜灯煌一潦屋殊损屡空饥易忘俄而对时菊种种发能长
　　次韵昌甫归后所
　　只怪深居简徒希逸驾攀风清玉田路云白瑞峯山心事吟章外情文作帖间相望初若逺一出本非艰
　　二十日入章泉次韵昌甫所赠
　　老梦困其独微吟惬所同闲中徒着句髙处尽归翁一代文章志诸方风俗通息交惟士贱尚友则师隆
　　次韵昌甫别后所
　　居山更入山百事不相关只有猿狙外更无鸡犬间渊泉得防濯岩岫要跻攀最是髙人语时容见一斑徐仁甫建阳一别忽已二十五六年见过惘然次韵道院池上所作
　　逃暑身何池荷竹院间交朋如玉洁名字饮冰闲吹雨余毫发鸣泉落佩环长年葑村路往日考亭山
　　次韵成季病中见
　　闲意忽不惬秋声隔市门千林空白昼一叶下黄昏归马正修睦捕蝗俄讨论愿丰穰虑歉相望数家村
　　次韵仲至
　　能道意中事诗来看复嗟春风殊作恶春雪固能佳引玉下梅蕚输金上柳芽睡翁山水县隔竹定敲茶
　　次韵黄崇道
　　长夏得闲趣无过里社中往来三迳日舒写一襟风幸与陶潜醉从渠阮籍穷人家莺燕里犹记淡烟笼
　　马庄甫经过畱五字次韵
　　老却溪山眼荒寒不见人草深多烂旧梅浅易尖新嵗事谁嗟晚年龄自惜春相逢既相识聊借酒精神
　　卢教授约周县丞来访次周丞韵
　　今古山隂道谁吟雪下船久将随俗好便拟作春妍朝市无闲日山林有瀑泉薰风吹两鬓蚕事欲三眠
　　次韵仲至
　　腊向残年去春从元日回急搔双鬓发浑染几尘埃诗话惊频改杯停喜更催椒盘随防胜金栁带琼梅
　　次韵赵将
　　箯舆来涧谷话久不知还自是无人到谁能有我闲緑隂晴树外清馥野花间客去鸡鸣午呼儿又掩闗
　　次韵徳久
　　澄浄清秋夜诗成两眼明佳人千古意浊酒一杯情湖水鱼龙舞天风鸿鴈鸣菊花九日近便合上峥嵘
　　次韵刘召虎
　　论交贵知已相与可忘年久旱为霖日余凉畏暑天浮沉非识治用舍不因贤只有青山好分明阿那边
　　昌甫念某生朝诗来次韵谢之
　　俾寿情何重醻吟报恐迟拜嘉诚自喜友谊尚谁为醑我遥相命思翁不独诗晚生头已秃敬长眼空窥
　　次韵昌甫
　　相知新固乐人物易如林游爱郭同许衰思范与吟放歌能共和防约待重斟还我晏斋隠何尝枉尺寻相送思前日同吟忆此时情亲五字句意妙一篇诗长夏看榴火薰风入鬓丝西湖渺何许终愧北山移古道定谁成庄周与浄名劳哉秦外趣甚矣颍阳清并舍披衣去行桥拄杖声遥知园列树新好看初荣别后忽逢雪嵗寒殊惘然自怜疎酒盏谁识诗编老矣思离阔遐哉漫属联金仙玉田路来往记今年章泉泉上屋茅补定牵萝意象时间少心思古处多暑风今夏矣凉雨奈秋何顾我颠毛白门闲亦养疴老叹交情少闲知友道难何堪武夷曲更近子陵滩絶口谈龙肉从渠食马肝敢云栖择木随世一枝安秋风过秋雨眇眇正愁予望断嗟何吟成懒自书齿摇诚有数鬓秃恐无余几载章泉水山深只晏如
　　次韵景瑜
　　尽道今年暖冬来十月中更无霜共雪时有雨随风薄宦其如拙浮生乃奈穷衰顔负清镜犹借酒能红
　　同周次公步寻起云旧基次韵
　　起云亭不见立尽水边人满眼髙情少惊心得句频毛真角凤翼漫龙鳞山泽行吟久渊明漉酒巾
　　次韵见诒
　　倦作京华梦秋霖失旱干故人相见后不觉话悲酸酒琖还更酌诗盟复肇端如翁真老大莫数郑都官
　　次韵盖友
　　林外山平逺衰顔落笔难风声催日晚云物转霜寒京邑九衢盛江湖千里寛交游尽诗社名誉得苏端
　　次韵潘文
　　小试登山屐因闲见野僧谈禅还静憩望逺得虚凭分韵吟心适归来醉梦腾酒醒深夜起推枕只寒灯
　　次韵伯臯
　　易别难相聚倾懐语未终敝庐才郭外髙隠逺郷中天地常年在溪山触处同营营非我事有句欲乗风
　　次韵斯逺见赠
　　剥啄君家去同为两县来赵施元保社徐郑亦尊罍便做壮心已须饶老眼开交游容易别十日重徘徊
　　次韵希之
　　山逺飞晴霭春江景有余推窻风浩荡凭几日徐舒何计用休沐忘懐得燕居从容话千载随饭只盘蔬
　　次韵石鲁瞻
　　髣髴徂徕老因诗只遡风胡为犹尔健应恠懒能工此道今皆弃髙情自不同和成千里梦题欲归鸿
　　次韵昌甫镌歙砚
　　圆泽三生石陈登百尺楼砚因铭共永诗与字俱锼此老非徒耳闲人更防头魏铜那敢拟朱锡盍为侔
　　次韵叔向
　　君在南湖住我同东郭游陈蕃无下榻王粲有登楼吟苦诗陶写酣沉酒拍浮徳辉天外凤机静水边鸥
　　次韵赵清江
　　烟禁凭谁防杯寒只自斟几多原上恨犹记少年心领畧因初见经行或重临攀花问杨柳丝竹也清音
　　次韵上饶
　　有句闲中得应知百虑休麦天连涧冷梅月夹山稠唤起陶潜醉能消庾信秋朝端富鹓鹭边琐少貔貅官事人人衮谁怜寂寞乡卑髙多贵贱寒暑易炎凉叹息弦歌美殷勤篇翰长闲民为兴起交道得其详
　　次韵成季
　　短短长长栁红红白白梅溪浮何处棹山对别时杯春事还应尔人情有是哉却因嘉树底浑见好花开畎亩秋来雨村村不厌多暑应无热恼凉可起沉疴花动门中桂叶浮池上荷南豅诗到手想像与同哦
　　次韵周五哥
　　莫道春犹逺连隂初未曦振衣行复阻岸帻坐成痴芳事诚须酒交情岂为诗清明翻手是常记旧相随
　　次韵子任
　　城郭秋风晚人来自逺山荒荒行硌确浅浅渡潺湲虎尾休论履龙鳞且愿攀过从因煑饼惜取片时闲小酌余耿干运赵推官分韵复和韵【时坐人以叶润林塘宻为韵分赋皆次其韵案此诗五首其三首见五言古】
　　潜鱼空浪藻倦翼漫风林邂逅留连饮从容取次吟名言惊思苦离话惜情深昔尔那知此他还未必今雨歇收朝润风回起夕凉君今过澧浦客有到钱塘落涧髙槐影浮檐细竹光寻思须浪赋杂伯更谈王二十四日昌甫斯逺子功集雪观次韵斯逺
　　闲将诗句和凉自雨中来可是不相聚那能得此囘香炉连笔格茶椀更山罍一架蒲隂緑残阳晚又开
　　示棐榘茶
　　乃祖文名在羣儿好读书愁深我将去恨不汝同居风俗随时薄人情莫自疎传家诗礼学勤若要三余
　　亨中之孙求诗
　　团源古君子老去孰追随约孙能奉髙深我却知家传无自画郷荐有谁为成立须勤苦清哉是祖师
　　柬乙翁上人
　　草树随时长城春雨易蒸闲人来入市官舍却逢僧觌面非竿木何心是葛藤吃茶看洗鉢忘却老昏瞢山玉冰溪地常年衲子过杖挑明月重笠戴白云多洞逺今无鹫湖髙旧见鵞与君三叹息佛法付天魔九月四日黄子功林徳久自栁州共泛访铦师
　　闲得琴尊胜寻诗约俊游欲穷山下寺旋买水边舟谁悟牵黄犬自应盟白鸥野晴秋意思浑付碧云休
　　乙上人
　　盂兰盆防日元自目犍连摄化应无量追修亦有縁荒荒谁正令的的漫单传业报众生苦三涂对四禅









　　钦定四库全书
　　涧泉集巻九　　　　　　宋　韩淲　撰
　　五言律诗
　　过沙坑留遗余子任
　　约我沙坑外南豅共説诗山林已黄叶篱菊尚青枝良晤真难事相期若旧知翩翩乗果下想像入城时
　　次韵斯逺喜予见过
　　无地寻明月因人且出游猖狂疑有谓拓落信何求山水知囘薄杯觞得献酬秋情吾卜夜垂老未为羞望望公超市烟云满眼过经时不相见此地复如何物色真难识情懐敢自多喜君诗在手吟讽亦婆娑
　　同郑处晦尹子潜过赵十
　　老去吟何味分明水一杯目前轻过节身外待寻梅尚以同盟至寜云不速来此时心寸折犹幸小徘徊
　　十一日过景瑜
　　下郭山盘屋轩亭景晏如浅斟留把酒细字见抄书河洛无由返江湖已定居子孙皆土着鱼米我还疎
　　子似见过
　　门外梅枝晓人来乃是君冲风迎腊日欲雪动寒云禹穴山隂道西湖处士坟我懐何用搔鬓白纷纷邢大声广声于去非携酒约解元衡毕叔文及蕃过陈叔尹值叔尹之出成四十字
　　松竹连花树田园带隐庐青衫寜累我黄巻不渠载酒期问字经邱逄命车厐公虽浪出且慰故人疎【蕃留此两月矣才与去非把酒于此】
　　添倅至因谒之来访乃故相郡侯之子也
　　相国推前辈通家复胜游人知新别驾我叹旧州侯世数推迁逺时情展转休衡山云冉冉玉水日悠悠
　　过王仲如林隐
　　莫把闲情醉空留野老诗雷声梅雨过日影竹风吹林隐访前话华阳非近知相过二三友比客更邀谁
　　昌甫携儿侄载酒来送分韵得房字
　　春寺不寻芳诗翁作醉乡花香空夹径草细恰通房僧固枯禅寂人非好句忙出城惟怕晚冉冉趂斜阳
　　二十七日周七载酒且怀春伯
　　十载梅陂酒青岩始共游香传髙树晚凉映小塘秋饮亦何劳醉吟成苦未休补陀山下客能为此回头黄仁卿见过留之而无酒因要宋衡携酒以至得以欵语已又酌仁卿携行之茶成四十字
　　雨重乌臼树风微萱草花重携万安酒再瀹建州茶邂逅年何晚情亲日自加两君真玉立而我愧无瑕
　　施重益留夜饮
　　秋闲得幽讨竹涧欵门时絶壑通流水横桥壅断陂嵓花已芬郁山木未凋披静夜持杯酒人清更説诗
　　蹈中见过山间
　　贵贱曾何在悲欢孰使然如君真絶足奈我已华颠勲业谁彞鼎文章自简编中原有前辈吾忆范忠宣三月多风雨门前涧水侵岸花无一片园栁忽成隂有客因留饮呼儿取次斟桥南春郭外珍重肯幽寻
　　小饮春山
　　细雨初冬夜溪山书院灯闲来四五辈留饮雨三升久坐形神定髙谈意气増我归眠蕙帐谁信在家僧初十日黄仲明见过留饭却同至野趣饮茶
　　风力催云雪比邻徃复还穿林踏黄叶沿涧看青山共饭因而欵煎茶益以闲寒如此过他事肯相关山空吹雪意草树晚天寒烟抹忽收起风行时坐看鸡声村店逺雁落市桥寛尽道闲多病老身还自安同昌甫陪朱虞卿约尹郑二士饮食艮堂
　　到处逄春酌闲吟过此生落花亭上饮芳草岸边行我亦非无兴人应不负情风光共流转楼外逺山明
　　朱虞卿以诗送家酿和韵
　　絶叹交游落何论比与周座开今日酒门欵昔年秋濯锦江头杜元都观里刘相望风雅在天地一虚舟
　　王校以诗送笋及一壶
　　磵道迷蓬藿山空且熟眠雨多从蔽日风横任吹烟欢喜牋翰提携到酒泉更逢初斸笋急急和新篇
　　坐客竞置殽核因赋示尹子潜
　　鱼蟹人人馔柑橙盏盏诗醪芳隣所借情分客能知城外溪山在门前巷陌卑寒虽欺木叶春已报梅枝
　　雪寒钱
　　加赐雪寒钱欢声禁旅传妻孥应盻盻儿女定跹跹醉熟千家酒炊香万灶烟何须谈挟纩王道本通天
　　次韵昌甫分遗乌石茶
　　茶经空烂读读罢出溪头竹杖虽流憇藜牀复倦投寻思煎以吃展转卧而游乌石瓶能好瓯牺底用忧
　　昌甫送艾叶饼
　　我爱郊居者春芽艾叶长云舂和豆实雾摘带麻香杞菊天随旧蓬蒿仲蔚常近来关膈病且得暖枯肠
　　十三日至草衣院因上灵山阁
　　塔院横塘草阶梯大谷林风声迷近渚两气暗遥岑索面僧回鉢持醪客屡斟依归从早出静得幽寻
　　谢乙翁上人
　　雨后晚窻日方杯燎竹炉二茶劳见饷一记又能摹看了信何有啜来昏更无阿师莫作剧我悔不逃儒
　　访杰上人
　　涧道湿冻雨林扉藏断云寒声肃肃起暝色杳杳分斋余随动息禅外失知闻坐久催煎茗炉深亦炷熏
　　初二日大雪访杰上人
　　山中知我老雪里见僧清物色添幽意年华近俗情树遥风共晚岸窄水初生一榻茶烟熟更闻寒雀声
　　王通叟自温之赣过门因得五字
　　庵髙一宿觉不是二乗禅露柱灯笼貍奴白牯边前资钦戒腊参学待机縁吸尽西江水从将此话传建阳连周賔幼入佛学近祝髪江东真运副请住信鹅湖不出
　　不住鹅湖寺惟甘小隐堂老来才祝髪静处久烧香妙喜机縁峻竹源滋味长建阳桥下水梦见亦清凉
　　天目僧文礼灭翁
　　生怕人饶舌诗吟不着题飘零惊已晚依约梦还迷但愿乗风去何言立雪齐万縁谁百计谷隐自岩栖
　　柬宿之藏主
　　雪观碧云合檐花带女萝磬清收梵呗香净入禅那粥饭门房少经斋城市多幽人隣近住取次一相过
　　乙上人来过
　　恰自山嵓转又逢瓶锡过风轩洒飞雨云壑漾回波且吃庐山饭休论击壤歌尘劳空恁麽禅悦竟如何
　　雨中过春山
　　溪南上下郭得得过春山自叹欲何徃相从非等闲波深鱼泼泼竹静鸟关关若个渔舟晩延縁见苇间
　　十六日过万顷新田
　　别墅能懐谢开轩既有云大田还筑室小醉话知闻叶县仙非俗兰亭字不羣吾侪今老矣随意度朝曛
　　山崦
　　山崦昬蒙雨溪流冷落风隔城须防友闭户独衰翁交气游谭外存神燕息中可容诸念起应与此心同
　　晩步东庵
　　薄晩登山屐霜林脱叶飞中间看月上低处觉姻霏鸡犬近相接人家逺独稀故园应好在凝望客思归
　　二十一日晴过山园
　　饭了小园间乗晴享此闲因行扫黄叶随意看青山取迳嫌林宻为基惜地悭绳牀坐来久一饮又徐还饮亦防防醉归来睡思浓身形方放脚鼻息自填胸熟美可嫌老轻安只益慵分明醒复寝不觉到昏钟
　　幽艳
　　幽艳人谁识标我岂堪水烟春淡淡山日晩酣酣纵以诗随看其如把酒参子游清兴半道记舆篮
　　十二月入城因步城东
　　雾暖南溪路日斜东郭门老身愁近俗闲步喜前村访旧寻诗话同来取酒尊几多山树外梅动影黄昏
　　二十日雪中入城
　　不须深巷卧学剡溪回破轿身闲出衡门手亟开山林遽如许人物岂他哉桥过城东宅朋从三两来
　　一曲
　　一曲寒城外青山四五家庭空鸣败叶楼逈起清笳市逺兴逾逸人来话亦佳夜深残月澹还有未栖鸦
　　灵溪道中
　　但觉村深好青山分外多连延俄耸拔回复又坡陁风冷平沙鴈天空上水鹅晩时见鱼艇吾欲借其簔
　　灵鹫道中【案诗二首其一见五言古】
　　歴歴山川旧舆篮我为迟偶同三友去又作一篇诗怀德樟丘逺阊门玉片思僧窻欹梦枕休问夜何其
　　过吴淞【按此诗二首其一见五古】
　　敢有懐君意人生任所从千山才越楚一水又吴淞白发居头乱青春入眼浓乾坤随处好诗酒自能供
　　震泽
　　春风吹震泽欲雪未多晴转柁何忙去停篙且缓行柳摇田漠漠草软岸平平四十年前梦心惊热眼生
　　秋闲因小舟上南豅
　　老自转便静闲谁不奈贫山林无长物天地有忙人玉水时时急灵山日日新凉风吹四壁吾忆坐忘真野意不堪老秋懐无用悲更容书作祟犹借酒能医去去云片垂垂小雨丝人生偶然尔天地也如斯暑退凉生处新秋月满轩僧坊从解夏符箓竞中元桂菊花将动禾苖穟正繁世间多俗节投老且清言涧谷慙真隐溪山欲浪游流长宜逸桨滩浅可移舟秋净云初薄时丰雨未休短篷吾自喜知识有浮鸥
　　除夕前一日溪岸晩步
　　春动髙溪水交游独有君人情虽澹澹物色已欣欣香转梅梢日光分岭外云林亭同眺久竟把一杯醺午步溪边路谁家小筑幽敲门问亭榭迎我具觥筹意适春光动晴曛野色浮一株梅更好香艳梢头小醉归来处陶然度夕阳一溪波泛泛半岭树苍苍晩身何用春新意欲狂只宜同判断柳外百花光
　　雪晴南圃放步
　　腊闰春为早梅花处处多不知千树暗无奈一枝何雪后风初峭霜前日已和老人山涧曲不饮亦婆娑
　　过野趣
　　春涧涓涓水山云放晚晴捧身推戸出夷步过桥行细草梅英嫩崇桃柳线轻人忻得芳事禽鸟亦飞鸣
　　晚步溪山堂下
　　晓园经雨润饮罢过溪边灯火三家市樯竿独客船傍崖支径去设席得茶煎语同来者兹游亦自便
　　香积寺闲步
　　瀹茗幽窻下围棋小槛旁同来一寻胜散坐共追凉水竹元深茂岩花已再香长安尘土里城外喜行藏
　　十三日自赵十家同诸友步至浮梁
　　渌净偏浮月清虚正得秋半酣元有兴投老却无愁露气逺犹见烟光泠不收城对萧寺新鴈便沧洲
　　同黄靖州闲步
　　秋净晴原日因行过屋东归来三载后犹得五人同问讯荒园外周游并舍中留连一杯酒还我旧家风
　　夜同处晦霞山【案诗三首一见七律一见七言絶句】
　　灯影山窻淡杯寒道院深世尘心力弱时俗鬓毛侵烟莽开幽迳霜枝堕逺林地偏愁独徃邻近喜相寻
　　晚过灵室
　　溪浅寒光合山横夜气深拥炉诗触拨举白醉侵寻话久销尘虑情忘见道心断霞明别渚霏雾锁遥岑
　　报昌甫青嵒之游
　　秋到青嵒寺山深眼为新寻思曽宿客笑我再来人欲住苦违俗便归愁染尘争如两峯底苔竹养吾真黄仲明同看池上菊一酌因出溪桥久之
　　饮菊明山日行林挟岸风近霜虽落木得雨自成丛小醉情懐外防吟步武中幽闲有如我邂逅复心同
　　雨倅约过南台
　　别乗偷闲里南台避暑初招邀到班邴宦达付严徐贤相规尤逺灵山画不如荆淮多战鼓煑饼少踌躇闻昌甫斯逺成季下瓦窑滩又与伯臯囘涂小集成季书院
　　八月南豅夜遥知聚德星航溪不用楫解榻卧长瓶上下知何徃违离忆屡经前檐扑山翠梅叶映窻櫺
　　六月二日晨起
　　雨足风尤润岚深日未开一山凉有树四壁净无埃鸡唱逺仍宻鸟飞低复回寜忧身已老尚喜客能来
　　晓起
　　晓起百无营山空一涧清林霜知爽甚檐日觉寒轻静整遗编读闲循古道行嚣尘不到眼禽鸟亦忘情
　　听琴
　　以彼此意因此知彼声山川既闲逺天地亦清寜独抚曲空奏相宣调易成何由俗子爱宜是老夫惊灵芝寺清坐听潘德久弄琴久之小酌而散
　　秋晩灵芝寺隂云阖复开荷枯半草栢老徧生苔兴到容吾赋闲知与客来琴边更三叠莫放酒船囘
　　昼困
　　困来四壁雨睡觉一窻晴顷刻寒犹暖移时暗复明扬扬柳絮起矗矗竹萌生芳槛鸟啼湿小池鱼队平
　　南窻日午困坐
　　困顿南窻日衰頽畏隙风酒因寒得防茶与睡书功不比冯唐老浑如阮籍穷惊心还嗣嵗随意过残冬
　　雪中围棊
　　楼外千山雪年年只欠诗杯停常欲速棊负不容迟玉振光回合氷清气弥咸言聊自惜世路易磷淄
　　夜坐
　　冷夜灰堆坐寻诗细拨灯心懐为宛转语句得慿凌嵗晩愁多饮冬来暖未氷俄听荒犬吠村静逺相仍
　　邻家夜坐
　　灯影摇初夜寒声落近山酒随人意浅诗写我身闲莫忿流年速空搔短髪斑然而醒复醉盖谓往仍还
　　好仁斋夜雨与子似对牀
　　湖上归来晚空斋夜雨声对牀惊昨梦隐几话平生灯净书还读香销句忽成他年相望处吾亦用吾情
　　杰上人房午睡
　　喧卑无睡处犹得到僧牀凉润新蒲雨清熏老栢香不嫌茶作祟何待醉为乡事事俱离眼其功接混茫
　　次公招饮余子寿同坐
　　老觉过从少斯文恐不然参天两玉树忽堕一杯前意象心非石谈锋思涌泉氷霜冻梅蘂满眼是新年
　　纵酒
　　纵酒非能饮长言未是诗年华除夜逼心事故人为君欲醉须醉我还归便归南豅到南涧官栁野梅知
　　示病
　　示病原非病爱闲方始闲水边寜欠水山外更多山我岂要人拙人应嫌我顽腊穷春又立梅雪共斑斑感风汗卧病数日推枕翛然叙事为十诗
　　病起窻前坐哦诗一解顔人生祗恁麽世事未如闲朝路谁知旧田庐自徃还从今无别计风月老溪山病起香初炷蓬蓬喷玉烟丝头方过眼穗脚忽成拳垢尽心无染尘销意欲僊吾生太痴絶臭味乃如然病起思新茗催煎蠏眼汤分来香细腻啜处味偏长日永门庭静风轻院宇凉更寻双井试瓯面乳如霜病起支颐久形神稍稍安岂堪夸壮健只怕已衰残希圣心无倦求官意渐阑不为君子弃何恨对瓢箪病起水边行风回柳弄晴岸虚防坼土涧浅细无声寂寂心逾静飘飘神转清衣襟带波影掻首又诗成病起呼童语门前客不来无人理花草为我扫莓苔只欲寻书帙何心泥酒杯树隂横涧水鸥下莫相猜病起寻藜杖闲情孰可论腾身上危径着眼已髙轩城堞看州宅沙汀识逺村幸无衰老相逸兴且丘园病起加餐饭随宜且菜蔬何须尊有酒岂叹食无鱼絶不关人事多慙得自如从他志温饱我愧腹空虚病起看儿戏阶庭閙不休覔钱何所用得果更无求转觉童心好翻令老态羞年光正如电愁入鬓边秋病起何思虑空斋读易时沉潜三画象研究六爻词孔系诚难识扬恐易知干干且修业学处在观颐
　　中
　　中百事颇觉山林深体适解巾屦情安弄书琴流年度寒暑尽日看晴隂穷达茍不委何以全素襟
　　白髭一茎欣然为赋
　　发已经年白今朝又到须形容真易改心事合全无晓室开青镜晴窻据槁梧门前谁送酒不恨老东吴
　　灯火
　　灯火水边城闾阎月始明旧年行乐事新嵗合欢声雪后犹含冻风前未喜晴崇朝雨如防沟浍又皆盈
　　寒灯
　　拨剔寒灯焰消停暖酒杯醉从愁畔过梦自觉中回幽兴故为熟衰顔底用催小园荒草外山意数枝梅
　　短吟
　　髙看复下看长吟时短吟人寜常适意世或尽知音灵运穿髙屐渊明理素琴海隅风山窟雪森森
　　即事
　　蒲叶乱隂雨藤花开暖风涧流欹岸逺山逼小亭空跃黾疎丛外啼莺宻树中望随桥上下行过屋西东
　　春情
　　结绮寻芳去春光处处多莺花迟日丽燕麦惠风和翠滴烟林石红摇晴浪波余情约重醉归路听行歌
　　偶懐
　　已过中秋月木犀犹少开固尝同客饮终是欠朋来烈士志何在幽人唤不回凄风乱红叶零雨湿荒苔
　　偶成
　　酒亦逢人饮诗须任我吟短长徒有兴醒醉盖无心烂漫欢中趣幽防得处寻佳时思共赏良夜忍斟惜气思仙伎因心理佛书心安何所觉气积本乗虚造化融成后神明主宰初纵疑摩诘赘未信洞賔疎出处升沉地中年付短歌世情时转变人事日销磨荡冦声虽在平戎意尚多山空流水急啼鸟下烟萝
　　偶兴【按此诗四首其一见七律其二见五言古】
　　老喜交亲熟贫嫌故旧真山林无长物天地有垂纶胡蝶身中叶铜駞世上尘江南要梅雨耕稼一畨新
　　转觉
　　转觉亲知少旁观事绪多百年从汩没一句待吟哦小雨催新桂连隂养晚禾山深秋涧水清溜亦盘涡
　　隐遯禅参
　　索隐安肥遯安禅岂饱参有縁皆可到无闷悉能甘野饭耕而美村酤醉以酣因思前后际不与话三三
　　三月下旬药局书满
　　卖药居吴市人犹识姓名自惊无遯志谁信有浮荣野逈林须宻泉深水更清春帆送归棹天地一身轻
　　初五日闻遣戍
　　摇落秋风急萧条易水寒悲歌谁烈宵雅自平寛本道尊中国何庸伐可汗山居闻备塞莫厌腐儒餐
　　游宦
　　游宦家何似儿啼婢仆寒敝衣无服饰薄饭少杯盘原宪贫非病庞公遗以安江山冬自好梅已林端
　　敛膝
　　敛膝贪窻日抽身避隙风深藏破屋底困处小楼中旧雪积犹在新霜冻未空壶浆无剰緑炉炭尚防红
　　书懐
　　古来憎命达今亦叹才难我自厌时暑人谁耐嵗寒升沉空早计中外试徐看莫为多穷困而懐常晏安
　　有懐
　　晏斋风雨夜门掩是深山絶俗诗编净懐人书尺闲儿孙今满眼鸡犬久怡顔万定俱寂髙标不可攀独行风雨夜家事复身谋推枕茅檐起停骖麦陇亲情离聚矣故旧徃还不抚着时文笑荣涂遍九州山台风雨夜一防是青灯独把麟经究谁知骥志慿隔溪常过客近寺不闻僧梅夏清清里翻愁易郁蒸山庵风雨夜莫惜细论文友直惟家学僧清岂世氛随宜粥饭好奚止搢绅云磬歇香灯上词场自防勳山居风雨夜吾亦老侵寻掻屑萧萧发平耿耿心更初殊不寐人静尚斟尽屏闲书帙犹余一破琴泠斋风雨夜兄弟笑言温灯火莱衣戏文书马帐尊更声传杳杳檐溜落纷纷茶果团栾坐都无官舍喧宋监仓挽词【吕居仁作其祖志先人作其父志有三子两人通诗春秋】
　　祖祢碑铭在阶庭经术长宦涂钦抚字祠馆叹行藏北客多先契中原隔故乡交游真破梦哀挽不成章
　　太尉武泰节度夀昌侯挽词
　　汉数当时盛唐知余庆家至今犹相衮从昔建髙牙隂邓何劳拟崔卢亦漫夸南来方再世阀阅本京华乾道风云际公持绣斧初既为澄狱户常忆使穹庐主圣元无隐官邪可痛锄闽山江浙水屈指事堪书晩节斋坛拜勳名已四朝开边屡铜虎告弟仅金貂壮志自难已英魂孰得招中原诸老尽江海听吹箫
　　江西赵漕送丞相行状索挽诗
　　叹息经邦志恢洪发大魁两宫传眷赏诸老竞招徕雨露铨衡际风云史馆开宗英图一相盛事却生哀全蜀钦隆委闽山两帅华中权收节制入告罄忠嘉宣辇犹持柄垂帘竟报麻奋身扶日手国尔信忘家任道崇儒素虚谦不近名门庭规以睦涂路畏夫清世固推源委人今孰统盟皇明酬防典四表亦欢声
　　李信州挽诗
　　一自南台酒公今成古人方期千载事岂料百年身从俗心良苦安时志欲伸稽山归旐飐我泪亦沾巾家世既如此为邦可谓贤亷名前后少俭德始终全时喜政平矣吏嫌民晏然下车虽未久遗爱玉溪边
　　吴雷州挽诗
　　睦信推潜德饶封代有成海康开郡绂淮甸入廷评进劄诚良遇蠲输惜重征诚斋廉茂荐尤足动簪缨氷壶时泛玉水宿更云庄捐馆嗟何憾移庵得所藏开田期族众濬港见流长普济名陂意南中保卫方
　　耿和州挽诗
　　叹息余光旧吾翁识此公后来持帅阃勇退有髙风示疾带湖上真祠崇道中伤心华山路松栢窆幽宫右学腾髙第抡才閤防尊一心依日月无力正乾坤挿带环宫陛蕃宣复塞垣遗芳余庆在犹记笑言温
　　何信州挽诗
　　忆昔歌盛临归送以诗恰如前日事又作百年悲苍岭新阡逺灵溪旧治思悼亡犹未殡丹旐忍参差【内子犹未卒哭】
　　家族开王社婣亲满帝京紫枢推玉友青琐本氷清勳业持荷近才名折桂荣从兹才得路胡独止专城
　　赵吏部挽诗【余干丞相子李敬子作行状】
　　克保家声大脩明国论难退闲聊激懦辞召岂图安入馆才郎省髙科合世官同门名士笔留状后人看
　　潘太博端叔挽诗
　　叹息词场旧凄其三十年训言犹在耳辈行敢随肩师友真凋落交亲仅接聨何因置刍束东望只澘然
　　竹院晁学士挽诗
　　主客文风在家仍竹院名有孙宜世禄廼父今公卿事至不如意人应为失声伤哉蒿里去书劔竟何成叹息通家旧姻连岂异乡江南流寓久济北老成亡健笔余牋翰髙歌付酒觞鹅湖玉溪路无复见徜徉
　　挽呉九伯丰县丞诗
　　徃者灵溪路君尝过我庐相期千载事竟欠一行书论定终何有生平合自如九原不可作宰木夜台虚养志年方盛持身德已明一官虽未达百嵗岂销声师友嗟零落賔亲自送迎翩翩丹旐逺老泪亦须倾
　　挽江浦县丞郑公诗
　　寂寞同州守衣冠葬玉山国家遭祸变臣子不生还异域城应在中原路尚艰有孙才九品本拟上朝班防典劝天下诸公誉更多伤心立门戸遗恨满山阿犹记交情旧时将诗句哦浮生如意少薤露忍成歌
　　魏知府挽诗【邦建侍郎之子】
　　先正声猷在诸贤竞挽推蚤年知振厉中道惜裴回论建何老识文词岂小才近来耆旧尽徒与士生哀歴歴亲言话长懐逸老堂典刑杯酒外气象简编旁有子真源委何人更扬宣风觉庵地霜露郁乎苍
　　都漕陈侍郎挽诗【思诚】
　　赫赫相门旧龟峯照玉溪岂云名宦达殆欲古人齐文物禁林上光华使节西黄金横带处新筑乃幽栖尊酒游行地凄凉仅隔年传闻当勿药却报卜新阡哀挽嗟无及忠言孰为宣彼何兵弗戢去国记翻然
　　吴德夫侍郎挽诗
　　葵轩鑪韛大成铸几英才絶叹长沙久常钦蜀道回豸冠千仗耸鳬舄九关开持漕西江日深慙过我来不为盆盎浅直欲挽狂澜下士谦何假崇师歉未安只今那复有从昔信为难见説清闲甚无钱可盖棺
　　徐文子侍郎挽诗
　　分教随为大公能过我庐缙云尝和句湓浦近收书天府人间仰甘泉帝所除无髙情复见官路竟何如承华推旧学鸿翼本髙飞次对恩空在还官事已违双元今孰并髙士古犹稀应有交朋老泉溪泪湿衣
　　挽胡团王先生诗
　　在昔从诸老于今失此翁貌庄知德性身退仰髙风制宅规何逺藏书意转隆虽非官可贵自与道无穷著述钦成説叮咛忆绪言不期捐几杖无复贲邱园行旐村前路丰碑屋外原形容慙识浅相挽只声吞
　　舒彦升监簿挽诗
　　不作骄浮态还同谨厚为决科将显大脱选复逶迟漕幕虽论荐朝班仅取知相看豸冠耸忽听薤歌悲起家荣宦路纪墓重乡闾忍见交亲语应求耆彦书成名常自美遗范久何如东阜田园在西山县郭虚
　　陈宣抚待制挽诗
　　百尺楼髙卧宜乎造物游衞青开幕府李广不封侯世界乾坤在邦家嵗月流遥知水心老歴歴志诸幽到眼交朋少前头师友多胶庠一腾达台阁合婆娑混迹谈谐尔成名字画何隆兴乾道旧零落几山阿
　　李正之丈提刑挽词
　　犹记登龙日分明捉月仙精神超物表才术本天然符节多遗爱玺书行九迁岂期归蜀道乃尔閟重泉耆旧今零落风流近所无歌诗到元白字画逼欧虞为约言犹在收书德不阶庭知有子庆泽自相符【公作坟约先公跋之公在蜀书将为义学】
　　余寺丞挽诗
　　仁宅居郊秀儒科载世清致君才列寺教子亦专城宠数垂车佚恩封进秩荣逢辰俱动色厚夜失吞声恪素安时论谦洪陟宦涂飞鳬应缥缈峩豸乃踟蹰玉水流深灵山拥壮图丰碑看陇首大隧锡龟趺
　　俞麻溪挽诗
　　哀挽麻溪上人皆説此翁平生多义事终古盛儒风湍石推名族清湖想旧功瑞云松桂满寒露湿碑丰
　　黄都干挽诗
　　叹息凋零旧江城北客稀宦涂谁衮衮里社独依依曽决文闱胜才从将幕归清霜吹夹路老涕亦须挥
　　东阳郭德谊挽词【吕祖俭志朱熹铭徐元德述状】
　　赫奕汾阳后才华冠里中一官难未偶五福合无穷賔接师儒意兴扬礼义风不亡知有子嘉誉发诸公闾里应哀挽佳城閟九泉素车行靡靡丹旐去翩翩肠断西沉日泪流东逝川空余书劔在石洞贮风烟
　　哭赵子夷县丞二首
　　海内宗盟盛振振乃好修伤心终契濶回首近从游才学年方壮声猷志未休人琴遽如许歌罢玉溪流病阻躬临穴慇懃此哀严霜着松栢寒日转蒿莱千雨应俱集一诗慙匪才致刍徐赵在【彦章昌甫】亦足慰泉台
　　宋和仲挽诗
　　旧话无人説南游事益暌田园落吴楚乡社失青齐道院松风在佳城薤露凄衣冠典刑地遗恨满霅溪
　　宋柳州挽诗
　　清德乡闾冠尝思宋柳州故家犹有后季子更无求世业终能守生涯仅足伤心徃来地翩旐土冈头余四一隐君挽诗【伯□之父伯臯云已求文叙于叶正则侍郎】
　　委蜕竟观化忘机岂冯生闲亭非故步佳叙是修名有子庶緜逺无官底重轻遥怜小水寺松路郁深清
　　哭方伯谟【士繇】
　　平昔意翛然闲吟肯自贤贫应闻苦节学亦得心传路滑籍溪上草深云谷前何时奠鸡酒为滴到重泉
　　哭潘恭叔宣干
　　怜我山之涧髙轩昔再过人生倐长徃天意竟如何德学知能绍儒言信不磨春风青宿草宰上想坡陀
　　哭吕三
　　东南驻驆地近嵗少狂言谁谓长江上又招迁客魂归由徐穉舍葬附阮孚墦寒日松风起妻儿独泪防【丧从洪井归坟在明招山阮孚墓侧】
　　哭斯逺
　　彤庭将赐第疾病已纒之药裹自无及朝衣谁为披识髙空宛转意广竟参差只有章泉叟与渠收旧诗
　　南丰宋郎中夫人曽氏挽诗
　　奕奕南丰氏新碑见母仪相夫郎省日从子法曹时懿美人皆仰隆恩世所推流芳当益大双凤印累累
　　俞夫人杨氏挽诗
　　徃嵗登门日庭闱见淑称从夫期鼎贵有子定登瀛鸾诰恩荣在鱼轩梦幻惊谁歌蒿里挽寒雨和松声
　　江尉挽诗
　　有子承家美能书已荐贤葛塘成别墅严濑亦同川意本功名逺身犹爵命迁临终言不乱云绕寳华天
　　陈太平挽诗
　　相业冰溪望明公实妙年方看回旧观乃复閟新阡才学时争美声华士更传发扬文正諡尤动九重天歌酒追随地名园记昔游升沉嗟潦倒哀挽为悲愁自出推王社友于才郡侯聨翩期禁近何意遽浮休
　　徳源访乳泉问吕紫薇墓
　　我记乳泉路古桥归徳源寺何知雅俗僧仅可寒温砌断藓痕澁崖枯尘迹昬紫薇青嶂合秋树叶初翻
　　监仓赵十忠训挽诗
　　先俄三世新交仅七年于中虽断落方始要周旋志勇科名换身劳疾病缠寿藏留石耆彦定铭镌经史闲常説诗文喜或编见贤知尚友忧国问筹边宗室多名世庄家喜有年崇公元盛大郡从已腾骞
　　五言长律
　　寻诗按酒
　　抜卒寻诗将同朋按酒兵巢由空自洗沮溺向谁耕城市时来往乡村日送迎任之多论秀分矣只编甿上郭如拳大南溪指掌平醉随吟力去归紫云生
　　赠赵倅
　　老去懐英冠尘已满缨宦游虽降志栖遯实留情幸以此身在何由得眼明相家逢别驾仕路合专城敢谓融尊满而同孔盖倾不嫌林竹逈却爱石泉清举扇风襟豁停杯月面轻银潢防天诗就玉绳横
　　送郑盱眙
　　羊陆规模逺龚黄政事多剖符欣委视篆欲如何秋入江湖道寒生淮泗波提封新保障对境旧山河吏蠧应铨择民穷借抚摩蕃宣归爼豆盟好戢干戈才大知谁识诗成想自哦风云尝负劒雨露忆鸣珂缓带从簪履凝香接绮罗雅怀今郑谷壮畧古亷颇【按此下疑有阙文】
　　张礼书帅隆兴
　　国是古难定公胡亦帅藩劳怀虽禁路雅志已邱园在昔从诸老于今盛一门便藩方异渥勇退复明恩家学资经纬儒科得本原等闲为出处何必较腾骞致主丹心在忧时素髪繁纷纭诚虮虱变化任鹏鹍华阁犹前席洪都漫左轓建牙仪甚伟分屏望还尊持槖嘉谋略横经妙讨论皂嚢懐直节青琐务忠言防史知无隐明刑信不寃治才和上下力可正乾坤敛当侯阃迢遥逺帝阍九迁由简抜三入匪趋奔落落终难合悠悠实易昏归应思贺监到日记陈蕃自叹驱驰困谁能顾盻温春风动行李只有梦随轩





　　钦定四库全书
　　涧泉集卷十　　　　　　　宋　韩淲　撰七言律诗
　　西山道院立春日
　　春风吹我上箯舆山路梅花已雪如道院闲寻旧题句故人不一行书物华满眼知春至世事装懐逼嵗除犹喜重来有佳伴何妨相送入樵渔
　　晩春
　　幽砌疎畦送晩春水流山静见闲身行吟散去风光好熟睡醒来雨气新木笔岂非浓意态石楠终是淡精神莺声圆处鹃声急景物要之不负人
　　春日
　　纷如残雪堕梅梢门外春光入栁条嵗事肯随人意改时情空使客魂销山围古屋地还僻水拍城滩复髙鸥泛鸟鸣声自好一巾华髪任萧萧
　　惜春
　　惜春惟付酒杯深不特年龄老鬓侵花柳共随人酩酊轩裳秪觉我嵚数家突兀迷深谷一涧连横出茂林行遍东邻与西舍弄云初日见啼禽
　　八月
　　山林风雨便清凉待把邻家社瓮尝到手自应无美恶囘头谁解别斟量深居但觉秋声起睡焉知夜漏长未老得闲今又老牀头书册渐相忘
　　人日
　　人日春来又两宵梅花开尽已飘摇爱闲多病有谁问偶景独逰无自焦门外溪山犹浅浅床头书册谩昭昭细看荣辱云翻雨未抵幽栖水一瓢
　　熟食日
　　清明寒食牡丹红江右无人记洛中随分曲栏皆一种任他荒径亦成丛百年流落推迁景一代兴隆造化功谁识名花有姚魏数枝单叶晴风
　　二十九日寒食【案诗四首□一首见五古二首见七絶】
　　晓色蒙蒙淡淡烟花间行过小溪边人家寒食当晴日野老春逰近午天吹尽海棠无步障开来山柳有堆绵呼儿覔友寻邻伴即看村农又下田
　　清明
　　欲赋春华状不成微风微雨又清明残花满地偏饶笑髙柳插天如有情百嵗光隂诚鼎鼎一生懐抱强营营相思真隠山前路寒食酒杯终日晴
　　小院春隂满槛花淡红微緑自芳华檐前落日蜂儿聚帘外东风燕子斜修褉人寻诗事业清明天与醉生涯一樽莫负流觞意梦到兰亭兴亦嘉
　　重午乏酒戏成
　　小楼清坐意何如休沐虽闲叹索居解粽未忘良夜饮研朱犹作午时书风生暝色天横幕云卷晴光月吐梳朗诵离骚抚空案独醒笑杀楚三闾
　　重午
　　年年重午泛菖蒲儿女搔头亦篆符忍复研朱如羽客懒能切玉醉狂夫长歌楚些寃何有却忆山人讽已无田里萧萧方渴雨小轩清望老懐
　　七夕次韵仲至
　　钩月迷云殢栁梢雷声雨转晴宵从教冠盖填京国得似儿童绕市桥玉漏沈沈传底恨银河耿耿泻无聊政须百巧从天乞嬾和闲吟聴夜潮
　　七夕
　　今年七夕最凄凉谩埽天阶试炷香犹使儿童覔果懒随风俗晒衣裳缑山何在归寥廓河鼔传闻堕茫百拙已成那得巧年丰只欲更时康
　　九日
　　老眼当今万景随登台殢酒不闗诗从教四野风烟合未必荒园草木知玉岫插天开岳顶水波流月照江湄一巾华髪吾何醉故旧携壶泛菊时
　　又
　　酒不沾唇菊又华荒苔何处落乌纱微官汩没其谁问多病尫羸只自嗟山绕层城明落木江连屿涨平沙空余能赋登髙意一笑西窻日未斜
　　九日列岫
　　试倾浊酒泛黄华节物于人自可嘉一上荒台供逺目更邀闲客堕乌纱萧萧霜树明晴昼烟汀入暮霞醉里只多今古意要知秋色在山家
　　九日不饮
　　风光流转又重阳午梦初囘意愈伤时序肯随人境异江山空对晩天长年华冉冉秋将老物色班班菊自香虽少一觞还一咏恍然身世立苍茫
　　日破晓携儿侄上前山伫立佳甚
　　懐玉镜台开逺晴灵溪葛水去无声园荒不碍慿髙立径侧何须委曲行露气已浓清可掬日华初上画难成闲居九日依辰至举俗胡为亦爱名
　　防韵昌甫九日
　　薄寒中人秋气清山能髙絶水能平独怜佳节迫吹防谁可东篱嗅落英尽道诗家有昌甫每逢胜处説渊明鬓毛垂领萧萧白应任雨风隂复晴
　　除夕呈仲至
　　小至才看语夜深嵗除寒雪复闗心交逰每叹难同话亲旧相逢且自寻爆竹尽教邻巷响屠酥先付小儿斟崇朝又是春风起急景何由不缓吟
　　正月初六日
　　开年逐夜闻山雨阵阵声催一様春枕自聴元不恶虚檐谁谓便能新门前有客全美园里无梅益固珍水活正添幽涧渌草生纎嫩亦初匀
　　正月十三日
　　南山春雪未全消路并浮梁步石桥深緑渐归髙柳叶浅红初上小梅梢峭寒寺院钟声起昏暮人家烛影摇一夜东风吹酒醒梦囘花月是元宵
　　十五日晴窻
　　绛霄谁复记宣和灯市钱塘未觉多香动软红迷锦绣醉扶娇翠入笙歌南来渐向百年久北望其如前日何门外儿童正呼笑小窻晴色且吟哦
　　二月一日
　　一山春雪见梅花渌涨沟流浸草芽纵着峭寒虽较冷不禁暄日便争华逰蜂未放迷深树囘雁初归泊浅沙步转横桥已絶奈吹香处隔邻家
　　二十二日
　　年过半百身何用犹有春来不世情夹岸桃红仍柳緑漫山月白与风清狂朋怪侣难拾騃女痴儿易长成老把一杯生日酒待呼沮溺耦而耕
　　二十六日
　　雨雪绵绵春欲深鵞湖石井旧登临经行为我踌躇立俛仰知谁放旷吟髙爽山川无起灭卑喧人物有升沈青鞵布袜茅柴酒花栁中边惜此心
　　三月初二日
　　杨栁隂隂上小楼牕中逺岫夕阳浮棋声竞处偏饶笑酒味醺时未肯休多病故应惊独老一闲消得许多愁清和莫放春归去好事人须惜此逰
　　三月四日
　　三年寒食在山中栁自青青花自红寓意本期诗得防推愁殊觉酒无功消磨故态全然别冷落新交转不同原上子推将隠矣且呼饧粥对春风
　　初八日
　　转觉春风满鬓华冷烟寒食动梨花年年纵有心情在处处宁无语笑哗涧水细翻晴浪急园林微转午隂斜数声紫燕芹泥湿又入前村八九家
　　十八日
　　一年难得是芳时花栁暄明易满枝人处其间无不有事思以徃摠何宜清和天气雨频敛冷澹风光日缓移交道从前要申固惜春固可共寻诗
　　十一日
　　八年山涧送春归流转风光欲告谁草野其间无别种芳华之外有残枝燕莺蜂蝶偏他好鸡犬牛羊不自持溪北溪南交旧在轻雷吹动雨成丝
　　七月旦
　　才鼔南薫又得秋中林清雨洗还幽旧交到了终余味新话从来不奈愁末利洁香花未减芙蕖酣艳叶方浮棋盘酒斚从容地风物满轩能防不
　　晚来
　　晩来无处不西风散入千岩万壑中丛桂香邉烟□疎桐影里月朦朣等闲散歩情何限随分微吟苦未工秋色秋声已如许更慿髙处目飞鸿
　　天乃揫敛作深秋断港囘溪水亦収明月已圆云淡薄西风初老雨霏浮青鞵布袜随宜过白酒黄鸡有底愁北客登临多话旧只今楚尾是吴头
　　二十九日
　　中秋过了重阳近不是骚人爱楚词钟鼎山林元自若精神心术复谁知长江湛湛吹枫叶三径皇皇把菊枝宋玉谩悲陶令醉我何杯酒啸歌时
　　闰九月旦【按题云九月诗曰春山疑九字有讹误】
　　春山无伴怨伤神故作幽期一两人花外水田看白鹭松根髙冢问麒麟初非此叟其逰淡终是诸贤所趣真雨气忽生归去晚新诗改罢满壶春
　　十二月六日
　　小园梅树已吹花山映疎林水映沙风信不禁时动荡雨丝维见日交加虽无清影为吟笔犹有繁香在物华我老一杯随意饮数声归雁落天涯
　　十六日
　　雪飞三日暗烟雾雪住三日埋氷霜尽道春来湏觧冻不疑腊尽未囘阳楼防瞩望犹如积城市驱驰殆欲僵辛苦农家应击壌遗蝗入地麦青长
　　连日暖甚【按此诗五首其四首见六言】
　　日暖既愁添疾病霜寒将恐坏収成石田未必仓箱足人境还湏气体平薄晚闭牕危膝坐崇朝开户放身行一冬饥饱浑闲事安得淮南草木生
　　晴景
　　晓烟初净雨晴时腻日偎风不自持温厚便饶多着蘂轻肥全借畧开枝其间小院桃遮户此外村栁隔篱香扑酒旗吟莫尽艳明歌管醉方知
　　十四日竹居翫月
　　栁垂田水浸篱桥月上苍茫影动摇秋不为他人事改时间徒自客魂销歌声感耳如何夕酒力熏心匪一朝推枕觉来风四起凉侵双鬓髪萧萧
　　同郑一过方齐又往山堂初夜微风雨作歩至城外
　　得雨逢秋一醉同老身随处为从容笑花斋外言谈久桂树门邉歩武通漫挟两儿常兀兀既来三友莫怱怱夜凉共踏朦胧月赢取归桥满袖风
　　经月少雨无雷连日方闻之
　　雨隂经月未闻雷风驾浓云电倐开天尽荧荧横屋去地髙殷殷下檐来浪明潮海琼瑶碎声撼山林翠碧堆暑气便囘梅气润老农无复虑田莱
　　喜雨呈三衢苏大使君
　　震雷飞电起云霓想见铃斋闵雨时十里颂声传道路万家和气舞童儿眷隆芝检闻归诏恩浃棠隂有去思行客为公停桂棹坐看丰稔喜成诗
　　黄门事业到公传待月轩中世有贤剖竹少劳麾防外持荷今在冕旒前文华自足穷三古政力谁知即九迁颍上通家今防许唤囘旧观属苏僊
　　苦雨
　　隂隂天气恰如秋雨密还稀不断头积土纵横聚蚯蚓败墙零落上蜗牛支颐习静犹成趣搔首寻思只伴愁安得雄风埽雌霓满湖晴日弄扁舟
　　留连三宿将出山社雨甚至二十一日
　　社瓮同倾酒易深留连风雨为沈吟兴言大扺多懐旧何事如斯直至今下榻新窻还扺掌扶舆旧只闗心归寻来路村村栁余霭春空日半隂
　　十六日终夜雨
　　雨檐经月不通流一夜垂垂得满沟尘敛小园应菜甲地苏长亩见禾头暑消未足添吾咏嵗熟当能解国忧少待甘霖遍江海老夫亦欲具扁舟
　　初十夜雨十一日大雨呈赵守
　　醮事初严雨已倾神车西上百川盈坐令田里三农喜身见邦侯一念诚欢动追锋归禁近福回眉夀奉亲荣郁攸洗浄余氛后开士画传禅月清【闻摹禅月所作应真】
　　夜坐雨声
　　山静萧萧吹雨声叶炉无火有灯檠潜神试数出入息专气不闻长短更坐定布衾疑地暖起迟纸帐失天明年来白髪身为老齐物篇成亦强名
　　夜半闻雨声清甚
　　雨声催我梦华胥清气于人便有余惟适之安非素隠不容何病是闲居茶烟未了归真觉香雾初横切太虚却忆华山陈处士惘然推枕聴阶除
　　雨思
　　寂寂无人倍觉秋雨声风色骤还収髙林背日城脚细草堆烟古渡头中夜荒鸡刘石舞上林飞雁子卿愁相看篱菊嵓花后华髪清尊可罢休
　　闰月八日雨
　　一雨山林方始秋世间休待我囘头心虽未老何须壮身自长贫不用愁满地烟云终淡淡数家鸡犬也悠悠木犀开后菊花随分杖藜寻酒篘
　　二十七日雨意如秋
　　一雨山林又近秋乱鵶鸣处已飂飂声连檐溜更初滴气扑庭隂晓未収烁石炎威真可畏着人凉意却生愁西畴想见芃芃矣且问今年早熟不
　　立秋后一日闻雨
　　秋来便觉雨萧萧凉入西风百虑销夜静竹窻声自起昼闲松院影长摇苦无车马能来徃却有樵渔破寂寥涧水已添流渐逺市尘浑不过浮桥
　　连日大雨秋已如许
　　连朝秋雨起秋风梦觉吴山第一峯离合乱云思过雁去来斜月聴吟蛩寂寥髣髴天容澹摇落相看野色浓语骚人模写取登临佳处更从容
　　二十六夜大雨达旦
　　熟睡俄惊簟未収披衣侧坐且搔头飕飂隔屋聴吹瓦滂沛连牀定满沟晓起见山全带雾午晴防涧尚周流新凉秔稻农歌处共喜开禧第一秋
　　十八日小暑大雨
　　申祷山川便作霖耘苗时想田深且欣小暑能如此更愿新秋得似今早稻欲花将就实晩禾成叶未抽心天应不忍焦劳意直自初栽已望隂
　　苦旱
　　望云渴雨验朝霞不但田家更国家兵食固难资寳货民饥岂为用泥沙一邱一壑自栖遯百巧百穷谁富奢水旱是天祈是我山川灵响本无差
　　林江浑其奈何冷菰寒玉漫诗歌南逰禹穴古能防北望神州兵又多亩乏财愁折帛仓场储粟仰秋禾幽泉坎井徒争汲尽日骄阳过碧萝
　　孤坐焦心气不苏炎风畏景逼头颅涧流已断无萍实园圃俱荒失芋区絺绤纵施衣复汗简编虽近墨难濡人嘲褦襶交逰絶头白昏昏髪懒梳
　　嵗晩霜天雪夜时地炉无火亦频吹如今旱杀难过以昔穷忙寒不知嵗月只随时变换乾坤徒使气推移冯生众庶真何谓翻手为云雨亦竒
　　去年水溢愁无地今嵗旱干唯吿天润泽且为南亩计清凉终作北窻眠师兴而雨春秋传星有好风洪范篇上郭桥头看竞祷大霞宫顶记曽迁
　　正月十日雪
　　雪花飞我读书林松叶梅梢自赏音莫问侵寻春事近肯教容易嵗寒骎拥裘鹤帐眠方熟抱膝鸡窻兴愈深更唘柴门唤邻曲伴题冰柱共清斟
　　雪气
　　连山烟雾起层隂混混沄沄雪气深直面楼台开逺寺惊心人物话平林花街车马何曽少茅屋尘埃转不侵吠怪从渠走羣犬鸿冥初不碍遗音
　　探雪
　　芟削蒿莱见緑苔扶疎竹影待梅开风生野色苍苍合日转寒光冉冉来髙步芒鞵时踯躅横拖藜杖且徘徊断鸿飞过霜禽下清絶山根与涧隈
　　和仲达雪诗
　　屋上未融寒尚力山头微积冻难开照窻浑似月侵夜落酒只疑酥满杯蓛蓛剡溪粘短棹重重庾岭压疎梅新诗韵度慰岑寂仰叹吾人殊有才
　　下帘兀坐咏雪
　　纸帘垂下竹炉深火白灯青窻气侵但可吟哦经我手不须斟酌问它心天寒频嵗无飞雪地暖连朝有积隂万迳千山踪迹外踌躇足力咏投簪
　　雪
　　常时小至多无雪今嵗才先七日飞不待祷祠知帝力要为丰稔天机包罗草树城近弹压谿山小市稀本自倦吟仍止酒渔樵何事破寒归
　　雪作防邱簿韵
　　万里江天雪意浓舣篷覔句愧诸公相逢不数山隂夜酬唱难追正始风一饭已形云子白举杯更泻真珠红片帆西上君须记兴在逺村丹树枫
　　防韵仲至雪
　　寒力嘘云积渐生倚梅偎柳大多情望迷鳷鹊光先起戏就狻猊势亦狞字字添酥惊怕晩丝丝弄粉恶羞明谪仙檐下人谁画更着飞花舞落英
　　雪天
　　云意昏明欲雪天冷风吹叶满流泉短檐半影荒荒日曲迳微笼冉冉烟山色不嫌灵运屐溪光先上子猷船林边喜有春消息梅防长梢已粲然
　　喜雪上丁使君
　　腊前三白数年无田里欢呼聴我徒顾叹闲身何用矣瞻言老手盍知乎茅柴纵热慵杯暖铅椠虽荒忍砚枯袁巷防桥空广譬只宜煎水对茶炉
　　防韵教授喜雪
　　腊前郊后丰年瑞和气祥风帝所祈吹作六花殊未已酿成三白更何思列城黎庶穷无告幽谷畸人饱可期眼底玉谿真乐土坐销愁叹合吟诗
　　在昔君家信不痴剡中髙兴尚何之一时雪月宁须我万古溪山更属谁欢动梁园虽共乐困安袁巷本相宜冲寒应见前村笑冷蘂疎梅又防枝
　　雪消
　　雪晴如雨滴茅檐近溅横飞逺复霑风定渐和归几研日斜微透入书籖也知坐久须还起便觉炉深不用添麦陇髙低应更润青青整整动纎纎
　　日雪
　　闭门忍作袁安卧一笑山隂访戴行溪泛小舟吾亦懒履穿东郭孰忘情饭炊因酒矒腾去睡觉思诗宛转成莫道农田喜三白皑皑何地不争明
　　雪晴可喜
　　雪后春生日气晴梅根兰叶喜骎骎亟图賸赏那无兴转觉倦逰非有心髙卧袁安嗟徃事生擒元济报佳音明年脱绶乗潮去舟过钓台尤要吟









　　钦定四库全书
　　涧泉集巻十一　　　　　　宋　韩淲　撰七言律诗
　　径山【二十一日比年寺火独遗国一和尚塔院及明月池耳他皆再建者】
　　明月池头国一禅残僧依旧占三椽薰风正緑门前树积水都清涧下川坐断千峯因底事身轻百刼本何縁箯舆有客登临久斋罢茗盂香散烟
　　平山
　　章泉粥罢上松关野迳田塍直复弯迫晩诗翁来欵曲同时坐客亦跻攀谁云身外无穷事自是人间有许闲梦兀箯舆忘逺近午风晴日已平山
　　山静
　　山静不嫌鸡犬声闲身随意了隂晴柴扉终日其谁问梅迳有时还自行一曲涧流虽浅数株花蘂甚分明牀头周易初无恙酒困茶醒底用情
　　山林
　　山林终日掩柴门近聼风声逺对云粗有稻粱供伏腊尚凭鸡犬报朝曛气非身外无存想书在眼前多见闻客至不劳闲酒食一瓯茶炷一炉熏
　　葛洪川
　　葛洪川畔试寻诗圆泽精魂世孰知但见野僧相指防独怜游子转伤悲湍流涧水侵苔藓磊落山嵓拂树枝我亦赏吟风月尔人间今古信如斯
　　二十八日宋家泉头
　　每逢泉石必从容闲过吾庐絶涧东簸弄澄看硌确盘旋窈窕喜防笼近村欲雨无斜日逺岫归云有阵风白酒酿成谁酌我濯缨洗耳不湏同
　　春泉
　　幽伴无人话采樵老身何处可逍遥闲当晓径谁争席间或春泉自一瓢暖霭欲销迟日在轻风徐起乱云飃才情今古能多少未必巢由不见尧
　　山行
　　家住踈踈短短篱并山支径自登跻寒云四垂天惨惨老木环鎻风凄凄身从荒园叩古寺眼暗城带清溪寻僧与客少谈胜兴罢归来乌夜啼
　　初八日登前山独坐乆之
　　隂隂秋与白云浮山近林深上上头千里才成万家邑百川分绕一方州其间鸡犬防茫处此外鹍鹏莽旷游明日黄花是重九更寻桥月看溪流
　　夜同处晦霞山【案诗三首一见五律一见七言絶句】
　　春来不道梅花好古观荒林并晩晴一一枝间见生意重重影外落寒声酒因人胜舒徐饮诗待客吟萧散成扶尽烟横野水暗涵深緑起踈明
　　次韵晁仲二同仓使游灵岩
　　使华春入梵王宫仿佛工颦在眼中邂逅五湖应自适纵横七国漫争雄一时賔从欢无极千古兴亡恨莫穷空锁灵岩旧踪迹船赢得满篙风
　　同昌甫游瑞应峯一宿次韵
　　十载尝同望此山雅懐幽意颇相关岂期苔竹随公去应笑钱塘见我还洗梦唐人诗句里惊霄前哲石碑间秋风古寺一杯酒老觉心情只欲闲
　　过南豅
　　舣舟溪岸入山居步穏秋原木影踈尽日极知无市井此身终是乐樵渔鸟声自占庭前树岚气时侵案上书尊酒故人情味别留连应喜到门初
　　自永丰玉山囘宿南豅
　　章泉风日来时路烟雨南豅归去时已过重阳犹菊蘂又将十月忽梅枝周游放浪家家酒展转流连处处诗信道山间深更好尽闲尤与老相宜
　　初六日归泛南豅已三皷矣
　　乍凉天气翠烟霏多少林花露未晞十里幽香秋醉去一溪新月夜吟归岂无僧舍居髙逺定有人家在防夜半鹤鸣猿啸冷滩声呜绕钓鱼矶
　　二十六日送曾守遇伯辉于南豅
　　周瑜地春曾住秋以为期玉斗游只道参差无此适要知拓落有何谋经行二姓忽相聚辗转一身终自由四树木樨花正幽香随防且忘忧
　　晦日冲雨过同官赵大小楼眺望江山
　　一楼烟雨更横江吴越苍山入混茫霁色未分无逺树潮声初过有归艎檐楹髙处闲登眺市井中间任廹忙日日痴儿了官事暂时相赏试持觞
　　登一杯亭
　　当年丞相一登临酒畔峥嵘万古心重整乾坤归庙社却留嵗月在山林荒寻野阁甘棠蔽名占高台岘首深见説治中新筑就肯堂三叹有遗音
　　旄麾谁不典方州何事人记昔游时令纵非名转盛灵山如画水西流吾侪只得诗模仿尔辈焉知酒拍浮却忆环滁最佳处醉翁亭子至今留
　　饭后乗日过东家
　　霜晴已是探梅时野趣轩茶更合诗才出门来唯独往不看山去亦何知试听石瀬无尘滓如觉林梢有好枝心与眼明知兴熟朗吟惟老转相宜
　　十三夜擕杯浮桥防月
　　一轮秋月到天心此夜全无云片侵雅静每于闲后见高难向閙中寻渐圆渐好形神正愈大愈明精气深最是溪间波影金光摇动玉沉沉
　　十一日郡守饭灵山阁夜坐新浮桥月中
　　使君襟抱中秋月闲饮宾僚醉野人倒载去寻高阁古落成未试一桥新山城明嵗当回首云路兹时好身唤起嫦娥驾轮玉不知何处着纎尘
　　十三日方斋
　　麦秋蚕月雨收晴城郭山林到处行不是惜春寻小醉忍教投老转多情啼鹃翻梁燕梦蝶蘧蘧出谷莺记取招邀一杯酒与君宜戏也宜惊
　　捉得春风住三日明年依旧百花香酒杯满后同谁饮诗句成时只自狂金缕声销非幻景玉华烟散任仙乡灵山翠滳氷溪水只这闲情话更长
　　上乘寺
　　禾黍登场秋已深暮天寒日起层隂不论世路有夷险但觉此心无古今黄帽青鞵聊自适髙山流水付知音解鞍野寺黄昏后犬吠踈篱鸦满林
　　上富春滩
　　唤得扁舟一叶轻钓台波上夕阳明固宜烟鸟知人意只为云山识我情篷日午前虽较帆风晩后却尤清吾庐更在楚溪口归卧北窻聼竹声
　　十六日至章泉水
　　山愈深时地愈髙春寻积李散崇桃林庐但觉无尘话田里那知有载醪华髪苍顔俱老大清泉白石更周遭常年每厌居城郭时复从翁敢惮劳
　　溪行
　　突兀荒荒漫挈瓶澄窈窈且扬舲隔山鸡犬三家聚近水鱼虾一岸腥説梦休夸巫峡赋移文何愧草堂灵交游少得亲相识临眺多为旧所经
　　擕秉垓千散歩
　　湿云收动碧山空松叶桐花日影中开尽一轩无曲折扫除三径有幽通耘耔不厌农田雨流憇居多野水风解断浮航尘迹少苇间何地覔渔翁
　　月夜间自东楼溪游甚适吴推赵将
　　满船载得髙溪月吹落东楼万里风岸上未收灯火处城头初动角声中抚懐定自闲相覔抵掌还知醉亦同三百年来无此作谪仙飞过水晶宫
　　过冠秋
　　来年要作冠秋诗今日花时合自知我觉为吟真老丑人疑取酒若儿嬉收香宿雨初浮蘂弄色晴风定满枝莫道空山漫遗句传家垂后有深规
　　同世昌寻春
　　春风清晓尚防霜近午寒收日渐长步穏路平山涤霭眼明溪净水生光珍禽啼鸟犹能乐野草闲花亦自香囘首红尘是城市林间诗酒试平章
　　晩寒散步涧上
　　支吾老态成言勃窣蹒跚试出门脚底路回篱外屋眼前梅涧边村雪霜欲下天回互烟雾不收山吐吞归到寒窻巻书坐地炉深火过黄昏
　　晩立涧旁
　　水边独立防黄昏梅蘂能销客子魂淡霭清钟知隔寺防风幽笛是前村牛羊径路生寒色鹅鸭陂池裂冻痕一种清懐几多景鸦栖宻木更翩翻
　　溪上行至传庵蹊间崩石险澁几踣
　　无酒无诗只意行水边林下偶然晴缓移野歩防欹侧细比凡心尽旷平白髪去来同遯迹青春交往定蜚英小庵供佛安禅地只合僧家一味清
　　纳凉濠上
　　夕阳偏占緑荷风夏气浮凉酒满钟人胜不讥吾拓落身闲何恨尔从容唤回今古风骚体消得乾坤运化功只是灵山照氷水莫教忧乐系穷通
　　同吴永伯行田宿小寺
　　冉冉春烟山半昏逺林荒草际斜曛人家几防望中见鸡犬数声何处闻不奈客愁惊晩嵗空余诗思入行云青松影下归来路野寺对牀还醉醺
　　昌甫同泛舟归宿涧房
　　山隂溪曲古何年今日南豅棹复旋夹岸暖风吹麦秀钓竿清浪出鱼鲜诸儿挈饮能迎劳耆旧谈围信解悬放溜归来月初夜林间应独与翁便
　　九日登跨鹤台有懐
　　山头跨鹤旧登台今日那知我独来忆昨儒先追杖屦因尝乡老共尊罍呼儿且伴闲身徤好客何由笑口开落魄使君王道甫几回和月醉崔嵬
　　西风吹我上危台鹤驾仙人跨海来虽少菊花犹破防既多枫落合倾罍玉溪争泻秋容淡灵岫森罗夕照开老去悲伤易如许人心何若自崔嵬
　　楼
　　湖山咫尺追游独倚危楼已白头初夏风光还荏苒乍晴云物正飞浮长吟自可千篇在小醉谁能万事休毂击肩摩争辇路不知虚度几春秋
　　锄治山椒可置胡牀逺覧
　　荒秽诛锄山径开更于髙爽敞平台眼明庶以闲登眺步穏因之数往来载斸坡陁曽树蕙縁通茂密待移梅城南自是多幽处一曲今藏古涧隈
　　小泊桥南书院【时入吴就试注官】
　　欲浮一舸过东吴小泊桥南兴有余尽道乆悬髙士榻岂知重见故人车诗家情味从来别书院言谈分外舒莲实藕花秋露滴坐多题句转清虚
　　新辟小室自适
　　扫除闲室置书琴偃仰之间万古心饭了欠伸因小憇睡余消散得斟辉辉白日回初暑拂拂清风动晩隂门巷喜无车马至傍檐时自聼鸣禽
　　暑中思涧上之适
　　野趣池头莲正香潩泉亭上水生凉有时并舍闲题句尽日荒园浪举觞隘巷泥涂谁下榻一楼风雨自移牀青衫白髪今何事苦恋明时在帝乡【张乖崖与傅逸人诗当年失脚下渔矶苦恋明时未得归】
　　玉田道中得诗二句因足之
　　秋晩晴原上玉田水边林下过金仙寺钟欲动黄昏月野鸟时横碧落天萸糁人家皆取醉菊花篱槛亦争妍三义路入村去九日闲投物外縁
　　何山有苏沧浪苏玉局诗乃唐何楷书堂也
　　亭上清诗得两苏空留精舍作僧庐地因人胜合题句山以姓知縁读书一径虚明连别屿小溪清浅过平湖笋舆少憇烹茶去转觉秋来兴有余
　　峯
　　系船散策到峯人意从容景不穷防检形容多变态纵观面势更穹崇并边幽草丛丛碧絶顶残枫树树红山翠着人寒更早岚光明灭鸟声中
　　悠然堂
　　公堂柱笏文书省日月青山在眼前吟到有诗端自肯醉中因酒亦天全霜髙逺树参差外风落鸿灭没边却笑柴桑穷处士篱根把菊始知然
　　赵十重整山堂南北苍翠在望
　　水南常只见灵山城市谁曾顾此间空占巃嵸成晻霭安能嵽嵲尽廻环髙堂知整轩牕静曲径应多草木闲眼界一亲心更逺属聨佳句不当悭
　　同孟守出溪亭视涨和严觧元韵
　　滚滚溪亭雨未休偶陪小队得来游蚕桑时将何望燕麦风前信隠忧民力已殚诚易与天心非逺不难筹果然香火开晴色从此年登定有秋
　　周倅以诗来索翠防堂题因周韵为末后句
　　翠防分得闲风月再葺斯堂若画图旧观岂专希白有新题还拟汗青无隔林闻杼情何与客携壶景不殊山上羣仙司下土蓬莱归路莫踟蹰
　　草堂为柴丈参议题
　　冲风冲雨傍城旋借篮舆上岸行零落交游难屈指峥嵘耆旧可寻盟共披庄列心何妙更话曹刘眼倍明但愿先生博长徤笑看犬吠与鸡鸣
　　桃花台【案此诗二首其一见五律】
　　倚棹扪萝歩古堤井边池上访招提荒荒草满平原外寂寂洲横流水西一叶小舟渔自乐数行髙树鸟频啼人间俯仰仙凡隔丹灶空留占葛溪
　　禅月台
　　山路难嫌脚力登尽髙髙处又凭陵岂无道院烧仙药定有僧龛供佛灯一任荐绅多习熟都縁书册易因仍屋头巷尾谁连壁凉冷秋来老莫胜
　　跨鹤台【按诗二首其一见五言絶句】
　　台占溪南最上峯政成民乐得从容彼时髙李情如许此地苏丁事偶逢可是吾身羡轻举肯令人眼溷尘踪昂昂紫府飞来处一片笙箫酒满钟
　　次韵邱簿对碧轩
　　淡烟晴景鸟关关香净茶甘宴坐间竹碧便冝终日对僧清输与一生闲此时薄宦经行地万里思乡梦处山心寄飞鸿在云数声零落下沧湾
　　题笑轩
　　伸眉为作笑轩诗胡广中庸天下知展转此身俱老矣纷拏何事不儿嬉从教流俗千般巧莫受荣华一防欺几度归来抚空案清风明月緫相宜
　　贫乐轩
　　林深自爱玉溪濵肯问嚢空甑有尘但扫轩窻置书册时将樽爼醉诗人幽寻灵运登山屐静寄渊明漉酒巾南渡百年青社逺如君终不负闲身
　　题司马寺丞约汪倅赵倅携酒相过涧亭
　　溪山前后簇双旌暇日城南取次行因到小园寻胜事更于野寺畅幽情聨翩别乘同歌吹落拓闲民亦兕觥元祐相家文物在唤回洛社旧升平
　　茅斋
　　鹭鸶林下得周旋回首凄凉十五年岂谓交游寻旧约不堪朋友话新编翠连山色髙还耸緑满湖波散复圆小酌更多今古意薰风吹树聼鸣蝉
　　题山光亭
　　晩春天气緑园林小上危亭酒未深紫燕归来知倦翼黄鹂飞去有清音水烟望望山明灭风雨时时景晦隂莫问痴儿了官事尊前容我短长吟
　　抗云亭
　　淡烟晴日近重阳整屐荒山野路长世事是非同胶扰人生今古一悲凉望穷千里乾坤外清絶小园松菊香此日此时真可惜西风催酿满林霜
　　成趣小
　　今年春色在山家到处寻梅防落花成趣园中乘日往最髙台上受风斜棋声与我诗无尽酒力因君兴未涯拓落不知天蚤暮更呼急管度芳华
　　成趣
　　春到名园花下门梁迎燕落泥芹海棠径暖红争艳鱼藻波肥緑飐文兴逸自怜真野老醉归谁问故将军一时觞咏留连处更得清酬信不羣
　　题邓噐先北窻
　　古寺虚廊石壁隂幽人髙卧一窻深絶胜移病听朝鼓大似归田理素琴棋酒定知交有味轩裳得路可无心何时下榻容吾语共挹清风抵万金
　　题溪堂栢阁
　　循除防防水长鸣栢阁溪堂静处深出处清朝为得路巻舒黄巻足知音鸡豚里社髙人酒风月山林野客吟好在秋残一樽后直湏懐玉伴幽寻
　　徐和卿所居潘阆巷
　　知道逍遥巷里居彼时此地复何如岂无草木稀人迹那有尘埃汚我书将鹤清狂应望海驴颠倒想临湖他年好事流传去又说徐公旧隠庐【王元之赠潘诗将鹤卖药尝将鹤倒驴旧有华山图借湖字】
　　池上
　　池上松龙长子孙池东佳气抱天逥争髙蚁垤峻不已强聒蚊雷去复来白笈囊空嫌薏苡碧云旧路足苍苔清溪无限春桃种岂是刘即一手栽
　　题新居
　　泉石堂前四十秋青山横北水西流萧萧木叶下髙树寂寂河梁浮小舟喜有诗人寻胜迹可无闲客共清游翛然更占南屏曲应待我来盟白鸥
　　题庐陵曽氏新居
　　孝哉有子作斯堂孺慕终身信不忘橘熟可能懐陆绩枕凉无复扇黄香庭闱深处空萱盛门户髙时合桂芳退传之诗人所敬从今名字表江乡
　　次韵郑盱眙郊居
　　年来有味是琴书喜见新园更结庐万事从教无造物一身终是在寰区贤愚衮衮多前古富贵纷纷满后车倒着接防扶杖去从公秋水看清渠
　　一邱一壑本同然老去心情嬾问禅野外江山天转大秋深风露月还圆栽花种栁无余日问舍求田有尽年只恐功名相逼逐未容着意到闲边
　　晁十□旧居新辟种竹
　　旧家庭院新栽竹却忆本闲南渡初生聚百年推甲族流传四世尚同居清风不负堂前燕长日犹堆案上书根本既深枝叶在时时培土莫轻锄
　　寄题玉真髙隠
　　楚山突兀起危亭消得登临醉复醒云锦地连无俗客玉真天与集仙灵烟霞明灭心逾逺松竹回环眼自青何日主人同胜赏小舟波上待重经
　　瑞竹寺
　　白云夜伴岩扉宿虚幽幽意自春回首驱驰因薄宦平生萧散本闲人风摧老木岚光静霜逼早梅天气新眼底明朝更清絶便成西去也逡巡
　　秋晚同徳乆湖寺晩望
　　云薄湖山入暮天近防容淡逺苍然秋生旷暮时藏日野外荒寒更起烟栁下不知多少屋苇间惟聼往来船今年情味诗全减只合灵虚唤水仙
　　宿广教寺
　　平生萧散喜登临秋入溪山处处清访古人传裴相国寻诗我忆谢宣城风回万木新霜净云薄长空夕照明更向僧窻闲徙一樽谈笑为君倾
　　广修寺
　　石磴隂隂长薜萝断崖飞练泻鸣波雨收林翠光合云净峰峦爽气多万事身心毋固必此时诗句欲如何萧然便合归林去已辨犁鉏着钓簔
　　舜山寺
　　风沙防马度平原眼底光隂几换年霜气挟寒涵落日云容薄暮带烟经行野寺寻诗和邂逅残僧把茗煎束缚一官真自笑可无清兴解鞍眠
　　水西寺
　　水西佳处为停车不待丹青冩作图髙下是山非甚逺回还随路未嫌迂留连把盏欢才洽迤逦支卭句不无天地之间是闲客也湏容我醉歌呼
　　访古寺
　　一代文鸣能几人要湏终古景长新我来磐礴古洲晚君亦为开三径春山逺地平知得句林踈花近有闲身兹游颇快生双眼相赏暂时情转亲
　　四月旦小池新荷
　　轻圆初泛水池荷承露翻风不厌多平旦气清舞蝶叶午天人静戱鱼波采莲他日当寻曲梦草前时亦可歌安得镜湖三百里酒船回棹谪仙过
　　郑一长塘摘莲
　　驱驴拽马趂初凉棹了南齐上近庄稚子偶携宁有谓经生相谑最难量酒因莲藕醉言防鸡配黄籼馌彼忙多少壮心收不起又撑小艇入长塘
　　岩桂盛开因游歩乆之
　　行到东家岩桂乡花房浓宻树身长风行黄落留云影雨出青空漏日光已分角巾欹处折未饶藜杖静中忙山林寂寂归髙隠水石迢迢出逺荒
　　咏海棠
　　撩乱防笼黯淡中海棠收叶尚藏红燕支肯负匀妆浅翡翠何贪剪刻工酒病未苏还懊恼春愁才解易怔仲流芳催得年华老又见啼莺转小丛
　　春山防红梅
　　年年常得醉君家今日红梅正防花防注初非桃有艳横斜宁与李争华依然竹外居林下况复山颠与水涯歩绕根香更在髙懐无惜共流霞
　　次韵红梅
　　暗香踈影入深杯人怪新妆不是梅只恐氷清惊俗眼故移酒晕入花腮兰生林处元同臭杏满园时肯乱陪迟日艳阳天气里有欢赢得倒金罍
　　涧东临水饮梅花尚未全放一树独佳
　　残雪余寒二月来涧东犹是欲开梅夕阳影初寻句流水声清更把杯取友唤邻相领略破荒择胜独徘徊谁能折向南枝醉一阵繁香扑麝煤
　　梅下
　　虽只霜浓春自浓野梅无处不为容半依古渡迷芳草独与荒山对老松绰约花房宜蝶崔嵬枝干若游龙角巾一幅支笻乆不觉烟中有寺钟
　　梅
　　雨边烟际縂凄凄已对灵山更玉溪尽日凝情临野渡几回乘兴步荒蹊防红嫩蘂休攀折带白新花费品题多少嵗寒絶处空斋终夜听猿啼
　　今年全未作梅诗与向花边浪品题不分雪霜摧剥尽尚湏天日照临之静看冷蘂无人防闲绕根只自知犹有幽禽解鸣舞为予酬酢殆移时
　　肯同桃李强搀春自占空山野水濵老气却因髙树得清姿不待数花新本来泊难从俗纵入纷华亦絶尘最爱夜深霜重处冷风吹起月精神
　　山间梅已十分开只欠襟懐与酒杯细玩芳条珠错落逺迷髙树雪培堆喧迎晓日艳争发寒度晩风香自来安得幽人同一醉长吟花底重徘徊
　　繁花髙树最宜晴细雨横枝亦奈隂色薄半开都有态香浓初谢转伤情水边却恨无多子山觜尤怜太瘦生驿使折来春信早单于吹罢角声清
　　腊后春归草木初谁知芳树绕吾庐风前有恨香仍逺月下无人影自虚可是酒杯能慰藉尚湏诗句与消除西湖东阁今何似愁絶飞花过眼踈
　　有懐山中梅花
　　踏雪寻梅浅浅山酒醺诗恼肯从还推敲忽在人烟外酬酢更逢篱落间廹晩昬寒乘野逸爱香凌乱任寛闲素衣尘土今如许花底空窥豹一斑
　　防梅
　　小园春早喜梅开烟敛风回月色来香细静知宜竹树影清与散莓苔幽幽山觜踈钟韵耿耿楼头角哀自笑年年被花恼十分情味为防杯
　　雨中看梅一二家小酌
　　春雨梅花湿小园断桥流影动黄昏人家节近多留话故旧闲中或置樽落落鴈飞知隔浦荒荒犬吠是前村市防只在烟林外但恐溪添野水浑
　　二十七日朱上饶招看梅王干吴推不至
　　涧谷闲人与探梅小楼红蘂万枝开临风便合寻吟笔尽夜翻劳置酒杯郡将倅车将欲至治台莲幕不能来官忙自是无穷事且对歌言偃哉
　　禅月台看梅
　　晴日禅台一树梅似愁非怨向人开地销腊雪扶踈起天近春云婀娜来立尽竹根空浩荡坐移山顶更徘徊凌风却月诗何在全借清香发酒杯
　　探梅
　　探梅山路一杯亭日澹风防逺霭生莫问古来寻古话只知春近赏春情几枝冷蘃吟方见一防踈花畵不成我挟两儿同二友老年酒外更何营
　　防检山前梅蘃痕花虽未放已销魂纵饶老干摧幽谷也胜繁华倚市门冷落不成欺嵗晩阳和且可待春温清香一喷红梢满却月凌风未易论
　　探梅天气极思山中之时也
　　霜余晴后探梅天村岸山蹊接野田时见樵夫能指防旋寻僧子或留连所携酒榼无多尔其就诗篇亦偶然一两枝横三四蘃最风情处带轻烟
　　涧上蜡梅香甚
　　照眼花枝是蜡梅香传小树为谁开弄隂欲雪山长暝破晓终风水漫洄鸟语春声喧复静鸿飞寒影去还来数间败屋浮桥外何故无吟不举杯
　　木樨有懐赵十
　　桂树丛生花时雨垂风约更相宜休将睡眼寻常看漫説吟情未易知我岂东西思领防君应彼此较襟期冠秋轩与山堂近红玉香消翡翠巵
　　野趣轩夜坐煑茶栗瓶中木樨香甚
　　窻静明灯防木樨秋声吹雨欲凄凄余凉倍觉花撩乱尽夜尤宜叶整齐瓶浸冷香书案小座围幽艳屋山低从容茶果归来处桥踏涧云迷断蹊
　　二十八日野趣轩
　　雨湿芙蓉緑映红池塘秋净晩蒙蒙水痕已下归苹浅岚气初寒入树空僧寺半依山路外人家多在郡城中一桥隔断溪南景天以闲窻付秃翁
　　瑞香
　　花如素馨防较密叶似杨梅团且长石竹染成鱼尾色辛夷吹得麝脐香移根雅入芝兰室得种逈非桃李塲小槛平林暗芳草一轩轻露湿朝阳
　　冬日玉色木芍药
　　便觉风和满县新一枝欺雪长精神东皇不肯羣芳谢南国先囬百里春檐外早梅犹隠约篱边残菊已纷纶河阳善政催花如见霓裳舞太真
　　舒彦升运管以诗送来禽次韵
　　老眼相望肯作踈来禽仍与好诗俱清新更觉珠玑满甘脆还知草木区此道在公谁复有一官希世我如无两峰赵叟尤堪笑絶曰轻肥只自癯
　　金来禽【案此诗二首其一见七言絶句】
　　手种来禽已可嘉纷然凡木正芳华人间那有黄金蘂天上生成红玉花却怪风流迷野路也如富贵在山家病余杯酒浑无绪空撚吟髭到日斜
　　竹院摘橘
　　郴阳犹记蘓耽井书后空题应物诗屋角数枝垂熟日人家同饮过来时清霜尤羙还经眼噀雾防酸不上眉竹院未饶仙老胜洞庭何似玉溪湄
　　笋出可爱
　　雨收余润散晴臯岸曲篱前首重掻不恨花春后少最怜踈笋夜来髙市声隔水销尘滓鸟影空山落羽毛物外幽人元未减自量闲品颇清豪
　　雪天窻前寒鸦
　　寒窻曙色聼鸣鸦檐外梅梢苦未花冉冉青山风落木凄凄碧涧水流沙相逢客子两三辈指防比邻四五家自是幽栖有余味又凭浊酒兴无涯









　　钦定四库全书
　　涧泉集巻十二　　　　　　宋　韩淲　撰七言律诗
　　寄赵农丞
　　祝融紫盖潇湘水已是离骚更着秋仕宦有时还潦倒人生何地不周游久持庾节身长徤才乏奚囊意必遒我老重加交旧少望余风叶冷啾啾
　　赵簿留饮望城里海棠因思履道且寄民瞻
　　相望海棠思故人最髙防是北城闉看来先自花饶笑兴到从他酒入唇语燕既归惊作社盟鸥何在且行春妙年秀发如君少桃李纷纷只世尘
　　再吴推官
　　中秋天气桂花正尔商量一首诗忽喜得书开复看相思如梦见还疑偶然冩句封题去何用成篇和答为佳处因君又重赋月明叶落满庭垂
　　寄彦升九日前一日饮其家
　　稻田陂水菊花天新筑轩窗醉酒边情味故人如昨日襟期闲客又今年沉思节序俱同梦賸赏风光甚欲仙屋上青山展图画鴈翻秋影下平川
　　赵履常湖北仓经过因话昔惘然久之
　　俛仰之间又一年旧游新话两茫然惊心防聚初何所满意飞腾不在边眇眇桃宫聊记取峩峩芸阁久回旋嵗寒玉雪清氷地才着纎尘是市防
　　周正字
　　长洲茂苑关门睡忘却蓬山梦里游尔雅一生无浊见离骚千古有清愁涝田检放难终嵗寒事经营易得秋欲潜鳞寻过翼望穷云海复悠悠
　　时子其泊城外姚寺因问讯之
　　隔河城里扑京尘占得僧窗景自新酒泛椒花知逼嵗瓶簪梅蘂欲争春乾坤可是无闲客湖海元非有旅人老去壮心空不已雪花垂地雨尤真
　　寄张饶县
　　涟漪清浸碧崔嵬玉水灵山夕照开陶令风流非偶尔孟嘉嘲笑亦何哉偶因别乗闲吹防想复同僚正举杯去岁相从最为乐黄花明日又徘徊
　　二十三日宿舒料院家因以料院
　　书林猿鹤依然好风月飞翔正啸啼下榻留连又家塾舆篮来徃几芳蹊但知旧隠依清樾想见新班照紫泥小醉防吟因一斯民夀域待公跻
　　林秘书
　　瓮篘初熟二螯肥空水生寒脱叶稀北阙既尝縻爵服西畴但且理牛衣由来意气多防老到底功名却欠归氷玉故人真耐久湖山相望翠烟霏
　　骏仲小三哥调选言还并寄巽伯上舍
　　丽泽之风又一传可堪诸老久沉泉逢人尽道能尊事逐物那知不变迁邦邑祠堂应自若朝家防典为谁然相思相见还相别难弟难兄更着鞭
　　次韵仲至雪句兼寄朴翁
　　长安一片雪冬深胜士骚人只苦吟可是顿防它日志也非深惜此时心细看北阙吴山下暗想西湖葛岭隂捜到诗家难到处掉头应不管寒侵
　　赵十监试【案此诗二首其一见五律】
　　夜凉月里话东征倾耳呼猿洞水声玉室金堂元避世鲈鱼莼莱岂惩羮举闱个个三年试云路家家万里程在我能为古之制裕陵图治重宗盟
　　赵成父鄱阳就飬
　　荐福碑前水满湖芝山携酒看来无老闲就飬身湏逸嵗晩逢时兴不辜岸帻以来谁在座课经而后自开炉春稍迤梅湏好安得相从一笑呼
　　赵正字秀倅员外置
　　仅得相从又隔州梅边花信尚悠悠苍茫有句虽能黯淡无觞可奈捜湏信山林愁不宻岂云江海要潢流邴丹仕宦应聊尔嵗月空催人白头
　　寄刘小山武子老丈
　　秦淮东畔得诗人踏尽前朝陌上尘寺外残阳见光宅苑迷芳草忆临春空余王气金陵古犹带歌声玉树新羸马倦童应独徃旧时明月恐伤神
　　翠防秋影浪吟时一片才情杜牧之不望上天容此老只忧无地着群児嵗华荏苒踈音信人事凄凉有别离日暮江东云合处小山丛桂是吾师
　　寄巩仲至
　　清言犹可诵君诗落在人间一任之霜后钱塘寒自觉腊前闽粤暖还宜坐掻秃发苏残困俯援长毫冩旧思二雅以还情义短陇梅欲未开枝
　　斯逺
　　夜深踏月过章邱树影吹凉满地流不觉身从城市到以为人共广寒逰数家小屋全然静一防浮云也自收天下中秋谁有比归来清梦尚悠悠
　　永嘉叶丈以昌甫韵
　　谁云遣兴莫过诗诗到清愁只自知老去山林能防许近来香火复奚为随身作务何湏较脱手成文不费辞宿觉庵髙飞梦到一春花桞更无私
　　次韵赵路分昌甫
　　金仙寺下章泉水幽讨荒寻梦亦清半世奉祠非禄隐穷年稽古只书生深居肯以它人重出应于外物轻好是二徐来问学更欣同姓得诗声
　　昌甫斯逺
　　重阳未见黄花发满眼青山如故人且把长言索佳句应掻短发任闲身篱边千载陶元亮谷口今时郑子真屈指交逰久零落勿云情异与心亲
　　李半村商叟老丈
　　不到前村五六年春帆便合上溪船桃花浪暖鱼初出燕子风轻桞欲眠海内知名今有几古来是事总如然茶山衣鉢分明在相望闲吟寄谪仙
　　王干
　　闽粤榕青蕉子红年光当付酒杯中推愁顾此欢无防作兴从渠醉有功犴狱賛防居上幕藩方连帅近元戎雨嵓风雪应回首我老穷山更忆公
　　数年不与李商叟书忽书来一诗寄之
　　正始之风固寂寥茶山犹有半村髙静观世变慵招隐闲赋诗章定广骚深信老懐能自适遥知好事不常遭秋来醉拥残书卧鼻鼾吹红气转豪
　　昌甫
　　章丘死矣章泉老经月何为不寄诗世事易敎闲里过古心难以众人知莫因开径思来往只合深居叹别离矗矗山终不变芜城吹角暮云垂
　　谢耕道
　　白莲庵下犁春屋正是吴山大隐坊一任车尘飞不到半生诗巻独难防眼明贵近清樽富心折交逰秃鬓凉十里芰荷湖水外海涛秋浪更茫洋
　　钱丈季卿
　　尽有溪山尽可闲竹符英节几年间竟归问舍应防泳将老择乡谁往还独笑阔踈诚易久皆云髙逺愈难攀东风又绿天涯草百事何劳一破顔
　　寄叶正则丈
　　宿觉庵髙何处山松风江月几人闲可曾着眼力耕外也且游心研滴间春冷种花开较少年饥求饱食犹艰淛东浑是江南尔一崦一重还一湾
　　寄昌甫
　　梅花开尽冬亦尽雪后春来犹苦寒年事其谁无老境时情徒自有儒冠林虗磴道归深谷塘决沟流起素湍鹰掠晩风鸦泊雾一轩苔竹且加餐
　　初二日寄昌甫
　　病余无绪可从容健羡人能下上同秋冷芙蓉才防日晴烘嵓桂又吹风枯荣车马留还去喧寂壶觞散复空老意苦心徒漫兴玉溪云薄有来鸿
　　赵帐官
　　满架葡萄绕屋莲久斋深静想依然地无鸡犬身逾逸池有龟鱼意自便客不来时风雨过我无营处水浮烟短篱之外皆城市那许飞尘到简编
　　寄广南敖运管
　　且把闲诗寄故人岭梅冬近一枝新望穷海外应身健心折江东入梦频我道词章非醉墨谁思勲业是知津因风逺讯歌客好对孤芳説隐沦
　　向亲回自宣城出示十二侄送行诗次韵寄之
　　归来谁作送行诗山叠昭亭水宛溪蜡屐定湏同探赏锦嚢赢得是提携索居野外薫风起回望天涯落日低往事旧游空太息老身今巳分扶犁
　　寄丁防州
　　防子遥遥古信州向来懐玉得贤侯江湖烟树开方靣巴峡楼台占上头掌握机权因世故心思隐膜为民忧儒家共仰丁寛易老手官还侍冕旒
　　寄耕道谢犁春
　　宦尘偷眼望山几个吟人得徃还徳乆尧章前次是晋仙铦朴后来间大都夀夭元无定只这衰荣甚等闲説与一犁春雨谢离忧江上巳苍顔
　　徐丈和卿
　　逍遥阁上老弥明不染京华只自清脚底湖山难间隔眼前朝市易纷争巽岩耆旧交逰契丽泽渊源正大情白髪长身无恙不冷泉天竺聼秋声
　　赠任行甫
　　一自春风龙井游遁庵僧寺最清幽山行步穏同飞盖水际望穷时渡舟但觉眼前多逸兴岂知别后有深愁霜天邂逅武夷路黄叶满川空白头
　　赠叶监元宻
　　児时闻説卞山翁宗主文章翰墨功今日园林应自好当年冠盖定谁同独惊再世登门旧共喜重孙有祖风收拾世科归相业老懐何幸复相从
　　赠刘信卿
　　从来人物数江西地占庐陵盛一时细説交游皆我敬岂期邂逅得君知金堂玉室欣同集鴈塔龙头合共期文采珊瑚才器逺老懐风味为哦诗
　　二月二日赠杜晦之
　　雨收晴色防云隂昨日鵞湖山下行四世交游嗟旧好两人相与缔新盟闲身终嵗悠悠过华发经春种种生矫首武夷山六曲安仁有酒定同倾
　　赠郑处晦
　　人间臭味易相寻谁复诗骚着意深自古髙吟唯洛下一时胜事説山隂闲看禅月台前水笑倚山阁外林安得朱与防越与君三叹有遗音
　　赠季伦伯臯叔侄
　　两龚二阮古来希古月之家喜得之邂逅数年成契阔因仍几日复追随有诗有酒湏人胜无命无才亦我宜华发苍顔胜强徤霜清山影鴈参差
　　赠孙叔晦解元澈
　　春风花下一杯酒潇洒玉溪溪上头醉里只知倾意气别来谁识诉忧愁覇王城畔看遗迹归鴈亭边忆胜游他日相逢更何许夜深灯火记绸缪
　　赠蔡八
　　休论南渡恐伤神岁月推迁少此人已觧捐躯言国事可能防命扫边尘贾生痛哭初何意壮士长歌岂隐沦我在玉溪徒自老杜门今度几秋春
　　十一日再赠器之
　　浮家泛宅玉溪边小泊茶楼又过年山郡野花共酒盏天街官桞望吟篇平吞余子价何待倾倒诸公誉正延日复故疆湏老手步归青锁伴金蝉
　　戯赠成季【案此诗二首其一见六言絶句】
　　寻常尽月无人问邂逅今朝有客留酒到醉深才得味诗因吟好却生愁夕阳倒射乱云合浅水未干飘叶浮挥手薫风只如此角声孤起在城楼
　　赠郑尉
　　玉溪夜饮十年时月底群山翠作围尽吸烟霞归酒盏但知风露着人衣飘零如我空攀桂邂逅从公合采薇南北两峯元自好长安城里暗尘飞
　　赠晁大令尹
　　少回余刃到琴歌便觉民生政以和抚字自然成讼简丰登元不为苖多溪山有暇乗轩出僚友常时载酒过我亦乆为踈散客与君吟啸欲如何
　　赠王理曹
　　行遍山巅与水涯南游何地説中华故人又见君三世薄宦休论我一家邂逅薫香因把酒从容附火试煎茶典刑文显谁能信掻首踈梅看雪花
　　赠俞司户
　　春风苑路百花枝犹记青袍上第时喜事为君尝把酒交情虽我亦哦诗传礲梅畔看新筑鹫岭松间覔旧题别后相逢乃如此人生难得是襟期
　　送孙司戸
　　再世论交意已亲防逢还在葛谿濵同流要是泾随渭絶俗何殊玉与珉落佩倒冠谁避地垂绅搢笏自知津下言只有长相忆乳燕鸣鸠又晩春
　　柬郑一
　　夕阳门外是南斋望断山颠与水涯晓去挟书虽雅放晏归不饮也谈谐新池喜种莲当戸旧迳慵锄草没堦约绰郊居遂初赋只消黄防与青鞵
　　柬周次公
　　风花烟草满春山五载相望各掩关奋迅词场君未艾栖迟田里我长闲升沉交旧今多少中外亲知昔往还随俗何如絶流俗几回吟醉睡其间
　　呈李权郡
　　涧谷春前巳见梅爱闲能有几人来香收冷蘂依篁竹影落孤根琐翠苔吟动敢因呈和句酒防犹记得隣杯谪仙今在黄堂里还许寻芳使醉陪
　　薛农寺连月不相见雪中思其所居对湖山之胜一诗呈之
　　牕外湘山雪正竒不知曽费几篇诗我穷正堕京城日公逹宜居防省时春近定湏归栁叶腊残应弗问梅枝他年拂袖岷峨去好话江东有客思
　　朱卿入雨嵓本约同游一诗呈之
　　雨嵓只在博山隈往往能令俗驾回挈杖失从贤者去住庵应喜谪仙来中林卧壑先藏野盘石鸣泉上有梅蚤夕金华鹿田寺斯游重省又遐哉
　　丁使君和昌父诗朱卿亦有句次韵呈之
　　节物推迁还献嵗纷纷如看雾中花春盘又见莱纎手腊酒巳倾胶牙山野寄吟宁漫兴禁林有和实惊嗟韦苏州集多酬唱亦有州民钓客家
　　呈赵清江
　　曾得清诗和吾句江山吴楚每相望垂头白发萧萧短到眼青春苒苒长万里御风游汗漫一歌此日对沧浪不湏更把论文酒今是前非枉断肠
　　呈仲至
　　雪片才飞冬巳深诗家何在索沉吟轩裳纵好从他意笔砚虽荒尚此心细拨炉灰空自处缓防溪棹合相寻腊前年后梅多少愁絶孤山处士林【三年之诗强半山中之诗也处朝市而作此言谓之不安可乎要是诗非可以强吟者也老矣尚有择哉谩记】
　　呈王十二丈
　　三畏堂中一老人青编黄巻飬精神孜孜为善学时习兀兀穷年徳日新常以路遥难请益且于坐下得亲仁渊哉和靖相传处多少声名耸搢绅
　　呈昌甫
　　白发垂垂访故人从渠今昔话头新留连樽酒空掻首防定书文且放身见説得泉寻窈窕每经来路喜嶙峋谁知赤叶青林外又见梅花是小春
　　呈晁元黙
　　九年不见新诗句闻过名山得胜游步转髙寒灊岳耸眼明横絶大江流留连朔雪僧牕夜邂逅西风客舍秋当使胷襟更陶冩乗时谈笑上瀛洲
　　呈朱卿
　　谪仙曾昔冠词塲一笑岩花满意芳月里直攀蟾桂种风前常惹御炉香从他凢艳倾城色本自髙名观国光少为清秋试题品五云归路鹤天长
　　弭节髙溪又一年功名终古画凌烟经筵星拱云霄上言路风行雨露边早逹未应真勇退晩成当不负胪传丛生桂处秋光好磅礴闲心且醉眠
　　又
　　乗流遇坎过饶阳不见长安且惜芳酒到此时瓶欲罄诗来明月韵偏彊无端醉里乾坤大有底吟边嵗月忙一笑渔樵与争席春风何事不彷徉
　　三衢史敎授留馆
　　一再相逢把酒杯老年懐抱为君开溪山有味还飞雪草木何心欲放梅共喜醉言方缱绻又愁别后巳徘徊且论访戴成竒事莫失扁舟我徃来
　　简施敎授
　　梅花时节大闗情可若山村水舘生取乐未应湏酒饮防言终不欠诗成合汚尺寸多翻覆废道毫芒即重轻季攷月书开榜后思君官满又将行
　　王禹偁赠吕通秘楚州监仓
　　闻君公事苦喧卑红粟堆边独敛眉已有朝行翻掌庾未知畿尉且吟诗【君前仕畿县】堰头笑傲同张祐市里优游比路随唯有才名藏不得山阳留滞肯多时
　　王敎授
　　赤城霞抱玉麒麟祖业传芳信有人占得伦魁到名第防将经济取通津我归邂逅情如旧君去相思话更新燕麦风摇梅熟雨为吟初度纪佳辰
　　徐倅【稚山侍郎之子】
　　二年清节照氷溪一笑屏星兴题五月诞辰宜熟醉九闗云路岂难跻家传学行元无恙世济声华信可稽邂逅从容何以祝寸田尺宅理刀圭
　　示大儿峡州签书判官
　　看児遥宦离吾身吏在廉平穏问津积世衣冠当报国随时禄秩莫忧贫周旋同列防猜忌出入其间节怒嗔满眼江湖是三峡堂堂祖业有偏亲
　　赠日者入浙
　　信城居士扬今古老大驰声更不群只是隂阳与流转便能贵贱合知闻功名要以时难得贤哲惟夫命亦分好事劳君过山泽因行为我看风云
　　赠南屏潜讲主
　　小楼经巻杂琴书落架蒲桃影碧踈施主去来多佛事堂僧分散各清居戯临米帖行吟后困理茶铛出观初门外满堤沽酒市谁看金鲫旧池鱼
　　茶山赠逺老
　　一榻云居十七年茶山香火了闲缘随身竿木初无地到手钤槌亦信天唤起两贤谁种竹来寻北郭我烹泉尘尘刹刹众生浊消得禅宗建法筵
　　淮圣僧元肇
　　风霜江浙又穷冬瓶锡飘然寺寺钟爵服岂能三事衲轩车多欠一枝笻君先运当成佛我比樊迟愿学农想得禅家人不到山门惟有白云封
　　送赵户部迎侍回朝
　　朝回日日晓莺边寳带春风蹙绣韀过眼任题红叶句放懐应防白云篇沉香亭北宁无地群玉山头别有天更向紫防垣内去衣冠文物是真仙
　　几年髙隠占南池得路荣观此一时持莭把麾今已了握兰簮笔未为迟暂来旧里欢迎侍便立新班好论思莫论山人在空谷为公猿鹤伴参差
　　送戴少望知军入朝
　　二年人説戴江隂五马常存万古心肯以清朝为得路岂开黄巻始知音见闻杂陋由来乆音防亲承请自今时世适然多出处逹观钟等山林
　　送许鼓院入朝
　　九华风物想依然一隔星霜近十年方喜因依二天庇又看归觐五云边跄跄朝士推贤业穆穆虚皇待奏篇收取功名上防阁人间谁不羡登仙
　　送潘舍人防客
　　往来试与防毡裘淮水汤汤江水流霜雪马头应北望风烟舟尾且南逰皇华使节名方起天宠廉车爵更优翰墨场中真矍铄壮懐能赋亦封侯
　　重送潘舍人
　　雪里春风使者舟万钉横带紫绮裘王人自占诸侯上汉使何妨絶塞游铁瓮城头过京口金山江外是扬州宫桃御桞开时黄道归来拜冕旒
　　送富阳曽丞
　　冨春山下好哦诗访古懐贤亦自竒孙祖墓荒犹巃嵸严陵防在更沦漪鲤庭徯次真为乐鳯阙趋朝信有期一棹潮风觧袢暑石桥秋近足归思
　　送施寺丞筠州
　　江西道院少廻旋蚤晩依然省部迁敎子既同分竹虎传家元自冠金蝉向来朝阙看飞佩此去名藩好着鞭八百洞开应一笑游闲更与问黄僊【李八百洞黄仙观皆在城市】
　　送何学谕赴江西陈漕之招
　　篱边无菊可清尊又见行人别我门随意一杯非畅饮徒知九日欲何言寒烟淮塞干戈满野路江村鸟雀喧滕阁迥临云雨上好依英簜说丘园
　　子夀从金陵之招
　　白下长干亦旧逰十年重到喜依刘幕中筹防无非事江左衣冠有胜流满路梅花春信动一篙波影颂声浮从来知巳何难易赢得荣名尚黒头
　　送推官摄邑铅山
　　凖拟新凉共酒巵溪山到处少清诗何年结社得如此比日登楼已可知制邑且分莲幕去鸣琴应负锦囊随鵞湖石井青枫峡又近渊明把菊时
　　吴推官权永丰
　　干封摇落西风起忽忆故人何处诗白发居头空自笑青山到眼望都疑寻常莲幕知难近邂逅歌岂易为若见赵舒烦问讯晩禾方得雨垂垂
　　徐和卿潘文叔溪楼夜饮因送之永丰
　　良天佳月共中秋绿水青山一楼今古情懐只如此几多杯酒可销愁得随撰杖平生愿又向干封数日留湖海交游难定凖眼明烟鸟下沧州
　　送八侄赴调借仲和兄所赠诗韵
　　莫防前人食息间好将禄养奉亲欢愧予行浅无堪法幸子时亨能効官经纬家声元自好栋梁门戸各相看西风喜送吴中去年少加鞭信不难
　　送伯辉之官徳兴
　　爱惜吾民为国忧锱铢尺寸本征求勿轻朱墨勾稽日当重金缯讲解秋奋起儒科多意气飬成人物转风流竹林囬首琴书地猿啸鹤鸣山翠浮
　　送吴主簿之官
　　上饶有路逹松阳江淛隣封只异乡几载玉峯超雾重一朝苍岭惠云长决科意气能相过随世功名合自彊髙士不为何太甚且稽丝粟恐民伤
　　送孟元立之官行都酒所
　　行色西风入帝城新凉吹稲雨开晴月明茅店五更梦潮上溪船千里程老觉依依人去住闲思一一我经行功名意气云霄路冠剑锵然佩玉声
　　送成季【案此诗五首其三首见七言絶句】
　　经月红尘共小楼西风吹夣绕湖流文场两地还趋走客路他乡有去留壮日功名看辇路老年心绪喜沧州北闗门外一杯酒潮水庙山滩上舟
　　秋日烘林嵓桂花笋舆应过野人家青山路口望乌石绿水渡头行白沙里社游从情最乐弟兄团聚兴无涯重阳天气君归去賸醉芳尊咏物华
　　送庄贤良自钟山归镜山
　　邂逅薫风醉酒壶秋声俄巳到菰蒲扁舟西笑游钟阜载东还入镜湖尚友更思狂客不爱闲时过放翁无壮心老矣诗情在满眼云山道转
　　送曽鸿甫著作还朝
　　进退非闗我重轻乡来何屡乞青城西风又上蓬山去指日须为政地行卫霍功名思灭敌成康时世欲持平西湖之上烟波濶回首能令眼倍明
　　送耿宰属浙漕秋试
　　倾壶玉涧金波委天地中间惜九秋跬步往来空踯躅何心出处试绸缪柯山风叶无樵斧湍石烟簔有钓舟鸿鴈初飞吴越冷震风堆雪巻潮头
　　送仲至罢归
　　才得公来又见归淛江弥眇越山防岸花汀草依然是官桞宫槐顿尔非朝路往还从旧少诗家识赏至今稀西兴渡口斜晖里尽好风防浆棹飞
　　送温尉赴调
　　冨春山下赏花时夜半潮生醉不知人事变迁惊易老嵗华荏苒叹多竒风声野树吹残叶雪意江梅好枝且喜弹冠天上去旧登临处为题诗
　　送章抚干兼寄皇甫襄阳
　　薫风幕府上隆中想见旌旗照日烽絶塞江山元自若故都京洛岂难通古今只有时艰阻贤否宁无志不同羊陆规模亦深逺因言为我元戎
　　折南豅早梅送周国正
　　送客逢花小棹飞折来谁与嵗寒期老身不忍看千树明眼湏容荐一枝意象春融知玩索咏歌物妙想舒迟孤髙比玉人之徳公岂寻香逐色思
　　送伯臯入书院
　　江湖契阔四年别涧谷经行五日留扑扑落梅啼鸟换离离荒草昔人愁余寒漫自青山老稍霁当同绿水游不羡章泉能荐祢却忻半隠得依刘
　　送施知院洪帅
　　便好槐庭聼报麻少迟江右建髙牙使华仕路应争羡昼绣乡闾合共夸别院笙歌开祖席满城桃李正飞花不知谁下陈蕃榻且看儿童竹马遮
　　送辛帅三山
　　暂着鹓行却建牙此身何地不为家闽山又作年时梦吴防分明眼底花舒巻壮懐公自笑往来行李士争夸棠隂应有邦人望笳鼔西风拥帅华
　　送余解元再往吴中
　　西湖浙右多佳士为我春风各寄声睡阁有闲当领略癯庵因过试经行终年离索非人事它日相思不世情更是吴王旧池馆桃红李白草初生
　　送陈同甫丈赴省【癸丑正月十六日】
　　平生四海几过从晩向闽山访海翁又见稼轩趋召节却随举子赴南宫风云变态髙情表嵗月侵寻醉眼中可是龙川便真隐乗时勲业尚须公
　　送徐仙游赴省
　　得隽春风有世科西湖花桞奈君何防逢旧治经行乆相与陈人笑语多快睹挥毫明礼乐不湏制锦更歌开禧正以才经济防阁中间要讲磨
　　送耿师干得閤门
　　羽仪上閤拱清班天近红云咫尺间礼集防朝驰北阙祥开夀节颂南山龙鸾鞭扇随分合鹓鹭衣冠得往还休沐定从湖寺去人生谁不有忙闲
　　送余运管入浙
　　日边防漕建防深荣路长才入壮心正是规恢要多士湏知汲引有知音向来除夜尝同赋此别何时复盍簮好上鸳行参剑佩为言风雪老山林
　　送上饶韩宰官满归东阳
　　三年制锦见能贤秩满归来寳婺边族阔是非无不尔位髙翻覆有如然莫因别派妨随牒且念前闻稳着鞭北客相家今几许堂堂忠献自凌烟
　　光庭得节同彦章置酒江亭作别
　　青山吴越晩潮天领客登临合醉眠且抱风流寻酒盏更移襟度入诗编鴈行未许归舟速凤阙犹看使节旋处士一星人物表往来书剑本超然
　　送沅陵宋令之官
　　雪残沙软草芽肥梅蕚翻檐桞拂堤山色翠连盘瓠石水声清接武陵溪要看抚字归谈笑且与经行试品题我亦钱塘江上去书林猿鹤共凄凄
　　送防井三哥
　　清暑钱塘舶趠风潮随帆影度空蒙不妨放浪江山外应笑驱驰朝市中年少绿衣宜飬志时平黄巻合书功南来桐树雕零甚喜子清扬趣不同
　　送赵清江
　　少劳吟笔赋催科抚字心存政自和莫道折杨无俗韵要思于蒍有竒歌时秋凉冷遽如许客子宦游将奈何看即防鳬飞舄清江江上一婆娑
　　送孟五六哥
　　惜别经年事巳非悔于涂炭坐朝衣放身沧海未为失满目青山胡不归零落交游难聚集凄凉族绪易因依有来少住为佳尔老我逃虚甘息机
　　送芮玉山
　　苕溪秋碧卞峰浓莼莱鲈鱼兴味中制锦归来应自适角巾行往与谁同才华便合为时用士论湏知得誉隆留取棠隂在嵓邑为公频到咏仁风
　　送王寺簿倅秩满回蕲
　　涧头连雨水还平岸草纵横日日生过眼空林惟鸟影惊心匝地转蛙声病多止酒慵寻句老矣焚香喜诵经见説玉溪王别驾二年官满又将行
　　百年驻跸在东南薄宦浮生士所谙进退何心空自了别离满眼我难堪救时事业终湏做随世功名亦喜谈命也奈何天咫尺鸾防鳯阁本潭潭
　　淮山何处是蕲春想见家林猿鹤新合上烟霄输壮志却分风月又闲身极知归去无多日细数交游有几人江左夷吾谁得似急乘温诏起经纶
　　盖稀之作乌程县
　　十年重入长安市常把西林倒载人少为歌看抚字莫湏杯酒话酸辛三贤乆觉两无有千首何如一已真秃发顾予皆老矣朝家更化孰知津【巳未秋潘徳乆盖希之姜尧章同往西林看木犀潘姜巳下世三年矣】
　　郑中卿池阳倅贰
　　九华秀出明秋浦暑雨吹凉树色新弹压江山非俗軰平分风月有诗人经行古寺心情别放步空村语笑亲安得酒边看近作白头青眼话鲈莼
　　钱宗卿得当涂守
　　垂上甘泉玉笋班又看均逸贺朱幡当涂自是号名郡近北还知出异恩西望雪堂应坐啸东连钟阜要蕃宣名卿所至人皆仰青镜从渠霜鬓繁
　　朱敬之监簿求泉南添差倅去泊芝
　　经筵虽旧事犹新似续中朝入荐绅便赋泉山六百石重光唐石八千春从来力量非他意到了工夫只此身六月芝湖上寺风凉相与洗车尘
　　何学谕随黄守靖州
　　雨凉吹动木犀天莫遣清愁棹酒船独拥琴书去何处又随符竹到穷边区区事业皆身外往往情懐只眼前指防潇湘在图画有诗无负好风烟
　　成外归秣陵
　　看了三山白鹭洲归来难老更何愁弟兄旧隠家风在子侄世科官业脩鱼计亭深云坞口青氊堂逈水塘头何时容我陪情话华发清樽事事幽
　　赵七哥归并呈乃翁
　　前时秋熟不能留愧此常生间阔愁见说长翁防隔郡欣从重客到吾州阿咸唁戚因迂步诸友适来如合谋居士闻斯须大笑闲中离合等浮沤
　　石尉归杭
　　吴越青山日日潮鱼龙出没浪花骄乾坤莽荡盘今古贤否交驰廹市朝我有诗书心自得人无风月意难消三年尉满归天路桞色争春梅未飘
　　孤山梅与玉溪梅溪上山根嵗嵗开归到乡闗湏领畧相逢官路且裴□无非共醉穷冬景其奈他吟处士来篱落园林浮动处定应囬首我尘埃
　　文叔解官东归
　　一帆风雨转吴头家在稽山事事幽小试鸣琴还满去等闲结绶亦何求政声赢得多推美学力湏知转好脩我与君心似相宻别离无计可消愁
　　送钟亲昆仲回四明
　　一棹拖篷过甬东潮平波面夕阳红极知我軰焚舟举更喜君家制锦功枫叶未残秋淡荡桂花犹共月朦胧相逢莫恨相离别连璧应抟九万风
　　浮生车马易西东邂逅相看醉颊红失喜却愁诗作祟推愁犹喜酒书功秋老水风吹浩荡夜深山月照朦胧年来墨客惊无几四座当回正始风
　　文叔赴部班引复回建康
　　俯循常调到行都薄宦犹烦五荐书乆厯男邦虽不较更临郡县待何如春风吹鬓秦淮老夏日移家越岭居且以酒浇君磊块相逢谁道故人踈
　　刘簿自安仁回泊天宁
　　王石村前捧来氷溪兰若小徘徊因僧定可了禅悦与俗何能辜雅懐秋到山林风未脱凉生絺绤雨湏催遥知有句曽吟不想象章泉更乐哉
　　二十六日昌甫归章泉水
　　城郭山林每相望独醒那忍共春酲眼前人事忙如戯脚底花时过若惊从宦索居良易与新知故态岂难评朅来数日还归去隠地应多怨鹤迎
　　仲至除帑辖后移居
　　骎骎得路又迁居广厦夷涂不奈渠贾岛并州虽客舍陶潜栗里祗吾庐推敲终乆诚无恙防择湏臾便有余但愿朝回饱吃饭时能唐突过黄初
　　送合州青阳道人
　　元一防结胎胞识取隂阳象交具体无过干六画施功全自震初爻玉池金室归真境紫府丹防近乐郊更有些儿牝物青城山顶约诛茅
　　同游山前道院访晋陵道士
　　闲思羽客约诗人覔徧幽窻到竹隂天近地严扄寳笈道通僊隐得清琴因成行去凴虚望不见归来何许寻珎重同逰先冩句薫风城市有山林
　　别耀寺同舍
　　分明共学要工夫欲话离情一句无肯把闲愁消日月从敎身世老江湖晴云野岫明霜树寒日平川湿露芜去去杜门思益友只今掻首更踟蹰
　　别子似
　　眼底年华此一时相逢意气得追随清风朗月闲倾酒流水髙山漫赋诗我巳衰迟君莫问君宜光大我深知人间万事邯郸梦海内交游不记谁
　　别许叔开胡彦道并呈曽正中
　　连天风雪滞行舟更为亲朋一日留捜索新诗供大笑旋沽浊酒洗离愁江横水馆渔村静山鎻僧房茅舍幽抖擞三年尘土梦片帆西上玉溪头
　　伯臯过筠阳甚惜其行
　　知君又尔去筠阳山路穷冬正雪霜华髪相看俱老大清言谁复共平章梅花破暖开何处枫叶凋寒落异乡雁影翩翩鸥烱烱惜无余地问行藏










　　钦定四库全书
　　涧泉集巻十三　　　　　　宋　韩淲　撰七言律诗
　　赵太社出示夕月斋宫所作次韵报之
　　年时过我涧之南寂寞宽闲所共堪此道吾侪非自苦人情物态是谁谙心纵惜形容变糊口犹图齿颊甘且和湖边夕月句老生无奈只常谈
　　次韵宋倅
　　见説空堂舍盖公秋深得雨庆时丰唤囘旧观十年外聚集清流一座中台映玉峯归独鹤城依氷水下孤鸿只消满把篱边菊賔主风流意已通
　　海内交游不数公又吟名胜句何丰锦囊忽到溪山下綉段争看涧谷中落拓自惊随野马凄凉何止听賔鸿高斋容我陪珠履不信穷途有路通
　　次韵元要陪仓使张园
　　春闲有客伴遨头应喜园亭处处幽晴日暖风花影外清歌妙舞酒船浮牢笼好景开诗胆爱惜流光入醉眸珎重苏门两君子至今人物尚同游
　　防韵昌甫所寄
　　别后连绵好句来朗哦深视百千回穷通身外庸何恨生死人间信可哀公既爱闲常隠几我方疮楚未持杯涧梅防防从教白春到章泉花自催
　　飞舞醯鸡只瓮天何知老壮与穷坚于今之世宜咸若从古之贤定复然荷尽菊残非一日草深地僻几多年吟明暗霜须雪茍亦无言岂舍旃
　　催景隂阳长短宵天囘星纪又枵霜寒草野真无恶雨湿禾场正不聊薄晚固宜山色逺经冬犹未水痕销私家一饱官何恤寂寂闲中嵗月飘
　　次韵昌甫
　　香来桂树丛生处招其如懐玉东白髪满头唯我独清诗脱手几人同影摇明浄云间月声滴幽防雨后风秋以此花相劳苦世涂谁拙又谁工
　　故人北客今多少但愿上下常相随比时一出得聚首此曰独居还和诗我家父祖不相见君家兄弟诚所思玉溪屈指已三世霜风落叶吹疎篱
　　既贫且病是今年容貌音声亦变迁纵起步趋终倦矣讷于言语每頽然秋凉颇似如人意月好翻能搅我眠试把闲情和佳句瑞峯何处入章泉
　　秋来风叶巳纷披景到懐人意可知时泰果能同道泰行危何必更身危独怜水后浑休説相与山间是诗空眄庭柯又如许彼陶终是得顔怡
　　我圃虽荒亦有梅云何也防待春回寻香逐色从头数弄蘂攀条着眼催老境隙光真野马新年律琯已飞灰一枝千树俱能尔莫负尊前得句来
　　我圃虽荒亦有梅相随酬唱谓何哉须知流水村外尽有清风明月来幽艳肯因人意好花元是化工栽几畨立尽空行去犹记西湖挈杖囘
　　交游零落旧同盟望望章泉共此情病后如斯犹得句老来应不要知名久于朝市閙中住便合山林静处行今歳雪多梅更好巡檐宜与细逢迎
　　看梅动是隔年期僧寺逢花正此时火拨白相对榻酒倾清醥亦盈巵幽幽寒事空如梦歴歴闲情独诗怜我倦游还薄宦南枝和雪又纷披
　　何处逢人可共杯老来空觉歳时催门前涂路无芳草山里林园欲放梅残雪未消经小至繁霜犹冻待春囘好诗自章泉水起我寒心一寸灰
　　老觉浮生空地隔时来犹幸得书题梦思百里身长遯语别经年意转凄槐叶易风惊恼莲根少水厌涂泥何当整履苍苔滑啸竹高凉手重携
　　叹息弥襟强拄撑人间闲处且闲行风光漫与酬诗债歳月何堪説宦情近脱市朝谁信我久居荒野孰如兄青青又满新成竹相望章泉夜月明
　　尽道厐公遗以安笋林上番又成竿几年手种要谁问常日身闲只自看墨妙席间殊不恶茶甘林下莫留残荒寻幽讨真空举今世风世所难
　　仅得从容亦素期意消心惬恨来迟相将里舍欢言酒珎重家庭听説诗落佩倒冠非所籍毁车杀马尚何思从来鹏鷃防蚿耳不怨人之有佚遗
　　次韵昌甫见
　　薄宦归来盍罢休闲心终是爱吾州高名又喜为澄观素何妨得卧游四海九州雕落尽东邻西舍往来不秋风山里相寻处莫问人间有比周
　　次韵昌甫闻予过仲益见
　　离羣常恨不能佳桂到秋深处处花幽讨既寻泉水矣傍搜岂忘月轩耶翁留觞酌时煨栗友为炉熏更作茶不是襟期安得此世间余事我何加
　　次韵昌甫别后所
　　多病登台畏独醒荒园蘂菊尚青青山中我友还新别门外巾车亦始停老去年年无以醉诗来字字信斯馨遥知隠地秋风急坐对松寒数鹤翎
　　二十五日次韵昌甫别后所
　　九十里山寛两程白云随步不辜行石嵌塘水观鱼跃土旷田塍放鹤鸣兄弟留连因共集儿孙问劳笑相迎归家转觉深居简强把柴门更拄撑
　　山浄泉甘草树香书楹茶具酒壶觞故家南渡衣冠少前辈中原文献长朝野从先终较别衰荣到底未须忙高风且作闲言防时连篇复断章
　　昌甫寄所和朴翁诗因亦次韵
　　长日懐贤只坐驰炎凉谁与世推移贫生梦枕槐柯蚁笑杀仙巢莲叶萧瑟两峯吟和处辛勤千里来时风流是我身名事付与刘郎歌竹枝
　　次韵徐子顔丈
　　老觉年光秋更好人间从昔易纷纭漫将诗酒供闲客常喜山林对君话到忘言清似水思之何事嬾于云相逢得醉茱茰盏一段高风信不羣
　　次韵耿运干
　　如君便合上鹓行却爱湖边梅蘂香尽把珠玑为妙手谁疑铁石作刚肠文园病减初何苦金谷春归有底忙我亦被花恼不彻又因鼎脔得珎尝
　　次韵民瞻
　　独酌梅花醉似泥市尘何敢近园扉孤香借雨知幽眇冷艳排风与世违灯火丽谯新气象琴尊高久光辉隔江相望空华髪燕子将来鴈欲归
　　次韵余季伦
　　兴寥寥岂尚同诗歌徃徃嬾求工从他汉魏曹刘上尽尔齐梁沈谢中百巧百穷无似我一觞一咏有如公今来古往能言者多少焦琴防下桐
　　次韵巩仲至
　　青青客舍付离骚歳月峥嵘又一朝不奈驱驰堕烟海少迟盘礴对风潮弹冠自笑平生拙落茟谁容万景骄秋入壮懐探禹穴吴天囘首越山遥
　　次韵周景瑜
　　日日鉏园浄扫门待寻幽草艺芳荪秋花又满庭前树浊酒闲开座上尊新事任从千百变旧交才得两三畨凄凉北客溪南住有句长吟莫厌繁
　　二十三日次韵斯逺
　　闲身襟抱为君开山巳高深水漫洄趂得春时花下饮犹思秋夜月中来留连自觉太多事潦倒相从更几囘诗到唱醻成宛转悠悠今古复闗懐
　　吴子似以长句为赠次韵
　　玉石村船子欲归相逢只合醉如泥平生学识知何患随世功名信不迷浪饮未应愁剂量放言寜复究端倪象山经得堂之记出处升沈惜此题
　　次韵王教授
　　春残物物尚堪书捉笔寻诗独绕庐不特唱酬浑老也未知交往尽欢欤怕将笑口荒忙合欲待愁眉欵曲舒忽尔流风萍是絮宜乎化气鼠为鴽
　　次韵同访潘丈
　　风流儒雅古难幷自昔从公意气倾已觉好诗销永夜正宜小阁快新晴推琴置酒情何适取帖披图论更精当代如斯真可数一潮烟棹我将行
　　次韵抱朴君问病求闲【卧病两月丐祠未许】
　　清都谁不愿居官且是西湖最好山此地固难常养病他乡只可便求闲苦无筋力追王贡那有心机孔顔秋入两峯明碧落几多鹓鹭簇天闗
　　次韵孙叔晦
　　春隂漠漠晚来寒欲写相思一字难古锦诗囊无我佩暗尘索尚谁弹闲乗野逸神尤旺静少牢愁梦亦安好爵浮名能有几人间翻覆自悲欢
　　正旦次韵敖器之所
　　笑倒兴公赋遂初便寻前话岂无余春秋列国乗轩鹤耆旧襄阳缩项鱼腊日未除曽举酒春正还始尚堪书岭头梅蕚归来晚湖海谁人更得如
　　次韵
　　山夏木已苍苍更着岚光与水光择胜轩牕尤有味懐贤姓字转生香湖隂涨雾归云静海气吹风巻雨忙恨不相从饫蔬食细吟醻唱亦清凉
　　周景瑜同杨伯升见过次景瑜所赠伯升韵
　　风流二士真连璧乃尔行春到涧濵小坐纵谈前后事推贤因数古今人却思尊酒青灯夕殊觉头颅白髪新得醉有闲诚可味此情终不负吾身
　　世昌携项平甫所和诗来叹其已逝次韵一首
　　只宜乡党与州闾天下英名不可居奋迅临边虽似壮差池退实非疎纷纷虽满庸人见歴歴难逃识者书晚对匡山应自笑却将心事赋兵车
　　次韵徳脩
　　巳接湖头笑语香雨余又得句生凉分明天意如人意占尽山光与水光朝市虚嚣还隔逺轩亭闲雅信深长输君少袖歌手此乐吾侪亦未央
　　九月二十五日仲至携酒与客相过因为作生日次韵春时所赠
　　名胜相从餐菊英楚骚情味是三生防逢其适论竒字进退之间付濯缨览徳凤凰非茍集俟秋蟋蟀也须鸣诞弥俾尔耆而艾况复村酤煮芋羮
　　次韵上饶
　　一抹红桥卧水云雨收风叶尚沾巾开门覔句无余日曲水流杯又浃旬春事匆匆容易老人情往往总输真河阳县里花千树犹记溪南寂寞濵
　　次韵余伯臯
　　萧然一叶下庭空便觉风凉入袖中糊口可能盂饭白放身那羡带鞓红江湖水满悲游子城阙秋生醉秃翁且剥鸿头对杯酌翻云覆雨久来同
　　与君莫放酒杯空是事无过一笑中衮衮细看谁眼白休休赢得自顔红世间爵服无归客天下渔簔有钓翁饮罢不知今古异酣然而睡且相同
　　视民如伤书呈上饶因其诗次韵
　　此话休嘲道学残忧时当复寸心丹扶沟在昔多遗绪西伯于前实肇端县邑岂皆椎剥甚民农惟独抚摩寛因公善治重拈起侑坐谁图作美观
　　上饶新刋巩宋齐六言赵晏叟者次韵上饶
　　凋零我亦鬓星星旧墨新刋百念轻诗案自应留笔硏书谁不对梅瓶赵岐交契身俱老李汉亲传眼独明赢得泉溪春草绿离离烟水照坟清
　　闻张饶县有诗次韵
　　絶俗寻幽岂好竒章泉不信更何之仁贤固曰能亲炙交伴要之岂诡随去泊玉田虽宿雨囘程冷水喜晴飔那知更着张饶县风雅还吟五字诗
　　次韵校官
　　要底劳生醉即休从他势利有包羞秋高野外空环堵月满城时定楼平揖山光明絶巘浄摇谿影转沧洲可怜儿辈知陶写丝竹何如且茗瓯
　　次韵赵路分
　　落尽篱前一树梅海棠禁冷未全开待晴自歴郊原去苦雨谁从涧壑来近喜交游能好句即须解后与深杯佳人望断碧云合九十日春余几哉
　　次韵次公
　　涨云吹雨转轻雷香草沿堦芍药开正好青春乃奔走只宜白日且徘徊离懐未説人千里抚事浑如水一杯酒到多时诗定少渭城絶唱复谁哉
　　山人常抱白云眠梦想云林竹树边恨不一杯同卜夜情知七字独吟天由来里社无非旧细数交游有是贤茗事肯随人共煮樵渔真足豁忧煎
　　次韵
　　西风吹雨动云车野水浮花绕屋除得兴无过寻旧约称心尤觉是闲居市尘不到秋声早树色初分夜气余架上古书吾辈事一襟清暑为踌躇
　　次韵昌甫
　　竹寒夜雪宜听涧道柴荆晓更扃那得拥炉倾白堕且为数息问黄寜舆篮兴可知人胜落纸诗尤见徳馨腊日寻常岂能尔梅兄于我眼终青
　　次仲至
　　望断湖山湖水西君来我亦醉如泥只宜吏歌仍啸莫问儿饥号与啼巷仄人家随地转庭空花草傍檐齐楼高又倚秋风老待把君诗处处题
　　冷烟无计了愁端花满湖隂百顷寛渺邈家山身独老周回园馆眼长寒吹近市徒夸卖上冢何人不鲜欢空对海棠春睡足数枝红湿露漙漙
　　仲至举似项平甫所赠宦汉阳教官时也次韵
　　文献相传有父兄山堂留得是诗情果囘富艳归清逺尽扫虚骄入正平保社祗今难可继赠言如昔信堪惊汉阳歴歴晴川树鹦鹉洲前黄鹤鸣
　　次韵亨中见
　　团源深处有幽期谁见壶林杜徳机曳履信知贫不病采薇空论怨还非前时解榻临风处半夜呼杯踏月归吟到菊花须再防落霞鹜巳秋飞
　　次韵潘徳久见
　　叹息骚人不我违常同醉酒把花枝如今但得流传赋已久都无唱和诗瓯粤州闾临去日永嘉乡井入朝时相思屈指秋鸿近空使挥目送知
　　次韵陈肤仲又过铅山见兼懐真卿丈
　　海内师门复几人书来善诱意循循休论用舍与斯世试较仙凡隔彼尘是道渊渊书自若相传本本话常新三山想像陈黄学五马归来各素贫
　　借章泉翁韵囘斋
　　狂澜正倒筑新斋囘我家声属雅懐想到渊源深彻底窥从涯涘溜浮堦舜文正道须身见佛老他岐定力排今古沈浮几多少滔滔应不与之偕
　　次韵次公
　　梅花腊后与春前爆竹声中更恍然来往南山惊渐老唱酬东郭信能贤风流往事高情外雅淡新知醉眼边尽日论文君慷慨因时写物我纒緜
　　赵倅再赋又次韵荅
　　闲却身心堕一偏从渠佳月更凉天每思君子宜看竹设道宜男谁戴萱寂寂故乡通徳里悠悠往行孝防船江南过夏多梅雨赋就郊居空放言
　　次公和韵再赋答之
　　雨烟埋却面前山怅望高吟祗自看既以酒壶相暖更因墨帖破荒寒谁家篱落梅千防到处园林竹数竿不是故人心事在也随尘虑失幽欢
　　荅行甫
　　检防归装有句无一楼晴日照堦除提瓶洗盏犹堪醉破硏摇毫亦可书江水东流挟湖海家山西上接匡庐轩然握手春风里刎颈从来笑耳余
　　次韵蒋县尉
　　霜风歳暮正深幽喜见才华誉甚休古者重交多管鲍今之能赋少应刘枯荣到底俱尘网起灭由来付海沤拨尽寒炉既相覔恨无肥马共轻裘
　　次韵巩帑辖
　　省事遥知多杜门拥炉寻睡定温温年来尚喜常同赋日近还当不复言畧去便囘须管学可行时止是丘园雪寒江浅潮头小舟到泉溪春巳暄
　　次韵伯臯至日
　　眼中林宻更山深昧昩从前直至今且与儿童夸好节岂无交友话闲心繁霜似雪空疑画尽日移时肯废吟欢喜有诗余半隠遍游朝市却山林
　　昌甫诗叙同僚以皆为南岳监也昌甫秩满又重请于庙堂矣次韵少笃仕契
　　诗同僚意有余清朝犹有此差除悠悠道室仍祠庙衮衮金坡尽石渠防弁假饶方寸地折铛消得斗升储要之因任荣堂帖员外空餐独愧予
　　又次赵倅五日即事韵
　　水断浮梁地愈偏山人不记艾花天深林碍屋犹多竹积翠满庭无复萱蒸溽既难寻笔砚荒凉岂易饮船不因别乘离骚句那得斯时有是言
　　次韵贵池兄见
　　违离伯氏五年矣又得春风一纸书老去光隂非旧比闲中滋味是真如鸣琴且喜身无恙着句遥知兴有余梦绕齐山堤上路万花飞树绿扶疎
　　赴贵池临别呈景清兄
　　试吏齐山敢作难相看风雪去途殚客情巳觉自无绪子职不知谁问安亲老岂禁成逺别我思只合且团栾三年愿得各强健赢得归来满室欢
　　歳暮和韵甚思昌甫兄
　　风雨空山可奈何门前寒港水増波君多亲戚定欢宴我乏从游徒浩歌歳晚一身知又老年来三友仅相过章泉超在百里外应自打乖安乐
　　次韵伯臯见别
　　半世交游独有君春风桃李满溪濆数杯别酒同舟去一种离情两路分从昔早衰陶靖节只今多病沈休文浮名绊此身何用醉眼晴空霭霭云
　　次韵晁元黙和李季章防政长句因呈李防
　　雅懐何地不为春弭节临川亦载欣万事悠悠俱昨梦一身落落掩前闻山焚玉石何难辨水杂淄渑未易分喜见故家新筑就试看灵谷赋烟云【元黙新筑李防过之甚款】髣髴风流转小车洛中情味尚谁家江湖水满无飞鴈城郭春深有乱鵶且自山间更林下从渠地角是天涯不因胜事那能此一色红红白白花
　　昌甫有诗琴士云得之黄子厚葢考亭坐中客也因入章泉同出城解后和韵
　　青春深处见挥吟到情时恨更牵旧话相逢真梦尔故人独觉倍依然糓城大雅空三叹云谷斯文已百年珎重防庵因一笑鬓丝禅榻羡同眠
　　昌甫谢徐倅行县因到山中次韵呈徐
　　章水泉头春雨晴寻幽都眼须明固知地胜因人重要是村深少客行饮散轩虽寂寞归余草树亦敷荣清风洗尽尘间俗忻慕谁云只晏婴
　　元日次韵绍之
　　相从湖海逢元日且与清吟作好春病起喜能闲散步客中翻得静怡神寒侵是处梅枝晚雪洗四边山色真信道吾生有余味一瓢归去久甘贫
　　次韵昌甫寒食
　　歳歳春深上冢时担头挑酒纸钱垂横铺嫩草松间出乱防繁花水面吹扶幼不知今潦倒悼亡应叹昔追随夕阳雨后归来路杜宇声频落燕泥
　　三年寒食在天涯老觉心情不为花细雨随风初语燕乱云藏日欲归鸦无才圣世空狂望有命王城莫苦嗟南北两山青草徧故园疑并野人家
　　寒食同为异乡客欲寻杯酒话花时岂无它可倾三盏那有闲能把一枝衮衮市朝徒势隔荒荒湖海付心知牡丹天气金笺在华髪居头且送诗
　　次韵上饶见懐苍筤
　　风流天上张公子又得清樽聚一堂眇眇高人懐栗里悠悠佳梦付巫阳休论明月黄花曲共约春时曲水觞小醉醒来我何有荒亭秋竹漫苍筤
　　比年秩满言归以四季木犀瑞香二花赠徐和卿再来调官和卿有作因次韵
　　年时我亦治行装曾闲葩两种香一别人犹得相见再来花更不能忘春风披拂依依紫秋露凄迷冉冉黄深巷逍遥昔居此骚吟先后味何长
　　次韵子似同过九峯因游中团
　　君游城市却山林与我秋晴一日行来坐村庵天欲暮归从野寺月还明时寻小榼倾残酒更覔寒花嗅落英此意相从信无几絶怜风度各诗成
　　赵倅同守作太乙醮祷雨次其韵
　　云车在望已多隂想见东皇识此心城阙步虚环佩冷田庐望歳桔橰深天高地下羣龙起雷动风行万马骎午夜宝章昭格处愿言三日便为霖
　　初十日婺源得雨呈郑宰
　　蚕麦登时天气晴农田水利复闗情才看令尹灵祠祷喜见闾阎甘雨倾宣境飞蝗犹猛虎淮壖小丑致饥氓经从治国吾何幸一枕新凉更解酲
　　次韵犁春
　　世间何处不埃尘百巧争如付一真固蒂深根元属我随波逐浪也由人狂风骤雨时常有野草闲花日逐新安得雪堂老居士同歌江上一犁春
　　舒彦升寄东阜诗次韵
　　朔风吹起雪成团东阜知谁可岁寒饭了行吟应杖屦客来因酒置杯盘弹冠结绶人皆易问舍求田我亦难安得相从话畴昔但寻幽事博轻安
　　赵履道有诗因和韵
　　惜此郊原一日春高山山下葛溪濵声传逺树知樵斧影落横波识钓轮步稳折花空到眼兴防啼鸟更藏身与君扶路乘残酒清夜醒来梦亦新
　　和昌甫衡州赵推官韵
　　遥遥石鼓是衡阳想见山长水更长世道只知天广大文章徒与日争光飘零交友难重数偪塞闲愁嬾将谁复泛莲依簜节好扶时运际明昌
　　和校官韵
　　登山临水本何为又近橙黄橘緑时固是秋来多兴尔岂非月上一中之卧碑野处台前字断壁山民阁上诗今古风流要人物可容吟啸不伸眉
　　尹谏议秋懐昌甫以其韵赋之因亦和焉
　　秋风还起白云吹草木悲哉亦变衰但觉乾坤闲外濶未应日月閙中迟丰凶处处思逢歳穷达人人欲偶时何似村居诗遣兴柴门野老岸前篱
　　吾庐秋树正萧疎且尔依山带郭居愁与世违空泥饮苦无诗和也抄书意行谩曳双穿履身懒常摇一败舆此外并皆闲骨董几曾妄想待何如
　　争名争利路应填幽步须容我折旋一种空门心了义八般竒语坐忘篇秋来野菊开金饼春去闲花落翠钿扫尽喧卑稀客到只闻猿鹤地尤偏
　　往来西舍复东邻风约防岚雨敛尘尽説世间多显者岂知山里少闲人路逢僧道非无累家近渔樵定可亲贫贱难居贵难守任其商利与言缗
　　儒人从昔价连城籍籍纷纷可浪评力政既经秦六国陈言多笑鲁诸生怨纒楚些情何极秋絶商歌意未明村晚忽惊黄叶坠又当寻取白鸥盟
　　牵牛花压小垣墙落水澄江更草堂北客任天为世界南游何地不家乡一官漫有萧朱绶百计浑无陆贾装案上堆书真可老细哦清白洗肝肠
　　壮心空使鬓先华寂寂霜前水见沙功尽醉乡元命世名书文府且成家越裳未可轻秦缶羌笛何知咽塞笳老觉悲秋甚无谓是非愚智不须嗟
　　冷淡秋光画不成闲身赢得醉而醒水声自与月俱白山势常知云更青广大高明人孰辩艰难险阻世曽经著书固以穷愁后陶冶多应出性灵
　　和民瞻所
　　老觉从游易寂寥梦思江海耿寒宵元来冉冉乾坤里大抵悠悠歳月飘南北一峯高可仰东西二馆谁招园居好在带湖水氷雪春须积渐消
　　昌甫同过竹院和其韵
　　北客相从能几家故庐谁复话京华君因父母思仍赋我亦婣防怅不哗竹院风烟元有地玉溪人物岂无涯同来大半多先契冻雨吹寒湿岸沙
　　和昌甫韵
　　云松雪竹野梅南敢谓歳寒之友三难弟难兄更佳句闲人闲客漫游谈朅来城郭如縁防依旧山林属饱防我已行缠打包笠故家文物待重探
　　和昌甫见
　　嵗晚溪南见旧游归舆常恨莫能留不堪别去人还逺犹幸诗来路匪修野外梅生花气动门前氷拆水声流相思清梦章泉上尽道才名光更优
　　和周次公韵
　　籍籍春山徳养尊风行水上自成文饱谙世故时高枕强对交情日置樽健句如君寜有谓和篇于我愧无闻敢言暑退秋生后静夜来敲月下门
　　和韵
　　老懐相别易依依世变纷然是与非纵得斗升复尔便能尺寸竟何归涧横流水桃花过路绕他山柳絮飞莫叹征车我奔走京尘应不到幽扉
　　次韵昌甫送周正子入太学【九月十一日】
　　西风邂逅清扬婉三叹章泉满诗取友此时宜自信决科他日未为迟贤闗礼乐当深考世路风波不用知我亦飘零玉溪住乡评相与见于斯
　　和荅施教授
　　冷斋着我巽庵主惜取禅心与法身赢得闲官防文字岂容余事乱吾真永嘉见説多前辈归去要知必有邻野客灵山相邂逅他年拈起话还新
　　周六春伯教授四明
　　簿正麻姑已十年四明分教合腾骞如其推毂须防尔便以乗轩岂偶然金马玉堂非一士蓬莱蔵室尽羣仙儒人本是经纶学少试羲皇所画编【周六以易科】
　　廿二日施教授父生朝又有子入佛
　　贤闗有子上云梯更着谈空説妙儿窦十郎于今可庆厐居士在古为竒双全福夀人皆仰三昧薫脩我独知春日千花记初度玉溪闲客为声诗
　　次韵推官东楼见懐
　　谁把新诗满纸来登临于我谓何哉地偏亦有闲情在人老寜无笑口开溪山兴留诗眼賔主风流落酒杯昨夜秋声巳摇荡月明中夜只徘徊
　　次韵昌甫九峯庵所
　　庵院谁人车马来草生泥路石生苔冢边只有千章木山外寜无一防埃先友到时多感慨孤儿知后转悲摧读诗何忍赓酬去夜月吹凉曲岸隈
　　和黄靖州适轩韵
　　山中轩槛几经秋谁得如公肯自由既把旌旄开两镇且因香火奉真游消磨景色棋成趣排遣功名醉不忧此话尽教儿辈觉人生凡事岂难求
　　次韵徳久懐玉山诗友
　　浙东山水几多山公在家山定自闲白髪肯抛诗卷外清愁须着酒杯间岂无兴穷登览犹有心情记徃还此道今人弃如土翻疑逸驾未容扳
　　和韵沙坑
　　交游闲处可忘年寒日江村西稻田城郭喜离墟市外人家犹在石岩边诗翁言句非嗟若墨客心情岂舍旃我亦沙坑旧酬唱掩闗空抱白云眠
　　次韵巩仲至登楼见懐
　　东望悠悠我所思老当益壮尚知期极知后防相思日应话前因欲别时往事是谁人去住浮荣徒自位高卑仲宣楼上春风里只好疎帘看奕棋














　　钦定四库全书
　　涧泉集巻十四　　　　　　宋　韩淲　撰七言律诗
　　至日夜坐懐伯臯
　　故人何在在干封想见书灯焰吐虹节物正随云物转君心应与我心同梅花未有水边蘃枫叶已无山外丛何日持杯相劳苦夜长霜重聴鸣鸿
　　有懐尹贤良玉山旧居
　　方斋元在玉山深六月都无暑气侵一县闲人都不见四方贤者始来寻烟岚处处多真意钟磬时时起梵音既出城南过朝露云仍留得是书琴
　　有懐昌甫兄弟
　　篱雨檐风落井梧山幽时复见樵苏近秋依约能鸣鴈长夏无过暂止乌新麪已多犹可饼旧醅将少欲何酤章泉二老瑞峯逺怅仰空成耳呼
　　因赵十有懐正字兄弟
　　余杭岳麓春还夏只这心情各自知衮衮官居随俗日遥遥田里独醒时州麾事业终何说使节光华任有为我老玉溪溪上住醉迷风絮一吟之
　　有懐
　　相从樵对秋风云气遥连沧海东浮世从前多去马空山依旧少来鸿水生处处雨初足稻熟家家饭不穷我亦醉翁门下士闲中惟觉句难工
　　感兴
　　天时人事两相催雨浥薫风上緑槐忧乐易从忙里过荣枯空自老边来寻枝带叶终无得放浪随波岂有才信道吾庐吾亦爱溪山缭绕照崔嵬
　　秋日感兴
　　江湖吹鴈一声秋便合如人酒拍浮南渡百年无旧事中原积代有前修竞传家国恢疆土必定公卿运防谋野处何尝知理乱谈边遮莫话边愁
　　嵗晩感兴
　　岁晩天寒山水乡团蒲曲几在书房竹炉旋拨松花火石鼎闲拈栢子香吟就有时闻夜雪睡余乗早负朝阳呼儿瓶粟今多少且典青衫沽酒浆
　　危坐
　　行藏何事老相侵流水髙山自古今强把诗书连夜读唤囘灯火十年心人间富贵非难有圣处工夫索愈深不觉雨声吹入耳秋风牕下一沉吟
　　偶兴【案诗四首其二首见五言古一首见五律】
　　緑树啼莺春已阑杜防声里最绵蛮繁阴有路归幽处长日无人到俗间茶信为僧时过水诗魔因客又登山薄衣轻体风吹面神观初明气自还
　　述意
　　不学神仙不问禅此心收处亦安然春风桃李闲行乐夜月林泉常未眠有客杯盘犹草草无人杖履更翩翩门前地僻红尘逺赢得虚闲近简编
　　斥归
　　一斥归来上野航老无覊绊试斟量诗囊纵在那能赋酒盏何嫌且细尝防检丘园理花草咨询里社见蚕桑玉为山底氷溪水鱼鸟飞潜意更长
　　雨中睡起稍晏
　　睡贪凉雨失窻明坐起萧然笑我生故旧几何论岁晩僮奴只待得秋晴蹊间井臼草多没岸底沟池水易盈闲不厌多寕厌病卧时谁复更关情
　　春思【案此诗六首其五首见七言絶】
　　春向深时花未多栁浓桃淡欲如何篱根山雪风犹力屋角林霜日欠和徒有爱闲常自惜岂无好事略相过得朋便若开心眼芳緑韶红两荡摩
　　春懐
　　寂寂春风送落花芉绵芳草徧天涯数声飞鸟闲亭馆几个轻鸥泊浪沙望断小谿流不尽步寻幽谷路还賖一巾华髪吾何赋肯与浮荣定等差
　　秋懐
　　漠漠轻隂楼上头老来心绪不关秋相看鸿影檐前过转觉蛩吟砌下幽尽以诗囊供冩兴少将酒盏与浇愁急风又堕萧萧叶天淡水云无数浮
　　偶成
　　老身何计可飞腾收敛精神过此生耿耿自温诚自遣栖栖无乃类无成湖山放浪慙真朝市低回亦强荣随分官曹了饥渇小楼聴雨晩风清
　　勿向
　　勿向闲中懒却身自家志意要精明书来眼下休麄看事过手时多错行血气易令人喜惧功名徒使我衰荣青山緑水虽潇洒莫被清虚误一生
　　杂诗
　　富贵荣华总未经此身虽老意何惊日梳白髪凭轩笑时照苍顔傍水行局束一家儿女态凋零四海友朋情烛摇醉眼梅花白香动夜窻吹雨声
　　孙期牧豕
　　祝鸡牧豕其非误逐鹿屠龙也是闲用破心时无活路得全身处有名山洪纎髙下皆徼幸终始乗除毎好还一任鳯歌仍豹隠多应蚁梦与蜗蛮
　　赵推朱氏楚辞
　　回鴈峯前寄楚辞古时人语已如斯少翔幕下寕天定近入台中信己知连帅朱今当共学故侯刘昔尚谁思春来草满南池水何日薫兮又屈巵
　　坡翁
　　鸡豚社酒属东坡秋到黄州奈若何主圣自应无所损时清到了不能磨后来海上归犹在今则文忠谥孰过三叹志林真不朽儿童楚语任吴歌
　　读徐湖雪句
　　坐看何如更步行草低叶滑小桥平沾泥不作凡心浊积水浑疑仙骨轻云逼晓园几欲雨烟开晩寺却嫌晴一溪绕我山前去未信溪山有我情
　　今年数日雪连年所少也
　　两年无雪今年雪山积溪浮垅复横消尽尘埃犹畏俗酿成雅洁仅能清烟绵细麦添生意风飐枯梅更有情蔌蔌声中见疏宻近多昏暗逺如明
　　刘克庄潜夫诗编
　　等闲温李相游戱有底应刘独怒嗔雅调纵教胜俗调古人疑不似今人时闲作吏元非逹官满归乡必是贫既徃岩居惟野处由来泽畔则江滨
　　宋提刑少卿诗藁喜自其曾孙传冩
　　分明山隠是诗家零落残编乆易賖忽见子孙能缮录敢言人士得谁夸衣冠祖业多流品文雅儒风有等差细读一篇寻一句余芳寜不擅词华
　　周子静示诗巻
　　湖山风雨烟霏处莲叶翻翻百顷寛我己尘埃无可冩谁将诗巻对之看蓬莱地近初抟翮阊阖门开更整冠此段情懐乆寥阔沉吟犹为洗悲酸
　　陆羽泉头忻考徳林逋湖面得敦诗交情未觉非前日雅道那知乂一时逼塞古今空上下凄凉人物易推移申言保社吾何敢但惜中含屈宋姿
　　赵推官诗巻昌甫数称许之
　　句句芳华字字香章泉巨擘意深长为渠力挽抉云汉与众争光扫粃糠每以成章能脍炙孰于行巻敢权量南池自是风流地波撼水村荷气凉
　　题桥南书院图巻
　　几年来徃柯山下合到桥南书院中邂逅立谈知地胜从容抵掌见诗穷心情信自一防足眼力从他万马空煑茗烧香了吾事试聴滩濑落秋鸿
　　杨袐监江东集
　　江东集里好清诗未看争知看便知句句多般都有格篇篇出众不趋时包藏许大氷霜骨撘带些儿锦绣皮却被鐡钱赶归去诚斋老子也便宜
　　题昌甫所得陆待制手书次韵昌甫之题句
　　放翁遗墨几何年云绕秋山月满川摸索空惊乆零落追思犹恨少留连贞元人事诚如梦正始文风信若仙江海凄凉易陈迹山隂茅宇贺家船
　　题鱼计编后
　　积水闲题鱼计名一亭元自野而清防年来徃疑无谓举世行蔵定不惊郑圃赋留南渡乆瓢泉曲到老来平诗编多少临渊兴徒得旁观句眼明
　　昔先公欲刋白苹集今教授刋之
　　吴兴好在白苹洲先友云亡不那愁空对遗编想容止休论徃事记从游吾翁甚欲流传逺贱子常疑埋没休赢得虚名付残断风流终古借西畴
　　来子仪监庙见假诗藁
　　伏波老气肯消除磊块撑膓万巻书愤世疾邪吟讽里伤心思古笑谈余一轩漫占琳宫静四壁空悬客舍虚龙光射牛斗东湖烟浪绕吾庐
　　从王仲可求近诗
　　推门喜见王摩诘种树栽花兴寄中一旦青衫遽如许几年黄巻亦书功人间文物惊无有天与诗名定不同乞取成编山里去坐堆残叶读清风
　　永嘉林氏集云庵索诗
　　太半交清曾着句独余师道更铭碑海山磅礴知何处人物聨翩信一时以似诗书端可尚允懐今古不堪悲百年所种皆先徳宰木云庵过者思
　　艳歌行
　　翠幕朱帘苏小家浓熏兰麝竞奢华繁度曲柱争雁媚脸持杯眉拂鸦锦帐春余情未极寳钗分处梦无涯红楼何在香尘合恨不都将命乞花
　　昌甫寄近诗一巻
　　诗情闲雅笔舒明吟到平时字亦成老不厌山懐玉秀静宜流水章泉声殷勤题寄情何过展转看来眼自惊一任人间无此作近闻巩至得同盟
　　诗逢
　　诗逢恶境无一字酒为可人须百杯醉眼却愁天地窄頽龄肯受岁华催秋生逺树吹红叶雨过空庭满緑苔饮罢从教黄鹄举吟边宜看白鸥来
　　玉成叟书来索诗
　　贑上书来寄近诗经行已得蔡邕碑老年文力能如此壮日交游定可知贾马以前须有作应刘而下复推谁氷霜满眼梅开未想见翛然句益奇
　　风雨中诵潘邠老诗
　　满城风雨近重阳独上吴山看大江老眼昏花忘逺近壮心轩豁任行藏从来野色供吟兴是处秋光合断膓今古骚人乃如许暮潮声卷入苍茫
　　江湖集钱塘刋近人诗
　　才华未若一杯酒行业尚贪千首诗今贵几何名得志古贫最底谓知时雕残沈谢陶居首披剥韦陈杜不卑谁把中兴后收拾自应江左乆参差
　　黄子功示近诗一巻因思昔年湖上同林徳乆访铦朴翁之适石城明月鴈声中刘武子诗也子功诗有和武子句
　　西湖南畔访诗僧小艇浮游酒屡倾犹是三人同眷眷岂知一别各营营有懐旧约空如梦忽见新编复畅情依约小山醻唱处石城明月鴈声清
　　伯臯丈届七十寄诗庆之
　　老来谁不惜光隂世态消磨鹤髪深化道喜经蘧瑗嵗遇文应动太公心极思吟啸知如旧且愿丰登得似今闻道田园足强徤云山深处好书琴
　　上饶登科八人所识者四
　　乡邦为作四贤诗所识还知盛一时髙质静専还朴厚熈心坚正却平夷新尤胆略无回曲适且才华不诡时他日要当为国器喜看虎榜大名垂
　　昌甫生日
　　南枝今己十分开天夀髙人玉雪梅不问氷霜惊嵗晩要看风月唤春来镇常兄弟游山杖间或交亲奉酒杯忽到牕前花更好暗香吹梦竹轩苔
　　赵十将入山避生日【先约之煑饼】
　　己御祥琴又一年忍因初度醉宾筵为君煑饼邀朋旧容我寻诗话古先信义自应如皎日功名谁不上凌烟宗盟祖业非他比长夏相期玉水边
　　看士人应举
　　六年不到秋场屋防低回强自寛本谓有縁居上第可令无分作觕官小来勇徃痴心在老去羞将冷眼看笑杀杜陵纨袴句只知多误是儒冠
　　访耿运干不值
　　束结新楼挟带湖月台凌厉雪晴初主人不见望犹美客子空归兴亦舒支径草黄飞野鸟露洲莎緑下舂鉏梅梢过腊花争城里分明物外居
　　二十一日治园成季过
　　满地霜风吹晓色荒寒犹有菊枝香不知篱外舆篮入正尔亭前扫叶忙急取绳牀坐夫宻旋寻酒琖引而长老懐老眼老谁语闲处闲人闲自伤
　　昌甫约过施仲益
　　章泉常为诵清诗今日山行又见之新辟轩窻知雅玩更拈书帖佳思杯深防酒留连夜炉拨寒领畧时信道人间好甥舅不妨酷似有襟期
　　巩仲至到浙江急徃见之继而以诗来乞次韵
　　相从我自慰无聊物换星囘又斗杓近市少霜梅欲动长沟无雨水全消几年冠盖东南防逐日舟防上下潮见説公来便寻覔老懐何更得诗邀
　　过常山魏寺丞
　　潇洒薫风佚老堂溪山围绕水云乡髙懐不与凡情杂胜槩全无时世忙须信贞元朝士在应怜元祐故家荒余生来徃奉谈麈商略吟边饮最长
　　灯夕颇盛郡中相招不能徃也
　　满城歌舞事元宵溪外苍山雪乍销红日渐迟花信动银蟾初上烛光摇幽人自笑居空谷游子从教徃丽谯一盏青灯对编简旧欢如梦壮心凋
　　过傅骥院竹间
　　竹深留客南山下只许幽闲话晚凉酒尽更须酩酊诗来犹可共徜徉无端薄俗从它转有防浮华不自忙意气如君天地在牀头书大且韬藏
　　欲过履道庵不果因以诗送饼饵
　　乗晴欲过雨岩去草木空疎霜后寒老苦疮疡行又止闲将饼饵问平安夜炉挟册应三复晓径舂禾可一餐蕙帐藜牀同梦寐试囘头作去年看
　　十九日过耿运干
　　春风池馆水溶溶杏浅梅深栁意浓拄杖横臯穿麦垅倾壶中沚见云峰有来好事能同适尽把闲吟不自供莫道涧湖相去逺要惊心赏毎难逢
　　寄耿运干
　　霍庙湖深淛水边雪村来徃定翛然薫风六月上塘路得雨九秋东坝田酒政应縁因禄仕诗家拔俗在吟篇翩翩银笔经年别岩壑风流想后先
　　送耿运干当湖酒所
　　一自西风散芰荷殷勤风雪更婆娑经年谁谓酒边少此日我云林下多才俊荣亲当折桂时清禄仕且嘉禾论交论契无余语收入离筵入短歌
　　闻孟使君到子顔庐次韵余安叔所赋
　　祝家山映一荒途霜满晴空树色虚太守去寻髙士宅比隣只道野人居朱轮不碍檐前橘白屋惟堆案上书想见猿惊鹤飞走袁安卧雪画堪如
　　王寺簿过山园
　　小园才放一枝梅便有传呼别驾来领略风光归草木经行野路踏莓苔人间襟韵须吟笔花底风流入酒杯公亦暂时相赏识诏囘天上肯重陪
　　昌甫约诸人茶山病不能徃次韵其所赋
　　幽人何许不懐贤忍把清诗与世传可惜吕曾祠宇地独留香火寺僧縁入林去踏山头月裹茗来烹井防泉病着偶辜城北约尚吟余意得同焉
　　山中上巳宋六成甫见过留饮
　　风光流转景常新且乐林泉自在身曲水流觞知上已落花啼鸟近残春快倾座上一壶酒莫染人间半防尘兀兀篮舆好归去路平防雨草如茵
　　铅山徐子融茅斋留饮次其韵
　　茅山从此占西湖须信髙人徳不临水未能忘汝颍爱山还肯羡匡庐眼前劲竹尊者世上浮名松大夫浩气己充真乐地宁论实相与虚无
　　尹一留饮次其韵
　　冬来何意酒杯寛旧话新愁转转难落叶满城吹薄暮浮波夹岸清寒方斋留客情无己上郭归人兴若防天地之间是襟谊淋浪赢得洗悲酸
　　曾广漕见过
　　舟车亦过水村来猿鸟无惊自不猜化雨江西贵先觉宣风广右属行台诗书冢人千里桃李成蹊酒一杯雪岸舣蓬春动处寻诗野老亦清哉
　　次韵仲至至日相过
　　防官谁复肯来过名胜凋零己不多忍为故人疎酒盏漫将佳节付诗歌闲情只道山林好老态其如嵗月何静夜小楼相对乆盈编新语但摩挲
　　谭南恩见过
　　正在山前防木犀儿童惊报故人来急扶藜杖过桥去喜见朱轓作牧回岭外山川多瘴疠江南朝市有尘埃经行又泥冰溪水且折清香荐一杯
　　斯逺入吴就春官试因相过偶成
　　春风闲日小楼居门外欢迎长者车道旧秪如前日事别来不觉近年余烟花帝里冝同酔杖屦湖山可自如趂取好懐寻好句人生何必爱吾庐
　　八月六日伯臯见过
　　华髪秋来忽满梳故人相见意何如强亲杯酒欢无几尚觉篇章兴有余世事纷然随野马吾生老矣信籧庐林间己下萧萧叶雨过空山木影疎
　　昌甫携渭南诗见过
　　长笛残星赵楼吟边供断一生愁渭南作尉诚微宦江上逢人忆逺游风景不因今古异琴樽寜与是非休章泉传到涧泉上凉意满天河影秋
　　张以道见过
　　霜檐明日晓晴天忽有骚人到眼边煑饼漫留寻旧话烹茶还得冩新篇旅懐但且官天地世道全凭酒圣贤囘首山鸣钟暮起水浮桥外耿墟烟
　　十二月初九日雪尹子潜来
　　九峯庵上雪中眠夜半寒枝落枕前虚旷益知身老大静深惟觉梦清圆山围漠漠无通路田缺幽幽有暗泉雅志能来得同榻雨嵓人必为吟传
　　弋阳徐宰见过
　　幽深终日冷清清谁肯乗春过水行杂踏轩车虽逹宦从容杯酒信豪英静看声利身何绊闲惜芳华意转倾相对歌有余咏苦遭风雨也冝晴
　　送赵余干宰允中
　　梦寐湖山同雅集溪篷还送宰余干苍忙冩句求诗律邂逅持醪得笑欢花事纎浓春又过麦天清淡雨初干琵琶洲畔歌地一上乗风眼更寛
　　潘徳久置酒栁洲小楼
　　几年九日西湖酒此际从公把菊花酬唱不知留客舍登临无奈得诗家水舟又掠空潭浪山屐经行两岸沙白髪清尊乃如许数株杨栁傍楼斜
　　初六日民瞻古梅下留饮
　　眼到梅花便有诗园居支迳入踈篱崔嵬自与人髙古烂漫谁知我笑嬉烟湿逺荒吟不尽雨收幽醉为冝新年陡觉新愁少坐对南枝更北枝
　　过杨解元看古梅
　　春风晴日草家城北坡陁一径斜逺以云山供境界静惟书籍是生涯敲门忽有醉吟客隔屋初无桃李花天矫龙蛇饶古意芳真足对年华
　　亨中送梨枣
　　年年梨枣西风近喜豅嵓一笑同坐石弄笻泉汩没望云搜句月朦胧经时话着犹疑画尽日来思又若空珎重交情两相望鹿门深处见厐公
　　雪后昌甫将归章泉斯逺诸兄偕来留饮因咏林逋诗约同赋
　　风烟溪觜转山腰起觉清寒坐拥貂林薄晓光吹蔌蔌水流暮色下潇潇相期胜士来推户更想归人逺度桥防取试寻诗句写还鸣髙树许由瓢
　　年来闲得傲山林肯怪连天雪作阴苏武不眠身自健袁安髙卧兴何深嬾穿东郭先生履细和西湖处士吟无限目前今古意嵗华如许老骎骎
　　竹边松外最清新烟敛风回净辟尘江濶逺分垂钓叟山空时过采樵人摩挲望眼寻幽径抖擞闲身访近隣三白防须能一饱茗盂聊且寄吾真
　　诗谢文显兄弟载酒并简子畅二首
　　几椽牢落依僧住二妙慇勤载酒来名节似君真有道交游着我定怜才谭髙屡激清风起归近何嫌落日催苦忆平生溧阳尉驱车政尔犯黄埃【子畅出迓客】
　　柱杖敲门借竹看歩随纾曲转林端架边緑蔓阴成幄桥下清流春有湍君作屋庐嫌近俗我因岩谷遂深盘傥思出郭少尘事或命巾车初不难【文显颇乐山居之胜故云】余计院父子以我乏酒连以一壶为饷
　　冷坐楼窻欲雪天空掻华髪泥尘编不嫌酒尽西湖上安得诗如南涧边剥啄故人还饷我开甞余味信能贤公家父子何多事今日碧香犹卓然
　　酒尽
　　连宵风月颇堪看酒尽端怜赏咏难岂但街头沽苦贵更縁秫早酿多酸萧萧陶径栁将落吴江枫欲丹安得酒船数百斛拍浮长遣一生欢
　　访吴推官津亭因唤船小酌而归
　　防洄舣泊更跻攀好事来寻小艇闲却忆武昌游赤壁可怜姑熟醉青山岸凉崦霭知空谷水逺汀沙见浅湾惜别且同幽兴熟鳣鱼泼泼鸟关关
　　昌甫分瓢泉继而辛卿遗一壶来以诗为谢
　　章泉分饷瓢泉酒己洗牢愁万马空重拜书题如夏日便开瓮盎防春风时闻水石云山主世数文章翰墨功且道嵗寒梅雪好僧窻闲有几人同
　　饮横碧轩
　　僧舍頺檐屋一间吕曽南渡此看山风光流转人虽逺诗句磨镌景自闲好事肯同携酒至青春又见隔年还坐中野老醺然醉指防梅花亦可攀
　　谢户曹载酒见访
　　闭閤烧香正寂寥忽看结客过衡茅溪山有味真防乐松竹无心肯絶交老树枕流倾社瓮凉风吹月上山殽浮梁饮散各归去夜静水明摇栁梢
　　喻伯经推官约施翔甫父子载酒涧上
　　丽泽同窻不一人是时文物动簮绅年来此话谁能问老去知君我独亲天下传闻难见道世间来徃易知津持醪野路江梅底后防相逢意转真【赠喻】
　　嵗晩寻梅又一年南山岩下涧溪边雪残古路初何似诗到前村更然邂逅襟期元拔俗从容宦逹自登僊奉亲携防人之乐赢得朋来棹酒船【赠施】
　　留客煑饼因过山寺煎茶
　　旋扫荒凉喜客来胡牀随处坐徘徊野亭汤饼谈方透山寺茶香望转开风近凛秋多落叶雨收残照少飞埃大都识赏非难事莫被旁人富贵催
　　方斋子潜留瀹茗【案此诗四首其一见五言古其一见七言絶句】
　　东吴南楚江湖外城郭方斋尚得朋意象古人无索寞谭锋尔汝有凭陵花开檐卜疑非俗林拥旃檀祗欠僧梅雨未收吾欲醉山桥归路髪鬅鬙
　　蕙亩分青长复低菊梅连緑宻仍稀墙阴未午风声急窻外从朝雨力微坐待酒杯来肃肃案翻书册净晖晖几年来徃徒多感今是那知较昨非
　　叶侍郎乌石茶昌甫诗谢之次韵同赋
　　瓶茶逺自水心寄缄诗又谢章泉分拣芽为赠信灵物囘味有功非世勲降伏睡魔庶永日不居酒圣须乘云何时幽讨共仰止乌石冈头煮此云
　　奕棊
　　水竹光中戯奕棊棊中妙处有谁知对人不到一盘满信手拈来几着奇活法要须能自悟危机何用苦寻思此心虚静元无物莫使颠冥胜负时
　　新火
　　香浮椽烛散新烟阊阖沉沉辇路边寳蜡分擎初拜赐锦衣飞步竞传宣栁阴未晓明妆镜花气笼晴趂巻帘莫怪荒凉问榆火午炊犹待死然
　　蕨菜
　　春华满眼倦寻诗蕨菜才来又赋之雷雨动山应偪塞风云垂地正奔驰僧盘何苦分荤素鼎食那能问瘠肥珍重方斋家送似为加餐饭亦何其
　　谢人遗藷
　　风起炉寒鬻未成儿惊门底有人声乃防藷药来相馈尚带泥沙便可烹夷以采薇清易足屈于飱菊恨难平老身得此浑无事捧腹摩挲且莫鸣
　　喜见莼丝
　　一杯浊酒下莼丝不负东吴薄宦期安得林逋同约尚凭张翰写心思人间美恶吾能防物外清闲世莫知更待西风小摇落鲈羙盐豉转相宜
　　送爆竹潘舍人
　　使者归来守嵗除嘉殽应笑去年无锦嚢自是诗无敌寳带还看骑甚都想见颂花方列炬故将爆竹伴屠苏祝公茂介春祺去明日朝元拱御炉
　　潘舍人重打带
　　使囘挥槖试从容诗在腰围瘦减中金重内分知带赤花明殿后映鞓红闻呼巧匠重陶冩好称朝章荅化工更待韀印如斗转庵元是有家风
　　吴澧州兵部挽诗
　　桂籍传芳两弟兄才华奕奕尽専城独跻郎省享髙夀复处祠庭全令名遗爱梁山初趣召承恩澧浦晩増荣如今仁义乡前路忍送灵车薤露声
　　黄壶挽诗
　　国朝人物盛江西欧晏曽王世所知防喜年来说壶隐还看身后纪丰碑路遥莫致生刍奠心折聊成薤露词髙蹈如斯天必假彬彬子舍见孙枝
　　周南仲正字挽诗
　　姑苏台下同杯酒一旦相从情转亲才屈自应无近用时升谁不有通津避名苦节乾坤大务道圆机嵗月新我亦推藏山涧曲细思余论忍沾巾
　　叶和剂挽诗
　　守道安恬誉翕然晩登朝路合腾鶱身劳援溺尝贻疾梦兆囹空信不寃倾盖方欣同药藏挂冠谓可乐丘园愁闻薤露闽山逺余庆他年属后昆
　　挽余伯玉药局诗
　　抵掌从容慨且悲晩年风度喜论诗贤关皷箧文尤擅徳里垂车志岂违筑室髙门如昨日开筵投辖已前时夀登八秩流芳裔松栢佳城画翣吹
　　黄靖州挽诗
　　两把州符身已老壮年崛起计偕时藏书漫与诗千首种秫闲寻酒一巵北客到今真可数南人视彼尚何知鹤山父子成丘陇泪洒谿风读圹碑
　　黄子耕监丞挽诗
　　籍籍夷陵郭白云紫阳犹足重斯文当年臭味传天壤絶代声华隔世氛邂逅月边兰桨驻从容日下竹符分伤哉逝矣空遗藁双井风髙信不羣
　　哭徐子融
　　胆气麤而硬脊梁茅斋寂寞未云荒自知友道无同异共仰师门有在亡遣世尚能生卜地安时应许老耕桑一琴一劒山枫外云影吹空白月光
　　哭徐大彦章
　　翻阅前言力著书暮年尤惜日之余倦从科第于荣宦静养声明只燕居落落谿山空尔许悠悠天地复何如伤嗟平昔琴尊地常似亲承教载初












　　钦定四库全书
　　涧泉集卷十五　　　　　　宋　韩淲　撰五言絶句
　　明皇揽镜而言吾虽瘠天下肥矣
　　引镜吾虽瘠韩休諌疏多君心在天下欢乐竟如何髙祖令李宻迎见秦王李宻不敢仰视
　　甲马幽州路英雄不自量凯歌迎劳处方识小秦王
　　霍光夜召符玺郎
　　拥昭初辅政汉室大将军符玺郎能尔丹青见不羣
　　王景畧对桓温扪虱而谈当世之务
　　本谓温犹好而能北伐功自从扪虱后絶意过江东
　　冯媛当熊
　　槛外当熊立人情见亦惊翩翩后宫女冯媛独驰声
　　杨妃剪髪
　　剪髪能留君王不自持当年无入奏宁到马嵬时
　　南山
　　霏霏南山来此意足怡悦昏旦气间櫺疎互明防
　　思颍堂
　　乡庐暗边尘时移而事变结屋漫逍遥可想不可见
　　情话堂
　　赵记发旧观俞孙新作堂是岂无他人亲戚意差长
　　有竹堂
　　坡翁一转语不但为竹设俗子尘汚人夏簟落苍雪
　　跨鹤台【案诗二首其一见七言律】
　　道人白鹤庵絶顶似仙家寻幽得台城杳杳入青霞
　　南台【案此诗二首其一见七言絶句】
　　木老地平静直北万家城小立兴懐处凭髙眼更明
　　禅月台
　　此台已芜没禅月彼一时得句僧下空留洗耳思
　　题朱直学竹轩
　　裂石作翠竹秋风生晚凉政须人啸咏应记我行蔵
　　横碧轩
　　文清来此地留下横碧轩寂寂今无主空山起夕烟
　　题贯时轩
　　柯叶贯四时不为寒暑变理事俱到处因之亦可见
　　无尽蔵
　　善继人之志肯堂思其艰此意自无尽风月敬亭山
　　小集清晖阁因唤渡把酒昌甫倐至
　　小醉清晖阁横江更一杯逺山寒日晚诗老忽然来
　　樗亭
　　筑亭以樗名平生无宦情寥寥千载人感慨闻风声
　　如庵
　　静深堂奥间真如公所庵谁谓平生心可以禅境防
　　山简习池游诗
　　拍手儿童笑山公倒接防举鞭无限意今古少人知
　　题华严境
　　游目贝叶书究竟华严境当年寓名心观者要深省
　　桃源山道者小庵【案此诗二首其一见七絶】
　　天寒山气黄日暮竹色碧住庵人勿惊此景有此客
　　葛溪
　　流传葛仙翁此溪尝化龙抱朴今何在闲来问古踪
　　南坡
　　空青老仙伯有子爱溪山谁信南坡路依依泉石间
　　防泉
　　一泉水古依旧浸岩邉太史晁鸡肋遗吟尚可传
　　舟入灵岩山下访古
　　燕麦摇晴日青山两岸横吴其为沼矣倾酒任船行
　　十七日过潭守聴松【案诗二首其一见七言絶】
　　推牕万松林杂沓且修整何须抚盘桓姑以集幽聴
　　四月二日
　　檐浅侵林緑虚賸蘂红试茶催鼎实纵酒失杯空易觉春风老偏知夏日长四山新笋出一涧野花香昼永卷书困时闲挈杖清草虫空踯躅巢燕费经营间或僧人到闲常羽客过启疑恍惚谈妙欲云何樵斧通深宻渔竿接混茫风波非地险荆棘乃天荒
　　爆竹
　　爆竹烧残嵗家家把一杯西湖元自好只是欠徘徊
　　瑟
　　倚瑟从嫔御人生实少欢南山空斮絮此道是邯郸
　　夜坐
　　连牕风撼山引酒灯照坐逍遥入庄吟憔悴失楚些
　　王丞留饮
　　寻梅闲唤酒邀友漫题诗酒美君方醉诗成我未竒钟声来逺寺暝色起前溪霜夜断鸿急风庭落叶知
　　访滕贤良邂逅周察推同饮池上
　　春风杂花池賔主两相视落日忽已晴洗盏可无醉
　　招余子任过成季家
　　只道沙坑近招之阿那邉不知风雨夕能过小溪船
　　次韵周倅送郡醖
　　闻道菖蒲节龙舟一一修雨凉虽少憇郡圃不妨游坐有严陵守新持使节长真成三学士意象好持觞
　　题隆中图
　　何意求闻逹偶逢刘豫州隆中三顾处抱膝也风流
　　次韵潘舍人画轴
　　风霜归老榦嵗月长枝柯矗矗荒村外人人占落坡寻诗小醉时不许老农知叶叶泛轻舠试渡野水陂突兀是茅屋摇兀是土桥防山防水去忘饥付木瓢荒虚成莽荡幽逺似模糊便做山中客能题一字无
　　次韵子顔
　　乐道匪时趋山间得自如老来情味别冬日且闲居冬日且闲居谁停五马车从容见真意鉏尽世骄虚鉏尽世骄虚宜乎爱隠庐髙风照千古此道巻还舒
　　次韵徳久丈
　　经旬无客至今日得公来园栁緑巳宻渚莲红始开谈谐意方接萧散诗自生冩成澹泊句洗尽滛哇声云驱风浩浩日永雨垂垂狡兎笑三窟鹪鹩思一枝白日偶无客青山长对门【案原本无题以此十字为韵】
　　云低树头青风急叶背白一坞无来人鸟语鬬格磔枕流饭脱粟长夏以终日曵屣行歌商风轩时弄笔身心既巳闲吟风兴亦偶山东打茶声睡思忽抖擞人生等戯剧衮衮徒区区老身其囬头今有古非无朝市无遗音丘园有絶迹蓬茅晏不开才开待迎客涧浅山四合冷泠浸青青畧彴度前林更有泉上亭不见屋外溪但见屋上山云月复风雨展转朝暮间崦霭得广茂虚明失深长一曲冬月暖数家夏日凉何由芰制衣岂必兰为佩一笠一簔轻田渔且相对牵牛槿花底欹拄破篱门旋买深村酒因倾老瓦盆十三日诵水生桃菜渚烟湿落梅村之句成诗十首
　　夜来防雨过涧谷生春水土脉肥荠苗烟防带梅蘂元宵天气好梅谢荠还生野水浮烟雨村带鸟声柱杖墙隂润闲寻荠菜桃不禁芳草外初日下梅梢踏青何处去春事归野菜便觉与时新闲身尤可爱水国春巳生防波漾洲渚时见挑菜人临风自凝伫晴村多暖霭花处是轻烟梅片纷纷下迎人到酒边婀娜烟中梅花飞有底急蜂触香车来烟凝为谁湿雨后乍晴时春意满村落香处是梅花青烟动林薄一年春好处都在水边梅似雪因风起和烟带月来潦倒春无借山深不出门篱根寻野菜花外见烟村
　　絶句
　　一年春好处东望是皇州栁色梅花外数声羗笛浮
　　送昌甫至十里分韵得四首
　　霜重花未多风囬香自若荒店野水深枯枝堕寒雀相送五年前把酒常在兹夹路梅花开嵗晏将何为老懒问花事尚与梅相防苍然暮色至只恐空吹残瑞峯髙入云又见君归去坐舆无怱忙逄梅见容与
　　十一日道林同谭元辅贺州奕棊
　　山林欣晚对细和一篇诗欲醉那因酒妄言却为棊题汪玉山送仲上人游六祖防诗次韵
　　玉山四句偈防了百千囬不是为送僧不是为寻梅
　　六言诗
　　六言
　　弈棋聊醒午醉煑饼更逭夕餐一任长年三老扁舟载我江干
　　寒泉亭午暑喜雨
　　风箭急吹疎雨云时转轻雷修竹小亭山下乘凉犹记初囬
　　夜凉雷电
　　明电夜凉催雨不知氷水为秋涤研酒酣寻句賸蚁夣扶头
　　雪中见山松晓起涧桥见霜尤竒
　　梅雪何嫌松雪桥霜未抵林霜睡起樵苏欲断竹炉寻火装香
　　次韵昌甫
　　防桥何苦乃尔剡溪似是欺予任彼梁园所赋但此孙牕之书
　　梅可空百榼酒雪不待一笔诗天地与人太好山林有我亦竒
　　晩步野趣
　　竹树西风庭院溪山落日人家掻首从他华发角巾欹我乌纱
　　踏雪登前山
　　蹑屐穿林归寺持香裹茗寻僧磴道巳三尺雪岩居惟一枝藤
　　题扇
　　山近不嫌暖霭溪囬更带寒泉水净沙头有此岚萦水末疑然
　　二十日赵园【案诗二首其一首见七言絶句】
　　緑树秋千红索白云春静青山人醉忽焉兀兀鸟啼何以闗闗
　　横山堂小酌
　　酒浇磈礧不下诗用陶冩亦难折取荼防芍药醉于緑水青山
　　连日暖甚【案此诗五首其一首见七律】
　　日暖甚宜蚕月夏寒还是麦秋冷漠蜜蜂蝴蝶喧阗乳燕鸣鸠
　　不道夏衣是轻且云春服既成乍雨乍晴时宜闲宜睡心情
　　只觉寒来暑往何知隂长阳消胶胶庄生扰扰申申孔氏天天
　　苦苦安心见性劳劳息气养神向后有些斵防依前无限沉沦
　　闻喧然纵龙舟
　　旋自山间殢酒更谁溪外划船过眼殊非偶尔放情均是陶然
　　次韵景瑜
　　梅花既黄而白梅蕚仍緑且红与其凌霜驾雪争如避日藏风
　　兀坐本縁习懒苦吟终是干忙老去宜抛笔砚兴防徒近杯觞
　　庆元庚申二月药局书满七月还涧上嘉泰元年秋入吴试罢冬暮得阙而归今五年矣
　　归哉忽尔五年江空鸥鹭翩翩有诗多且漫兴有酒无过醉眠
　　田事旱干薄饭嵗计不给何求春园叶落穷冬夏畦菜尽澟秋
　　翻经讽咏释种齐物试防庄生功名到底余事儒者説性説诚
　　日日公侯衮衮年年人士纷纷伊尹周公孔子殷勤留得斯文
　　贪生不忧老至徇名却忘行卑一日又复一日遑遑自欲何之
　　儿女长须婚嫁朋友来须应酬应酬重费青眼婚嫁未了白头
　　平心好处平世深居合在深山山林荒园一亩世事敝庐数间
　　戯赠成季【案诗二首其一首见七律】
　　拂拂溪烟横暮丝丝小雨吹凉酒尽更呼载酒一觞一咏行藏
　　与成季奕棊【按此诗二首其一见七言絶句】
　　明月水声湍激凉风山气髙华棊罢不知时世酒行无奈诗家
　　题竹
　　有酒不妨醉有诗不妨自题声以清风何逺影于残月都迷
　　山水小壁
　　防出云山千里冩成霜树半坡眼前非笔墨少兴来觉风景多
　　书阁
　　仙人楼居何处青豅黄嵓之间风囬山气巃嵸月明水声潺湲收敛平生出处栏赢取清闲
　　仑溪和昌甫韵
　　仑溪玉水之上闲身何负一归眼耳鼻舌无恙鸡豚狗彘是依得酒饮不必果有吟诗不可讥人事大抵如此今日是明日非









　　钦定四库全书
　　涧泉集巻十六　　　　　　宋　韩淲　撰七言絶句
　　正月初三日
　　新年喜共闲僧语薄暮明灯下纸帘活火慢茶渐熟呼童时把炭来添
　　人日
　　满地茸茸百草茅青青知巳到山家东风一夜吹窻雨又得红梅两树花
　　十四日
　　梅花如雪满春山元夕都来一日间天以客寻诗句好香随人与酒杯悭
　　正月十七日
　　春风吹我到云林不为梅花着意深岁晩老身无着处暗香随日动岚隂
　　正月二十七日
　　去年除夜吹山雨湿尽梅花冷打门朝市如今小楼屋只揩睡眼望前村
　　正月二十八日二首
　　春寒不敢出篱门且拨深炉暖酒樽见説梅花风打尽冷清清地月黄昏
　　随地挑成荠菜羮只和淡水入瓶罂春风不负闲人腹赢得勾勾饱后行
　　十七日
　　犹存人物作中兴世道休贪我独能不觉百年消折尽嵇康宜早愧孙登
　　世界无人作不成几多奸宄暗经营寒来暑徃痴迷过消长盈虚理乱生
　　二月晦日
　　春风犹自雨能寒破褐才除又觉单眼暗头昏书读一庭幽草静相看
　　晩色吹云树外明数枝遥见緑槐生谁人知我山中住三月春隂涧水横
　　不恨花隂日影迟只愁风横雨狂时梅梢叶底着青子却忆繁香如故知
　　绕屋青青緫是山每吟山色句还悭乗闲着眼烟林外物色分明见一斑
　　燕子飞飞山鸟鸣小轩痴坐倦能行推书试数平常事亦向人间得此生
　　海棠初叶牡丹花转觉衰顔一倍加徙防干问芳信姚黄魏紫已萌芽
　　槿篱欹倒费撑支沙岸常为野水欺幽事相闗乃如此几回虚过欲吟诗
　　次韵呉推官寒食
　　今年风雨暗寒食一夜垂垂直到明原上子推将矣从来此路少人行
　　万花初过緑园林燕子人家巷陌深饧粥故应随节序不甘华髪是春心
　　人间风物年年在酒后心情事事休珎重清新得吾意賸拚憔悴为伊愁
　　二十九日寒食【案此诗四首其一见五古一见七律】
　　去年寒食姑苏馆吟到呉歌子夜声犹记春城芳草渡一帘花雨画船行
　　冷烟漠漠茅檐浅依旧山南涧水流坐穏亦知时物换燕飞低处鸟鸣幽
　　清明
　　杨柳青烟榆火新人家巷陌唱歌声重帘未卷薄梳洗檐外微寒才晓晴
　　三月初三日
　　瓶里桃花防防红水南依旧笑春风寻僧共看山中友识赏何如付苦空
　　晚春即事
　　路转踈篱过小桥隂隂新緑满林梢人家一雨轩牕净时有飞来语燕巢
　　山气苍茫寂寥弄云吹雨半潇潇涧声不断波流急更聼风前婆饼焦
　　芒种
　　田家一雨挿秧时成把担禾水拍泥分段排行到畦岸背篷浑不管归迟
　　栽匀明日问青黄惜水脩堘意更忙少根中新叶出又看晴雨验朝阳
　　三年不见种田农蓦陇跳沟过屋东齐唱歌声相劳苦蒙蒙烟里一簔风
　　愧我麄官耗太仓及瓜而代合耕桑蚕筐阁了修秧马老稚时时馌酒浆
　　三月五日
　　涧流清转佛仙家雨歇春风水浪沙得酒有诗人共逸山腰初见折桐花
　　十九日
　　弥漫隂云黒且白今日望下还又晴愦愦一霎蒸气愿听垂霤打檐声
　　九月二十日
　　渊明笑杀惠逺酒已公消得杜老诗诗酒于人亦何事夜霜吹冷水南枝
　　十六日
　　纸上闲看旧谈语尊前试举近歌词夜冷小窓欣我独岁残深谷待他谁
　　梅花不怕风霜雪尽逺尽荒山尽寒时有幽人为酬酢片香吹动忽漫漫
　　蘂瘦枝氷亦自花出林欹岸转清华萧萧宿草堆黄叶沥沥幽泉洗白沙
　　近行逺立忽低攀不觉繁香入防间既是孤髙还洁雅凡情于汝信何顔
　　山愈髙时气愈深水多流处影多侵翠禽急羽知人意时啄残英落粉心
　　元日寅正二刻太阳交食守局
　　元正但觉暁光迟风雨霖霖笑语稀见説朝家推日食百司守局午方归
　　终朝寒气昏昏云翳风霾若存天运有常交有数阳光初不碍髙奔【髙奔乃黄庭经中语也】
　　十六夜月
　　去年倦卧闗门睡前岁扁舟烂漫逰莫道迎檐一杯酒婆娑影也扶头
　　秋暑过施寺少憇至夜半山月朗然
　　松梢片月见流行夜半青山白露横不是闲人爱幽处秋来纷扰饱曽更
　　喜晴
　　喜晴方且启柴门忽有人来倒一樽只道乆闲常荡荡不知小醉已昏昏
　　二十三日
　　水绕寒城渚外山淡烟吹暮畵应难渔舟举网无人防我老吟诗把眼看
　　喜雨
　　风伯驾云满四野雷公行雨从空下农家起舞田有年竞养鸡豚作秋社
　　雨中
　　雨收炎暑入山云滴砌淋檐润色分更以防风吹草树鸟飞啼过亦欣欣
　　又
　　茫茫野水浸篱根无数青山接逺村三月游花下路一家深闭雨中门
　　又
　　虚檐踈雨夜深深清彻寒窓夣不成却忆拥蓑篷底宿静听千防落江声
　　抵掌挥觥不待诗共看泥土蚓鸣时晚来吹彻垂垂雨未必骚人緫得知
　　观莲见雨
　　竹送荷擎雨脚斜凉轩初试一杯茶逄人莫道溪南好暑月能清只数家
　　次韵景瑜雨中絶句
　　人家蚕麦祈晴日城郭山川断渡时几正看千佛偈敲门谁送两篇诗
　　门居地僻无来辙新緑新荷新笋时珎重情懐尚能赋为捜言句和成诗
　　初三日冬至雨中
　　今年云物风吹雨山涧闗门亦可书焼叶炉中暖红酒静听檐溜落堦除
　　六月二日大雨如注山涧水溢
　　午夜风生雨防檐纱防竹簟夣钧天暁来拍岸波声急六月如秋意飒然
　　草树离离半拂烟雨滋芳润转青妍山人整屐山邉去黄鹄白鸥时导前
　　瓮头白酒香初酿慿借一杯归太和本自无愁更何喜暑风池上看圆荷
　　髙车驷马断经过只见春农説早禾得雨又还伤谷贱不知谁与缓催科
　　二十九日大雨
　　檐宇隂隂听雨眠推窓清润满平川旧低竹叶新槐巻当见横流入稻田
　　香凝藤枕簟如氷飞掠纵横雨防声云脚明开时暗合坐寻余菌取茶烹
　　炎蒸经月掩荆扉城市红尘十丈飞井水欲干犹可忍空山不旱已常饥
　　夜雨
　　楼髙檐近瓦沟鸣自逺相传到耳声客枕未安诗又作隔河风定又踈更
　　悠悠秋思不禁诗只有街前过雨知一犬自鸣人静后与君同邸夕于斯
　　雨骤声空谷竒甚
　　只道天河洗甲兵一轩飞雨走风霆客来睡觉茶饮不特山前草木醒
　　西畴寄月露
　　泉香月露堕吾前夣绕西畴覔醉仙凉入荷风吹柳雨罢琴寻句听鸣蝉
　　暑中
　　山深常抱白云眠离逺尘恰十年投老呉山小楼底一簪华髪暑风前
　　晚云藏日下山腰海气吹凉片月髙夣觉小楼人不寐五更风送浙江涛
　　方池小槛养盆花结子抽枝亦巻牙暮色无尘闲灌沃童心虽在鬓先华
　　暄风
　　暄风移日过庭臯倦拨残书首重掻门外不知山逺近短墙横浸緑周遭
　　赭亭山白云寺【案此诗二首其一见七古】
　　扶舆窈窕入山家一道溪流浅见沙春色不因寒意少冷烟和雨澹梅花
　　霜寒
　　霜风一夜入楼寒拥被微吟亦自寛年事渐多秋又老误身初不为儒冠
　　早雾
　　雾气浑浑晓未收不知苑外与山头瓶花忽见花梢湿畵出春风一叚愁
　　松雪
　　洞霄双径傍何村松菊归来想自存官牒推移应一笑桃花源上且寻论
　　穷腊荒荒林荡几回落旧又生新寒催雪与梅争白空有故山谁故人
　　雪晴归自湖团
　　雪后溪山分外清东风日丽转新晴水波逰鱼影木叶丛丛啼鸟声
　　瓦沟残雪滴春风賸水残山淡蔼中禽鸟不知人意老数声啼落野梅红
　　雪后
　　涧谷氷霜踏雪行不逄荷篠即僧清世间只觧销金帐羔酒无疑茗椀亨
　　髙卧从他有防桥荒涂横古树萧萧氷溪一曲灵山底宻洒之间复乱飘
　　农卜丰登士苦题无闻近见定还迷子猷一棹归何处拍手山公醉似泥
　　晓看夜听落寒声带雨随风若雾横平地尺为天下瑞日光玉洁更多情
　　片月窥檐水浸氷松梢梅影共崚嶒数声猿啸呦呦鹿拨尽隂河挂壁灯
　　春思【案此诗六首其一见七言律】
　　报答春愁有醉乡老懐那复得刚肠门前一涧桃争发不分天红腻水光
　　今年能得几朝晴风雨消磨一半春野路溪亭却自好惜芳定可属词人
　　李已青白桃正红幽人贫病憔悴容曳履过涧试萧散不知燕麦摇春风
　　平湖波暖花宜晴故园夣断蝴蝶轻小楼行藏一徙诗与此春俱眼明
　　恼我繁华满眼时燕子初来雁初归浮名自绊此身尔数日晴色花欲飞
　　惜春
　　莫把裴惜春意强寻杯酒度芳时留连邻曲多交旧怅望他乡有所思
　　踯躅辛夷非有谓蔷薇芍药欲奚为杨花侧畔楼防少一水聨桥映短篱
　　春吟
　　叶叶枝头緑未深花犹自间园林醺酣要是都非饮兴元非不是吟
　　花影欹灯上小窓夣回香篆有残缸当年何事成诸葛万物无情缭老庞
　　歳歳逄春不自持诗成酒去必归迟而今向花边醉只拾荆薪撰早炊
　　野菜谁将满把归水蓊须长苖肥任他比竝膏粱味直底西山怨采薇
　　菜传新緑生时花簇轻黄碎小枝日下时看粉蝴蝶背人惊鬬忽参差
　　三月下旬药局书
　　一官受代始知闲常恨家林未得还自是为温饱计清时谁不防朝班
　　一官受代始知闲尽日髙眠醉夣间试买扁舟归便得湖横呉越有青山
　　闭门
　　闭门终日不常开山雪林霜已自来收敛身心过残歳纸窓深处坐堆
　　傍檐禽鸟莫惊猜飞去多时忽不来只恐他人相弹射我无机械合徘徊
　　鸱张何用吓鹓雏此态人间未必无綀实梧桐非腐防庄生惠子岂其徒
　　感兴十首
　　迎时上下本谋身身老难禁物态新到得朱金为我乐却嫌人笑我知津
　　其谁不欲上云霄晚节当【原缺】事事髙赢得书多垂后学归来赍志亦徒劳
　　我本何为也自休靠他寜不畧廻头徒夸扇枕黄香好肯道悲秋宋玉愁
　　社防城狐何代无乗时应也用工夫而今又有依慿者辛苦从前作世儒
　　一生精力尽于诗诗到成时不自持脱着衣冠对神武婆娑空复羡诸儿
　　肝胆轮囷本致君衡山一片尚愁云可备卹典埋归骨好爵翻令及后昆
　　百尺竿头寸歩难从前血指漫旁观收来放去由谁做底事随人百様般
　　壮志情知已不多便鹰扬去盍如何凄凉两眼西风里犹尔留连作好歌
　　得宠常疑失宠成难复念前时螳蜋鸣蛭争先后何意防庄亦论之
　　赤县神州乆陆沈宣和遗恨莫追寻饶渠熟客资谈柄须有夫差报越心
　　杂兴
　　常苦灵山暑气昏澹云踈雨洗乾坤溪南只许闲人看紫障青崖静吐吞
　　书帙侵窓竹数竿晚留晴影上青攒不禁滴尽潇潇叶时拂踈风雨未干
　　润色初分岚影飘细看莽莽近迢迢山楹川观谁能到禽鸟飞鸣亦自骄
　　经雨髙林月出云一天凉净白纷纷道人打叠身心处泥饮行吟不乱羣
　　大笑花开只自藏垂头叶防自芬芳天生杨震今清白常具人间一种香
　　檐卜生成净洁花愈幽深处愈多葩肯教肉眼凡夫见寜可移栽释老家
　　晚兴【案诗二首其一首见五古】
　　谁为喧卑莫赋诗几年山涧乆安之区区守禄才糊口尽觉肥甘盛一时
　　偶成
　　春风时弄闲花草满面纡余气自和行过小亭因坐乆却惊啼鸟一声多
　　连隂却喜社能晴雨淡桃花满涧生几树正依流水上晓风吹动日华明
　　山上行还山下行草随幽迳不知名青春自是多情思梅叶隂隂已半成
　　又
　　世间荣辱最愁人荏苒年光老逼身莫笑区区有仙佛识心见性养精神
　　招之不来麾不去不动声色泰山措拙于用大无所容枵然魏王五石瓠
　　梅黄雨细柳花风浑在莺啼燕语中流水髙山元不恶短篱破屋为无穷
　　坐幽窓静炷香却疑身与世相忘红深一树榴花緑嫩数枝支子芳
　　舒啸闲平理乱心古来贤逹几升沉只宜一唱紫芝曲不用三思梁甫吟
　　病余倦甚唯思睡醉里欢来拟欲颠饮罢空山身老矣夣囬清暑意翛然
　　又
　　非闲静不可作诗非老焉能读书开巻空山照华髪吟编荒径入吾庐
　　明日再题
　　周防于世不闗渠合把尘劳日以疎半夜雨声惊客枕一身禅榻夣蘧蘧
　　戱书
　　乱拖防士伴噇酒硬捉闲僧听做诗后句不来瓶已罄月凉山静角巾欹
　　午坐
　　晴初小院窓半开堦下草色侵莓苔清风徐徐木隂寂禽鸟自鸣时自来
　　家家蚕事采桑归蠒箔才收又整机辛苦一春成绢后村农谁是着新衣
　　偶兴
　　徃来邻并岁年深老稚空忙庆吊心羙恶衰荣消长事又须着眼一沉吟
　　胶胶扰扰复悠悠多少迷情不掉头利者笑名名笑利日前身后欲何谋
　　东南呉蜀大江横西北闗河几战争智者不愚愚者智到头分合世难平
　　深谷荒虚人迹稀无风黄落自横飞败篱东畔板桥断时有邻家负水归
　　杂题
　　屋前巷北苦稚子木斗煮熟撮数卖腐儒食饱可奈何寒夜拥炉亦可嘬
　　黒豆硬炒不贵发败纸裹之良自多纸窓坐睡时欠伸冷手觧包慢挼挲
　　瓶粟欲罄败絮少三咽玉池吾养是中止可浣便腹世运宻移空推迁
　　四明所修传灯録谁以印将塞吾目凌晨万境不到处佛见法见空逐逐
　　人之二帝三王道加之孔孟杂佛老存心养性以事天五伯秦汉诚草草
　　著书谈俱一偏柳和伊任孔大全禹稷顔回乃同道出处得防醒醉眠
　　雪窓兀坐
　　霜收余蔼沥檐水雪屋云窓日气升旋拨地炉看宿火软蒲团坐几深凭
　　雨中山台夜坐
　　桃李春风又一年老来何事不陶然晚檐莫听垂垂雨断送流芳到酒边
　　月夜楼居
　　弥漫寒气月防明近觉风声逺市声不恨浮沉人海底楼居闲自得心清
　　二十九日早歩
　　行行行过水东头路窄因而缓慢逰草木华滋翻宿雨山凉尤觉是新秋
　　午歩
　　养花天气半隂晴啼鸟水边三四声逰人徃来莫漫赏多少古今风物情
　　晚歩
　　槐叶已飞无夏緑桃花新种待春红千山仅绕千家聚一水全依一迳通
　　舟中晓咏
　　薫风犹见杜鹃啼淛水东逰复自西涧上有泉泉上竹玉为山底是氷溪
　　桂棹蒲防日未西鹊声莺语鹁鸠啼满溪緑水岸边急一片白云山半齐
　　过玉山同昌甫宿歳寒轩感怆不已
　　鹭鸶林到岁寒轩屈指如今十六年当日玉虹桥未有山川祗是旧山川
　　小憇成季书室
　　已喜青山在眼前午隂佳树更清圆枕书闲与寻幽夣洗尽京尘意洒然
　　徐子融送至石井因宿竹溪
　　山行明月歩霜华半醉防吟意更嘉记取鹅湖山下路夜深投宿野人家
　　病
　　病无情绪惰吟诗笔砚空存兴已非满眼緑隂春树老小窓初日动晴晖
　　僧
　　露寒风敛山余霭虚净曲通僧一窓我不占闲谁避俗菊花时有枫江
　　午
　　午窓寒日听松风散髪梳头睡眼中情话堂深书帙满老身何地不从容
　　夜长
　　夜长残雪小楼中拥被闲思又一冬灯影易昏炉渐冷只消斜月五更钟
　　书灯
　　书灯霜夜冷清清不信觕官傍帝廷老把身心欲何用山居此味饱曽经
　　午睡期思书堂
　　所谓伊人天一方园枝新好东窓八表蒙蒙忽时雨不知平陆已成江
　　读书
　　牕明晴日小楼居静坐闲翻案上书理路渐通文向熟试将回向此心初
　　冷寻
　　冷寻杯酒涤书痴半盏防醺又到诗门外屡成三尺雪茫茫眇眇欲何之
　　晚唐体
　　一撮新愁放眉小庭踈树晩凉低牵牛织女明河外纵有诗成无处题
　　灌园
　　搰搰谁知旧汉隂桔橰何待此机心溪南上郭邱园地应笑防庄着语深
　　十二日灌园
　　桑防未移山照晩曲塘横岸小轩窓不知秋思今多少嵓桂芙蓉开酒缸
　　秋髙山静一檐月只许清光醉老身蓬藋之间见花竹灌园休説汉隂人
　　修园
　　旋买荆条防短篱更般沙土补长堤闲来也有无穷事且看青山横杖藜
　　书懐
　　老身闲淡复何求常喜禅门举话头试问红尘未归客渭清泾浊肯同流
　　闲咏
　　闲咏遗言理素琴晚风吹树雨愔愔山空断岸无来辙未必沙鸥识此心
　　影瘦
　　秋凉于人事何悲可怜宋玉在其时登山临水西风急赢得新凉入我诗
　　懐人
　　北客如今可奈何更看清奏入云和东平东里应无恙吴楚年深白髪多
　　人难
　　人难防合易暌离更把言谈着在诗君去南丰我南涧其间不待两相知
　　五更
　　五更人物遽喧呼不信清湖逆旅居齿髪如斯吾老矣一身蝴蝶梦蘧蘧
　　五更朝谒之声盈耳
　　十载山居夜寂寥蓬门雨打雪萧萧何曽听得人喝走齐趋鬬逞侥





　　钦定四库全书
　　涧泉集巻十七　　　　　　宋　韩淲　撰七言絶句
　　慈福太后生辰圣驾同中宫过北内上寿至晚銮仗方囘观者无不仰赞庆礼四朝之尊也【按此诗二首其一见五律】
　　南渡衣冠近百年四朝安稳在呉天斯民何幸归仁寿咸戴慈仪五福全
　　次赵将春日韵
　　立尽花隂把一枝风流元自不如痴锦笺欲写相思字谁记伤春病酒时
　　楼倚斜阳十二栏重重烟水更关山旧家心事浑如梦千尺游丝燕外闲
　　杨栁溪头绿万条碧云相对是衡春风但欲随波面桧楫松舟不用篙
　　浅白殷红发嫩葩一年春事一番花几囘带露和烟看不信诗情未有涯
　　和周次公韵
　　老于流俗尚何顔欢喜新凉得此闲政自可人诗更好毎逢觞酌不知还
　　武夷仙客话尊前转觉相忘失醉眠诗眼文心既如许古今才调岂徒然
　　和黄子功壁间伯次公韵
　　天地一息大鹏风未信逍遥尺鷃同彼此衰荣无定在人生元自不匆匆
　　转觉心情事事疎题诗常是懒能书相将又见西风起尚喜携琴到处居
　　和赵路分
　　雪云寒事正多风诗与山隂兴颇同万境纵陈浑不理老身只是愿时丰
　　又和赵路分韵
　　萱芽争出栁眉舒积雪霜凝未尽除一阵暖风殊着莫傍人啼鸟亦忻如
　　小桥晴步正徐徐谁把诗笺满意书且读且思归且叹山林邱壑我隣居
　　昌甫寄二絶和韵答之
　　只宜树蕙与滋兰二月顚风作社寒岸栁岂无舒叶者山梅空有落花看
　　雨絶遥遥何许吟一封得得乃斯寻直教宛转生新意徒益凄凉老旧心
　　和韵
　　珍重骚人和言句玉缸眞若映瓷甖海棠红防春风里更约相从酒数行
　　春来常苦少晴阳纵有幽花未肯芳不是骚人催唤醒暖风迟日也无香
　　和昌甫
　　水南上郭荒凉甚犹有西轩两首诗沙草犊鸥眠动处当时识赏孰能追【草黄眠失犊石白动知鸥尹大谏西轩诗】
　　涧曲山隈借竹轩轩虽非旧有前言断碑零落犹能打此意微茫仅复存【尹谏议有借竹轩记】
　　人言君方君但方吕诗尤足照僧房只今尹记畴能问我辈怀贤未可忘【吕居仁舍人为尹谏议作方斋诗尹自为记】
　　才见云游人打包何时月下把门敲相思白髪空千丈坐对烟林滴露梢
　　行欲方而智欲圆河东车说已居前先方之喻斯为美只恐圆成又不便【先方之喻尹记方斋语也】
　　鲁解元以坡语空山无人水流花开为诗和韵
　　溪山淡淡复溶溶老觉身闲百念空谁把清诗相触拨又随吟啸醉春风
　　人之老去须甘老天以闲来莫厌闲满树梅开和玉雪门前流水响空山
　　横斜清浅暗香动时把心情百様摹忽忆西湖林处士此风应笑古来无
　　车尘不到世氛逺野水闲花景最新泛泛空明知我独故将流影巧随人
　　不须更着前村里且傍衡门看流水无人涂路横古今吹尽梅花又梅子
　　闲収神观与天游坐断空山百不留只许梅花恣开落春归幽涧水风流
　　水流活活水桥斜清浸梅梢岸底花自与空门了絶肯随游冶入芳华
　　岁寒草木竞黄落春到空山梅自开一任门无车马到香飞流水涧中来
　　和昌甫
　　行尽田家与酒家书窻薝卜见新花风流一老来何处不许闲人作话夸
　　云绕蹊间水满豅豅中来徃少能同溪头系得扁舟在更约乗流载短篷
　　和昌甫竹句
　　竹隐泠泠屋数椽做成清尚得如然山村底处无丛薄我独因人以赋焉
　　章泉兄弟旧新庐子舍高低不逺欤篱槿池莲映林竹欵门犹是可容余
　　城郭虽多总不如瑞峰山净竹应舒纷挐肉食红尘缓步那言可当车
　　僧寺本来能脱俗水南逼市漫成竿台喧地汚要除扫禅月当年眞可安
　　絶岸防流翠碧洲烟枝露叶落还抽输他荒阔无人管拟待烦君一笔収
　　山囿遥遥合世官事嗟成徃尚何观新知益比故知少纵有竹林无复欢
　　苍筤亭种千竿竹三十年前此地家野水纵横旧时涧客来犹得共瓜茶
　　次韵缪教授
　　山花忍作寿阳妆且着胭脂入艳阳细雨春风谁防得溪桥空自落幽香
　　若无交友可忘年餽岁何由得酒泉不是骚人太多事定无家酿与吟篇
　　和教授诗
　　边韶经笥任嘲眠底用囘澜障百川系马堂阶官独冷秋来应喜雨公田
　　暑天常欲踏层氷未雨低垂气不胜田里三农那可旱闾阎万灶信如烹
　　诗筒剥啄入幽扉到手令人喜欲飞多谢清骚涤尘虑不惟高泽救时饥
　　三曾三孔乆凄凉百世空闻书传香人物江西初未逺定寻坠绪接茫茫
　　学海波翻笔底寛逢辰当不负巍冠只今得句因时雨才思何妨若涌湍
　　示可然叟
　　水声流出白云洞正是楚天秋雨时应过严陵滩下去清风波面一丝知
　　徃来常爱白龙洞困借僧窻竹榻眠几许客尘烦恼病为渠泉石弄风烟
　　和韵
　　不是伤春着句迟似醒犹困欲晴时从他野草闲花见已自雄蜂雌蝶知
　　酴醿一架暖争开投老看花得几囘兴以芳时寻醉去诗从永日送香来
　　昌甫诗以杨朴契断送头皮语说病亦昌甫郑州乡里人也次韵朴自号东里遗民
　　契东里一遗民落拓顚狂混俗人自是本朝全盛际至今拈起话常新
　　示疾炎凉合问之头皮老去记谁诗杨妻有句留千古笑倒黄州举此时
　　昌甫以诗送香任尚书任和答且辱见及次韵昌甫不必寄尚书也
　　夏衣轻体凉絺绤忘却御冬寻敝襦且玩章泉香与句闲来服用更何须
　　交情到老终难已此味平生毕竟浓逺近行藏两相望湖山应自白云封
　　次韵潘德久舍人七月廿一夜喜雨五絶
　　钱湖苦人不眠下塘水澁流防防云奔雨骤忽到晓便有小舟来闸边
　　雨云低水夜微明隐隐临平山上青荷花菱叶不自已摇动湿风时乱萤
　　客中倚楼秋思觉人静石罅促织鸣未知我诗能吟否三更起坐牀不平
　　补陁净圣有许事用作霖雨谈笑中天竺山高湖水满去来何地不圆通
　　转庵老子又多能意气少年夸五陵自到玉皇香案侧退朝犹不废吟灯
　　赠余之任
　　记得青岩载酒时僧窻吹雨夜檐低如今共踏南豅路却说青岩看木犀
　　赠杰宿之
　　山林春雪未花开生日何情近酒杯似醉似醒方鹘突上人剥啄带茶来
　　赠向亲
　　大耐人家旧相门共嗟北路尚堪论载披留别知已叙此意寥寥属耳孙【文简公有留别知已叙】
　　次韵子功赠王玉山
　　要知爵服人人别不信歌个个同指防苕溪归棹逺西风吹梦藕花中
　　翻云覆雨功名事到底谁称一世雄邂逅酒杯还小醉强酬诗句苦难工
　　赠呉子似
　　喜君常诵介庵诗此老流风百世知摸索期思长短句象山如在更沙随
　　渐老方知欠徃还等闲萧寺得同盘吕曾旧事今如梦且上南山横碧看
　　除夕次韵郑司理
　　飞腾暮景惜流光至后年前日渐长绕屋雨声无借在海山尤带北风凉
　　家林何在梦魂飞闭阁焚香醉似泥火冷灯青推枕坐幽怀无处覔诗题
　　年年以酒浇残腊日日为诗作好春涧水渐生梅正发鸟啼人语亦清新
　　里巷欢呼争爆竹田庐围坐亦然萁寒更不觉鸡三唱可惜心情不赋诗
　　流传风俗岂无因栢叶椒花意已驯騃女痴儿何所试牵衣踏地只争春
　　夜窻松月旧家风宦海飘流鞅掌中但觉年年添一岁不知齿豁与头童
　　次韵山水便面绍之所作
　　春风绿徧林间木想见晴岚扑闲屋山人琴剑未归来知谁把我残书读
　　次韵成季道中
　　逺如无际近纷然一棹呉波入楚天水面如尘开又合晩来寒日见山烟
　　九日次韵次公
　　水南着我登高处风急山篱带薄云从昔骚人爱重九防鸿天际有遗音
　　纷纷下视三家市人物悲欢逐年岁吾侪秃髪帽檐斜不见黄花也须醉
　　昌甫诗来言九日是悼亡之日因答和及紫芝是日过城下
　　玉山何许两峰高不特云藏雾亦韬可惜敝庐城郭浅心蓬徒使目还蒿
　　紫芝九日上杭都溪馆经从说大苏摇落风霜为搔首病余眞是我非夫
　　佳辰人物本难俱事事虽非景不殊君既悼亡应感旧细看那复嗅茱萸
　　黄落山川亦变衰平生高李吹台诗秋来季月谿南路独徃空歌宋玉悲
　　九日范伯升惠诗连伯玉丈有和句皆道先公平昔登高事感而次韵
　　诗来增我思亲念愁对秋山气象高糁糁黄花惊节物东篱徒有鬓萧骚
　　尘土装怀不可论伤心夏清与冬温西风南涧萧萧竹犹有范翁时到门
　　次韵昌甫所赋癞可瘦权且言去岁到白鹿洞
　　踏雪寻僧已是诗更将书册试同披名高直隐江西社五字非君孰和斯
　　当年权可气横秋此日匡山亦雪不莫恨禅牀人寂寂可论书院鹿呦呦
　　李季章叅政寄近作絶句次韵答之
　　谁家绿展窻前叶何物清成池上花叹息陶斯为模写要须随兴寄无涯
　　华髪差差从满顚形神才释自蹁跹角巾东路浑常事便驾柴车亦可怜
　　秋深剰有十分凉好理平生书传香见说江西多胜士吟成风雨近重阳
　　得将胶扰一身藏呉是他乡蜀故乡从昔衰荣无定在山林钟鼎两俱长
　　襌门底用金仙偈道室空多玉笈书知我者希斯我贵身心如此可踟躇
　　家食何如禄万钟梦囘珂辔响玲珑书生习气初无恙只怕勲名不贷公
　　次韵张令郊行
　　连朝晴日破层隂下泽翩翩兴愈深水际风翻沽酒斾静看飞鸟过平林
　　不须万里羡侯封且把千诗一抚松野步何人知此意仙家寒露湿芙蓉
　　寻诗得酒坐闲亭秋到骚人独用情犹有黄花看着眼悠然风味忆渊明
　　鬓丝禅榻纸窻西栢子烟中落景迟莫问少年涂抹事病余那复解题诗
　　薄寒侵晓露华明不信人间有许清行遍西郊草堂外老怀浑不负秋晴
　　元立留诗二首因次韵
　　少下归帆上石梯高风虽在后人迷倦怀冷坐客星阁烟雨漫山覔旧题
　　孟郊有句防愁端墨妙犹能待我看试问新秋能几日栏干一叶已吹寒
　　文叔楼居次韵戏之
　　行藏知在倚楼间雨际烟峦接九关着脚既高心自逺问言何似岳前山【文叔尝隐衡岳】
　　楼外新绿成隂片月已上
　　隔帘花过叶初青一段清和倚画屏已是春风生昼寂小楼新月更亭亭
　　次韵郭中
　　常恐尘埃满面顔水边门戸喜常关苍筤亭上南屏下天遣幽人入座前
　　次韵
　　菊花开处即重阳常忆苏仙共酒觞霜后撷香尤可玩唤囘佳致有篇章
　　次韵
　　秋到黄花强自寛琴堂犹得徃来闲世情原与诗情背只许闲人老眼看
　　道爱堂深风满林一由华髪半欺簪主人记取从容意三客无他只苦吟
　　次韵周次公五日
　　溪头拍浪鼓喧天惊动山翁一觉眠且喜和番征战息儿郎赢得鬬龙船
　　次韵周次公
　　高隐春山意颇浓眼明四海有无中慿谁唤取为时用横带东华醉软红
　　自觉頽然已白头尘尘何地不周流从渠胶扰蜗牛角连雨清寒正麦秋
　　次韵
　　山田喜雨厌晴霞想见污邪欲满车客里从今无贵米飰余赢得去煎茶
　　十日山头有雨云小楼凉意满纱巾清湖一带水常绿空映徃来行路人
　　青山常对我轩窻更有澄江作小堂今日尘埃无自奈且乗凉雨卧行牀
　　次韵昌甫
　　云白天青怀玉山森如束笋杳难攀章泉章丘不百里是二士者居其间
　　云白天青怀玉山应眞留影与僧闲安得务农息战鬬老身长子从鬓斑
　　二十二日次韵徐子融所寄
　　近年交友已相安只要山林保岁寒珍重茅斋徐处士有诗犹许寄来看
　　次韵刘解元
　　天寒岁晩山黄落只拟西湖可探梅霜重雪深浑不管一枝青浅为谁开
　　和推官
　　雨余千里得安眠凉翼条苗绿满川郡幕有贤时自熟不劳水利问农田
　　文字工夫胜镂氷眼边犹信耳边声暗中摸索曹刘在尝鼎酸咸不待烹
　　乗凉一雨过城扉促膝应看玉屑飞名下无虚眞雅士清谈可饱弗忧饥
　　云连山色晚青苍雨激平畴土气香清入断畦才汩没黄流别港又弥茫
　　得诗得雨百忧寛散髪林间乆不冠读尽名章转搔首静看檐溜落惊湍
　　次韵呉推官
　　樟下临岐树色分风沙吹日暗车尘寻思何地无幽兴不在山林只在人
　　投老寛闲寂寞滨将身隐兮又何文暂时相商相徴逐留与江东日暮云
　　一片溪流一片山世氛元自不相关松溪直上山头洞僧亦何能识我闲
　　因酒从容意已仙白沙翠竹记同船停杯更在斜阳外此话他年尽可传
　　十日之间我欲囘仍于眞隐一尊开东游西泛多情致应喜其间得句来
　　次韵昌甫并帖斯逺五首
　　一亭寒美老弥明闲里经春自喜晴拄杖披衣随处歇有时应觉意和平
　　求田问舍可成家拥鼻东山又有涯今古经营几人物辋川图画玉川茶
　　经年归住水南山满眼高林猿鸟攀尽日无人开竹牗有时呼仆扫松关
　　遯于荒野乃闲人胶扰其谁不染尘乗兴相过事幽讨从来高防祗荀陈
　　暖翠浮岚不可摹画师徒自费区区吟边若解収拾得始信丹青一笔无
　　次韵蹈中见寄
　　山中石涧正氷冷愁絶江梅满树花王节随晴尚能句幽怀无复怨年华
　　次韵施仲益
　　风月斋前嵓桂开细吹流影两优哉主人定自相料理那有工夫问客来
　　尽以清才一笔収是中宜夏复宜秋章泉水老唱和汝长望我心生许愁
　　空斋秋净尚何须梦草池塘句欲敷风雨对牀元不恶更看春霁画江图
　　次韵仲至
　　怕向帝城寻子公官余且自策闲功若论杜集黄陈事我爱东平巩睡翁
　　仲至早入局有诗次韵因亦自述并谢外日留酌
　　驰道人行响动雷五更推枕重徘徊归家细咏朝阳句不记曾经省宿来
　　持蟹重倾酒一杯晩钟寒色共徘徊近年得此于人少公不招呼我亦来
　　次韵管尉见赠
　　相逢一笑淛江滨朝市谁云喜脱身指防乡关有滋味诗来尤足洗缁尘
　　次韵
　　诗可寻时酒可呼幽闲何事却关渠更烦一枕邯郸梦若辈营营未必如
　　幽讨荒寻本不艰强生支节在其间请君认取朋从意风雨何如做澁悭
　　次韵斯逺五首
　　人生烟灭等飞灰满眼吹香总是梅不道诗来能解此得徘徊处且徘徊
　　遥遥山囿井泉傍花气蜂翻蝶作狂一阵晩风相着莫剰题幽句未全亡
　　老梅如对古衣冠一防浮华了不干横隔片烟宜画取萧萧休待雨声寒
　　涧边亦有树空明尽日吟哦状不成忽得好诗天外至扶摇如跨九霄程
　　开恍如斯落更新寻香逐色转精神直须一夜风吹尽到底孤标不负人
　　十五日将入章泉上饶有句次韵
　　诸贤送我入章泉问讯泉头不老仙更把一杯同醉倒闲忙出处本忻然
　　次韵昌甫达夫斯逺子功
　　日月推迁事转新百年同尽草栖尘纷纷遮莫相欺得一首闲诗且送春
　　青山好处杜鹃知芳草离离正绿滋我已顚狂无借在又随名胜学题诗
　　南池风物尽可翫常记春时踏雨行一自花飞栁叶暗不知贴贴莲荷生
　　次韵
　　常笑空山草木繁萧萧栢偃与松蟠有来领畧东风里便觉鸥盟转不寒
　　自是伊人得寳书兴酣聊顾我闲躯世间臭味初何似玉雪胸怀咳唾珠
　　东望水心生海云谁云孔氏是知津其为名世元多少到处非干欠士民
　　小轩何物伴吾幽老眼粗官畏得秋片段白云吹作雨又看新叶上牵牛
　　次韵昌甫所寄
　　南礲山里寄梅诗谁信寒花野外迟幽处折来我无爱春风已是隔年期
　　经行宛转动吟肠想见箯舆自撷芳芳亦于斯知句好人应借彼发花香
　　奴人满把和诗到城市林园未放时分饷治中君得句载酬泉上我非诗
　　次韵孙耿诗三絶并寄谢
　　钱塘都会正明春和气祥风动八垠当殿牙牌报班到玉阶方寸引贤人
　　江浙都来得几程风潮声里是樟亭春膏又动一犂雨华髪相看眼自青
　　鸡笼隐隐富春山犹有孙郎作许闲失喜流传和三絶暗中摸索得窥斑
　　十二日次韵昌甫
　　苦觉今春雨易晴蚕忙颇早麦垂成周遭两县相望地不但归田望岁情
　　纷纷寺观占溪南不是瞿昙即老何有闲人更周孔况兼巷语鬬街谈
　　次韵潘德乆
　　晩风湖面看渔钩尽日相欢得胜游题罢新诗倚兰棹一天斜照总宜楼
　　次韵董景先
　　氷玉胷怀隔几尘下帷犹复擅诗声人间是处堪娯意南北两山湖水清
　　漠漠春从沙际归野梅官栁杜陵知风和弄影生香处常记幽闲小醉时
　　心情虽在语皆非强写春风不似诗一雨小楼烟淡淡满山斜日树离离
　　次韵周次公
　　老怀风雪徃来时山与溪皆合赋诗又是梅花苦无绪喜闻七字满篇竒
　　次韵景瑜
　　春山岁晚成良集不但杯中酒圣贤一局棋声转歌扇醉和归梦入梅边
　　放身沧海畏人知除却梅花未欠诗醉固浑涵醒更爽我生何特不儿嬉
　　幽深挈杖信偏宜更酌新词翡翠巵带郭路随寒水断雪松云竹见藩篱
　　次韵
　　风竹雪花建檐瓴只道愁霖耳畔鸣破晓起来林影动一山禽鸟已春声
　　纸窻平旦欲熹微数挽顚之任短衣只恐有诗无落句雪车氷柱古来稀
　　北邙新旧只累累何惜心怀不醉归是处人家作寒食海棠初发杏花飞
　　破晓鸣钲催彩舫近昏吹笛认旗亭诗人也作聫翩去只此游人眼觉醒
　　太湖浸苏台云白天青万里开莫道呉中非乐土南人多是北人来
　　次韵仲至腊梅水仙
　　吾家同出郓州梁冷落江南各一房梅下水仙京洛种吟成应话故园香【元唱谓水仙种于梅下乃京洛旧根】
　　次韵绍之
　　风送潮囘沙地干船头山色自相看鳯城囘首三年梦一笑新秋转薄寒
　　次韵彦章三首
　　三篇怀友赋新诗浑是经书有德辞须信胷中本泾渭交游不为俗推移
　　展转寻思读此诗情文俱尽见于辞为公行坐沈吟乆不觉牀间日影移
　　恨无佳句答情诗搔首如何措一辞知道春风动归思篮舆山路想频移
　　次韵昌父十首
　　休论玉蘂发唐昌入眼何能易比量晓露未収寒露下无风亦自有幽香
　　风前月底尽幽通影落香濡杖履中几度吟来吟不尽但知老树更穹窿
　　未开宜雨落宜烟只占山岩已自贤白石中间写泉水何须物外覔花仙
　　能与幽芳作主人西风吹净世间尘接防欹倒寻诗处应在章泉泉水滨
　　城中有客占林园应据枯桐入梦魂秋日肯忘东里赵年时曾醉永嘉潘
　　雕零四海几人存一一皆为我所尊物色依然赋丛桂谁知潘鬓老儿孙
　　山回溪净气尤清落水声中反独荣日照月移俱可翫株株根畔古苔生
　　去岁西林湖寺中野僧曾与咏晴风一时潘盖姜同饮今日相望我秃翁
　　吟尽清诗花自开中秋宜共月徘徊京尘抖擞岚生润忘却年光过眼催
　　待以繁英荐夕餐分明书室是芝兰从来正色黄尤羡俗眼从他强爱丹
　　次韵伯
　　流转风光恨不迟伤风病酒只花知海棠红外梨稍白人倚栏干忆旧期
　　着意酬春得句迟闲愁未必故人知五更满院吹风雨急起成章与子期
　　次韵成季
　　夜如荒逺吠何频不觉京华旅食贫试拥残书对灯火门前应有徃来人
　　短桥平水树清深树外云生漠漠隂衣带冠緌半尘土少凭书几到诗情
　　有怀斯逺及施仲益次章丘韵
　　其后凄然忍寄诗寄之谁复读于斯章丘木落风月冷手泽应须留与儿【斯逺号章丘子仲益有风月轩】
　　次韵二首
　　从前常怪复然入手清诗且剪裁拟待高楼同问月一关新禁莫能来
　　有怀佳伴毎忻然岁晩相看不待言应笑老身山涧曲年年炙背只晴暄
　　次韵昌甫
　　未成雪片渔簔句空对梅花铁石肠穷巷萧条人独卧暮云零落鴈分行
　　二十五日昌甫斋中徐倅送酒因次韵共答
　　山中正苦风雨夕送酒白衣何处来洗盏开尝醒复醉翠微堂上若人哉
　　东游西泛秋凉后深宻正寻苔竹家一段风流谁逺饷诗清应为煮芽茶
　　次韵
　　指防苍茫句欲成山中滋味水边情须臾数防黄昏雨更看弄云微月生
　　晴霭分明是画成淡容轻态最关情鸟声不尽蝉声起花影才収竹影生
　　雨熟西畴万寳成新凉歌吹见人情田家老瓦盆应在打谷归来酒兴生
　　青入灵山玉削成羣峰罗列有心情眼明忽巻城雨风定白云浓淡生
　　桂树团团翠簇成凉天佳月九秋情根濡宿雨枝头润细蘂传芳分外生
　　正月十八日云林用旧韵
　　竹枝梅蘂映松林不是年年着意深君有清尊可无醉春晴赢得看花隂
　　次韵醮筵所书
　　造物于人大有功昭昭在上是穹洞章定奏长生箓勿药诚从一念通
　　徐和卿小楼
　　满窻风叶送新凉人在红尘巷里藏午坐岸巾初睡足更呼茶椀净烧香
　　次韵昌甫论菊之结盘者无眞意
　　丛生闲得把檀栾岂待修治结束看笑倒街头夸卖者陶家眞意已摧残
　　秋来何物伴吾眞药菊甘香最可珍见说缭潭人不老肯随杂色鬬时新
　　题丁使君浮香亭尝招饮继有三絶次韵谢之
　　报政氷溪岁晩时清心余韵忽横枝仙坛观上陵阳子化鹤千年华表词
　　雪后园林春已来亭前花为醉翁开暗香一阵知多少徐步凌风索笑杯
　　名高二相虽陈迹犹是官梅玉雪风吟到金华侍臣语不妨包括锦囊中
　　次韵王寺簿所和昌甫句
　　常恨春浓不赋诗诗成却怪得春迟春风漫蹑登山屐兴入青春若素期
　　君侯锦绣作肝肠句到江梅韵更芳自要逢花试陶写从教弄影与吹香
　　雅志东山事事宜爱闲幽讨过桥时世间儿女那能识一段风流总是诗
　　次韵宋倅所和
　　经年来徃诵公诗眼底虚名莫问迟既见梅开且哦句岁寒风度与心期
　　清愁花恼苦无觞涧谷空吟野树芳不分水流烟湿处腊前年后扑人香
　　雨収风外起晴丝满地飘零积雪时知道传呼有旌斾行春无处着清诗
　　蕙斛赠赵倅次韵谢其所赋
　　层华旖旎正关春正苦无诗与写眞持送平分风月手果题香草属幽人
　　光风转处影摇春寂寂茅檐自养眞痛饮读骚纕且纫应言憔悴昔何人
　　赵倅又和一絶许予过当再以前韵呈之
　　健笔幽葩总是春非公高韵孰全眞要知草野多凡卉不过桐门无此人
　　和李倅
　　菊花虽已过重阳犹有余英可荐觞黄白浅深知几种要闻高论试平章
　　将到章泉水赵成甫寄三絶来
　　共宿施村一夜霜晓扶舆去路犹长如今又到章泉水凖拟诗家旧债偿
　　襄阳耆旧今谁记秖有厐公在鹿门白髪江南两兄弟瑞峰山翠锁深村
　　新居曾写碑千字更觉闲情入老严珍重主人留食炙摩挲贞石我何亷
　　戏柬德乆
　　天与诗人月一轮楼高偏照镜中尘夜凉翠袖翩翩处应问行藏独倚身
　　余伯过南剑兼寄郑伯明
　　南剑溪头黯淡滩山城五月水声寒凝香应更解悬榻席上郑防同此懽
　　徃来涂路武夷边无复人寻九曲船我老君囘向何许故情前梦只依然
　　器逺寄近诗季章兄弟唱和蟇頥江梅术皆其所也因题二絶寄答盖曹李同榜
　　蟇頥江水小罗浮梅术花时踏雪游五字七吟天一角东南何处是皇州
　　三人唱第记曾看徃事流云话亦难蜀道有诗犹寄我才情何不溺儒冠
　　用昌甫寄晁于潜诗韵寄之
　　相望于潜信宿中为吟赵句忆坡翁如今文物依然在賸欲褰裳一笑同
　　麈尾缘尘已一年北关门外夜行船萧萧秃髪深秋影心徃形留只慨然
　　新凉吹到数行书香入岩花麝不如知我京华老无力满壶清酒载勤渠
　　寄文叔
　　繁隂清影下黄鹂想见虚堂昼寂时试拨吏文危膝坐篆香无与细风吹
　　新辟书帏定自如眼前纷列不关渠陶公楮大从容处酒薄囊悭还饭蔬
　　雨防风生涧水鸣倦扶藜杖看山行故人正在干封邑何日唤之来耦耕
　　二十二日东阜寄南团闻待两夕而囘
　　南团知道过干封得得村来语笑同急雨顚风惭宿约能留两夕见清风
　　相望春时又两年深居山舍想幽便故人生死惊零落排遣寻歌付酒边【临归从邑借妓一饭而行】
　　寄呉子似
　　云锦溪头玉石村白苹风起浪花痕何时载酒寻诗去醉弄扁舟倚树根
　　书寄牛孙
　　含笑花开寄一枝要来山里伴清诗儿曹识取香浓处全似人家酒熟时
　　寄抱朴君
　　曾约西林看木犀望穷云外只空归十年又见秋风好未觉幽芳一梦非
　　姜盖潘同看木犀故交零落竟何之如今花满西林树犹有无怀可寄诗【尧章希之德乆】
　　厯厯西林旧木犀何如萍际素秋时小楼曲角瓶簪处花恼香魂只自知
　　珪山主送兰笋寻十年前旧诗韵用以寄之
　　幽兰新笋为谁来想见山居一一栽春日迟迟风淡淡几番成竹几枝开
　　十年作别信多时失喜寻思得旧诗和韵且寻人寄与不同香味两相知
　　二月十七日寄朴翁
　　葛岭人家抱朴翁莺啼燕语正东风帝城只在湖边畔都付伤春病酒中
　　南屏山下小园东便做迁居也不同昨日晴和今日雨幽怀何地不春风
　　走笔答上饶
　　闲花羞对去年丛君正青春我秃翁夜来一阵催花雨二十四番花信风
　　答赋赵路分
　　麦气初生露气清晩风吹得杜防声山深尽自可萧散道是无情如有情
　　昌甫梦中有句和韵答寄
　　灵府清寒梦境开浑涵万状入诗来章泉此老闲拈出忽到窻前疑是梅
　　人是梅花梅是人似谈如见景常新花香直入人肌骨寤寐成香孰比伦
　　次韵留饮翼日诗来因次韵为答
　　熟醉春山许着身夜何其后转逡巡纵翻旧话拈新话未叹今人笑古人
　　姊丈携诸甥送至十里寺戏题壁间
　　薰风小寺驻征鞍不问人间行路难酒力渐添诗力徤芙蓉空自叠高寒
　　送客
　　吟到西湖诗更清路经严濑想舟行春风细雨潮囘处好泊徐村入帝城
　　荣宦重来十数年管深处百花天云飞咫尺璇霄去给札西清听奏篇
　　延陵有客正同僚千里相望意已消功业文章付杯酒孤山东畔问渔樵
　　送昌甫盖前晩独立涧上看桃花初开意思正适时见昌甫来也
　　涧头薄暮看桃花忽见高人来过家一酌扶藜村坞去夜清灯火思无涯
　　恨不追随到玉山笋舆吚轧可怡顔诗情酒兴复几许春在花光草色间
　　春来闲谈竟谁同啼鸟漫山弄暖风章泉水生野花发老眼古意唯此翁
　　送耿宣赞
　　西湖水月两峰高呉会东临日夜潮鳷鹊未央仙仗里眼明入阁上云霄
　　数年来徃于南鹿酒到诗成情转亲鹏翼喜君才得路春风更不话离情
　　停舟步月访春伯
　　一溪明月泛清深醉泊滩头篠径隂静夜蛙声鸣又歇砌蛩秋近已微吟
　　二十九日过朴翁
　　苏堤东畔南屏北忽有诗人横小楼杨栁已疎蒲稗晚旋酤寻蟹洗牢愁
　　过王伯是乃岐公孙也
　　小窻听雨看梅花人在江南旧相家不是岁阑情味别旧囘归路板桥斜
　　过邻家
　　饭余来访水东家竹树萧森蓼着花絶口不谈闲俗事只寻棋具看煎茶
　　过野趣
　　晚窻持酒对梅花山色吹寒入岁华氷水溪南南涧曲行吟闲过两三家
　　过余学正家
　　绿叶扶疎雨未花芙蓉窻院晚山斜清秋东郭门前路可醉可吟能几家
　　见成季昆仲
　　岁前三日到君家溪雾连山雨两涯香泛茶甘拥炉坐纸窻瓶水浸梅花
　　道中访何贡士
　　野路寻诗立马时骚人闲淡少人知霜华满地吹黄叶应有早梅开一枝
　　十九日囘涂与郑一矫首不能去
　　丛祠寒霭舞神鵶归路禾场日未斜囘望幽人在深隐山明红叶水明沙
　　离城过县访深幽不许凡人识路头暂得相看易相逺烟横云绕谓何求
　　行吟应更笑刘伶醉里云山传逸心华髪萧萧天广大岁寒碧色是松林
　　郑一送其母舅就禄临江因徃长沙
　　玉笥仙坛葛稚川古人何在岂徒然君行但作游山想不就丹砂也自贤
　　道林四絶初无恙何必骚词抵死吟我识輶车曾着记潇湘流尽碧波心
　　送成季【案此诗五首其二见七言律】
　　才见西来又见归子陵台下水烟霏停桡应为一囘首笑杀京尘满客衣
　　开岁春风我亦归雪云犹带雨霏霏不须别酒添乡思待上灵山同振衣
　　想见庭闱日望归好催帆影度山霏团栾共颂椒花处眞乐人间是防衣
　　闻少卫有行役
　　见说扁舟下彭蠡九江日落照庐山弟兄情话对牀夜应笑氷谿人更闲
　　官梅何似野梅好一任有诗能细论牧笛樵歌茶灶外几多北海只空樽
　　溪路邂逅傅骐骥之在所沽酒话别【案诗四首其一见七言古】
　　濯锦江头山四围游人爱山自忘归山光不为人转改冉冉绿雾黄叶飞
　　濯锦江头织锦家几多花草鬬矜夸无人识得他机杼伫立视之徒叹嗟
　　濯锦江头冬日晴水光山色傍人清我身偶闲来防步适有溪山能动情
　　劳去姬
　　香温寳鸭枕痕収眉黛空攅一防愁春尽絮飞留不住乐天犹自说风流
　　送野云孔链师囘永嘉
　　野云飞过玉溪云枉把清氛入世氛五十三参善知识伟哉犹说象山君
　　开元观近水心寺丹峤蒙鸿第几峰夜半醮坛星月冷珠藏学海睡骊龙
　　大涤洞赠朱道士【十八日】
　　玉室金堂世有人龙眠息鹤精神暑风吹起尘三丈城市出来闲采眞
　　赠杨相士
　　贤愚贵贱不相关风鉴如何着眼看三百年来旧宗社公卿将相满朝端
　　钱相士邂逅灵山阁
　　玉溪深处灵山阁一片云飞野鹤从人索相问穷通照破髑髅错不错
　　古来云海本茫茫见素谭总自藏挥手出门何处去华阳且道是仙乡
　　访杰师不値
　　老于交徃喜寻僧磵道微寒水未氷尽日应身何处供夜钟谁上佛前灯
　　雨晴过杰上人
　　闲身初不管隂晴雨即关门听瓦声今日溪边山雾卷僧坊赢得放身行
　　九日湖上寄铦师
　　湖上游船拨不开芙蓉十里锦新裁夜深风露非尘世惆怅无人月下来
　　寄杰上人
　　葡萄架叶雨苍凉经巻禅牀自一窻便做山僧休歇去也闻檐溜响淙淙
　　琴僧见过
　　山从昔有琴聪不但寻声指甲中一似少游闻复语几曾着眼送飞鸿
　　涧上秋深黄叶多素琴终日奏云和上人过我还休去一段风光可奈何
　　五月二十二日寻僧
　　踏归来睡涧泉更寻雪观碧云篇崎岖小径通僧路不管田干五月天
　　行徧灵岩与虎丘洞霄双径也闲游钱塘潮送钓台上投老心情却自由
　　旋汲清泠注石盆葡萄隂落砌苔痕道人坐乆茶尤好香净不繁萦小轩
　　次韵铦师壁间句四首
　　老僧有句逼隂何一字流传兴已多秋日湖山载尊酒试邀我辈与相过
　　檐外扶疎秋竹竿冷清清地碧团团四人话到离骚地却怪从前有个般
　　系船湖畔作山行物是人非几变更川畔何须问圆泽世间禅指即三生
　　禅家法眼本高寒不用机缘出世间一首清诗一盂饭静看南北两云山










　　钦定四库全书
　　涧泉集卷十八　　　　　　宋　韩淲　撰七言絶句
　　玩易
　　刚决柔爻是五阳一年春数此方强希夷只把临分画龙见于田意最长
　　太准易装为旅歴气推详阳夏时亲寡且从人事说艮离山火去何之
　　读归去来词
　　彭泽非缘懒折腰便如莲社也萧条经邱寻壑归来事醉眼兴亡日月飘
　　读唐韩文公和皇甫持正陆浑山火诗
　　神焦烂陆浑山皇甫与韩吟其间曲突徙薪城市事可怜焦土是咸关
　　题武夷所校丹经后
　　武夷山翁今已僊此书留与学长年丹砂夜就龙虎鼎后之读者心应然
　　题昌甫所录郭文诸人传后
　　兽鹿如斯为慨然使君犹入野人船游山失道今谁问姥翻知长史贤
　　昌甫示所藏淮海谪处州税官时诗草
　　雪云苔竹寒炉伴细展横看淮海诗静坐溪庵写经罢鱼豚收税更何为【用诗中语也】
　　昌甫诗编
　　昌甫诗编成甫题放翁文物海山知交情生死人谁识千古絶钟子期
　　读成季近诗慨然有懐诸人
　　近来诗句无人道犹得章泉与栗斋寂寂南豅霜雪里一枝梅蕊又能佳
　　因君却数旧过从南北东西路亦通孟达宣城何澹泊樟丘斯逺更丰融
　　梅山已谢小山老律调不同情不殊九日一尊潘德久相思相与是西湖
　　读昌甫诗
　　玉山高竝两峰寒向背稀稠画亦难一味清新无我爱遥看直北是长安
　　读半山诗
　　钟山投老漫寻诗幽草闲花水满陂步转暖风还尽日坐因凉雨独移时
　　青阳龙池僧索诗
　　老僧口边生白醭坐断诸方占幽独池中应有龙去来好为朝昏打斋粥
　　抄诗
　　更把诗来子细抄虚空界尽一丝毫楚人已往应刘逺难倩麻姑痒处
　　同昌甫观赵将所录厐白苹与其诸父兄诗
　　萧条壮客见王孙谁说中原旧相门今日行间为惆怅白苹洲上有吟魂
　　余伯持巩仲至三山诗巻来因借録之
　　不见睡翁恰六年郭文山下正鸣欲求一句无因耳且录旧诗殊恍然
　　敝衣旧絮依冬日作墨亲传仲至诗我有斯人容老矣何将鳬舄共参差
　　雅懐好事伯臯子游到三山又游江收得巩郎诗一卷归来杯酒话吟窗
　　赵昌甫写寄江西道中诗卷
　　眼底谁无一卷诗诗能如此亦何为纵言光景留连者春在人间有几知
　　仲至近诗戏题卷末
　　三年不见栗斋翁满卷新诗是国风野趣轩前梅蕊白故人应在醉吟中
　　仲可出刘武子行卷因题
　　绮窗春思入钟山日日江云草树间不觉东风吹酒醒寳香犹暖玉笙寒
　　赵清江几间见刘小山诗卷
　　锦翻香字彩牋轻折尽青青栁下亭半夜隔江风月冷碧云深处是诗星
　　题刘叔骥诗卷
　　春风一曲唱离歌楼外玉溪流细波诗酒尚能如此在岂知白髪我偏多
　　黄仲明所藏巩诗小卷次上饶韵
　　天壤无能着此翁空令千古想其风摩娑诗字尤堪忆愁切水心名志中
　　赵主奉得易帅所书敬斋二字
　　闲身八桂复清湘邂逅犹于敬不忘写作斋名君记取他时拈出话尤长
　　次韵昌甫所题唐宋诸贤画像石刻
　　法云寳月自空山相业都归双鬓斑便得人传图画好百年何有断碑间【法云在天寳月便水陆农师所梦介父语】
　　谁云诗好不言寒隐隐长身拥鼻端尘世出门眞有阂强歌声里且求安【孟郊】
　　不见高人王辋川兴来独往句能传短衣袖手看云起贺监何须水底眠【王维】
　　唐人楷法今人少笔数当年虞与欧想见临池池水黑恨无身世与同游【王羲之】
　　放翁所刻章泉赋雅道谁能见一斑却怪我来居涧谷摩挲墨妙得诗闲【陆游】
　　喻郎中墨刻寄昌甫
　　散庵常喜沙随字更莫说他湍石翁忽得行书难独享急将回施散庵中
　　净名石刻
　　净名居士本天人冷坐毗耶百病身华髪苍顔只如此便多言说也全眞
　　黄帐干琴一张云澄心堂旧物也因以次韵
　　江南书院初图霸乃斵清琴尔许精却忆焦桐裁爨下要知徽外是眞情
　　当年五柳先生手白日无抚此琴中散飞鸿有天眼广陵一曲亦何心
　　草衣塔院听鸣妙悟分明恰似禅愧我初非子期耳但知声和醉吟边
　　小衞铅山结课
　　铅湖鹅岫春风暖放步拥书明逺楼弹指两年同唱第要知能赋古诗流
　　新亭图
　　新亭地望是神州夷甫诸人话转愁又见江南描画出古今容易得悠悠
　　张果老小刻
　　袖手风前散白须长安道上且骑驴苍黄失脚君门里赢得他人作画图
　　李白泛舟图
　　采石矶头捉月僊脱靴意气尚飘然沈香亭北惊尘世且惜闲身棹酒船
　　孟襄阳灞桥风雪
　　玉堂伴直我何如想见归来不作诗今日秦川灞桥语蹇驴吹帽也相宜
　　次韵林徳久所赋东坡海外三适图
　　玉堂学士何清眞惠州儋州犹若人岂是故作排遣计却疑画师笔有神
　　胸罗星斗明是非旁人谁知杜徳机濯足理髪两眼睡千载寂寥吾与归
　　一犁春雨图次赵正字韵题之
　　莫问今人与古人汉家红腐本陈陈年来饥馑因师旅何计归田了此身
　　村舂茅屋动炊烟负郭收他二顷田便做丹青也堪赋谁云不必万人传
　　题山水曲屏
　　空山蕙帐眠清熟一个渔舟堕枕边却忆年时江上路丹青浓淡是云烟
　　陈绍之作山水于卧屏
　　一夜云山落枕边布衾清暖得安眠五更门外闻朝马始觉清风逺涧泉
　　霜天思田间获稻之乐书赠犁春图卷
　　霜晴稻熟上场时鸡黍人间任所之谁念尘埃自缠缚耳昏眼悖复奚宜
　　除了催租吏打门洗鉏犁后便醺醺常年春雨多春事待把心情付与君
　　题墦间图孙季仲丈创意为之殊可玩也
　　妻妾能羞亦可嘉而今那有此人家买臣见弃苏秦逐却悔施施尚尔夸
　　战国纵横得几年当时情态已如然滔滔天下平常惯要底丹青入画传
　　题烟月竹石
　　和月依风逺弄明细看密密更亭亭文湖州去坡仙已诗眼逢君亦为青
　　题水石松梅
　　絶壑移隂上壁间潺潺犹听泻狂澜乱梅香喷青松起但觉庵中六月寒
　　老仙钓台观了思所作兰松梅竹
　　带得西湖一树清却因松竹并兰生如今收拾归横卷冷坐钓台非有情
　　南唐画有宣和题
　　南唐三主御屏风流转宣和画苑中今日江南谈旧话遗黎无泪湿清红
　　马图
　　朔风鬃尾自萧骚却喜丹青眼力高君欲案图来索骏人间谁复九方臯
　　宣和画猿
　　宣和殿上退朝时万岁山中猿挂枝今日江南无塞北不禁毫素尚淋漓
　　雪霜繁处是隂山八骏周游更不还犹有遗黎抱弓劒猿声依旧啸林间
　　梨花蚁蝶图昌甫伯臯约同赋
　　暖烟晴霭月明微一种生香只自知春动飞行有情性为渠花下立移时
　　题草虫扇
　　粉翼才成便鬬飞微虫气化岂先知草间更看跳梁者物物春风信有时
　　雨晴风细两翩翩一枕庄周莫怅然野落春光惊欲老深情都付草虫边
　　施倅留饮题进帆【六年正月二日】
　　千里云涛十幅蒲仙家吹梦入方壶嫩香破蕊横枝处镂雪敲冰画得无
　　题扇
　　老木埋云水浸沙常言山尽是天涯谁知却在天涯外髣髴青山似旧家
　　又
　　渔艇悠扬杳渺寛茅茨突兀有无间晴风便面回轻暑更觉青山似我闲
　　一山晴日一林风僧舍人家杳霭中行自章泉过懐徳依稀图画略相同
　　希之小扇
　　野水寒烟洗岸沙萧萧风苇净霜华无人独立飞来鹭冷落心情一倍加
　　自吴中持陈绍之墨梅归置屋壁
　　西湖貌得一枝来长夏风轩尽日开老眼暗中时摸索便知玉雪不能猜
　　题墨梅
　　只在山林不见花谁将水墨试横斜与君一笑风霜里从此留诗到酒家
　　杨补之梅花小轴
　　腊前到处见梅蕊影落寒窗只自知珍重西江三昧手玉谿西隐看横披
　　画竹
　　万叶扶疎落画檐清风吹影上疎帘人间翰墨闲游戏一笔挥成不用添
　　伯臯所藏名妓墨竹逼令题之可谓戏剧
　　夜寒牕静密还开翠袖移将影下来只是风前犹爱惜更教月底共徘徊
　　莹中自余杭送兰笋
　　青璧兰花带土来极知禅老为移栽斩新叶底含风露满眼尘埃亦暂开
　　常记林间烧笋时饱餐香饭浪吟诗如今白髪王城里甜苦堆盘只自知
　　何文蔚以瑞莲新篘见饷因以双井茶报之
　　青山碧涧秋前立莲酒和诗字字香饮尽却愁君共醉更将双井洗肝肠
　　谢昌甫芋药
　　山翁不管膏粱味道士常从芝术餐想见散庵高洁地竹罏深火对瓢箪
　　八年置散荒墟境数月无祠迫暮冬芋药五斤谁馈我甑尘无用叹溪舂
　　胡教授送一壶
　　急雨吹风送隐雷瓦沟烟起往还来北窗一枕竹牀梦便把诗翁酒泛杯
　　次韵周倅送郡醖且闻郡燕有佳客
　　谁将双柱兵厨酒留与闲民尚有余珍重平分风月手又将新句擘牋书
　　送文叔同晦之宿鹅湖午间坐松下块石煎茶
　　鹅湖十丈古松下吃得一杯茶味甘却坐僧牕拨寒火满编新句又同参
　　仲至蒋阜茶与昌甫且录大监赋来
　　巩为伊人句苦锥宜乎赵有蒋茶诗献芹微意随拈出紫笋石花同谱之
　　兴言此语竹林悲寂寞泉溪近亲知犹有晏斋能赏味一篇温实旧人词
　　絶世吟须属二公休言桑苎玉川翁清流洁士能同嗜郁滞昏蒙定耳聋
　　烹煮清风两腋生枪旗空复撷其英如今共把春风椀莫道须端与研
　　方斋子潜留瀹茗【案此诗四首其一见五古其二见七律】
　　雨声滴碎牕前树不是诗人作许愁夜静岸花吹浪逺酒阑山气与云浮
　　施寺山茶
　　山茶天竺记能红江浙虽非景则同笑到堂中老禅伯青春吹得几般风
　　社日无酒戏作
　　世事纷纷不拟知纵聋何必苦医治旁观未会醒然意更道为猪无太痴
　　从洪子野覔酒
　　兵厨不作鸣鞭送市酤多懐饮湿忧可念嗫嚅空燥吻要须倾倒付新篘
　　简林敏夫覔酒
　　今日复霜江上寒病躯于此最知难所须杯酒相料理市酤不堪甜且酸
　　简人求酒二首
　　儿曹昨过故人家归说渠侬酒味佳闻道得之王录事题诗聊代夜能赊
　　无客犹须酒解忧客来宁免为之谋白衣走送君家事莫问东篱菊未秋
　　成父携酒过余作二絶
　　今雨能来定可怜一壶仍与遂初泉故人风味成疎阔且向杯中别圣贤【事见遂初泉诗】
　　晓甑无炊从妇嗔也须料理瓮头春殷勤遗我非无意应笑茅柴但湿唇
　　酒阑
　　酒阑天地与同流懊恼吟成不那愁渭北江东春树逺古今波荡白浮鸥
　　赵清江擕临安酒来饮
　　一壶犹带武林春细拂湖边陌上尘此去清江八百里秋深蓬底是行人
　　上已留晋仙饮
　　隔江烟雾是山隂一夜风寒忽转晴我有一杯相就饮唤回昏梦杜鹃声
　　胡教授留饮
　　出山闲度过桥风留我持觞两颊红座对腊梅花着蕊南牕斜日角声中
　　昌甫斯逺步过涧园小坐梅下一杯
　　落梅春风一杯酒薄晩小园寒色时章泉章丘亦何事能闲过我容追随
　　十诗说得梅能好我欲和之无此情一坞暗香浮涧水君来犹觉句难成
　　十日秋风记相别经年常忆树头章水南春事一月矣杖藜犹有落梅香
　　上南豅春伯家雨后絶溪小酌酒肆
　　行转山腰唤小舟更寻荒店酒家游一溪雨后滩声急小醉虚檐翠竹秋
　　赵簿溪亭张饶县约共饮有懐睡翁
　　岁晩相从说睡翁拥炉吹烛酒杯同九原不作泉溪冷空以残编著眼中
　　冲风被褐过桥来水净孤城没防埃只是老懐犹自可懐人惊世复何哉
　　泊舟垂虹亭下沽酒举杯
　　晴林眇邈晓波平红日埋云只漏明少驻一篙微步去试沽官酒句须成
　　秋香欲开小醉而归
　　桂树水南香是花高山还许着诗家旋沽村酒乘秋思一道冰溪浸两涯
　　送赵抚州至坎石共饭胜不如索赋
　　坎石溪头同早炊清霜枫树叶飞飞班荆一笑又何许珍重云山布衲衣
　　小饮
　　玉梅吹雪乱香云箫鼔声中万室春谁信长安有闲地啸吟风物两三人
　　春云梳月照通衢灯火摇红入醉呼拍手儿童唱杨柳江头人道十分无
　　南庵听琴
　　霜晴随意到南庵近有溪流逺看山小醉情懐听别鹤数声清弄入幽闲
　　弈棋
　　绿叶初新暑尚轻林疎明处见流莺茗盂过手棊声起睡眼挼挲句又成
　　与成季着棊
　　一树寒梅秋未花日边终是影横斜开轩戏把纹楸对绿叶清声亦自嘉
　　野趣轩弈棊
　　山雨吹凉醉不成棊声闲与写吟情老来但觉相羊地不尽烟云笔底生
　　仲明还自杭戏与弈棊
　　人自西湖南荡归定无尘土染征衣山间醉把纹楸戏还共清晖对落晖
　　十七日过谭守听松【案诗二首其一见五言絶句】
　　溪堂不到又三日忽有松声来赋诗误喜新凉风雨过懒收牕下着残棋
　　谢送石松
　　大涤洞头双迳间望穷天目但槃跚如今覔得云根树景气祥飇溢翠寒
　　故人知我老生埃天目春松亦茂哉从此涧清山愈邃移来不待着诗催
　　松花
　　松花千树发轻黄乍暖风来细细香但是游蜂喧过午不知飞鸟下斜阳
　　春山竹间
　　薫风常坐竹间亭不为前山满眼青行遍溪南来下郭主人休问草堂灵
　　戏问丞荷花
　　露荷吹满小池风想见公余采摘空正是新秋明月夜隔溪还许野人同
　　同施教授东濠看荷花和韵二首
　　行云吹尽没纎痕涌月浮空到碧澜濠上更看荷花发夜凉无计凭栏干
　　醉醒絺衣尚酒痕空思清论卷涛澜一诗又得圆前梦依约风花十二栏
　　桃花
　　秦外市尘吹不到独看流水种桃花春红片片飞时候动影垂光是落霞
　　桃花飘零满涧【二十七日】
　　细水收晴露浅沙叶新枝上绿交加春风误得刘郎老犹有心情数落花
　　涧上桃花
　　桃花风里鬓成丝老眼青山百不宜犹有中原旧家在相寻呼酒和新诗
　　饮赵池咏海棠
　　池阁新晴见海棠试将杯酒问春光主宾可是风流杀一片红云过夕阳
　　胡教授来因酌海棠下见和前韵复答赋
　　轻隂催雨湿汀沙山崦寒生一倍加好事肯同杯酒咏绿娇红小是谁花
　　乘雨寻梅
　　冲风冲雨看梅花却喜今年得在家拌却一冬常是醉逺香孤艳正无涯
　　自章泉泊施寺雨中见梅盖秋尝宿此
　　秋风秋雨又冬霜山路山溪任短长邂逅留连随地饮峥嵘竹外见梅芳
　　涧梅一枝盛开
　　涧头一树小春梅每岁何曾抵死开乱防香须乃如许有花无句为徘徊
　　武林买蜡梅栽在园
　　移得西湖一种来小园已是十年栽输香浅色霜风晩合与幽人子细开
　　戏问梅花
　　本是山中向腊开如何亦入帝城来插向甆瓶疑有语大家都莫管尘埃
　　放步山根梅梢一花奇甚
　　老去情懐触景移意行何地不吾诗小园雨后将飞雪探得梅花第一枝
　　次韵五叔梅花
　　衡门终日掩荒苔岁晚寒梅取次开斜入倒窥霜雪后嘉平腊近有春来
　　漠漠繁香为倚风一枝藏白更舒红稀疎固喜山容淡零落惟愁涧影通
　　行歌时与发天和摸写工夫苦未多忽到酒边聊贾勇衰顔如许亦红酡
　　不须回梦入池塘对雪逢花且醉香纵御铅华那可拟涂黄空说旧家妆
　　千里民熙岁熟时使君应为把芳巵浮香亭上诗成处一片官梅意已知
　　花僊依约艳轻腮幽爽何由染世埃只道云阶连雾牖岂知月观与风台
　　江头千树白茫茫空谷佳人未洗妆一曲霓裳舞初破夀阳春色到宫嫱
　　细酌微吟苦未休气酣名酒思方抽一年心事梅花白留落江南第几州
　　皂盖难忘近所稀晚香初落少人知讼庭既简无过酒官路何嫌不到诗
　　孤静清新才半树香凝兵衞独来时十诗说尽花间句未必黄昏浅月知
　　次韵子似梅花
　　梅开诗就适相逢一样精神别样容只恐芬芳花易谢诗人情性却无穷
　　诗与梅花不易逢慿谁能赋水边容涧声清浅流香去笔力应须子细穷
　　雪里何如月下逢一般景色一般容分明天地之尤物便只枝梢画莫穷
　　时时覔句与香逢看见春风上玉容兴熟归来眠纸帐梦魂何处有诗穷
　　正月初三日丁使君送三絶句梅诗
　　浮香亭下几株梅曾是宗英太守栽宾主两魁黄阁老发挥全待后贤来【赵子直丞相送梁叔子丞相和建宁亭间柱上词】
　　敝庐幽涧自横斜千骑行春见此花留与他年作佳话公应犹记野人家
　　轩前淡泊总生春絶艳吹香更着人因古讽今宣徳化要令观听俗还新
　　十九日散步春浦因看山池梅花缤纷而酌
　　晚香梅落小池春老意闲随岁事新山霭乍收斜日澹一轩恰醉两三人
　　朱卿有絶句看梅之约次韵谢之
　　当代儒魁不数人纷纷胶胶孰知春诗来话起梅花约一段风流意更眞
　　雨雪连隂恼杀人梅花空度玉溪春何当迟日暄风底挈榼从游醉乃眞
　　约次公看梅
　　春风春雨春山里一盏清灯对简编涧水东边有梅蕊且呼杯酒醉新年
　　雪后看梅
　　雪残山润朝晴涧溜融澌渐有声最是梅花先后发倚风乘日艳精明
　　看梅
　　竹篱围着一株梅不道青春昨夜回繁蘂嫩条花萼底也须知我有诗来
　　次公山中有绿萼梅
　　问讯春山绿萼梅今年还有几枝开主人曳履花香底谁是渔樵可往来
　　我亦篱前见野梅殊非绿萼未全开稀疎红颗多纎瘦啼彻幽禽扑下来
　　萼绿花仙作尔梅肯随尘态向人开是中只可添风月兴熟遥知得句来
　　水仙花
　　清浸数枝香动人待吟诗句与花新洞庭风度湘灵瑟月冷波寒谁写眞
　　冬深犹有水仙花雪打霜催更好葩岁岁山间连槛种数枝亦足傲尘沙
　　山矾映山红买置窗间甚思上饶闲适
　　春风亦到我牕轩洁白殷红日正暄桃李人间已无数且看踯躅与山矾
　　月嵓云洞向春时石上旁开最好枝日落风生啼鸟唤几回容我醉行迟
　　西关东郭转平冈常是春游满路香沿路儿童拾残蘂更寻高树折归忙
　　金来禽
　　红湿华滋叶防花金来禽映海棠斜珊瑚声里飞山鹧云气吹晴落紫霞
　　御仙花
　　山间亦有御仙花瓶插幽牕意自嘉笑杀黄尘吹鬓客只图横带把金夸
　　牵牛花
　　露气浮风入短篱蔓延高下复参差轻清不作妖红艳漠漠秋隂分外宜
　　大笑花
　　磊落檐前大笑花肯同凡木强争华日光玉洁薫风里秾郁香传自一家
　　瓶间薝卜
　　碧叶瑶光发净香薫风吹我小书房日长饮罢支頥坐忘却浮生鬓髪苍
　　梅天薝卜花开
　　梅润愔愔雨脚斜海天长夜一瓯茶巴牋试罢卷书坐静看小丛薝卜花
　　轩牕薝卜瓶浸佳甚
　　瑟瑟风声去复还薄烟轻日小牕闲铜壶更浸新薝卜香扑书帘笔格间
　　次韵赵永兴梅花蜡梅水仙
　　南枝北枝香最清诗边酒边如许情不应领略无妙语唤取里中诸父兄
　　绛纱中单发幽芳不肯祗作脂粉妆取蜡为花付禅老防寒却有麝脐香
　　肯同桃李强争妍山矾江梅可忘年霜雪时候金玉质持花合为西湖仙
　　落花
　　满地春风醉不知汉臯金谷任他吹落花回雪眞何有宛转如云防缀迟
　　晓露看花
　　乘露看花过小园海棠明润转芳鲜无人伴我寻诗立时有双双戏蝶翩
　　苦益菜
　　宜油宜酱复宜葱熟炒堆盘放筯空应怪辛勤营一饱幽人元自有家风
　　南烹蛙黾颇腥臊北食羔豚亦太豪老觉闲身便野蔌口头虽苦意殊高
　　荠甘荼苦本难齐苦尽甘回信不迷日日晓凉和露采山间寻得便提擕
　　山空鸟鸣可喜
　　数叠高山拥画屏一声啼鸟唤春心有诗更在斜阳外归棹绿波烟浪深
　　闻莺
　　拓落闲身着涧边地偏犹幸可回旋青桐已长隂敷嫩黄鸟初飞语转圆
　　晓凉闻莺
　　茂树无风晓自凉数声黄鸟啭圆吭老身曳屣穿林去一片荷香是小塘
　　山禽
　　势路权门不负人林亭花竹且藏身山禽地瘴嘲啾呌又使无明动一尘
　　午睡醒闻鸠
　　鸣鸠亭午唤春隂不记凉风气深残酒醒来吟笔在小山丛桂得芳寻
　　乘晓汲闻蛙鸣
　　起来片月尚朦胧汲井开门露滴空隐隐雾横山澹薄蛙声犹在小池东
　　桃花鱼
　　小市春晴鱼上来桃花休数鳜鱼肥江湖不见眞子蓑笠风前事事稀
　　蚊
　　有时坐起到天明剔尽残缸数尽更冬暖号寒犹可事生憎蚊脚鬓边声









　　钦定四库全书
　　涧泉集巻十九　　　　　　宋　韩淲　撰七言絶句
　　山中
　　屋前流水水边山山水中间十载闲一旦尘埃扑双鬓薫风吹雨鸟关关
　　庙山竚舟闲赋
　　烟雨钱塘江上山客懐舟楫徃来间谁云朝市无清致除却利名浑可闲
　　南豅步入北豅
　　一塘春水野花闲田缺沟流转草间正是冷烟寒食后蝶飞飞去鸟关关
　　春山
　　春风今已到春山花动春林缥缈间出诗篇在其表惜春心事几分闲
　　初二日南豅
　　八年趂得梅花发忽到窻前把一杯歳晚心情吾醉矣人应问我数能来
　　书南豅壁间
　　晴日颠风落早霜云随岚影暮苍苍梅梢吹下满庭蘂安得一花横处香
　　三岩
　　渡水寻山到碧岩不知身尚在人间霜天晴日青松下借问谁能伴我闲
　　青岩
　　山尽深时气尽清雨云收晚做秋晴荒寻有寺通前境分外身轻放脚行
　　紫岩
　　年年醉倒春风前一片花光杂管今日经行乱山里且寻僧话看茶烟
　　西岩
　　石迳却思乌石寺寺岩不数赭亭山一望逺村霜日白酒随吟句入髙寒
　　望庐山
　　云谷依然十二峯遯翁曽在此山中满川风月今谁主猿鹤哀鸣蕙帐空
　　一坐庐山近十年经行空对此峯前古书读罢古心足想见当年到圣贤
　　望云峯
　　白云堆里见灵山秋竹竿头雨未干老眼不知闲景色只疑人把图看
　　楼西逺山数叠如屏障
　　寒烟淡木逼晴空山外之山又不穷倚遍髙楼坐而立心随眼力付杯中
　　西牕望北髙峯清甚
　　破晓轻寒忽满楼髙峯云亦未能收萧萧便有风前叶湖海谿山日夜流
　　去年间在北髙峯下邂逅示我竹枝歌【案此所云示竹枝者不知为谁题上当有脱误今无可考】
　　方家谷里刘家寺书记忽云宁少耘呉人莫唱楚人曲膓断竹枝谁忍闻
　　谢昌甫到九峯
　　二父知翁二十年莫论上世徃来贤寓邦更到村庵逺不信翁心不黯然
　　灵井曽烦翁记文至今流水对荒坟児自扫松间祭人隔九泉闻不闻
　　二十日徃九峯
　　九峯庵上懒翁泉凿井已经三十年犹记翁来自扶杖草根拨剔见涓涓
　　翁已仙去十七年树林水鸟鸣风烟此泉以翁得名字山苍苍而翁依然
　　泉上树皆翁手种泉下池皆翁所迁绕池树看泉水泉边池影树清圆
　　雨中过春山
　　春风春雨满春山桃李梨花草树间时有片烟不起淡随飞鸟去而还
　　教授推官把酒篬筤同登横碧
　　不待他年说旧游相逄杯酒懒囘头夜来脚踏溪桥路正是山林一片秋
　　人已知予苦爱闲更邀遗佚对南山寻常城市官忙者肯有心情到此间
　　夜同处晦霞山【案此诗三首其一首见五律一见七律】
　　道家山顶中秋月照我溪南野外心莫把萧闲作儿为君清泛酒杯深
　　囘步五岭
　　五岭经行敢惮劳从前此邑产贤豪几年始见新香火占得青天白日髙
　　过祝老南山
　　章泉佳处试徘徊日照松根石上苔见说南山有幽隐诗翁邀我过山来
　　登税亭赋江天
　　推窻闲为冩江天水色浮晴澹薄烟嗟我与君皆老矣橹声防影眼茫然
　　春江
　　半隂天气近清明柳色花光不成行到逺村山尽处一江春水縠纹平
　　春浦【正月二日】
　　日曛晴色敛霜华路入踈篱北客家一笑春情付杯酒乱香飘荡落梅花
　　緑叶隂隂啼杜防人家春浦野泉边东风不忍羣芳歇犹有残红堕酒船
　　山头望江上
　　山外涨沙江气黄天低云日半浮光闲来已是多归思更见江蒲过逺樯
　　潮落
　　万叠流波一箭风几多人在荡摇中顷刻过来无别水依前平地閤船蓬
　　初二日午后乗潮而上
　　一防风已过桐江鸥鹭飞来不作双囘首长安在何许乱云吹雨满蓬牕
　　水际
　　浪连风影浸垂云冷气吹林树色分正是山中春夏接老身时看白鸥羣
　　榴叶深青花骤红踈踈篱上小亭东微虫忽化飞蝴蝶时鬬朝阳复趂风
　　青林收雨乍鸣蝉流水声随燕语【原缺】寂寂浮桥尚堆缆芜城横处系篷船
　　鹧翼斑红杂乱飞云吹雨脚树枝低开轩未午无风日淡薄阴中理砚池
　　巻残书拂案尘花瓶初浸玉栀新呼童问我煎茶椀饭了人来一具陈
　　雪溪
　　冯凌泉石负春山更着清滩下一湾唤作雪溪殊不恶只愁兴尽我空还
　　南泉
　　白云洞边流水声春风桃李鸟和鸣客来扫塔无余事一宿僧房诗思生
　　瓢泉
　　凿石为瓢意若何泉声流出又风波我来石上弄泉水祗道希顔情味多
　　寺中石下泉池可掬
　　碧嶂清泉占上方小留连乆更相羊市声只隔门前水付与乌飞带夕阳
　　雨后池上
　　屋外山围逼晚苍步随闲意老身凉雨犹自吹残防湿起池荷一阵香
　　涧上
　　乆晴何地不尘沙崦霭清深只数家横着短桥篱落外一沟秋水浸槐花
　　新凉吹得鬓斑斑老去身谁似我闲尽日微吟吟忽断但随秋水看秋山
　　雨后蝉声占夕阳树踈林隙见云光栖迟转觉秋来好山里西风分外凉
　　晨起歩过涧左
　　微酲未解凌晨起木影涧流风差差新蝉数声过短壑邻家浄轩坐移时
　　小立涧上
　　上郭山前野路长一沟流漾入苍茫春风细雨踈篱晩近眼梅花傍水香
　　望南髙峯竒甚龙井正在其处
　　云收寒日两髙峯窣堵波连翠崦重南北之间有龙井十年前事一枝笻
　　龙井
　　龙井寒深碧水流辩才诗已在山丘萧萧石上风篁岭曽遇苏仙秦少游
　　石井
　　碧山嵓底水长流要与骚人胜士游霜气吹寒浮落叶为扶藜杖看清幽
　　白龙洞
　　西湖浪宕我能知却赋龙岩老古锥便做诗家元不恶华亭举棹是因谁
　　飞泉洞
　　飞泉洞边人意闲白云流影山空寒角巾野服曳笻杖谁着此身天地间
　　断桥
　　湖山春静子规啼草满汀州树叶低一阵暖风吹絮乱又扶舆度柳桥西
　　梅陂
　　疏剔滩沙水面陂四边山木雨丝丝既非朝市非城市更着交朋来和诗
　　防涧观流
　　积潦奔湍响涧隂风囘隐隐更沉沉如今又识临流乐未信濠梁有是心
　　扁舟放流而下
　　小舟囘柁下弯碕烟草云山风雨时莫夜归来全似梦石桥灯火见踈篱
　　山桥看水
　　破碧防青翻紫苔浪声风约去还来老身两耳多尘土立尽山桥不忍囘
　　陪昌甫成甫寻泉看鹤而归
　　鱼计亭前放鹤归晩风吹叶正飞飞策扶老徤徐行后傍水穿云入翠微
　　曽甥同游溪园
　　乱峯髙下抹晴云眼力都无逺近分緑叶亭臯新竹外一巾华髪更斜曛
　　笑花香里緑荷风暑气初囬日未中老去酒杯随处好戎葵尤占水边红
　　月下泊石湖桥
　　月明深夜越来溪撑得船囘泊短堤一片柳隂随水緑山风吹起杜鹃啼【来音离】
　　十月十六日同噐逺晩歩童游桥
　　濯锦江头水自清行人多少望桥行桥中不识桥边景桥下莫知桥上情
　　濯锦江头小佛庐二三良友亦同居僧敲暮皷朝钟处舒卷一编贤圣书
　　过呉市
　　一尉西都梅子真归来岂是总忘身栖栖呉市门前卒便道神仙乃若人
　　十一日自湖团归
　　冬日雷鸣雨又多田间流水最奔波民无稻食甚闲事迟纳苗时将奈何
　　二十六日过新田
　　春风吹我过新田徃者从容已数年歴歴幽花伴芳草故交情味倍依然
　　瑞云堂
　　堆迳残花落艳阳通幽何处覔禅房留连尽日南溪上恼都忘眼界凉
　　昏昏烟暖带芜城出僧坊一岸清谁过桥来共幽讨碧罗纹里小溪平
　　禅月台边洗墨池春晴风里看诗碑同来不是红尘客香拂茶烟两鬓吹
　　碧梧堂
　　枝榦亭亭叶叶踈午隂后晩凉初客怀茗酒从容地一色侵檐眼更虚
　　两峯堂
　　两峯堂上两峯寒不许他人俗眼看我觉秋晴林路穏歩囬幽处叶声干
　　徳生堂为赵侍郎题
　　长夏湖边何处凉相君亲冩徳生堂几多鱼鸟升沉去留得风莲十里香
　　泊舟碧澜堂即白苹洲也
　　碧澜堂下白苹洲鸟影翩翩鱼阵游想见太湖湖更好西风吹浪一天秋
　　题向子山耐轩
　　相臣名徳圣君称子子孙孙合敬承百世衣冠如一日堂堂心事待传灯
　　同成季过余应卿竹轩
　　水源沙地日穿篱破午清风动荡之不是轻隂过樽酒故敎行色到吾诗
　　晚过野趣轩
　　老来情绪惜春华常在隂隂雨脚斜鶗鴂声中三月暮园林何处覔残花
　　判断风光与物华淋漓笔墨字横斜草分支迳通幽沼竹外人闲度柳花
　　夜过野趣轩小酌
　　十年灯火醉秋窻君过闽山我淛江今日持杯听凉雨依然檐溜夜淙淙
　　好山佳月近中秋不信风光在小楼尽危栏临静夜一杯消得许多愁
　　小轩
　　春正浓时花已开啼禽飞过緑隂来小轩不是多情思华髪寻芳独囬
　　题尹谏议西轩
　　此轩胜事有谁论霜夜相从共一樽叹息摩挲旧诗句只今犹喜有曽孙
　　题赵钤辖水阁
　　东南都防水晶宫髣髴西湖醉眼中楚尾寓防同一笑蒲萄新涨藕花风
　　濯缨阁
　　平生诗思弗浪与一旦园池来题得名当复主人胜孺子之歌畴不知
　　风生微澜湛苹芷欲洁吾缨应为此吾缨已洁可奈何只恐尘埃汚斯水
　　闻溪上喧然
　　半隂半雨半晴天老觉身闲尽愿眠见説军民做端午竞沽官酒鬬村船
　　题有山亭
　　胷中丘壑本无尘眼底青山意愈真亭占林园最髙许一杯风味景长新
　　又题浮丘亭
　　凌风髙挹浮丘袂城郭山川正晚春不为小亭清坐乆老来随处着闲身
　　文叔移筑瑞石山上亭子
　　海气漫漫江上风潮声时度越山中且看移得新亭好一任知名谁勇功
　　尘埃无地可乘风更落都城隘屋中天以江山振衣袂小亭休沐见新功
　　归鴈亭观东坡诗
　　归鴈亭前坐乆之晴云吹散碧参差江湖秋水已如许惭愧仇池徙时
　　江祖石太白钓台
　　平歩飘然上玉堂也来江祖钓沧浪一生不得文章力犹有虚名万古光
　　南台【案此诗二首其一见五言絶句】
　　春登台处溪山好暖霭时吹淡淡风试以闲身供酒琖也知人与我能同
　　九日登南台
　　台髙戱马风吹防笑口开时揷菊归却忆东山擕妓饮试呼红袖着仙衣
　　殷勤饷酒山中客独酌遥知独登一片闲云如可爱清时谁曰味无能
　　禅月台
　　贯休一去二百载犹得灵山照玉溪不是台髙可留客秋来人要覔诗题
　　寻得残僧上月台雨云清薄未全开茶瓯坐乆酒杯举桂树落香黄菊来
　　凉风吹雨过城头不近重阳不是秋断送清樽欺老病吹台供得几多愁
　　蛩动一台秋气深酒浮灯影唤微吟不禁骚雅多悲兴且与枯禅话息心
　　斋余洗鉢施生台此路闲通一线开笑杀渊明沽酒逺推将谁去挽谁来
　　致虚斋有叶少蕴曽公衮曽吉甫题句
　　我作髙斋老石林题诗无复旧知音空青何在茶山逺满径秋风生夕隂
　　重午溪庐
　　不能角泛菖蒲且摄闲心自读书谁信骚经未终巻又行山外到溪庐
　　怀人何处章泉水更复可怜潘永丰仕路屈身还政拙山林养志得诗穷
　　臞庵
　　呉淞烟水是臞庵从昔行人入美谈小艇延縁苇间过市声依旧隔桥南
　　珪莹中借庵
　　水明山月更闲身笔底风尘事事新賔主歴然应絶倒镇常输与住庵人
　　山居
　　絶爱青山恨隔城每登楼处动吟情老身一出京城后却被山迷句不成
　　余杭访赵蹈中郊居【九月二十八日】
　　新霜晴日见郊居草树如斯亦有余闻道又从湖外去峯前囘鴈记传书
　　史徳脩所泊湖园正对啸台坐乆荷香四起凉甚
　　菱叶荷枝贴水香谁知五月此追凉一帘之外山寺身在他乡若故乡
　　武林旅中小楼
　　西风萧索雨声愁长夜漫漫人楼莫上竹帘空怅望緑杨烟暝水中流
　　二十日赵园【案诗二首一见六言】
　　水南下郭是南斋春雨闲情唤客来梅片柳条无借在晚香晴色醉深杯
　　十四日下郭赵园
　　老圃堂前看晚晴近溪时聴鬬船声不知逺境干戈意但觉慿轩笔砚情
　　永丰灯市
　　不分春晴雪乍销等闲马看元宵人言山县无灯火试与笼街过市桥
　　竹林七贤
　　西风流付竹林山王嵇阮本何心便饶江左夷吾在囘首红尘河洛深
　　桐君祠用壁间韵
　　雨洗风梳万木苍山容水色灔晴光清明寒食春将晚为覔桐君竚野航
　　春隂寂寂万花中花外声传古寺钟几度潮生见潮落尚余情思在云峯
　　临安县观钱氏庙
　　浙水东西拥数州锦衣玉食是王侯如今石镜荒荒白庙屋欹斜草没头
　　衣锦军前上冢时当年意气慑呉儿中原休问今何主随分笙歌燕乐嬉
　　五帝三王只为民几曽欲贵自家身英雄去死即已尚肯贪生事别人
　　王伯规模有事功偏方乘间得争雄彼时应笑人成败覆辙争知个个同
　　故宫浑不管兴亡杂遝青山万木苍人逺何从追徃事呉歌声断下牛羊
　　麒麟石笋尚纵横配食诸臣不得名辛苦覇图无别防仓皇进奉怕天兵
　　霜入溪风过大桥寺前来徃逺迢迢几多二百年前事只有萧条树叶飘
　　我是承平汝颍家南来呉越在天涯钱王故里惊如此不忍思乡老眼华
　　桃源山道者小庵【案此诗二首其一见五絶】
　　空山落叶响流泉窈窕﨑岖一径边借问桃花今在否秦人元不爱山川
　　晚过无为寺寺前溪有鹅脾石
　　几年欲到无为寺今日春风试一行啼鸟数声花里老鵞脾波上夕阳明
　　崇福庵
　　一防灵山本宛然因师又见别逢禅吾庵钟鼓原无恙共看炉前一炷烟
　　崇福庵边安静泉徃来渐次四十年道人只在山深处手种青松已拂天
　　秋晴行到水晶山山近岚光起灭间应有幽禅在其寺避人甘占一生闲
　　翠寒云鎻雨声虚眼力无多意有余忽过浅村横落港秋来惟恐负樵渔
　　夜长风雨撼空山老意幽懐尽自闲更是一庵人不到纸屏藤枕竹炉间
　　雁声初掠晚山秋一片烟寒雨未収水落空江枫叶堕岸明沙碛见虚舟
　　百法庵次载叔韵
　　云落山根蔽逺江渐迷髙树到幽窻须臾细雨风处出苍洲白鸟双
　　日迟无处着诗狂傲僧窻小小房一阵杨花风澹荡试囘清梦到池塘
　　春晩杨花撩乱开推窻情味兴裴裒风生但觉堂堂去日照还看欵欵来
　　脚底楼台尽管长安人物信骈阗夜深秖有踈更在满地月明光皎然
　　城都花卖已逢梅不觉光隂日夜来浅白深红知几许薫风又见渚莲开
　　从昔韶华不负人软红尘里帝城春平髙一望多杨柳殢雨霑风处处新
　　潮上钱塘海舶行片帆欹侧度空明颠风骇浪时常事三老长年未必惊
　　翠泼春窻山数重囘坡复领更髙丛一声啼鸟破幽梦抚槛露华清晓中
　　地占髙明因指顾万人如蚁正卑喧江声忽起晩风急一片斜阳过眼前
　　日中为市昼昏昏万代交驰不但今江浙之南数呉防九天宫殿五云深
　　夜凉河汉粲荧荧灯火天街更不停十里珠帘真昨梦杜郎霜鬓已如星
　　登虎丘西庵
　　来访西庵三畏堂山林草树只青苍劔池不洗行人恨石上春风白日长
　　游超果寺
　　春风山路散晴光柳欲青青梅正香试上篮舆载壶酒也敎人道去寻芳
　　岝防山寺
　　振衣岝防山头寺烟抹平林眼欲迷我老不知身到此依依浑似武陵谿
　　古城寺
　　柳隂花气弄晴丝村北村南总见之人意不惊春动荡小来山寺一篇诗
　　应僊寺
　　山田渴雨民艰食国重农功遣吏来要使轻徭仍薄敛坐令寒谷得春囘
　　觉安寺
　　寒夜萧萧一枕清小窻梦破竹风声不知身在红尘里何处知今有宦情
　　过徳清石壁故居二首
　　经行修竹小牕轩闭户看书记昔年薄宦萦人尘眯目空余栖遁此心坚
　　世事身心水一杯是非胶扰付□雷吾生只合闲萧散多少年光节物摧
　　元要以半屋名来索句
　　西湖随寓数椽下又与闲人作小诗便做心情嫌广厦我生如此尽相宜
　　青山寺
　　扰扰纷纷满眼尘可怜光景逐时新数声啼鸟乱云暮竹外一枝梅小春
　　常安寺
　　乍暖隂隂欲雨天满陂春水浸山田蛙声一夜无人管断送闲愁到枕边
　　广平寺午炊
　　嵗熟行田禾稻香断陂截港转平岗荒鸡逺近声鸣午踈雨微云山短长
　　午炊祖敎寺
　　青田白水挿秧时行尽山坡路转低初日漏云时涨润踏歌声里子规啼
　　过草衣寺
　　莫听秋堦促织儿吟风嘲雨也如嬉寻思老睡何曽熟祗合凄凉为作诗
　　覆雨翻云转手间隂晴都付与秋山老年心绪偏宜醉长日工夫只为闲
　　过金仙寺
　　陟迳防冈上玉田穿墟渉港遇金仙黄云割尽桑重緑风撼舆篮但兀然
　　鵞湖僧房
　　青笋初成宿雨晴并檐啼鸟两三声鵞湖峰下僧牕晩一枕谁知梦亦清
　　僧房
　　炷香小阁听山雨木叶风摇万壑声更与野僧供茗事是知身外有闲僧
　　僧牀午睡梦初成展转轻安分外清掻首起来神观定一牕山影正虚明
　　辩才塔院次致道韵
　　苏赵从前説辩才后人尘土不须猜风篁岭下青春晚寂寂应知我独来
　　子陵墓
　　闲来信脚到干封千古清名一梦中却忆桐江客星阁可怜田垅对秋风
　　观李参政墓
　　石壁云泉四十秋儿时来徃见风流可堪松栢衣冠地世事深沉转头
　　谒尹谏议墓
　　髣髴儿时拜徳容中州江左事难同髙泉宰木隂隂緑白髪人来酹晓风
　　拜王处士墓
　　不见先生已六年湖团只是旧山川我擕茗酒奠荒草寒雨吹风泪湿烟
　　拜吕舍人墓
　　生晚常嗟南北分故家文献少知闻襄阳耆旧无厐老独对髙坟看白云
　　过南豅有懐成季之亡
　　西风原上令寒零落交游我独难不信人间有生死菊花还作去年看
　　纷纷人物古犹今夭夀衰荣共此生秋冷南豅半沟水翛然唯见二难兄
　　红叶初翻秋已深暮云凝乱薄寒侵排空忽断飞鸿影谁识江湖万里心
　　徐子顔挽章
　　信城多士固多才乡老凋零安在哉自哭湖团王处士每逢人逝有余哀
　　被褐纱巾醉后歌寻常还徃记婆娑遯翁九日同登处残照吹红玉水波
　　坚坐山头十数年后来卜筑转萧然古梅风折篱倾倒朱橘空垂屋角边
　　门外曽听刺史车也令乡国重贫儒伤心又君之葬此事应须近日无【去冬孟守访之今冬之甚至】
　　人营家室因妻子二者何能一一贤到底伶俜反无累反乎真宅总如然
　　霜风漠漠叶阑斑积水陂池映浅山气尽敛形隂野土一生心事白云闲
　　覆雨翻云以利名汉庭无日不公卿试言行志今谁是却羡长贫过此生
　　宗人相送入山阿谁挽谁扶谁作歌既老无家且无子不知君者谓如何【学録徐大有送终甚劳】
　　常与交朋奉杖藜放懐擕手动移时苍茫溪北溪南路忍对交朋只自知
　　谈天谈佛共谈仙静里光隂不计年几度过家扶醉去岂知今日见沉泉











　　钦定四库全书
　　涧泉集巻二十　　　　　　宋　韩淲　撰词
　　防绛唇【寻瑶草】
　　山囿春生探梅只道今年早暗香迎晓人与花能好歳歳持杯天地同难老须吟啸放开懐抱更约寻瑶草
　　又【王园】
　　南陌柔桑粉墙低见谁家女燕飞莺语依约提篮去老觉多情梦也无分付君知否楚襄何处一阳台雨
　　又【五月二日和昌甫所并简叔通】
　　竹髙深夏凉日有清风度苎衣绳屦鹤发空相顾翠扑流烟又向溪翁去青山路要当同住长占无尘处
　　又【席间和昌甫】
　　银笔金花断肠有句闲挥扫又还各了梅片阳春小古徃今来风味须才调山林少这些襟袍输与江东老
　　浣溪沙
　　寳鸭香销酒未醒锦衾春暖梦初惊鬓云掩乱玉钗横半怯夜寒褰綉幌尚余娇困剔银灯粉痕防褪脸霞
　　生
　　又【十四日】
　　百花丛里试新妆不许巫山枉断肠牡丹风飏曲声长寒日清明闲节序绮窗朱戸少年场燕泥香润落空
　　梁
　　又【涧上昌甫有词】
　　闲里相看两鬓秋酒能沾醉雨能幽吾庐何幸得翁留世路尽教终易与山林佳话恐难酬人来人去亦知
　　不
　　又【徐倅生朝】
　　留得菖蒲酒一杯与公今日夀筵开灵山排闼送青来须信南州髙士后持荷持节照苏台瑞云深处是三
　　台
　　又【夀晁元黙】
　　湖海相逢更日边槐风莲雨夀杯前琴书图画水沉烟共指金銮当儤直不应彭泽尚回旋今年初度想超
　　然
　　又【生朝和昌甫韵】
　　老觉空生易得年闲居那复问旌防一邱春静自回旋翁善于人真美矣我行于世转乖然清词俾夀喜言
　　传
　　又【文叔生朝】
　　江上新凉入酒杯瑞芝堂祝夀筵开五楼百雉更崔嵬劳来流离施菽麦作成丰稔到田莱便朝天去也裴
　　
　　又【至日带湖】
　　爱日回春一线长氛氲谁忆御炉香城歳晚卧沧江花底千官迎淑气湖隂十里写晴光賸华发醉为
　　乡
　　又【野色轩看玉色木犀】
　　月角珠庭映伏犀扶摇当上鳯凰池广寒曾折最髙枝壮志还同诸葛膝清名还似紫芝眉梅花春夀酒行
　　迟
　　又【醉木犀】
　　一曲西风醉木犀天香吹梦入瑶池钗横犹记未开枝花重嫩舒红笑脸叶稀轻拂翠颦眉酒醒残月雁声
　　迟
　　又【试香罗】
　　风软湖光逺荡磨春衫初试薄香罗青无计奈君何莫笑老来多歳月肯教闲去少诗歌长安陌上有铜
　　駞
　　又【同昌甫饮南池词】
　　屋上青山列晚云水边红袂映斜曛柳隂荷气簟湘纹酒以歌长谁乐事诗成杯艳我离羣香销凉意有南
　　薰
　　又【元夕】
　　分付心情作上元不知投老在林泉谁将村酒劝觥船月影静摇风柳外霜华寒浸雪梅边醉歌乌防忽醒
　　然
　　又【清和风】
　　买得船儿去下湖这些天气近来无清和风里緑杨初酒不为渠闲放荡诗应嫌我太麄疎酒徒诗社复何
　　如
　　又【霜菊黄】
　　霜后黄花向日开老年情绪为何哉株株浑是手亲栽秋际有言挥玉麈冬来无梦绕金钗相思一夜窗
　　梅
　　又【题美人画巻】
　　一曲霓裳舞未终玉钗垂颔髻云浓梦回金殿月华东燕子莺儿情脉脉栁枝桃叶恨匆匆罗襟空惹御香
　　风
　　又【夜饮中明小轩】
　　一曲青山映小池林疎人静月明时相逢杯酒也相宜醉眼不知春事少欢情犹得漏声遅神仙何处梦魂
　　飞
　　又【小饮】
　　一抹青山拍岸溪麦云将过笋初齐不知何处水流西小阁路头吾欲醉短篷船尾客同防酒边华髪更题
　　诗
　　又【夜饮潘舍人家有客防家妓来歌】
　　小雨收晴作社寒月桥花院篆香残杏腮桃脸黛眉弯歌拂燕梁牵客恨醉临鸾镜怕人看良宵春梦绕屏
　　山
　　又【过卢申之】
　　梅叶隂隂占晚春博山香尽玉嶙珣茶瓯酒椀试濡唇闲里常愁无伴侣老来不是有情人牡丹天气惜芳
　　辰
　　菩萨蛮【和昌甫见招】
　　归来又喜山中约菊枝桂树真宜酌兴尽只观山秋深方闭关　会须追雅步策蹇或肩舆少待必能治膏肓泉石医
　　又【酒半戱成】
　　秋林只共秋风老秋山却笑秋吟少恰恨有秋香清岩秋夜凉　清秋须是酒结客秋知否醉笔冩成秋一秋无复愁
　　又【同仲明饮】
　　雪云收尽晴风软小山春浪晴波逺梅片巳飞香海棠红试妆　人言诗易与酒琖谁分付不是没心情夕阳啼鸟声
　　又【晚云烘日】
　　晚云烘日南枝北一杯未尽梅花曲城郭小春回暗香开未开　留连吾欲醉醉眼红尘外多少老心情景清人亦清
　　又【赵昌甫折黄岩梅来且菩萨蛮次韵赋之】
　　陇头无驿奚为朶岩前有折宜来堕风急雪云溪诗清满意防　竹炉良夜饮饮竟煎僧茗梅以句深长得花情未忘
　　又【十五夜昌甫约赋刘簿】
　　聚星亭下书堂水冬来欲问梅花使圭撮是祠官人闲有底难　章泉词和去交道元如故转眼歳将穷溪头鹤髪翁
　　又【野趣观梅】
　　平生常为梅花醉数枝滴滴香沾袂雪后月华明胆瓶无限清　夜深灯影瘦饮尽杯中酒明日景尤新人间都是春
　　又【胡教生朝】
　　南枝已见春消息今年为夀方知得防尔炽而昌流霞浮暗香　蓬壶清浅水笑指云堦喜髙论有规模平戎赋两都
　　又【夀昌甫生朝】
　　今年是处梅花早分明开到章泉好兄弟夀杯同暗香明月风　风流文物旧春意枝枝透儿妷定飞轩衣冠与世传
　　又【次韵昌甫见贻生朝】
　　春来晴雨常相半水光风力花撩乱山北与山南行歌或再三　诵君诗过日才大真盘屈夀我敢言酬相望亦饮不
　　采桑子【梅词】
　　华林自是年年好月淡烟空依旧东风箫鼓吹香醉脸融　谢他诗侣还相覔雨云迹踪不分情浓柳浅梅深鬓影松
　　卜筭子【初十日海棠春宋十一□家饮】
　　烟雨海棠花春夜沉沉酌寒食清明数日间人也须行乐　不怕笛声长只怕儿家恶烛影红酣寳篆香楼上黄昏角
　　又【生朝次坐客韵呈四叔】
　　花底醉东风好景宜同夀海角天涯今几春解后新丰酒　内集记髙阳南渡闲回首但愿长年饱饭休一笑风尘表
　　谒金门【和昌甫】
　　花肃肃杨柳三眼未足一棹溪山新涨緑旧欢无梦续莫问杜鹘啼蜀只有江南水竹北客凄凉无伴独春
　　山生草木
　　又
　　幽意熟吟尽春风自足麦气初生晴未燠相逢休问卜畵出髙山盘谷岩上飞云相逐他日江东思渭北断
　　谁为续
　　又【湖山春早】
　　春尚早春入湖山渐好人去人来虽未老酒徒犹恨少梅落桃开烟岛日日更吹香草一片芳心空醉倒冷
　　云藏落照
　　清平乐【次韵】
　　萧然在涧景色秋来冠几缕明霞红未断矫首时时遐观　回思五马清游分明前辈风流留作山间佳话更谁愁上眉头
　　又【夀潘文叔】
　　常思髙致又见凉风起欢喜年时为夀意快冩山歌重寄　愿公好徳康宁青云收取功名莫道而今官小吾儒正要仁民
　　醉桃源【和昌甫】
　　固穷斋里话吾生言之必可行扶疎夏木既啼莺更逢渔计成　多雅尚少时情沧浪渔父缨髙歌宁与俗争鸣朱疏越声
　　又【昌甫有曲名之濯缨因和】
　　残春风雨绕檐声山空分外鸣闲来落佩倒冠缨尚余亲旧情　故人不见句还成又听求友莺濯缨一曲可流行何须观我生
　　又【和吴尉】
　　柳娇花妬燕莺喧断肠空眼穿一春风雨夜厌厌不闻钟鼓传　香冷曲屏罗帐掩园林谁与上秋千忆得年时鳯枕日髙犹醉眠
　　好事近【郑倅生朝】
　　腊雪映江梅冰玉更分风月衮衮紫枢家世庆诞弥时节　烘堂赢得戱莱衣春酒寳杯凸籍籍郑庄人物要汉庭勲业
　　又【同仲至和探梅】
　　湖上有山合把探梅词刻清浅黄昏时冷疎枝寒色　窗前忽到又如何一夜是相忆信道收香藏白报春风消息
　　醉花春【书屏春】
　　人已醉溪北溪南春意击鼔吹箫花落未杏梅桃共李水底鱼龙惊起推枕月明千里伊吕衰翁徒尔耳我
　　懐犹不是
　　芙蓉曲【述旧】
　　霓裳霞佩淡丰容云冷露华浓唤起石丁归去防防仙仗崆峒　秋老花饶笑清映小帘栊记取五城深处鳯箫吹下天风
　　朝中措【元立】
　　薰风雨节照稽山三百里湖间镜上谁为贺老棹船能伴官闲　今年夀日不妨吟啸还上清班为长生新曲齐眉想见酡顔
　　又【和吴子似】
　　春浓人静倦游嬉烟雨战棠梨翠径乱红无数频啼枝上黄鹂　小园流水溅溅处緑遍谢家池怨月恨花滋味泪痕犹染罗衣
　　又【梅月圆词】
　　为兹春酒夀诗翁我辈一尊同香动梅梢圆月年年先得东风　冰溪清浅流懐玉莲步谩从容但愿人生长久挥目送飞鸿
　　又【约和卿敬持醪为文叔生朝】
　　山林钟鼎似无同舒巻有穷通洗出壶中三峡帝城赢得从容　黄流乱注狂澜既倒砥柱能东此际诞弥杯酒宜歌风虎云龙
　　眼儿媚【风寒】
　　东风拂槛露犹寒花重湿防干淡云殢日晨光微透帘幕香残　隂晴不定瑶阶润新恨觉心阑凭高望断緑杨南陌无限关山
　　又【下郭赵园词】
　　西溪回合小青苍梅雨弄残阳意行陇亩景分亭院乳燕春长　酒深不用人歌啸鉏圃试商量细稀菜甲旋寻蔬笋一梦黄粱
　　摊破浣溪沙【杨梅】
　　生与真妃姓字同家随西子苎萝东谁道玉肌寒起粟酒能红　火齐烧空来上苑冰浆凝露在西宫不似荔枝生处逺恨薰风
　　太常引第二体【腊前梅】
　　小春时腊前梅还知道为谁开应绕百千回夜色转参横斗魁　十分静替伊愁絶片月共徘徊一阵暗香来便觉得诗情有涯
　　西江月【晚春】
　　闻道晚春时暖风是处花飘游人争渡水南桥多少池塘春草　约马谁聫玉勒钓鱼应泛兰韶光何限不逍遥输与溪鸥野鸟
　　又【四叔生朝】
　　梅蘂小春天气橘林良月风光五云边近九霞觞美景初无尽藏　老矣相逢湖海年来游遍潇湘诗情满眼兴何长赢得烟霄直上
　　少年游第四体【玉蜡梅枝】
　　闲寻杯酒清翻曲语相与送残冬天地推移古今兴替斯道岂雷同　明窗玉蜡梅枝好映情淡物华浓个样风光别般滋味无梦听飞鸿
　　探春令第二体【景龙灯】
　　暗尘明月小桃枝旧家时情味问而今风转蛾儿底有谁把春衫试　景龙灯火升平世动长安歌吹这山城不道人能记甚村酒偏教醉
　　鹧鸪天【离歌一叠】
　　只唱离歌一叠休玉溪浮动木兰舟如何又对云烟晚不道难禁草树秋　空脉脉忍悠悠绸缪终是转绸缪相思相见知何处记取新欢説旧游
　　又【次韵赵路分生朝所赋】
　　便把山林此身也须诗酒属吾人仙家旧是金堂士吏新收玉局名　惟自乐不忧贫渊明谈笑更清真年年眉夀登髙后醉防常留菊满簪
　　又【昌甫同明叔饮赵崇公家】
　　莫道厐公不入州为谁歌酒也迟留襟期别乘真难事领畧同游岂易谋　他扰扰自悠悠香浮茉莉笑花头一帘云影催诗雨唤起佳人无限愁
　　又【看瑞香】
　　看了香梅看瑞香月桥风槛更云窗不知是有春多少玉水灵山醉几场　闲蝶梦褪蜂黄尽温柔处尽端相珠帘十里扬州路赢得潘郎两鬓霜
　　又【十二月二十二日】
　　雪到飞春若素期柳条吹送落梅枝冰壶表里谁能赋玉鉴圆明且屈巵　村舍北郡楼西治中风调只心知不堪野老关门醉想见山公倒载时
　　小重山
　　云影收晴雨外明碧溪春灔灔落花平莺声催我过桥行人何在诗酒淡心情　闲里兴还生锦鳞题尺素有谁能草边芳柳边城归来也清梦绕山屏
　　虞美人【代儿夀黄靖州】
　　晓来一阵催花雨正桃李横塘处笙歌帘幕燕莺喧春在人间不老谷城僊　潇湘图画迎千襦袴欢声起功名风虎庆云龙更看万钉横带系金狨
　　又【赵倅酌别灵山阁】
　　送君报最登朝路初整曹装处又因杯酒见余情凉雨灵山阁上月初晴　醺然领客襟懐底消得阑干风流别乘我依归清誉冰溪棠防緑漪漪
　　鹊桥仙【七夕词】
　　雨意生凉云容催暮画楼人防干处柳边新月已微明银潢疎星渡　今古佳期漫传牛女一杯试与寻新句幽懐冷眼是青山旧懽徃恨浑无据
　　又【闲举金风玉露相逢之曲因赋】
　　诗非漫与酒非无筭都是悲秋兴在与君觞咏欲如何画不就新凉境界　微云抹月斜河回斗隠隠竒竒恠恠刚风九万舞瑶林甚些少人间利害
　　又【红梅已谢】
　　红梅已谢杏花开也一片海棠犹未春风吹我带湖烟甚恰限新晴天气　黄昏楼上烛花影里得那回滋味暗尘索拂纎纎梦留取巫山十二
　　一剪梅【蜡梅】
　　一朶梅花百和香浅色春风别样官妆西湖衣鉢更难忘雪意江天浑断人肠　清夜横斜烛影窗赢得相思魂梦悠扬玉溪山外水云乡茅舍疎篱不换金章
　　又【送冯徳英】
　　説着相思梦亦愁芳草斜阳春满秦楼楼前新緑水西流一曲阳关分付眉头　多少风流事已休粉薄香浓怕见绸缪淡云笼月小庭幽明日山长清恨悠悠
　　又【醉中】
　　醉倒城中不过谿谿外无尘惟掩柴扉水浮桥漾翠烟霏一片闲情能几人知　留饮君家絮防欹爆竹声中万事如斯梅催春动已熹防尔既能来我亦何疑
　　蝶恋花【次尹一韵】
　　未就丹砂须九转谁把新词歌绕梁尘遍拍拍韶华春意满揆予初度文何健　恰是山花汀草逺独乐园林不梦笙箫殿灵气仙才非小见霞杯谩道蟠桃献
　　又
　　千叶香梅春在手日薄帘栊花影遮前后小立徐行还易久防吟莫厌伤多酒　拾翠流红管透望断青青休问行人柳徃事如云如梦否连天芳草惊依旧
　　又【野趣轩看玉色木犀】
　　斜日清霜山薄暮行到桥东林竹疑无路小院横香噀雾胆瓶曲几花如雨　细酌心情因少驻九万刚风寒影吹琼素不是月宫那有许霓裳舞彻凌波步
　　又【细雨吹池沼】
　　尽道今年春较早梅与人情觉得梅偏好一树南豅香未老春风已自生芳草　来自城中犹带晓行到君家细雨吹池沼怅望沙坑须会到玉溪此意年时少
　　海月謡【送赵永兴宰】
　　晚秋烟渚更舟倚萧萧雨水痕清汜迤渐整云防西去三叠阳关留下别离绪　溪南一坞风月谁为主酒徒诗社自此冷落胷懐尘土目送鸿飞莫听数声柔橹
　　临江仙【闺怨】
　　脆管繁无覔处小楼空掩遥山柳丝直下曲栏干海棠红欲褪玉钏怯春衫　殢酒不成芳信断社寒新燕呢喃雕盘慵整寳香残绮疏明薄暮帘外雨潺潺
　　又【书屏春】
　　罗帐画屏新梦悄緑窗慵起香残重帘生怕栏干春风吹玉水春雪满灵山　梁燕未来归鴈动海棠才带红酣酒愁花恨霎时间烟云催薄暮烟雨湿轻寒
　　又【和荅昌甫见生朝】
　　满眼春生梅柳意山居清听风泉又因初度説今年华颠相望处新曲忽来前　自笑一周闲甲子何为佞佛贪仙如翁辈行敢随肩徒知言语妙懽喜向谁传
　　又【为顾致尧生日】
　　难老一杯春酒美主人玉鉴清秋九华山下共追游朝来多爽气都向笔端收　台阁功名归去好便应衮衮公侯未妨含笑看吴钩当年佳梦日和气瑞光浮
　　又【周国正生朝】
　　寒食清明春事好公家霁月光风年时犹记雨声中州侯陈乐舞法从酒杯同　坐上王杨虽自散醿依旧香浓待将诗易夀无穷鸢飞鱼跃矣风虎更云龙江城子【徳久同醉子似出新置佐酒和徳久词】
　　天孙应为织云裳试宫妆问刘郎湖上波寒依旧逺山苍自是老来心事嬾空落拓少年场　挥毫闲与细端相记严扬陋蘓张兴到一杯防醉亦成章回首片防西去也何日更共清狂
　　又【村意逺】
　　雪销霜入小溪舟试浮游上山头薄薄寒烟依旧未全收问道梅花开也未吟不尽一生愁　襟懐如此老还休懒凝眸转深幽诗罢一眉新月又如钩腊后春前村意逺回棹穏水西流
　　洞仙歌第二体【次韵斯逺所赋清溪一曲】
　　溪山好处赢得题新曲待足人生甚时足问临流清味遍斜晖应似画小景生绡一幅　渔舟声欸乃岩上云飞杳杳归鸦去鸿逐任当年伊吕谈笑兴王争敢恁闲眠野宿待雪天月夜我还来醉潇洒清幽那些儿屋
　　满江红【和赵公明】
　　五老峯前九江上曽生仙客相邂逅贵池亭上定交金石我辈风流宜啸咏官曹尘冗从煎逼且簿书丛里举清觞偷闲日　同一笑当今夕梅正好香浮白相忘尔汝醉巾沾湿已向琼楼夸意态似闻金殿传消息想君今归去际风云应相忆
　　又【陈玉局生朝】
　　归锦堂成云汉上天垂新画有朱顔緑鬓禁林仙客玉局暂从香火社金未报文章力看彤庭赐第别承恩居君侧　斑衣戱蟠桃摘翠袖歌檀拍正祥开初度颂声千百又是腊前梅态度几多春近花消息想明年今日醉西湖尤辉赫
　　满庭芳【王寺簿生朝】
　　防防淮山迢迢江水分明别是风光地灵人杰星斗烂文章初度充闾佳气当年瑞应弄珪璋薰奏凉宵寳月玉井藕花香　清真如逸少兰亭修竹曲水流觞想醉乡日永地久天长小驻屏星懐玉飞鳬舄元在鸳行功名事云龙风虎行矣佩金章
　　水调歌头【坐间有伤仲至且懐昌甫因呈张宰】
　　新月巳如许我问带湖梅人间题句赢得浮防酒盈杯拓落豪英满坐烂漫风骚连天外鳯凰来只怕轻辜负莫待巧安排　空翠滴寒爽矣晚佳哉为君絶倒折尽千树玉蓓堆眇眇章泉好在寂寂卢泉仙去今古付樽罍拍手见花木放眼记莓苔
　　又【和石倅夀汤守】
　　玉水灵山地燕寝亦书功邦人耆老诞弥佳节以词通尔岂知吾岂弟我乃因君谭笑祝夀酒杯同箫鼓少人会歌舞为谁容　观坐客惊野老笔如风个般醻唱诏回应上玉华东多少家传经济留与孙谋持守出处信何穷唤起千年调分付一车公
　　又【清明严濑】
　　今古钓台下行客系扁舟何似云山千叠亦东游我欲停桡一醉与冩平生幽愤横管更清讴小上客星阁短鬓独搔头　风乍起烟未敛雨初收一年花事数声鶗鴂欲春休吊古懐贤情味只有浮名如故谁复识羊裘赖得英隠相望此溪流
　　又【晁子应三十八丈见过因张徳广对木犀小饮次徳广韵】
　　明月到花影把酒对香红此情飘洒但觉清景满帘栊人被好花相恼花亦知人韵胜佳处本同风挥手谢尘网举袂步蟾宫　秋已半幽涧侧乱山中故人过我终夕乘兴可千钟赖有曲江才子坐上平章花月不管老英雄心事将何事醉语又匆匆
　　水龙吟【七月二十六日信守生朝】
　　从来江左夷吾大名逈出诸公右金堂玉室瑶林琼树龙麟蟠走志在神臯气雄云梦十吞八九问三槐盛事当年初度人应羡青氊旧　説与文章太守庆千秋好为亲夀冰桃碧藕霞裾月佩莺鸾歌奏雨熟西畴星南极寳香凝昼趂新凉便约乗云绕日饮天浆酒
　　冰玉风月【上太守】
　　庆文章太守燕寝凝香诞弥佳节庾岭归来又经年梅棋酒心情笙歌滋味便合朝天阙玉作山前冰为水际几多风月　緑鬓朱顔浩然相对自是中原旧家人物鹓鹭班回尚记陪清切好把胷蟠万巻谈笑了济时勲业锦幄初温寳杯深劝舞回香雪
　　贺新郎【十三日小园梅枝防红防缀便觉可句】
　　梅蘂依稀矣嵗华深翛然但把杖藜闲山绕荒林红叶下落日城烟水意兴云何则是底事疎枝横絶峭未吹香便与花相似不忍折为之喜　寒鸦万防霜风起正人家园收芋栗小槽初美欲醉可谁因一饮拟赋才成又止老态度浑侵发齿摸索根春在否任红红白白皆桃李空烂漫岂能尔
　　杂文
　　故右武卫大将军代州刺史世肱可赠安州观察使追封陆安侯制
　　勅朕承祖宗之训序骨肉之亲生以官列于朝所以缀恩也没以爵告于第所以申哀也具官某被服忠厚造次儒雅在幼而有立志居佚而无流心禀生不融闻讣増悼兹予赠尔以亷车之职侯印之重尚冀褒渥足慰茔魂可
　　昌甫铜雀塼研铭之七言
　　邺台奏妓曹刘迹犹把残塼裁研式匪金斯金乎星匪陶斯陶润于石一一置漳泉深月明乌飞恍如昔
　　求志斋铭
　　予友王徳修筑室于其乡前临清溪背背长林羣峯骈罗风气佳甚又为一斋以待宾朋之晤语予过而爱之曰是斋得无名乎徳修曰吾老矣惟是顷游和靖先生之门见其以三畏名其堂者尝欲榜于吾之舍以无忘先生之训是斋尚何名子盍为我言之予曰我之不才盖亦蚤闻先生之绪余也吾子实从之稽山之下且送其终焉闻益广矣归于田间独善其身以自诲于子弟而予滥官于朝尚窃闲散之禄视子为甚愧其又奚言虽然昔吾夫子有云居以求其志者吾子殆庶几乎请以求志名则何如徳修曰古之为友者伯牙能琴子期善听也故知其志在髙山与流水子知吾之志安在今将何求予曰然非此之谓也吾夫子固尝俾弟子各言其志而子路亦闻夫子之志矣皆道其所欲为也惟居而求志夫子乃谓未见其人意盖有所深叹继言行义以达其道则志之所求者非道也欤夫道者果何事也夫子尝言曰士志于道而耻恶衣恶食者未足与议也又曰志于道据于徳依于仁游于艺逮其自谓则曰我非生而知之好古敏以求之者而孟子亦谓求则得之抑在兹乎自道之失其传也圣人正其心至于平天下者岐以为二死生动静莫识其源天地万物莫明其理举天下溺于虚无莽沆以为道况于富贵贫贱之间喜怒哀乐之际孰知所谓不可须臾离者千歳而下思夫子未见之人道其有在吾徒其可忘之后学之士期以语之则吾先生之教也【案此文是铭之序据题目当别有铭今阙】














