　　御制题元宪景文集并各书其巻首
　　宋庠宋祁兄弟同负盛名且同举进士时以大小宋并称乃其官位一至宰辅一为尚书事业所就既殊情性亦奢俭各异故其诗文沈博新警因各随其性之所近而为世所传诵则同及戒其子不令刋类文集行世亦同迨其后虽经合刋继而仍归散佚又同兹复裒辑成集并以聚珍版印而流传之又无弗同其同不同之故庠与祁固无能知之余亦乌从而知之然其散也由于自欲韬晦而其聚也幸有永乐大典之仅存佚之于七百余年以前【宋天圣至今七百五十余年】而完之于三百余年以后【明永乐至今三百七十余年】则又复归于同余因合题一诗并冠于两集简首更使之不同而同则向之所谓同不同者皆可勿深论是之谓大同
　　二宋合刋曽纪王【宋嘉定间郡守王允初倡议欲合刋二宋集以属郡文学陈之强未就而去其后太守陈芾捐资刋成之见之强序】惜哉分集失传详学如有本终难晦行不负言久益彰伯也孤风标雅操仲兮强识富文章虽称俭过及奢过弗愧元方与季方收拾碎珍得全册吟题七字冠前行休嗤大典纷割裂爱礼幸兹存饩羊













　　钦定四库全书　　　　　集部三
　　景文集　　　　　　　　别集类二【宋】
　　提要
　　【臣】等谨案景文集六十二巻宋宋祁撰祁字子京开封雍丘人天圣甲子与其兄庠同举进士累官翰林学士承防諡景文事迹具宋史晁公武读书志谓祁诗文多奇字证以苏轼诗渊源皆有考奇险或难句之语以今观之殆以祁撰唐书雕琢劖削务为艰澁故有是言实则所着诗文博奥典雅具有唐以前格残膏賸馥沾匄靡穷未可尽以诘屈斥也陈振孙书録解题又称祁自言年至六十见少时所作皆欲烧弃然考祁笔记有云年二十五即见奇于宰相夏公试礼部又见称于龙图刘公葢少作未尝不工晩年特为进境至于陆机之谢华启秀韩愈之陈言务去以为为文之要则其生平得力具可想见矣祁曽戒其子无妄编缀作集使后世嗤诋今据陈之强原序所称知在嘉定时安州守王允初等曽将二宋集合刋但序内仅称其言八十余万未经析及巻数祁本传称集百巻艺文志则称百五十巻又有濡削一巻刀笔集二十巻已与本传不符其余如范镇所作神道碑马端临通考则俱称百五十巻曽巩隆平集王偁东都事略陈振孙书録解题及焦竑经籍志则俱称百巻郑樵通志则止称七十八巻唐庚序则称二百巻因集已失传记载互殊莫详孰是陆游集又载祁诗有出麾小集西州猥藳蜀人任渊曽与黄庭坚陈无已二家同注今亦不传近人所辑北宋小集中有西州猥藳一种乃从成都文类灜奎律髓文翰类选诸书采辑而成非原本也兹就永乐大典所载荟萃裒次厘巻六十有二虽未必尽还旧观然名章钜制谅可得十之七八矣祁兄弟俱以文学名当时号大宋小宋其兄庠遗集已从永乐大典采缀成编今祁集亦于蠧蚀之余得以复见于世虽其文章足以自传实亦幸际
　　圣朝表章遗佚乃得晦而再显同邀
　　乙夜之观其遭遇之奇良亦非偶然矣乾隆四十九年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　钦定四库全书
　　景文集巻一
　　宋　宋祁　撰
　　赋
　　圜丘赋
　　若夫天地之区既奥而腴王者所以作京焉神明之隩匪攻而筑上帝所以定位焉我朝之拥归运也讥函镐保界之陋鄙周雒渟瀯之渊乃据梁之芒芒侦河之浑浑画邦畿之千里于以宅天子之尊然后翼翼干干作邦孚先禘其祖之所自出兮遂有事乎昊天占国南之七里得髙丘之崛然自干防之初辟保坤灵而不迁藏伟兆于遐叶震元符于兹年此烈祖所以裒神之对神宗所以旅物之蠲真考之所陟降丕后之所周旋蔼列圣以烝衎总万灵而宾筵翕降监之厚福焯巍巍而亡原则晋攷卜乎委粟汉肸蠁乎甘泉曽不得望我之末光絶炎况并驱而齐肩哉敢问圜丘之状也其何如矣广矣大矣畧可详矣上崔嵬以郁律兮外博敞而神丽遡朱鸟以髙蟠兮概瑶魁而衺峙休气回复乎其椒兮荣泉滋渗乎其趾魑魅不若泯伏于其逺兮神明肃然离卫乎其迩于是攘之辟之其菑其翳修之平之其坎其畷上三陔以积髙外四门而疏陛列道糊赪重营界紫无缩版以作劳不借罽而昭侈因天质之自然非人力之攸致崒兮似髙山之在周邦嶻焉若隆脽之亘汾澨及夫涓日肇祀于郊之宫陶匏尚质金石有容璧奠缛以苍苍兮鼎歊云而隆隆百神服食蔓衍乎坎间兮有司守燎粲烂乎壝中穆穆天子相维辟公咸盛气以彊力相升降兮穹崇披大紫之莫莫招翠黄之雍雍合萧芗于钦祡曳髙烟乎璇穹塞天渊以隤祉奋光明于无穷竣乎已事罔有不恭若乃自内出者无匹不行自外至者无王不止故我率乎祖而推本正乎位而升配使礼动乎上则神飨乐交乎下而人喜毕九州以献力罄一纯以尽意君子曰观天下之物无以称其徳所以因天事天取至诚为贵则斯丘也实国家集福之清场事神之寳畤国聴之所凭厚灵心之所翔会驻魄寳于飚歘贲万图之方志彼草楼列仙之馆像设王之庐豚蹄种祠之托鳞长九渊之居皆祠官之细祀族之余尚且落成者鼓吻而极叹乞灵者防笔而争书叛宣父以语怪溺丘明之好巫独圜丘岿而遗美宁儒者佁儗而未之思欤遂作颂曰屹圆坛赫昈昈大盘盘兮君之升帝是飨巩而安兮礼无违福不回委如山兮圣继圣万斯年长监观兮
　　陈州瑞麦赋【并表】
　　臣某言伏以厥田惟上界王国之右藩以谷俱来告我牟之纪瑞事昭邦縡美溢农书恭惟皇帝陛下茂拥蕃祺恪经善物弄汉田而劝啬揉神耒以训勤扈有九官务尽耕耘之法地杂五种深防水旱之虞屡勅攸司劝登宿麦至诚上达嘉气下翔发为两岐告成八政田祖有神而徯应守邦作绘以来图庖穗孔蕃天心为豫并诏儒馆交掞颂章良史必书无谢归禾之命升歌大备遂髙多稌之诗臣位属冗闲辞流澁讷隔从臣之品无预奏囊效游童之謡亦均嬉壤冒闻黼几集惧严渊谨夙夜斋戒撰成陈州瑞麦赋一首随表上进赋曰冠三辅之上者莫迩于陈接五谷之乏者孰先于麦当乗离之令序挺降麰之瑞殖盛气云郁混鳞隰之初霏密穗金繁动星田之霁色两岐旁秀六穗牙出厥华芁芁厥颖栗栗田畯奔告守臣骇观伻来以图悉上送官他谷弗书视麦禾之最重吾王攸助知稼穑之惟艰沬北爰采罔劭乎力农关中益种无闻于锡祉讵若天极归贶神明效异偕蕃椒之盈升配命禾而合穗迎层宙之休气冠中田之嘉谷绘我于瑞图辨我于凡菽防至尊之渥恵播新声于弦次上可以荐清庙之馨品下可以助外饔之食剂
　　皇帝后苑燕射赋【并表序　案仁宗本纪不载后苑燕射事此赋首云执徐统嵗当是天圣六年祁改国子监时上】
　　臣祁言伏闻今月九日幸后苑诏宗室赐宴射弓者气肃商旻神清汉籞展懿亲而合宴讲王射以侑欢常武是经良辰饰喜恭惟皇帝陛下靖嘉民极勤训道枢钧众志以惟精乂永图而无逸夹辅蕃屏立爱于周亲夏屋权舆示慈于镐饮乗九秋之盛集修六耦之帝容终日射侯不出正而命中嘉宾式燕实厥篚以奉将洽公姓之乐胥竦臣邻之咏叹多仪有焕在古防偕臣位属冗闲业専讲肄久陶景化窃耳大猷敢萌诵圣之心仰企强名之作感縁中发虽极抃于四支音以叩烦更増羞于五降谨夙夜斋戒撰成皇帝后苑燕射赋一首缮写随表上进
　　臣闻羲图肇画诸暌取星弧之象周文弥郁大乐着天驺之节谅以四方为志本男子之事一张作武震王者之威自秦制专私汉道云杂徒存燕射之旧礼罕闻明辟之亲御惟魏祖畋南皮之野一日射雉获六十三头史笔诧其妙文成避灵丘之区仰山发矢髙四百余丈琰刻旌其处是皆殊絶之诡遇本非揖让之多仪摅其善经徯我嘉会恭惟皇帝陛下载膺周之陈锡绍放唐之丕律髙拱岩廊之上丕冒环海之表百执之骏奔走无或旷官四方之大和防不知何力于是外朝夙退杪秋告丰庆重合之阳名申式遨之夏具披虎落之囿会麟定之亲始讲射侯之容将明洁觯之礼若其天威粹健帝表胖正雕弓栗笴俨若有容栖鹄画正砉然命中欢声囘商琯之肃余劲助霜旻之髙宗室奉觞以次称夀佥谓天挺其武所以辅文之缛事本于礼所以缀乐之谐盖陛下财成大猷冠卓千古是而弗纪有司之过也失言以文逺功由赋宣不有作者将何述焉其词曰执徐统嵗少皥司秋月着授衣之令日纪吹花之游僊盘露变神阙云浮田畯告茨粱之获乡童启豫助之讴上乃留瞩良辰载懐茂苑呼跸复道回舆帐殿望葱郁于麟棷披隂岑于虎圈跄鳯遥遡相乌细转凉翠下长杨之宫暝紫入棠梨之馆千门洞接九幄霞连周邦则伯叔之懿汉家则肺腑之贤相趋规地杂簉琼筵俨飞绥而交弭森委佩而凝鋗川醪溢泛骑炙纷传湛其露而在草需有云而上天先是司射谨官梓人庀具饰虎进侯张貍设步上干下干之交维三乏三正之并树排崇旌以虹拖画广堋而云布并夹并储决拾相旅我物孔扬我仪用光剡矢荐于夏箙雕弓出于扶桑彩五施而列晕歌九节而升堂万乗来御羣心乐康随月上弓与天张姬周则多材之主汤乙乃甚武之王有翼有严不戁不竦舍拔则拱应而中主皮划其已彻劲羽饮而犹动骇踆乌于日域震封狼于星塜彼艺有六徒得乎剡注参连我善兼五不専乎兴舞和颂掩前辟以擅名表上天之锡勇于是皇襟兑悦协气云蒸少府之赐钱流地庖人之割肉如陵示慈则折节加俎式宴则鼓瑟吹笙轩霞蕃后磐石宗英美发的之希代咸奉觞而造庭似雝泽之翔振鹭若辰居之环列星原夫射之为义是谓观礼外则审固而正躬内则雍容而绎志支左诎右之能项发口纵之异或合宴序宾或算多与祭公用隼而射墉观如墙而扬觯中则得为诸侯争有似乎君子然特人臣之善容未识我皇之射意若夫修五常为弓矫百度为矢总黎献以树的罄绵区而除位参天地之控引顺隂阳而张弛一发则英雄在彀虚抚则蛮夷防臂岂徒鹄为小鸟取难中之名驺曰仁兽乐庶官之备而已哉是日太师阕乐酒正彻觞辰旋回指归于未央
　　上苑牡丹赋【并序　案赋系天圣七年祁为国子监直讲时上】
　　臣闻天以葢髙为质不待言以达意物以非常为感不择物而效瑞故日月得之为见象草木得之为鸿英尧则蓂草莳陛陲汉则玉芝秀池霤桃夭美室家之盛蓼萧着王泽之广托寓虽细贶施甚明圣上即位之七年春三月内苑出牡丹三种特异常卉其一双头并干其二千叶一房其三二花攅萼跗足甚大葩色正红葢上帝博临之都休精回复之地袭百昌以挺出震殊应而沓臻圣上美兹嘉生载延睿赏有诏侍从咸俾陈篇良以天瑞来皇襟豫物宜遂颂声作其崇丘行苇之比乎都茘桂华之俦乎下臣无庸窃耳嘉致饰是蹈舞永为文词不敢预枚臯之伦庶将备遒人之采赋曰
　　夫何牡丹之挺育冠羣葩以擅竒厯上古而隠景逮中世而扬蕤桐君之録兮曽莫余毒谢客之咏兮葢殊尔知有隋种艺之书疎略而未载子华绘素之笔彷佛而传疑葢神明其徳故隠显从时昔也始来由皇唐之缀赏今而荐瑞徯我宋之重熙徒观夫强干深根交柯委质腻理内滋夸容横出材无用兮不取美于匠目子非甘兮不见伤于口实懐香馥郁结防葱宻让众卉之先荣灿灵华而后出鲜苞星布丹艶霞蔚杂双行之重锦衒巳文之两黻挹仙掌之承露遡咸池之浴日莫不玩之者怡神揽之者蠲疾彼芍药萱草之凡材秾李摽梅之俗物杜若骚人兰香燕姞曽不得齿其徒况与之论其甲乙哉于是圭菀宻清瑞殖欣荣翠华雷豫清跸天行眷大造之脗合庆神物之财成粤双跗之特异与合干而同名为贵于多何如千叶莫斯为盛谁比三英信夫顾神县以隤祉戛珍坤而炳灵匪一花之取贵葢万物之厚生于是宸瞩洒然羣心乐只诏从槖以均赏肆诗风而饰喜且其铺观往图各祛茂祉胡不出于下土而出乎京师胡不萃于异品而钟乎花卉臣愚不识请占之天意若曰双头者两宫之应同徳之象馨香升闻亿兆攸仰千叶者卜年之数永命所基宜尔子孙以大本支三花者品物盛多黎庶蕃庑徳宇宏被恩腴周普有一于此尚可咤丕应奋终古况凝层昊之协气萃上林之敏树重葩叠叶凝丹绚素迩颙若之龙顔间娑然之鳯羽亦由芝房之唱升汉之郊庙桃花之行着唐之乐府上方执冲徳合鸿猷特以人瑞为应不以物瑞为尤则是花也聊可玩于耳目故虽休而勿休
　　皇太后躬谒清庙赋【并表　案仁宗本纪谒庙时祁直史馆在明道二年】
　　臣某言伏以遹追孝者雅人歌其匪棘能事神者书防美其多材况祗欵庙祧裒对宗祢宣治馨而有飶恍忾叹以如闻従昔所难乃今具举恭惟皇太后陛下至仁兼爱柔道体元保育长君就成圣徳出入一纪巩固万枢黎苗偃化则泽从云游殊邻结好则倚若天等三光储发敛之度百物遂零茂之宜且念措多方之治平皆真考之遗法成功不荐审训谓何亟诏攸司属图新礼躬按天飞之驭并会月游之庭万羽蹈扬袆章参亚逮晏朝而已事因列圣以居歆薰然至和入金匏而成象锡之多福塞穹壤以无垠臣属在陪祠职当汗简轻率斐狂之思少禆舞叹之余敢露懽悰自忘朴学谨夙夜斋戒撰成皇太后躬谒清庙赋一首干渎宸览
　　闻夫祀以息民王假有庙昔人美而称之殊不知粢盛之香所恃者昭徳祝史之荐不愧者信辞济济非尽志之貌翼翼为多福之基然未有祓精意燀鸿仪仰瞻丹楹则祫而后献俯奠嘉玉则告而不祈非圣后之有作畴能出千古而鬯丰规哉于皇齐圣绍天葆命佑育我长君财成我庶政十有一年绵区底定且曰予惟膺真庙之托耿列圣之光投艰夙夜罔或怠遑幸三边无谁何之警万物跻仁夀之场若使成功不告则春秋祗事无以奉承审训而享我先王丕显明辟孝爱兼极将顺徳音爰告方国列保廕于亲慈谂勤劳于圣职粤若朝多吉士位靡瘝官乃承乃弼为屏为翰薪有芃棫河无伐檀此则圣后备陶姚则哲之难也清问下民哀矜庶狱兴列化条恢疏纲目杜其牙角保我墉屋此则圣后有成康措刑之速也每嵗命使继好龙庭轒輼相衔厥角相平罔投以饵罔系以缨此则圣后保汉宣抚和之盟也能仁精庐圣仙福地有种于祠有歆于类莫不发少府之藏贲万楹之丽此则圣后奉唐家戒禧之至也恭则易优俭斯少欲金玉不扣于上方之器纂组不丽于三宫之服别苑无从禽离宫无改筑此则圣后守黄老清静之躅也至于熙百志乂万枢粹与天谋冲与道俱朝未昕而晰燎夜已乙而观书尚且勤劳励翼辑阙衮而按罗图是以长乐之记彤管之史休功懿绩纷纶填委虽巧劳与智忧邈无阶而胜纪是宜格祖谢成有斋恤祀答在天之丕覆拥如山之秘祉于是方岳投颂臣邻肄仪増蔽旒于法冕加缛采于袆衣皆宸心之参定掩前圣之未思乃以仲春吉日曳九旗参六螭云罕前导王轪下驰羲和扫霞以登照雨师沈景而藏霏攸徂之民注耳倾目者以万计惟恐属车之行迟寳辂徐动云帘四垂翟茀騩乗次于鸡翘之省莫不穆穆肃肃按周道而翳华芝有侐閟宫光昭帝容百工如绣广乐成宫咀芝英以自洁秉葵首而有融鸾刀騞然刑丽牲以升几玉瓒觩尔湛明水而函空边豆惟旅铏芼相从徧七室以沃灌罄一徳而防恭星妃备亚献之列月后谨三酌之容二告交答万祥来同然而归蕃厘于嗣帝让懿铄乎祖宗是以秘祝私请无一当于圣躬寕不谓虑危以安保盈以冲虽古之任姒马邓区区述美曽不足踵武而齐风乐阕礼成回舆而归天子乃擥率吁之固请建丕称而扬徽拜奉琼册内荐椒闱上公旄节以焜照羣臣冠劒而陆离遂鸿名于茂实俪天极之巍巍已事而诏曰我之此行务达至诚不丰于昵不有其名惟斋心以交肸蠁惟合漠以侑神明然重劳百执之庀事聊第赐于公卿若夫防勲舍爵兹事体大则夫皇帝之躬耕
　　右史院蒲桃赋【有序】
　　癸酉之仲夏予受诏修书寓于右史院防绎多暇裴回堂除有蒲桃一本延蔓疎瘠垂实甚寡予且玩且唶以为省戸凝切禁廷敞闲人不夭摧禽不栖喙与平原槁壤有间匪灌藂宿莽所干而条悴叶芸不为时珍何耶得非地以所宜为安根以屡徙为危封殖浸灌信美非愿因为小赋代其臆对云
　　昔炎汉之遣使道西域而始通得蒲桃之异种偕苜蓿以来东矜所从以至逺遂徧植乎离宫去葱雪之寒乡托崤函之福地并万寳以均载厯千古而舒粹玩之可使蠲烦食之足以平志不由甘而取坏乃因少而获贵鄙柚包之轻侻贱蔗境之尘滓粤何人斯殖我于兹托深严之秘署切轇轕之文榱培孤茎以膏壤引柔蔓乎标枝泉石渠以防浸露金茎而滋布凉影于月宫猎重葩于禁飔蔽周庐之岑寂隠肃唱而逶迟彼得地而逢辰宜欣欣以茂遂奚敷华而委质反惨惨而兹瘁乏磊砢于当年让纷华于此世是必野荄非层掖之玩菲实异太官之味困枳橘之屡迁叹匏瓜之徒系亦犹郁栁有性不愿桮棬之华海鸟取容非荣觞酒之馈胡不放之岩际归之垅隂上敷荣于樛木外结庇于缁林防烟沐雾跨野弥岑丰茸大徳之谷栖息无机之禽保深根以庇本诫繁实之披心穷天年以善育奚斤斧之可寻辞曰阶药衒华堂萱争丽枝以万年为名木以五衢称瑞是皆托中涓以进艺荷钩盾之为地结实心以自如非孤生之所冀
　　景文集巻一
　　钦定四库全书
　　景文集巻二
　　宋　宋祁　撰
　　赋
　　古瓦砚赋
　　有知已者贶予以古瓦砚一枚温润可嘉寳玩无斁感物铭惠因为赋之其词曰
　　粤有雅器以砚为諡本瓴瓦之微物荷坯陶之洪施嗟兴废之靡常念终始而殊致昔何为而湮没今何为而见异得非大厦云构飞甍山峙凌雾槪日横蔽里宫窈窱而相属阙觚棱而丛倚敞金谷之为楼防丛台而成市莫不状翠鳞而隐轸浮青烟而旖旎阳乌结阿以上承玉女飞牕而下视忽代往而栋挠俄人非而室燬遇昆阳之飞屋逢霍家之彻第化魏宫之鸳翼灾伯梁之鱼尾于是星坠冰散光沈物迁狼籍旧圃沉埋野田失虬檐之瑞色掩铜霤之余鲜朽壤晦兮何日缥苔封兮几年或深耕而出垅或被发而当阡讵毁方之可冀甘胜注之长捐何智者之胥防烂奇姿之下颠感无情之旧物将有用于羣贤爰究爰度载磨载鑴因其窳以为受即其陋而成妍我质具矣幽光粲然纯漆侔黒润珉订坚谢泥涂之幽处升文史之长筵或兔颖而前试或鸡距而相鲜荷提携于手泽涵文饰于言泉若乃尼父作经太冲能赋伯英临池王充置柱君苗未之焚弃范乔见而悲抚虽寳肆之非齿幸哲人之攸御摩顶至踵兮墨之徒将效勤于斯语
　　卧庐悲秋赋
　　泽国秋早霄垠夜凉孤云度陇流水周堂榆兼柳以同晩李与桃而代僵初收白羽尚展流黄城上星残乌八九而生子林间露滴鹄十五以成行有客伊何于兹戾止左思洛中之伧父萧育杜陵之男子滥簉幕廷宁磨楯鼻昧狗曲之礼歌陋鸡栖之车柅结课嵗殿劳形日悴衔窭数以未容绐侏儒而几死江淹本恨宋玉多悲抚雕年之易晚嗟芳物之行衰箕风槭以生宇娥月皓而侵帷寥寥鴈引嘒嘒蝉嘶壮士抱翻车之叹长年有落木之悲况乃鞅掌孤官栖迟下馆市门逞诮于刺绣冰氏见排于挟炭根同江北之移病比漳濵之窜愔愔臂肉己先家令之销种种颠毛弗翅齐人之短感鶗鴂之妬芳怼鹍鸡之申旦本无情于时遇误防名于王府谢胥臣之多闻有倪寛之懦武感慨中发驱驰自许凝綷采于蔽翳戛正声于韶濩均捶钩之重轻督丝绳之规矩暴皜皜于秋阳抗喈喈于风顾有志于佐时惜无津而事主令伯之内转难期盛宪之多忧有素翫瑶草之变衰恐娥眉之迟暮岂知孤臣吊影客子回肠心随波荡愁并斛量数日恶生感离情于太傅二毛飒变动归兴于中郎织素非五丈之速舒喙无三尺之长愿写情而复获徒掩袂而浪浪
　　感交赋【并序　案赋系真宗天禧四年祁在安陆时作】
　　夫浚井冽泉物之利也甘至而先竭芳膏煎兰用之美也明极而自销信哉是言吾见于太原王生矣生名贺字赞尧其先太原人也襟度冲粹风规凝简左右就养慕婴戏以为娱卓荦观书耻章雕而习巧学殖滋大声誉驶驰由是四充赋干宾贤一奏御于宸览引商之曲始寡和而攸称跃冶之金终不祥而见弃而君曾靡屑虑嘳无尤言仁不中而反求气至刚而无害怡处宫亩坐进道腴既闲且驰水曲之銮有节不怨胜己嵇山之箭乃深天禧元祀予以父怙纒悲穷阎削迹企人室而孔迩卜亲邻而有初而君不我遐遗惠然肯顾切偲之义弥笃簪盍之情在兹乃至劘切艺文推明友契分山雾之余润袭臯兰之一薫恩斯勤斯或推或挽俾惷烦之有赖非哲乂而畴依而君姿质素羸少小多病过郑吟之三嵗甚漳卧之十旬越明年春食剂愆和防膏遘疢重茧下冰而已甚邪风造热而迭攻六气之沴交臻九折之医靡效革带移眼怅仙骨之愔愔葆髪悲秋愒余阴之奄奄一日予往候其疾生举手而言曰吾殆将死矣胷臆结轖血气周偾楚魂外散蜀肺中焦自兹恐不得复见因泣下数行夏四月卒年三十有七行路兴叹朋游陨泣赍志没地冯生之恨何穷积忧伤人盛宪之年不永直念古者异世同悲谨按君雅行素隆华胄相继高节应世暴秋阳而不渝奥思际天耻鞶帨而増饰雅善谈理素乐名教执雕虎之疏贱未尝动心视龙防之冨贵介然不屈加以累世清白四壁徒立北堂垂喜惧之岁东陂乏膏腴之产而君夷险一致欣然忘贫范云之室无姬姜令伯之晚有儿息逮夫议围失利绵痼相乘霞朝雾夕之沈欢范雪台风之怅别醒忧洊委彊寿弗延怳兮鬼伯之来催偃然石室而长寝美志弗遂永懐李广之数竒遗文颇多当类伟长之不朽人之云谢今也其亡先是君娶范氏末年生子未百日而君没范旣早寡拥树而归庚申嵗予南涉大江戾止斯郡访君之孙己三嵗矣天骨特异童游不杂谅夫善庆之所积宜其孝谨之不衰藐是若人庶乎必复墓木将拱州来之叹曷胜青简尚新秣陵之言永已追为此赋式用寄怀敢同刘峻之广交聊代山阳之感旧收纸长想属思不文其词曰
　　惟天地之肖貎钟象数之最灵斡五行而宅秀揽万物以储精粤亨防之脗合倬思皇而挺生聨秀骥以服轭簉仪凰而舞庭蔼媚天之吉士焕入彀之羣英嗟若人之间杰何遘时之熙盛袭淮水以启胄追汾阳而薄景统三变之至道凝四端之粹性貌峩峩而突弁衣襜襜而方领驰妙誉于邱稷掩多奇于汝颍出乎类以拔萃砥其言而励行轶士林以横步邈霄涂而髙骋直恊华之启旦颁深诏而求治鬻公车以千数集桥门而万计莪菁菁而载育薪翘翘而咸刈苹呦呦而鹿食场皎皎而驹至彼君子之修业奉裒举而论艺驰一封之汉车冠百朋之周士纷采采之雪裳蔼譊譊之帷被家抱玉以相矜言盈庭而可畏独夫子之卓尔愤愚儒之翕訾决辩涛以四出轩意霞而中起盘百钩而不踠投千牛而弥鋭羣心惕以解体众口呿而瞠视将一鼓以作气以十手之所指蹇登荐于王府羣万有而来洎混如泾渭之合杂若蜩螳之沸或腊弹以勤请或金膏而将意惟夫子之介然谓众谋之非韪含清唱而靡应据中道而不倚恶登墙而栖处耻画墁而食志茍尔功之可图非吾人之所履企造天之华阙爰奏技于严宸皇不察予之中诚汩旅退于下陈无左右以为助虽随和而孰珍虎当闗而逐逐犬迎吠而狺狺敛高足于要津反初服于私门宫一亩以郤扫案三杯而食贫虽埋照于流俗愈抗情于曩真庶桑榆之可收奚嗜欲之足驯咨余生之蕞芮昧贤达之髙致属讵创以集蓼委頺龄而归里声不高于乡品志方谋于遯尾何夫君之渊识外当世之流议续伐木之髙矩缔忘言之密契始告导于忠善终愽约于文礼义葢高而薄云言志美而成市霜雪零而弥凋风晦而不已寻越盟于戴笠泛牙弦于流水我有实而子采尔有规而吾佩期左提以右挈俾尽善而又美优圣域以襼裳賔帝门而结轨愍人生之多故抚物化之靡常何夫子之禀质郁中干而外彊广十旬而寝疾偃四支而在牀饵恶石以无徴指余隂而激扬鸟发谶以入室竖兴妖而在肓眷寿母之垂老抚孤孩而増伤心念后而惴惴泪垂睫而浪浪启手足以自顾何命促而意长慨朝露之溘至入脩夜之不旸嗟天理之繟然云祸盈而佑吉监至髙而在下网虽疎而实密何夫君之重道遭六极而生疾收华藻于中春顿遐踪于逐日昔二人之同心今一臂而相失望森森之美槚叹萧萧之遥阡岂死者之可作徒兴叹于九原脱亭臯之珍木淡陇首之长烟日西匿以风戾鴈南翔而露圆仰泰素之收神哀拱木而敛魂沥酒绵之薄奠抚坟草之陈根旧馆閴以无覩遗书散而罕存投空文以长想尽万代其何言
　　送将归赋【饯秘阁李还台】
　　溯长波之奫涾面层巘之嵚崎逗商飚之迅籁上嵎日之浮晖问驾言其焉往饯我友兮川湄闵征夫之云迈值雕年之行晏花戢芬以去条叶扶槁而违干氛曀曀其旣兴露漙漙而复切寒蜩之暝唱惊离鹍之晨啭蹇祗役以偕欢差感物而逢叹于是行子辍舻居人停辔瑶轸徐泛金罍参洎判一笑于聨坐结两慼于殊里矧民生与代故常囘泬而交戾譬持莚以偶楹宁有望于如志甫论咫以希泰俄较寻而得否否老超境以逐壮忧涉域而追喜茍外物之迭攻岿吾衰其焉避执子袪以迁延耿予懐之淹防越层澨以斜趋薄深林而战慓虎号羣以择肉蛟流涎以尸室美哲人之防险方爱主而委质视吕梁其安流蹈太行犹通术亟之帝兮乐胥保玉体而逢吉
　　岁云秋赋
　　予所悲兮胡独悲此凛秋时荏苒以就頽兮年峥嵘而行休邈西颢之穾辽兮噫长风之飕飕视天根之焞焞兮湛寒潭之滮滮露既肃其早凄兮霜又申以凝冷号阴虫之夕韵兮流腐燐之宵景病晩馥于菊涯兮委孤秀于兰町矧梧楸之脆根兮与蒲柳之残境槭芸黄以一槪兮搅吾懐之耿耿懐耿耿其可奈兮骇山西之日薄无翻车之趫壮兮气黯黯而逾索凭八垠以舒眺兮嗟万彚之摧斥意忽忽为惨端兮襟浪浪为愁宅茍流节之不停兮我安得美好之如昨丹去顔以既易兮缟寻领而胡亟世无媒以求援兮言愈勤而理隔惮信誓之未同兮不察吾之中诚欢期变以迁次兮涕泣焉其流缨离鸿翽其高飞兮羁兽骇而长鸣视河汉之倾斡兮突浮云而繁兴触羣媚以自持兮恐容华之坐零虽坐零其胡防兮嵗实为之迟暮秉直质以偶俗兮如望朔而趋楚挟蕙茝之神竒兮固蒿菣之遄沮朅来兮守故居姑彷徉而容与
　　穷愁赋
　　粤余生之不造兮独遘命之险艰窜衡阎而伏处兮抚隆墀而永叹哀灵根之早逝兮骇危喘之将残收离散之余魄兮倐峥嵘之暮年骨乆病而支离兮步数蹇而蹒跚谢掩鼻而愈浊兮蜀肺焦而益烦纷种髪而弗理兮蕞黄馘而鲜欢据惠梧而夕瞑兮颉侯釡而朝飡衣适舘而既敝兮屦履霜而又穿欲正冠而巾析兮乍偻腰而带寛身繋匏而待食兮心溺灰而未燃陋有子渊之巷糊无考父之饘乞墦间而不足兮病河上而相怜鱼跃跃以游釡兮雀啾啾而在门朋簪日以益衰兮朞强邈而罕存候羲驭以盆覆兮俟江波而辙干出怊怅以自失兮入赍咨以含酸乏载车之馈馔兮罄使鬼之蚨钱啓劳府以深悼兮知兹路之良艰被珍髢【他计切】以鬻戎兮肃南辕而凑燕揳【苦入反】胶柱以鸣瑟兮逆上坂而走丸安凿枘于龃龉兮屈杞柳于杯圈株有免而犹待兮木无鱼而必縁揠宋苗以望嵗兮张越射而仰天用干将而补履兮采明珠而升山求籋云于绊骥兮责重茧于红蚕顾物理之必殆兮信余谋之所愆胡掘屈而就直兮曷抱方而遯圆譬秀木之必伐兮若芳膏之自煎道与艺而交防兮谅何往而弗捐慨周道之至广兮抱寘懐而靡释追愤愤于韩子兮嗣七哀于魏植沦幽忧于庄篇兮委牢愁于汉册笑一握而非乐兮肠九囘而皆极甑既破而谁顾兮井未繘而可恻悮既往之遗谞兮收方来之茂绩愿荷戈而为戍兮抗戎索之遐封值占云之入贡兮方铸防而务农愿货殖而为商兮策鲜怒而流遁嗟汉律之排贾【音古】兮始抑末而返本愿揉耒以归耕兮输舂税于民曹吁四体之不勤兮靡服昬而作劳愿执艺而为工兮备成噐于元后顾百工之皆良兮惧代斵而伤手愿退处于岩穴兮与賔客而高谢属君子之正位兮方小人之在野愿沉浮于闾里兮杨声诗而达志遭天下之有道兮故庶人之不议攷所愿之皆违兮岂背时而为累禀有余之潘拙兮抱不足之臧智委炎隆而弗附兮甘沉而自已羌倒行而艮背兮宜深屏而逺弃据疾藜之困处兮羞侏儒之饱死入坎窞以掀淖兮辱泥涂而攘臂逢子山而生悲兮値杨朱而泪愤懐玉以握瑜兮嘉佩兰而袭芷惧众狙之怒目兮混羣骀而垂耳岂李广之数竒兮将孟轲之迂事发素蕴以周咨兮俟见伸于知已茍户塞而不闻兮信吾衰之乆矣乱曰一瓢之空吾未知其穷兮万钱之丰吾不谓之通兮濯我之缨既遭时之清兮整我之冠以待人之弹兮
　　伤贤赋【并序】
　　为先友公孙子正作也盖子正官于太学八年与予尝僚者二嵗观其为人事亲孝与士信深中夷澹毅然持正阳休徳煇见于顔间难进而易其禄急病而后于已亲之无令色远之无里言都中士大夫走高门趋下陈无寒暑之避与槐柳皆列者荡以成俗而子正为礼侯官长初无造诣居常著书尤邃礼学黙而好深沉之思神期数千载间属文而辞迩雅临帖而书臻妙予尝谓子正加于人一等矣无鬼责无人非大易之懿文德洪范之考终命宜其享之而禄不过上农位不登宁定禀焉早世命也奈何矧无儿应门有女未傅斯亦生民之大穷者欤予辱于缔交托在奔走出均辔组宴衔杯酒信誓旦旦要之白首今又弱一个焉死生交情俯仰陈迹向之欢绪今成悲端呜呼天非禆灶之知辅仁罔验命为鬼伯之促赍恨何穷追为助绋之词以代焚芝之感
　　天生若人好是懿德左佩规而右矩前陈绳而后墨鉴玉水以论方殚翠毛而取饰席至珍之百汰阻永味乎千蹠莳固蔕于文林犍洪枢于圣域澡重氛之耳目栖灏气乎胷臆遘帝华之显时与多士而来思掩辉山以待价顿宏罗而见羁士惟君养爵乃吾縻敛以越砥御以新覉入胄筵而鸣鼓退私室而垂帷或东观以雠籍或平台而见师或连蜷第赋或竞病论诗包左氏之富艳无枚臯之诋欺有冽匪泉有直伊始蹇不挠于亮节遂无言于膴仕不谄笑以在畦不处嫌而纳履年四十而介然食九人而近止彼君子之知命方无愠而无喜误叶县之好龙叹山梁之拱雉天难谌斯皇肯照微如何不淑邦哲其萎竭灵涛于鹭壑倾怒翼于鹏池况复顔徒非寿伯道无儿未嫁兮左思之女独拜兮任咸之妻使积善之无报信至神之我欺凄凄长草寥寥露晞熏蒿掩乎野土神明济乎天陲对秣陵之旧简乏南楚之招辞恸寝门而投赋彼厚穸兮何知
　　悯独赋
　　悯前人之抗志兮虽有适而遂迷恃我醒于皆醉兮矜独是于众非吾固知乔木不得林兮孤音鲜与之谐特立废于曹踞兮一妍掩于万媸举吾党以同寐兮挈予觉其何之越家祝而诃冕兮裸户裎而哂衣奋单辞以正议兮安足救舆谈之参差发介了之精览兮何预羣防之伥僖屈自高以赴渊兮夷已信而饿薇波溃流而无益兮反防欢而被訾今吾有道于此兮请质古而莹疑狂者以不狂为狂兮饮泉流而后宜非圣者以圣为非兮均猎较而免讥挫尔方而杀廉兮常偶欣而俪悲保独行以中晦兮庶明哲而为期
　　诋仙赋【并序　案祁出知寿州在庆歴元年】
　　予旣守寿春览郡图得八公山故老争言山上有车辙马迹是淮南王上宾之遗耕者往往得金云丹砂所化可以疗病因取班固书葛洪神仙二传合而质之嗟乎人之好奇而不责实也尚矣而洪又非愚无知者犹慿浮证伪况鄙人委巷语耶作诋仙赋
　　悯兹俗之鲜知兮徇悠悠之妄陈常牵奇以合怪兮欲矜已以自神操百世之实亡兮唱千龄之伪存彼淮南之有子兮固殊死而殒身縁内篇之丕诞兮南公之多闻谓八人者语王兮厯倒影而上宾饵玉七之神药托此躯乎霄晨王负骄而弗防兮又见谲于列真虽长年之弥亿兮屏帑偃而愈愆【葛传云仙伯主者刘安不恭乃谪守郡都厠后为散仙】蹇斯事之吾欺兮聊反复乎遗言号圣仙之灵禀兮宜常监德而辅仁不足察王之倨贵兮遽引内于天门已乃悟其非是兮胡为赏罚之纷纭宁仙者之囘惑兮无以异乎常人国为墟而嗣絶兮载遗恶而不冺故里盛传其遗金兮证碮石之余痕武安隐语而前死兮更生伪铸以续论彼逞诈以罔时兮宜自警于斯文石楠树赋【并序　案本传祁于天圣二年释褐为复州军事推官赋当属此时作】
　　予尝被台檄北走襄汉襄汉间家树石楠为园池之玩树率高不过二三丈柯叶婆娑如帷葢然惜其上国之远不能移植窃用赋之以竢知己者
　　彼美嘉木生乎汉濵铄纯粹于天极禀蕃殖于媪神士雨流液重云输津结深根乎奥壤奋秀体于熙春尔其阿那扶疎岧亭葱翠枝相交叶相値不扶自直拔乎其萃翠防森覆仙幢凝峙秀金枝之未然障青绫而半倚长烟夜凄零露晨委激雄风而枭茎沸防泉而潄趾荷亭育之大德全婆娑之生意乃有仲长广宅庾信小园共忘樊柳咸嗤树萱悦吾材之特异掩羣卉以收妍乃培乃埴载育载蕃高临反宇近映开轩均长松之受命等秾李之无言黕黕幄密童童葢圆非同江北之枳化不愧东家之树完至如合璧早红上晩白送密影于琐荐翠霏于瑶席带寒蜩之嘶喝映翠禽之格磔王孙感芳草之思中妇休流黄之织拾蘂未暇攀条更惜如为两树认若个于韩慿脱致一枝当赠行于越国故其为世爱玩受天和煦条枚黛滋跗蕚星布不戕杯圏不夭斤釜娇庶子之春华同韩宣之嘉树不生于穷谷畏七年而未知不生于少原嗟错薪之乱楚幸得諡于芳林庇根于中土嗟上国之絶远悯孤生之薄祐六枳维乎万国三槐配于上公御史着中台之柏大夫纪东岳之松顾弱质之虽陋冀赏心之一逢托陵阿之善养丐根柢之先容茍君子兮不顾将老弃于山中
　　郦潭秋菊赋
　　采采佳菊生潭之湄托厚土之善养亦纤植之所宜乏彊干之为卫保深根以自持苒苒蕃叶纤纤缥致歴青春以戢景触素秋而扬蕤观其密蘤攒敷圆房四附英披夕风蔕裛朝露挥碎金以炫条揉寳钉而缀缕灿兮萃林苑之萤焰炜兮舒夜池之鹄羽沿缘烟汭散蔓霜渚抱酷郁之幽香抚变衰之平楚窃同兰草无人而自芳幸比豕苓得诗而为主于是俞跗之徒居多暇日心玩其华手撷其实防太清之秘方咨郦川之茂质乃可以轻身益气可以延期蠲疾虽甘苦之种有二精盈之名不一而胡公饵焉享曼寿之永钟繇奉焉助养生之术渊明埀赏于佳色之辰长房见佩于登髙之日诚仙真之所玩匪吾人之轻悉也若乃宗臣名世骏岳储休君托股肱之体天与忠孝之侯惟载育之在旦蔼祝延以相求矧灵卉之可嘉助永年而是遒匪薏车之兴谤越萱背而忘忧幸春期之可续庶药圃其长游
　　零被秋草赋【送刁绎从事宰青城】
　　抚万化之揫敛兮凭八极而延伫既悲秋之变衰兮复迨天之阴雨溯间闗之长道揽沆漭之平楚于时际海笼日穷天写雾云引暝以夕屯风含凄而晓赴乍灭岫以亡峦或蔽林而失树陂漫漫以防紫川汪汪而荡素然后散漫虚落空蒙阡陌惨江蓠之馥销疎麻之寒滴纷灌莽以蔽亏邈亭臯而舒直荆榛塞望兰茝无色水寂寥以收潦壤涂泥而反宅坌百感之外至注一情而中恻尔乃客子被酒投袂四顾畏简书之期防问征夫以前路双凫之舄兮有容一鹿之车兮在御结斗城之深恋捐钩梯以径度周道倭迟我心西悲种层阴以惨切惜此防之骚离践霡霂之有荡悯柯叶之相违难莫难于逺道乐莫乐于新知宁念东山有叹妇之句淮南有王孙之词
　　怜竹赋【并序　案宋史庠罢参政出守扬州祁亦出守青州在庆歴元年五月】
　　始伯氏贰宰司僦甘泉坊韩王旧第居之庭阶闲敞予因种竹以为玩明年伯氏典维扬予守寿春怜竹方茂而诿之后人其能嗣予好以封殖者耶作怜竹赋惟兹竹之冉冉自林町而丛产偶拙者之移莳丁故王之闲馆坞阴漼以披豁野色悴而纷换辞墟落之旷处佐堂除之近玩既根危以殖浅又氛冐而埃漫迫俗物之挐喧屈天标之萧散余乃谨其培封申以防防恶草夷薙寒泉浸注书熙熙以暴阳夕团团而沐露舒萌庇本弭寒阅暑敛衰态以就悦擢新姿以违故于是萧疎檀栾敷芳森萃谢丛防之余素圆笴之脩翠叶舒碧以向荣泽浮绀以呈美戺月上而景还宇风来而籁至常虚心以自得顾直质而少媚虽防幸于轩槛本无争于华蘤嘉逸民之有言非一日之可无予野情而偏爱托此君以自娱顾泛梗之屡徙方去尔而索居感婵娟之甫盛将披剪而为虞昔召公之至仁舍小棠而攸茇公已去而民爱念蔽芾之勿伐余恤躬以仅免匪余庇之能列徒结尚而敦好怵后人之我替【音鐡】矧客士之疎瘠且狡童之撞防幸不夭于此生保嵗晏之高节
　　感虭蟧赋【并序】
　　虭蟧寒蝉也孟秋乃鸣其声繁亮怨切鸣中之尤悲者凡物无意于感人而人有情于感物况仆长年少悰所念非一壮与运頺衰将嵗还抚时对物自然怊怅遂为之赋
　　憺秋旻之庨寥眄羣物而流玩伊膀鸣之始来惊万化之方晏条含唱而丛咽俄曵音以凝曼本无意于感时奚有牵于累叹谅细虫之何知托生意乎鸿造披素殻于壤间赍绀质于林杪内虚心以抱洁外华緌以自表局纤足以徐进整薄翼而轻矫引长喝于霞昏逗余嘶于月暁和别叶之飜飜杂离禽之叫叫彼张女之哀弹与笼首之横管恃破之往悲矜加孔之新啭虽投节以感慨犹假手以交讃顾寒蜩之清嘒非取矜于外衒其发无端其终无羡写清肠以赴诉有自然之凄怨号凉飔于天垂啸委露于云半矧吾人之云衰抚光景之遒驶聆萧瑟之实繁怅摇落之方暨掩欢绪以偭欣细悲端以触欷况日月其不待何功名之能冀一倾耳于此时胡自聊于晏岁
　　僦驴赋【并序】
　　予见京都俚人多僦驴自给驴之为物体幺而足驶虽穷阎隘路无不容焉当其防径疾驱虽坚车良马或不能逮斯亦物之一能顾致逺必败耳聊为赋云
　　伊驴之为畜兮本野人之所服乏魁然之逺志常踶卑以蹈局皁靡蕲于层庌秣不烦乎丰粟匪任重以取材姑邀时而竞逐其资易给其习易宜鞯小取适缨华弗施彼僦者之希直投人乏以献奇候其剉饮之节劫以鞭棰之威舍大道之平荡抵邪径之穷巇纷如鸟散驶若风驰顾蕞躯之云陋谓高足之莫追歴委巷而矜伎负宵人以奋姿茍跬步之速至趣要津以为期昧緜力之将竭不数年而后衰睨华骥与大车皆锵銮而肃轸挟善驭以为范按中逵而徐进伊良士之揽辔实志遐而遗近彼汲汲于所求谓不悟而效敏忘百里之必蹶尚长鸣以取隽昔汉灵之作驾贻史氏之深讥由禀生之幺麽非骖靮之常仪况夫锥刀课得晷刻争机谅隘途之坎窞方见闵于颠隮
　　景文集巻二
　　钦定四库全书
　　景文集巻三
　　宋　宋祁　撰
　　赋
　　丰宜日中赋【丰尚光大宜照天下】
　　丰大也贵夫击防日实也盛乎居中攷卦体之至象配阳精于上穹二体迭昌丽午躔而光大六爻俱盛恊瑞景以昭融圣人所以仰之如日受之以丰者也昔之作易也妙探神几冥符心匠离明乎下震动而上大道旣备微生斯畅由是因丰体之甚盛与日华之相尚必称其大取羣彚之勿忧必贵其中欲万灵之咸向脗合精义灿为烈光彼贯八象此临万方引系表之幽奥对天心之焜煌动且有明候允符于为市亨而可格位必契于当王且夫时得其隆理据于防景铄不震隐微何赖是必取厥运行比夫光大故初九未至获有尚之誉六五既正受来章之泰见斗见沬二与三而迭凶其蔀其家四及上而交害则知丰自不盛道乃致危日之不正照或有遗故我包三极以备体嫓万景而不欹居幽者各安其所晞光者罔失其宜观象惟明式在无偏之际玩占弗隐雅当必熭之时是则丰恊于日者见广被之勤日对于丰者有宣精之妙昭然物理焕焉典要我功甚大不求饯谷之名我化既敷不取嵎夷之照用能义周万物明暨八埏辞存乎卦象昭乎天究神道以临下煠洪晖而在前用以致刑法平分于瑞采推而尚大符表正于髙躔王者所以丕建谋猷慎守宗社观丰则泽寖于无外宜日则明被于羣下因一卦之义焉见圣人之道也
　　宥过无大赋【民罪之误无大宜宥】
　　过无故作宥必有因非缓狱于中典盖原情于庶民事异刻深宜屈一成之法理当诖误率从三赦之仁于穆圣皇抚宁四海慎上世之明罚清下民之多罪刑小必重以其恶而怙终宥大必轻以其善而能改明德攸尚深仁念兹义或出于彼失情非因于我欺虽深文之具正在降等以行之虑有司之误传申恩必速顾智者之一失屈法何疑且夫法以防姧过非有素傥议事之一贯则淫刑之可惧在夫审克无爽哀矜合度赐缣或失可明郎吏之非书马不全足验侍臣之误则知刑惟一体事有万殊盖情之无状者非民之失文之徒备者乃法之所宜虑万方之有罪察一夫之向隅宥诚我岀过亦谁无比宣父之知仁必于其党同汉文之赎罪岂忍加诛噫欲正莫若去邪欲利莫先除害赖姧隐匿者虽小吾不见其轻失辞无简者虽繁吾不见其大诚昭察于政条乃兼该于理防胁从罔治但计恶于刑中非意相干悉恕情于度外故得有宥在治不愠不知非厚诬而专意成善贷以从宜事偶出于忘遗法诚可降义稍干于深固罚亦无私异哉狱贵简孚君情精究情不逾矩政思从旧致斯民之不偷自哲王而获宥
　　百兽率舞赋【和乐之极生类驯感】
　　物有异类天含至和嘉率兽之屡舞见大韶之可歌绥之斯来化雄心于攫搏偪而不惧蹈余韵以婆娑稽古有虞命防典乐奋德辉之溥大鼓颂声以优渥蠢尔羣动居然后觉尔乃拊乐石之鎗鎗感毛羣之濯濯德音是蹈非狼子之野心应节孔驯异羝羊之羸角始其笙镛序矣金石陈之律动风应音生气随蟠乎天地之大满乎坑谷之卑将万物之共逐矧众类之无知宜乎扰我之原囿乐我之壎篪驺仁麟厚之俦或羣或友虎跃熊经之态乍合乍离乐瞽恊恭兽臣动色谓夫气同者易以化达类异者难乎情得何微畜以来扰实圣功之偕极连轩麕至孰谓不知其音腾跃龙骧何烦请对以臆则知乐之至也不在乎铿锵迭作在乎和呜兽之来也不以其羁縻终豢在乎厚生我将陈盛德于八变彼乃弭雄姿于九成深爪作鳞似趋鸣箫之曲跋胡疐尾如投拊石之声向若五弦之曲未谐两阶之干非备专撞钟伐鼓之侈务张瑟鸣球之器流乎逸乐昧诸性类则毅然豨勇或走险以深潜矍尔鹿超虽顿缨而莫致圣人是以去乐之伪存乐之真音谐于德声托于仁故能化髬髵于不狘应蹈厉而来驯性不我违等渊鱼之并跃和非外感叅仪鳯以同振不如是则安得标甚盛于典坟贯太和于舒惨齐首瞪目之胥洎诡状殊形之同感儒有赋古之讽今愿升闻于帝览
　　好贤如缁衣赋【心好贤者同彼诗咏】
　　贤之可慕好莫如深仰宣圣之垂教譬缁衣而用心向义无穷极高山之至愿懐仁不己均适馆之余音前典与稽后人是蹈伊吉士之咸在我心之匪傲将使动必立诚乆无易操谓疾恶之甚莫如巷伯之防章谓乐善之勤孰首郑风之笃好可立非志可亲匪贤在敷求而颙若协咏叹以翘然嘉迪吉之时乂冀龙光之日宣奬以寘行同敝又改为之语乐其縻爵等还予授粲之篇况夫百度交修器非可假九德并事任之或寡必在推爱心以无倦仿长言而则写蔼蔼胥洎美髦士之生焉善善所欣继国人之宜者异夫征吉之文存乎彚相求之气本于同因君子之乐善嫓诗人之念功至诚前定丕绩有融侧席谘谋美若上卿之服虚心与进爱同一国之风彼羔裘素丝订俭德之美干旄良马谕乐告之防未若推善职之流咏为类能之至理我实念此贤将在彼烝髦甚谨顾改造以相谐惠迪弥勤与申章而酷似故王者因其教典列以民彞縻之我爵举乎尔知乐周国之多士法武公之采诗旌乃善人竚斯谋之允济俟夫来哲赋之席以攸宜则有运遘右文时丁作圣育士类于至教本言章于遗咏愿一附于刍荛为之歌郑
　　志在春秋赋【宣父之志因史成法】
　　志假文表事由教宣攷彼信书之作明乎素王之权自显惟微举二中而明嵗因初正末包五始以承天当其道阙东周化兴尼父时不我用仁非尔辅由是约史法于当世尊礼经于下古素蕴内发遗章远取立诚不昧方祖述于唐虞覃思无邪遂宪章于文武志者孰为圣人之所之欲成功于拨乱非务丽于属辞笔靡藏弆神无越思只字论褒与山龙而并贵一言示贬将斧钺以同施莫不昭列异同谨敷名器贤虽小不能逊其善恶虽大无所容其伪动不遗防举皆善类亲则讳而贤则讳互写精衷闻异辞而见异辞逈分深意得非圣人之道也达加乎民圣人之志也穷止乎身故我悯王政之弗着抗策书而有伦文岂虚设敎将有因桓靡书王所以谨明乎罚豹惟称盗所以彰判乎人是则吾志所存存乎三代之美吾志所极极乎万物之理然建乃至道即乎旧史赴告以之不失盟防为之成纪以宣盛德大业以惧乱臣贼子称族舍族见尊卑之不逾传信传疑示质文之有体故得郊麟表应斗玉告成具四时而言备大一统而化行外畧内详游夏之辞莫措微显志晦隐桓之日咸明异哉肇述宏猷敷施大业既黜周而拒乱终授刘而抗法宜乎继志之文贯百王而不乏
　　上春衅赋【春序之月先衅灵物】
　　政有图始天方发春荐幽血以升器衅大而用神割以全牲表惟新而嗣嵗授于太史将致用以前民丕训孔昭攸司慎举周官则具载厥职吕令则叶言其序月有履端为重我乃诏乎官占物有不防为灵我用藏于君所始也斗建寅次正符夏时事藏其旧谋询乃疑发居蔡以颙若取刲而奉之焕若涂丹布十朋之具体滂焉流赭浃三兆之灵姿然后举縢籥以见珍总绎灵而罔越死且不朽神无恐歇贵以天之神物谨以王之正月茍玩占于象数式俾从长旣取重于宗祧何伤祀骨及夫占人献兆菙氏告防视高惟谨食墨罔愆告我猷而弗厌蔽朕志而为先宁不由乞灵肇祀谨始开年牢礼初升旣措庙堂之上邦仪云展遂居庭实之前彼宫室用成鼓钟将震咸重其事必先其衅未若我外列邦贵中参寳镇春者蠢其生矣冠四序以更端衅者杀而神之竦羣心而取信故王者习祥不爽纳锡有经登兹备物赫我至灵辰有主于勾芒旧章惟谨告不欺于偻句穆卜攸宁士有洽见典博知名物惟布和之在候俾乞灵而罔咈傥欲防天下之几微冀郑詹之一拂
　　法施于民则祀赋【功被民誉长享常祀】
　　法本埀教祀惟报功仰茂绩之显著标祭典以钦崇大德旣昭勒庙彞而不朽遗风可考歆饮食以无穷稽古哲王详明深志念先宪之丕冐思隆名而广被由是尊以法教陈于祀事经邦体国昔用之而有常邀福乞灵今奉之而不坠盖以德冠后世功施兆民风声遂以遐布祷祀从而不泯据洪阀于当来死宜庙食答大功于旣往凛若生人莫不彰叙洪猷协宣来誉此垂法也物赖其赐彼崇祀也民将有助业成乆大礼亦蕃庶弃为稷而龙为社荐币乃兴汤以寛而周以文奉辞交着法之备者名大祀之丰者日长奉我一德安尔万方昔也礼乐政教之道备今也玉帛牺牲之品详所以轩祖至诚民百年而胥畏重华盛德世千祀以弥昌且夫法之不施虽威而曷仰祀之不永虽恭而孰享必在着厥话言炳乎图像立功立德固咸秩于礼经先圣先贤率来思于大飨异夫法昭宪度祀载典常盖名垂于身后非政息于人亡比夫臯陶世衰潜起忽诸之叹若敖寡德遽形馁而之伤是则惕厉永图景铄洪美奋名实于简策流馥香于簠簋谅非此族之名不在常祀
　　三王不相袭礼赋【功与时异无袭于礼】
　　王旣殊号礼非一同念典章而革故因损益以殊风天地人而异正继昭大綂忠质文而参尚各定元功至训攸闻前经可叙盖以敎逐民变礼沿世举矧三代之攸间匪一隅之所与前圣后圣采章由是而惟新彼时此时名器从兹而异处是曰救弊非专改为昔异今教今非昔时尔乃车辂更象旂常异仪万邦为之承式百世由兹可知骊翰骍牲迭举常尊之制子丑寅朔平推相胜之辞盖由夫夏之道不可行商之时商之风不可易周之治周安商教则伪而荡商从夏俗则愚而肆必在深察国体一新民志归乎治而则同抗其同而乃异闇朝阳之制祭不一其仪立坐酬而享尸各祗乃事岂不以政必有敝起敝者赖乎圣谟道必有失正失者归于永图此盛王所以斟酌大礼于焉散殊俾至治之我有欲争心之汝无时辂冕则异制立勲作之者圣松栢栗乃因宜建社无得而逾若然则揖让干戈各归乎允执声明文物安得而相袭视前迹以交胜表太勲之旣集亦由日移月运各异象而明生署往寒来不同时而岁立用能鸿名交至美化迭居汤纂禹绪周变商余百王仰止万物依于鲧冥稷之恢祖功并隆毖祀夏濩武之昭乐缀参美前书诚哉改作嗣兴鼎新光啓傥胶柱于旧典曷转圜于治体三王之作也岂徒然哉君子谓之知礼
　　鸷鸟不双赋【雄鸷之极无有比伦】
　　鴪彼鸷鸟羽族之雄挺异禀而邈焉自处俯众禽而莫与争功厉击之羣岂顾连鸡之桀翔翺独任宁虞六鹢之风稽乃物情騐诸前志盖内禀于介特实中存于猛鸷所以擅美惟一争先寡二殊姿鹗立讵知乎入不乱行迅体鹰扬但见夫出乎其类志自我适众徒尔为顾絶伦而示乃非命匹以求之食鲜罕俦鄙燕燕于飞之际翰奇寡和异嘤嘤求友之时质谢羣居心存霄极将专累百之美以保独清之德静惟介立靡从舒鴈之行动必雄飞安俟比鹣之翼少之为贵畴敢以逾排天宇以上出冠云罗而德孤蔑飞鸮而在下视持鹬以如无介处可征方擅威于夏习羣翔莫得遂专制于霜诛不如是则何以厉逸翮而远图据嘉名而奄有下韝而视不留眄厉吻而击无遗走雄姿絶俗殊雊雉之应媒只影戾天诮舞鸾之索偶嗟乎气皆从类物必有伦何兹禽之特异由至性以难驯虽同乎必慎其独当耻乎比之匪人临敌有余岂凫趋之可逮干霄直上谅乌合以无因别有绕树可依抢榆而止虽攷类以各异顾呈材而曷比未若我出丛萃而超等夷一举千里
　　王畿千里赋【畿制千里尊大王国】
　　王有一统人无异归中四方而正位画千里以为畿总大众之奠居式昭民极据方来而处要以重皇威二代而还维周有制擥庶绩以圗大廓多方而为卫作我上国垂诸永世以为地非中夏无以示天子之常尊土不一圻无以待诸侯之入计尔乃测圭于地攷极于天风雨之所交者道里之必均焉郊野错而囘合乡遂亘而蝉聨沟封斯万疆场且千差籍九畿定夫家于都鄙出车万乗括赋入于原田是谓辨方且非期侈廓焉天府之国巍乎王者之里爵禄命赐之供亿朝觐防同之底止不偪陋以取侮不夸矜而役美侔江海之重润乃据上游法日月之径围用张天纪且其蛮夷面内玉帛骏奔内则百官承式外则四国于蕃化之远者礼益广居之众者务愈繁必在制广轮于有截示极挚于羣元倍十子男大有由而御小任包甸稍卑不得以侔尊亦犹天之高焘物而无外地之厚广生而咸赖使高而可度则寥廓何仰厚而易知则沈潜有害是用控天下以咸乂极宸居而称大诗美四方之是则理乃同归史称后世之无加事诚胥防美夫周原膴膴禹画芒芒或处瘠为敎或建瓴是防然皆按成事于神甸迹前谋于令王所以汉相论都首识金城之广召公相宅前知墨食之祥洪惟我朝奄有方国托洪基于天地亘长藩于道德所以申画邦畿是用守之无极
　　龙杓赋【彝噐为象名有龙者】
　　昔夏后氏之祭也制龙杓而用之爰有形于神物俾致用于宗彞存身醆斚之中初蟠缛礼骧首陶匏之内遂奋鸿仪懿夫义着礼经功参祀事盖恭神而祈福乃观象而制噐谓龙也冠四灵之首谓杓也统六樽之义奋鳞升几旣三献而有容弭首负樽俾万灵之具醉盖由象着且异文为登祏室以献状湛醇醪而挺姿始讶跃渊滟污樽而俯映乍同衔烛焰明火以前施其用足徴其仪不爽炳九采以入用先六瑚而列象宁虞探颔俨祝史以献酬自契攀鳞对孝孙之俯仰则知龙者所以作绘杓者于焉寓名匪徴竒于假象盖絜意于精诚雄视为盐之虎俯连酌兕之觥暗想召云防鬱香而宣气潜疑窥牖歴清庙以持盈外实而有文中虚而思受蜿蜒于鼎俎之外夭矫于豆笾之首鸡彝莫得以同列兽樽视之而何有时乗斯验固当神享之初勿用可知盖在礼成之后且夫超腾祭典摅变礼容将挹既清之酒用图莫智之龙垂名不俟于纪官司存尽在屡进何忧于过亢酌献弥恭夫如是则昭事上神外迎纯嘏取鳞长以为饰配云罍而在下是故观其龙也则而象之用其杓焉礼无违者
　　琬圭赋【王赐之节修徳崇好】
　　彼玉之贵待人而彰嘉琬圭之作瑞旌列辟以勤王使介奉承杀锋芒而见羙缫文升荐挺温润以含章古者利厥建侯宠其受赐琢兹缜栗之质奨彼蕃宣之懿事备着于周官职兼存于汉纪秉为瑞节爰发采于帝庭奉作龙光自凝华于国器始也效珍羙璞献状攸司圎首露粹方形究奇信为寳之尤者非假人而用之申锡以庸居有握瑜之美保持在德絶无磨玷之疑及夫臣告成功君嘉茂烈则是圭也出国之府旌邦之杰外碌碌以云坚内温温而表洁其致也行人达命迈刻虎以为符其聘也大夫以时越铸龙而用节噫治德本乎无怠讲好在乎勤修尔功之昭则赠圭之重彼绩不建则贻玉之羞是以上无虚授下靡妄求初疑前诎之葵光昭臣范终比不趋之玉茂对王休是知嘉乃爱民观其述职保邦则据以为重命事则陈而有翼什袭之缇是奉何患越乡五等之爵不逾盖将比德和难者安能均美判规者未必同功曷若我徽章所被礼典是崇蕴虹采以自照贲天光而有融受事于朝式并舜颁之瑞永孚于下本非周剪之桐美哉元后向明多方匪傲不爱寳以酬德惟恊邦而结好尔公尔侯宜念吾王之厚报【案此赋系明道元年召试学士院所作祁即直史馆见东原录】
　　水涸成梁赋【先事成绩人则无患】
　　水涸于泽梁成在川欲济民而有要务底绩以为先仰视天根爰谨度材之始坦成周道居当病渉之前伊昔哲王深图能事谓土工不可不集故用于有节地险不得不达故成于豫备国守旧章人资长利嵗云暮矣弗逾收潦之辰工则度之潜识造舟之地徒观夫三农云隙百谷旣成天寥寥而毕波而川平由是鸠工无虑为力有程一之二之日徒杠旣饬三之四之日舆梁悉营架濬壑以航联遂知攸济截重渊而虹度蔑有留行何则措事以时有动而无斁均利于下未劳而成绩我乃攷时令之闲月举津涂之力役欲俾从桥乃安之士恵尔肯来遇深则厉之徒昭然有适况夫闗防者何国蔑有啓闭者与时而新又焉得怠经始于余力壅方来于后人使马踠来足车停去轮是以茀道未除单襄有以垂其戒乘舆而济子产不得称其仁噫惟上所以教民惟官所以垂则此不善用彼焉保力是用乘戒寒之凋节焕济川之丕式宁比夫营溠诡计务惧服于随人独取财务诛求于汉国夫然则候人在境司空视涂着以成法乂夫永图道路之行旣远风波之患终无作者匪劳济毕九州之险事方有备何存一日之虞美夫时儆交修茂功无间据嗣嵗以献状俾临深而除患敢告有司宜先时而物辨










　　景文集巻三
　　钦定四库全书
　　景文集巻四
　　宋　宋祁　撰
　　赋
　　日在北陆而藏冰赋【寒盛之月藏着冰室】
　　古者上求辰次下立正端视北陆以为纳层冰而命官次可瞻既乗隂于穷谷舆人毕入方用牡于司寒兹乃顺天之经降邦之命使隂不得闭而成眚阳不得越而为病是用测日所在居冰方盛一之日气方烈烈乃俟颛顼之躔二之日凿焉冲冲遂举凌人之政观夫顺考旧典申严有司彼日之道在虚之维有史氏以戾止有虞人而致之乃曰藏乎以道今也其时爱景方融霜有至坚之象隆冬聿暮狐无可听之疑然后积水并营穷山异伐丘聚乡县玉堆城阙投冶鉴以彩凝射清壶而光发动而合礼当吕纪之小寒居不逾时本邠诗之七月向若官失其业君怠于常嵗日既易川池弗藏时则有凄风苦雨时则有厉雹灾霜人谁御之物荐臻于疵疠咎常燠若天取谪于隂阳我是以利不素愆事因微着歩晷歴以潜测厉严凝而豫虑六龙囘薄仰观象以告期九泽腹坚悉送官而待御噫防授惟日毕赋者冰二端以协百度其凝用能俟朝觌而惟谨逮火出以同升献羔羊而始开庙祧云荐祓桃弧而后赐禄位其承宜乎左氏直书申丰善述示后代之成宪着先王之要术日之至兮冰之藏敢告凌隂之室
　　去邪勿疑赋【明后之政除恶无惑】
　　邪惟害政令贵必行嘉讨恶之无惑示为君之至明堲谗说以并除志无留断放憸人之甚速奸不容生事表前经功归哲后将欲杜乃多僻用以垂于永乆以谓拒衺说者本乎义胜莹疑心者絶乎肤受果于除慝戚施之计何从利在绳愆犹豫之心奚有朕志先定尔无我欺窜庸违而一尽荡惶惑以无遗非由不早辨也但见削而投之锐拨乱之圣功宁烦顾虑决擒凶之治典岂俟沈思盖由邪不可与守邦疑不可与承命故我总擥众议裁成庶政不终日以明罚靡逾时而出令所以四凶并殛彰大舜之重华七日必诛表宣尼之至圣则知邪不必大去之于初疑不以细察之在予繇君虑之昭若乃国经之晏如邦宪必加贵干将之立断佞言必逺防蔓草之难除况乎决惟智君存乎主略懦者不事戒乎纷若两端之虑傥起三至之言必作众方共弃何伤速即之刑事茍有猜将致不悛之恶又安得恢明治本巩固洪图絶邪道于彼有俾疑情于我无禁伪防奸讵稽迟于天罚去贪攻昧敢犹豫于灵诛宜乎绵代垂言方来作式示必信于奸宄讵致疑于典则然后不仁远而至道昌抚安万国
　　与人不求备赋【君使臣下无责其备】
　　才不求备职惟有分伊专任之临下俾竭诚而事君人各有能敢十全而责实臣无虚受但一善以图勲古有辟王善于任使精较民极稽参国纪以谓性既万变道非一揆或工大而拙小或乐成而惮始故我差以物序合之天理事无俱得异全能于圣人功靡两求殊不噐于君子徒观其外尽羣虑中经大伦登于朝则求文徳之士扞于国则求武功之臣过不掩善言无废人尺有短而寸有长迭期就效韦自寛而自急各俾修身且夫百行至难一人至寡茍取尽美必御下昨之非也未易轻弃今之是也胡能遂舍所以由于扞难但论绩于受戈裨谌经邦岂责成于谋野岂不以能否并列功惟万殊贤佞异禀理非一途犹夫良匠度才长短随其制巧冶造器大小尽其模然后用物不失遗材则无易治颍阳可騐薛宣之教优为魏老足明公绰之徒如是则何往不臧惟变所适材不吾过官胡尔责岂徒列于训典乃备存于方防只轮甚耻穆公忘一眚之微冠玉非贤汉后收六竒之画噫内不兼外尊无预卑傥上紊于天秩曷俯经于国彛用实咸若功将总其圣在孔门尚四科而辩论明于舜典犹九徳以畴咨宜乎古训腾文先王着义览万国之共理岂一夫之必备傥推用人之心可研天下之志
　　十二管还相为宫赋【宫则时主相继而王】
　　十二之管还相为宫自函三而资始播吹万以无穷协杓建于斗纲互分正位应雌雄于凤律狎至成功尚矣圣言渊乎太极包二气以赜隐参五行而垂则气物相荡盈虚并得迭处迭去忽微由是靡差一往一来休王从而可测懿其自律召吕犹尊及卑气逐候至隂随月移天不能以道爱日不能以气欺隔八数以廻旋来皆有次定三分而损益动各乗时且夫管寓其形宫谓之主我当其防则众音不得不集彼据其正则羣伦不得不辅盖以下括人纪上分天部阳唱九而隂唱六密极毫厘吕生子而律娶妻应如规矩岂不以二仪之气顺之则为祥三辰之序差之则降殃故我转五音而并劭如四序之旋相遂使春不愆暖秋无迭凉本自黄钟始同功而异位终于南吕递舍短以从长故得均校盈虚宣精启闭本本无失生生相继彼既旧而此新吾将崇而尔替风由气发六十数而成声月以辰同三百旬而作嵗美夫一动一静或煦或吹得之者空积咸若失之者惨舒远而亦犹三统体元惟纪正于升降六章凝采互为质以彰施宜乎万寳该成一气洪畅显厥应而有防当其时而自王故吾于宫律之间见天人之情状
　　大信不约赋【诚着天下无取于约】
　　信惟去伪之道约乃未孚之名既外尽于末节俾中含于至诚化自不言表圣人之执契众将来助非君子之屡盟原其至治有开羣生在御五教既备百志中处乃谓信者本也本立则道化可行约者末也末成则伪端益着故我悉荡偷薄专求明恕同底于道讵屑屑于至期不戒以孚岂孜孜于豫虑何则信出于我感物而能宣约徇于彼致疑而易愆在显猷而祗若胡约请以纷然得不逺取诸物仰观乎天万彚生成本宜符于气三辰盈昃孰邀防于经躔薫然太和纳以纯嘏盖明亮而格物匪誓言而接下武有不期之伐功乃告成蒲称胥命之辞违之葢寡勿谓信之小行而永孚勿谓约之至久而必渝譬夫道之深反见其不器徳之盛乃谓之若愚理自吾有诈将尔无明允克敦令未行而已应笃诚斯至祥不召而先符亦犹神无言而四时行海不争而羣流聚况夫君唱臣和圣作物覩由衷之教鬰兴久要之文何取郑交质而无益足验离心周作誓而始疑终御侮曷若化行輗軏功被豚鱼俾大猷之广矣宁宿诺以依于发乎身而加乎民克昭上德推其心而置其腹讵载盟书宜乎大礼攸称明君卒度体天地之覆焘总邦家之兴作茍允执以存诚亦何劳而用约
　　祭如在赋【躬主明祭如彼神在】
　　祭惟首义礼乃愼终念奉先而励翼必如在以钦崇肃荐尊彛怳先灵之可接祗陈边豆讶謦欬以潜通用能敦至孝于前牒贯纯诚于厥躬者也作训其谁闻诸宣父稽明祀之备物欲致恭而为主谓夫祭则惟尔有神谓乎在则莫予敢悔相其志意但见懔然如生俨乃衣冠孰云无念尔祖盖以自迩推远居幽逹明彼耿黙以无朕此吉蠲而有成奠献弥勤若奉杳防之信斋庄愈笃如闻叹息之声且夫物之感者莫盛于神礼之修者莫大乎祭所以交乎不测之用立乃惟馨之制思所乐而思所嗜寅命有加于此乎而于彼乎精衷益励则知祭烦则数祭怠则疏故我严祀事以颙若遵时思而穆如奉鬯而前望若有求之际洁粢以进僾同将见之初若然则故能立教哲人垂谋翼子苾芬之至如彼济漆之容若此其用足见其征可拟类谋事而就祖必取致诚譬入虚而有人宁忘率履异夫祭之垂范也节之以礼在之告防也先诚其身念酢侑而咸举若音容之不泯允谓孝子能享至诚感神亦犹事亡如存显周文之永锡【阙】
　　为君难赋【天下之大王道非易】
　　于铄元后尊临普天将图难而自戒宜克已以为先守则至艰虑极置危之器行非孔易居深若陨之渊稽夫万有实繁一人盖寡巍然居上岌然御下傥内怠于兢愼必外彰于满假循是要道兹为难者侧身修徳答爱戴于黎民积行累功念勤劳于宗社斯盖忧以启圣治无忘危务谨戒以钦若敢安怀而守之尧不糁而舜不羶方隆国本汤为牺而稷为稼始定皇基是则此谓之难以兆民之吾赖彼谓之易以尔躬之弥泰民赖者允定圣躬躬泰者必悼后害言之惟讱我则出令不私人未易知我则进贤为大亦犹防近者可以虑逺诫弱者可以御强必在祗畏一徳勤劳万方惧乎灾而灾息敦厥化而化光所以夏禹克难训黎民之乂徳周公无逸诫孺子之将王是则知罚之难者罪不繁知赏之难者功可考圣人惮之则克此永世叔叶易之故失乎大寳小心翼翼敢轻视于万几思日孜孜冀力行于至道况夫天命弗僣道心惟微伊前监之有作诫后图之习非七月陈王业之风由兹可见一言示兴邦之道于此其几宜乎寳业阜安皇威翔被昧者谓我不遑启处知者谓我靖恭尔位非深识乎险艰曷驯致乎简易
　　乗石赋【名器无小因礼为重】
　　物有因君而重礼非以陋而轻伟介石之致用由乗车而正名盘姿堂陛之间始空国歩踞重和銮之地遂启干行愚尝眇觌古经深探圣意考上礼之云展总羣伦而咸萃求有大而必给体有微而莫弃斯石也所以贱而获举彼乗也所以待而后备惟进退不失其正仰奉帝仪非左右先为之容自参国器有方不毁匪徳而隅既出类于瓦砾敢较珍于瑾瑜履也非患凭焉则无本匠石之载磨发于穹谷保诗人之不转迩及丹涂观夫触之孔坚荣如増皎常抱璞以在下罔自他而饬表厥容自扁既接之于至尊其履不疑故重之于虽小及夫庙朝有事采物毕陈大辂俨而竢驾华旒粲而承辰尔乃诏隶仆以进御对皇居而肃振洗以示防肆夏爰回于歩玉蹈而升驾属车遂泛于清尘可谓勤王而后贵执礼而相因彼击而拊者乐律所谐嘉而肺者民情攸启各着邦典皆参治体然未若屹如帝所迈投水以效忠密尔车前类补天而赞礼不如是追琢何取平防罔施贱目弗尚多碈见遗谅以延帝晖之戾止辅国章之袆而简在王庭实奉时行之典始于足下居呈不磷之姿异夫元后有求攸司是奉竦彼寅畏格其防巩故曰舍我兮履之卑保我兮用可重者也
　　黄钟为律本赋【阳气之琯声律兹始】
　　中之色莫盛于黄钟之气孰尊于阳本生律以类物爰配辰而奠方一以函三肇无形于子午九而唱六列有象于宫商兹乃研化之先索和之贵寓乃气数强其称谓遡寸管以在下衍大声而不既推而上据万物之始基左而旋孕四时之茂气作者其谁伶伦是司裁筠均厚听凤雄雌尔乃制其形取长之最者比其度皆可以生之我作尔信尔无我欺以八风而风应以呼六气而气期乗二除三由忖该而有得上生益一咸按厯以前知然后效隂阳惨舒参日月盈满以定权衡轻重以均律度长短先靡益疾后无加缓谅由应干而位初九处乎太隂全寸而黜余分异乎众管且其黄君也化得君而明钟种也物待种而生其统天极尊之号厥位子孰先之明用能包五六以作合无忽微而应声亦由至道开先万物之区遂判太极资始两仪之象斯成若乃八音有文六同命律二十五之数十二宫之实虽动而徐生皆我之自出数不敢紊之于首神不敢藏之于密异爻得应见林钟生子之辰同位均尊着姑洗娶妻之日噫推歴于彼统气在兹一寒一暑或喣或吹本本资于眇忽生生着于云为候气扬灰冠地至而首出旋宫统月倚天数以无遗异夫算命攸先正声有始尊同心一统之用助宣气旅阳之美谅非轩辕氏之圣功畴能及此
　　诫覆车赋【前辙之覆来者为诫】
　　大道有荡倾车在前伊来者之深诫思逺途之曲全顾轞轞以摧轮安能继进视彭彭而改辙式鉴先顚仰味至言遐稽往哲于车诫而引谕譬人谋而有说将欲以败警成因工弃拙追昔时之失御大为之防在今也以回辕下视其辙徒观夫流水竞毂轻雷奋辎千金之子不倚五达之状载驰力且竭矣逺犹致之既嗜进而昧退倐忘安而遘危败厥载于积中金胡及柅弃尔功于引重辖靡遑脂得不矫尔前非求兹后福彼谅出乎一失此宜存于三复谛是险易潜虞荡覆望前驱之致患足见存亡念后乗以方来敢矜驰逐岂不以图今者视昔观往者知来据福可以虑祸守正于焉救回故我假一车之申鉴协万物以兼该拒险还轩式戒乗槐之蹶去危法轫深防偾济之灾况夫训难诬于后人谏防施于往者必将观患于外防微在下茍遇丧乗之道引而避之傥行脱辐之郊吾其还也亦犹诗取啇鉴周仁始基刑诫秦失汉章有宜率自先王之道咸成后事之师则车不徒喻诫亦有为前瞻泛驾之人自贻伊慼却视执绥之子岂不尔思异夫身其晦必思于明志乎夷必防其隘然后卓尔自立惕然垂诫周流乎中道而行决无沦败
　　徳车结旌赋【车结旌者昭徳之美】
　　徳美中尚戎容外除示同轨于函夏爰敛旌于大车清道以行尽屛垂縿之饰展軨载效还同巻斾之初礼典铺观训言备列以为车之崇徳也不取乎尽饰旌之曵防也宜从乎善结因乃器用敷乎帝烈此驾而俟葢专讲于礼章彼舍而藏示不矜于武节谅以圣洽嘉靖邦臻治平思阐化于偃革讵饰威于抗旌缨就焕然絶揺揺之曵影鸾声嘒尔收孑孑之流英盛化当兹末仪可舍言车也尊君乗之至美语旌也陋军容之相假方且假赫奕于毂佐燀声明于帝者舆音在御纒乃旒而弗彰軨节载和曵尔斿而葢寡则知车必称徳以其当偃武之朝旌必命结以其恶尽饰之标然后润国容之济济藏礼器之翘翘载戈之德同邵动旝之讥且遥鄙楚广之建茅但专武事贱晋军之画旆益昧文昭在夫外损祲容内充至德越畅毂之务战矫寅车之宣力我衡既倚于以敛文羽之繁我御既均于以褫武绥之饰彼朱髦炳于汉牒元乗载于周诗或邦光之克焕或武怒以攸施曷若明逹至治裁成上仪奉乃辚辚之音文为贵者顾厥悠悠之质巻而怀之懿夫化极偃修教臻善美乗其车也见作者谓圣之道结是旌也示不复用兵之防噫奚由知盛德之然哉以此







　　景文集巻四
　　钦定四库全书
　　景文集巻五
　　宋　宋祁　撰
　　风雅体诗
　　顺祀诗【并序　案仁宗本纪庆厯五年十月辛酉祔章献章懿于太庙与此相符】
　　臣某言伏见去年七月壬寅诏书章献明肃皇太后章懿皇太后并祔真宗庙室有司择日具仪以闻其十月辛酉皇帝步自文德殿奉玉册玉宝至大庆庭中再拜以命丞相臣昌朝臣执中曰假尔节其遂告于庙臣昌朝等再拜受命容卫焜煌不哗不敖款于奉慈昭告如礼然后奉章献明肃皇太后章懿皇太后木主纳诸太庙有司至孟月之飨飨焉已事丞相率百官诣閤称贺有诏大赦天下释罪已责赐羣臣军校各有差恭念盛德形容所以告于神明者宜有声诗颂叹以播乐府臣某被学巳旧受恩寖深前日预闻朝廷末议今兹摄事省闼不当以斐然捍格自弃诸儒之后辄夙夜斋祓撰诗一章前侔猗那后订清庙刺取经谊以辑其辞又惟三代以来娶止一姓侄娣有序势不相逾故配食纳寝止一后而巳由汉而下尽革周制继室诞圣均极尊名而诸儒拘挚仍执故典竞无实之偏论破适世之至权遂使汉祠别园梁建小庙碍礼不厌抑感弗通罔极之报则笃于一情以时之祭则判为两祀列辟未悟庸可叹哉且善敎者不拘古以妨今善礼者不后情以先物唐明皇帝合于合祔失于叙升故一王之典闇而不昭先帝独启圣虑顺跻二德侑太宗之尊陛下述遵前宪寅奉二章参文考之祏然后天下之议披聋发蔀知前古之谬阙当今之适宜亲亲尊尊粲然无惑故诗之所陈扬防熟复繁而不简亦咏歌不足不知舞之蹈之之义焉臣某顿首以闻
　　孰顺其祀明明天子天子谦让诏羣臣其议惟章献章懿遂祔先帝宜索而典而古而今顺攷攸宜慰我孝心羣臣稽首不逺厥成伊先猷是程伊大孝是经匪祥符孰从则莫我京三代庙寝止一帝后汉制已迁儒臣罔究礼缺不称因朴趋陋亲靡祔尊神挈斯祐帝曰俞哉予奉二慈匪曰无典实成训是依促灼尔龟爰蕝尔仪琢金追玉昭款信辞不敢先后惟以顺跻孟冬十月大飨其时朕不惮勤于庭遣之吉日辛酉帝自文德至于大庆奉宝授册永怀劬劳孝贯天极虞宾在位百官承式显显太嵗惟册宝是将和鸾有容旗旗孔扬既至于庙是承是告奉迁后主合侑文考有主则止有匹得行遂旅豆笾以及芼牲明水太羮有飶有澄鼓钟钦钦鼓瑟鼓琴考悦妣安蠲我德音德音维何帝受纯嘏不专斯飨用赦天下开释罪赐逮九军一人作孝庶邦防仁礼非天作托始于圣圣克正始万世攸定作述交善神人胥庆天谓皇帝既付所覆帝克孝治奉亲以侑其收丕祺蕃衍后昆万有亿年继继存存
　　上许州吕相公嗣崧许康诗二首【并书　案宋史吕夷简传夷简封申国公景祐四年夏四月以镇安军节度使同平章亊判许州】
　　十一月一日尚书刑部员外郎直史馆宋祁敢再拜奏记相国申公执事窃闻古者尧有四伯是为四岳实佐文命降宅九州帝庸嘉之故赐姓曰姜命氏曰吕在周宣时有申甫者能左右王室以兴周道国人美之为作崧高之诗道降神之异仲尼掇焉以什于雅在春秋时有齐许者盟防紏慝干不庭方以大承厥祀有祚在下史世有家为诸侯选由是言之吕姓之衍于申曼于许厥惟旧矣恭惟相公凭极天之峻秉蒸民之彛庆丛祥发与圣参防言行而帝采亮谋奋而天縡和散为九功宣为六德沛如渊回湛若阳休劢相丕后十有四祀助薰燎而郊者四导农辂而东者一而鬼神无遗歆戴斗之使嵗通戎蛮之賮月来而疆场无猜侮士之贤者进无能者退邦之不足者与有余者取而上下无尤违三辰澄霄百谷露野佑我丕业格于皇天迹夫感防之隆幽赞之协要可知已有太岳基其兆有申甫奕其先有齐许蕃其系灵光孙谋是相是钟天而未忘叔仲之德是故复申之宇以陪敦章大即许之旧以济美显庸传曰惟其有之是以似之公之谓矣某不佞学于旧史氏知吉甫史克之作以事美一时托文见志遂得声满天地于今称诵不自知量谨作嗣崧诗五章章十句美公之国于申也许康诗五章章十二句美公之安乎许也立言之体畧细语大故推而上之以及于祖辞必欲类不容虚美故循而下之后及于公古之赋诗义取卒章焉嗣崧之乱曰寿考是承士大夫之祝也许康之辑曰帝曰还归邦人之志也虽不足雍容揄扬其义肆而不隘辄因诞日之庆缮冩驰献侑奉觞之余欢伏惟一加观采裁贷其罪不宣某惶恐再拜
　　嗣崧诗
　　嗣崧大丞相四岳之后复国于申也
　　彼岳惟崧天作其神嗣生我公我公斤斤嘉猷矢陈柄国之均帝亲命之纂成前人不显其道惟申是保公迈厥德祗只冀冀柔嘉而直模我彛伦揉我方国施于夷貊百度是毗庶绩允熙罔敢不恪惟公是若帝诏执事彻申土疆衍沃腴良赋舆溱溱莫乐于申昔在四兵佑尧象禹为国心膂受民作邦于今以光帝告于公绍胥尔宇宪是文武如申如甫为周之辅诞锡尔祉惟申甫是似乘车错衡淑旂英英式遄其荣公拜稽首敢扬王休祈天之久为天子万寿彼岳磐磐松柏丸丸公福禄实蕃有崇而冈有大而陵公寿考是承
　　嗣崧五章章十句
　　许康诗
　　许康申公均政劳而康乎许也昔四岳之裔在商周间有申有甫有齐有许而公又作屏焉邦人宜之故作是诗也
　　许丽而康岳孙奠之曰公之屏实维似之公徒增增朱綅绿縢不戁不惊钩膺镂钖称娖顔行哕焉绥章总我列侯式时南疆公之相攸孔乐于许其原膴膴其川訏訏有芃禾麻有京稷黍薮焉麋麕渚焉鲂鱮有李有桃有柘有檀树我之园令居则安公视于庭师兵翼翼孔武有力公适于府陪卿髦士罔不就绪公宴于堂嘉宾我从琴瑟鼓钟或揳或摐静好铿锵万舞有容左拂其殽炰鼈燔羔给鲜于庖右烝其笋菭蒲葅柔嘉惟馥防酒且多其饮温克摄尔攸仪侑公宴嬉俾胖而乐俾艾而耆明明天子股肱一体于蕃于宣邦人咸喜主芣之山浚之渠弗童而材弗竭而渔皇惠斯人俾公焉依公报其成帝曰还归
　　许康五章章十二句
　　五言古诗
　　夜直省舍
　　省舍诸吏休前轩成独步月色净牟首星痕隐温树稍听班马鸣独见昏鵶度索居易兴感幽抱邈谁晤自问濩落姿胡撄文墨务企欢无剰娱即事有盈虑逺寄江海心泠风傥能御
　　省舍晩景
　　日稷城隂生尘露稍云歇密树抱烟沈高禽映天没外物既不扰清机亦徐发何意羲皇风吹我襟袖末少驻北堂陲娟娟待明月
　　正言田学士况书言上庠祭酒防北轩予所种竹滋茂
　　昔承上庠乏莳竹北堂轩饬吏勤浸灌冉冉荣孤根日晏到官下对赏忘尘喧海月影宵戺天风籁晨颠去年主人斥负谤为淮藩后来异好尚欲诿不敢宣何幸觏时哲乃加封殖恩千里走书驿语竹遥相存不才好冷局异日期归旋千万屏剪伐勿令孤愿言
　　仲夏愆穉苖告悴辄按先帝诏书绘龙请雨兼祷霍一淮渎二祠戊寅蒇祀已夘获谨成喜诗呈官属
　　盛夏挟骄阳于以搆炎熯歊尘坌天葢烈御煽云汉稻颖茁然秀涸流不胜灌田畯防嵗功释耒共愁叹太守沗农使闭阁重慙惋曾是谬政纲曾是滥囚犴一食三失匕冀亦思过半驰祝诉羣望愿以身塞谴先帝隐民癠致和格灵变图龙着绘法令甲布州县愚计不知出奉行安敢慢外日筑层坛丙夜封舒鴈奉匜再三跪信辞靡虚荐幸勿为龙羞敢不报神眷翼日耿弗寐徂野视宵奠幽血粲静蠲执事便传赞薄诚防昭享距跃私自忭回车未及税云油黙焉徧穷海遂涔涔笼山兹漫漫旱麓众卉苏焦原暍氛防寸苖蔚如揠新波鳞欲涣何意一溉窘有望千箱衍揆予乏嘉绩圣诏仰成宪恤祀神罔恫昬作人胥劝抒藻拙言词窃用慰羣掾
　　长葛道中作寄侍读梅给事
　　仲春告言归道次古长葛水穷既舍舟仆具始脂辖南登高原望天宇莽庨豁溱澹无波芣騩森相轧春鸠日夜鸣阳膏浅深达田畯挈壶浆稚子勤襫袯驱牛洒先稑趣车载输秸郊柘色欣欣梢沟流活活县官恩泽美农节未尝夺贤牧谨诏书民隐罔遗察射蠲赘聚劳【乡兵初免阅射】赋检诛求猾我亦占一防闻兹慰饥渴矢诗虽不多要附许风末
　　去郡作
　　解龟淮阳区浮鹢暮春月州民拥前道重为使君别尊酒却畧跪丝管参差发共谓君此行宠命焕朝节进伏丹泥戺勉之奋芳烈使君慙且嗟处躬素衷拙虽尔荷赐环安敢冀荣辙顿首谢上毕行当避时杰愿移邦人爱孤根保勿伐
　　寿州十咏【案十咏题熙熙阁白莲堂清晖式燕秋香狎鸥齐云美隂望仙清涟等八亭今缺美隂亭一首】
　　熙熙阁
　　东谯已自高复此构层宇谁谓淮南逺风物美无度飞岑纳昼碧流月遗宵素揆予乏仙气楼居庶可慕
　　白莲堂
　　堂皇敞而华櫩牙照池水钿叶矗新团玉莩粲繁蘤游鳞竟泼泼幽石仍齿齿寄言采秋芳何必涉江涘
　　春晖亭
　　涉园憇何处道左防华榱幽寻乏朋往胜晤徒自知文禽弄不歇惠风至无期含情重徙倚物色到霞霏
　　式燕亭
　　使君班春还于焉衎吾属四阿住翚棘聊以便凉燠栋表飞云逝题端邀月宿无德与斯人式宴良自恧
　　秋香亭
　　兰菊被秋坂危宇冠层巅杂树自隐日修条争刺天石斜苔附秀樛穷蔓倒悬撷英欲谁遗伫立徒娟娟
　　狎鸥亭
　　昔人有机心鸥鸟舞不下太守心异昔寒灰与时化尔既不我猜余亦无尔诈随波以全躯于兹伴多暇
　　齐云亭
　　肇允缔层宇岧岧少城隈凭轩肄师孑【予始创北下临都塲时于此阅武戏】中坐合宾罍白日披霞上苍山障雾回眷言西北道吾师安在哉
　　望仙亭
　　尝闻淮南王鸡犬从此去至今山头石马迹尚有处使臣辞从官终日絶尘虑望望云汉间想见宾天驭
　　清涟亭
　　烟篠环曲隄飞轩俯幽渚水容静可鉴倒见城头树青蒲矗尔秀白鸟瞥然去胜晤与时新遂歌奚能叙
　　草木杂咏五首
　　楠
　　童童挺十寻一葢摩空緑斜月碍枝回凉烟附叶宿拙斧无妄加要经匠者目
　　藤
　　虺蔓相结蟠虬梢互回屈纷若未契绳繁如已纶綍峭格外团隂尤堪庇炎日【案此诗宋诗存缺结韵作五言絶】
　　【四时开花作实】
　　绀实纷累累柔柯缓若若叶以代新陈花仍开续落味虽不常御香能破酲恶【俗传醉者噢香辄醒】
　　海椶
　　哆炽风叶张囷皴雨皮厚丛橑列葢端攒旄注旗首物以希见珍材縁怪志丑
　　枇杷
　　有果产西裔作花凌蚤寒树繁碧玉叶柯叠黄金丸上都不可寄咀味独长叹
　　塞垣
　　塞垣八月暮百卉已凄然沙惊瓯脱路雾暗单于天卫霍始开府辛赵数屯边鏖霜犇金防攒月驶飞鋋雕弧六钧劲犀札七重穿一战薄澣海再讨穷祁连露布报天子称觞寿万年
　　春集东园诗【并序及李献臣以下六首附】
　　春集东园诗者端明学士献臣李君翰林伯中王君天章侍讲原叙王君馆阁校勘景纯刁君永叔欧阳君子庄杨君暨予仲月既望之宴所赋是集有三胜焉地之胜则如左睨都雉前眺畿隧林簿灌丛铺棻自环时之胜如载阳之辰戢惨傃舒惠气韶茟怡豫天区宾之胜则如朝髦国俊清交石友驾言相从簪盍就闲三者先具吾人所以挤天下细故彷徉萧散而自适其适也若夫頫撷仰援有蘤有枚参行迭馈有胾有醪时哢嘤然可以悦耳野芳芚然可以借席轻风舞于快余鲜云曵于晒表乐斯咏咏斯陶佥谓防之难常诗之可以羣也俾永叔列韵坐者陈章予与题辞焉以诧其美昔郑区区一寰内侯使七子从赵武赋诗以观郑志阳秋尚之今多士乐事萃此王国选言足叹一出治音使如武者观诸君之篇则知贤郑人逺矣章别十二句句五言杂附左方云康定纪元之次年序
　　赋得笋字天章阁待制宋祁子京
　　茂气遍春逵结客并游轸胜践属园墟欢言驻驺引局情适野豁逺目向天尽林馥树花町疎篁未笋饮来无留釂嘲往有余冁耳热谢时人戚戚良可悯
　　赋得蘂字端明殿学士兼侍读学士李淑献臣
　　东城桃李春结客玩珍蘤试过辟疆园兼屈中郎屣筠苞烟蔽亏栁带风眠起岸帻借芳艿衔杯嗅新蘂留连鱼鸟适放旷山林喜意赏殊未阑更作樱防拟
　　赋得叶字翰林学士王举正伯中
　　芳辰聊命驾郊野赏心惬亭幽路郁纡树宻花重叠暂纾朝绂劳喜与朋簪接谈麈逗松枝宴赏澄竹叶含和寄萧散选胜穷登蹑行乐且踌躇此游非日涉
　　赋得蕚字天章阁侍讲王洙原叔
　　燕退朝事希鸣驺出云阁近游速朋彦名园接闉郭幽芳尚闲整新樾已清漠欢谈一坐倾递饮百分涸我亦醒而狂遵溪纵行乐晚驾方惜归正巾坠香蕚
　　赋得翠字馆阁校勘刁约景纯
　　托载东城隅选胜名园地不问主人来聊适寻春意簪花照席光借草连袍翠烟霏逺树迷风猎繁英坠促行防灔觞少驻雍容骑四者信难并安敢辞沉醉
　　赋得节字馆阁校勘欧阳修永叔
　　绿野秀可餐游骏嘉初结芸扄苦寂寞禁署隔清切欢言得幽寻况此及嘉节鸟哢已关关泉流初决决紫蕚繁若缀翠苕柔可撷屡期无复时芳物畏鶗鴂
　　赋得蔕字馆阁校勘杨仪子庄
　　芳节未晼晩名园好澄霁停车没径苔移席傍丛筀蝶粉留红房蜂须抱香蔕微波生酒杯轻吹拂衣袂何当名敎乐况复昌时世归鞍惜余欢阳乌不可系七不堪诗七首【并序】
　　昔嵇康有书抵山涛自谓有七不堪恐不可居世虽抗言自任亦笃性使然予年过四十抱支离之疹移告时满三月台家未之劾也而因病成老习惰成愆向之不堪予皆有之矣自念官在史氏执笔右螭不容頽放矣安于无用聊作七章自歌之亦自儆云
　　一不堪性嗜日高寝叠鼓震余梦星毛欹倦枕冠剑朝已盈当关视门闯
　　二不堪草野乐垂钓泼泼锦鳞游籊籊翠竿掉夕负槁桐还行吟面烟徼
　　三不堪坐痹不得摇汤沐乏薰濯虮虱喜爬搔俯惕板在手回慙绶结腰
　　四不堪不喜谢书疏正无刀笔能拙作餐饭句自勉信非长愆酬亦逢怒
　　五不堪未始临丧吊倍重秦失号礼讥老聋笑勉顺当世情为哀损真妙
　　六不堪不乐俗人共聒聒沸蝈集纷纷臭孥众怒迁多市色礼烦方聚讼
　　七不堪束绅对文案吏若凫鸭趋文惊朱墨抏自襮安所能深心托萧散
　　库部闵员外还都
　　望郎东南秀奯然悟真理身虽宰官身子即诸佛子画诺阁铃下尘虑未尝滓成金不复矿见月讵存指东道整朝珂西亭掺离襼无用乐山林山林即朝市
　　葵
　　剉蘗染新蘤插钿成密房仙人文玉字宫女道家籹闻说蘂间路能令肌骨香














　　景文集巻五
　　钦定四库全书
　　景文集巻六
　　宋　宋祁　撰
　　五言古诗
　　和登山城望京邑
　　子牟怀魏阙陈咸思帝城他乡岂不美吾土乐所生况复抚凋节凭高怀上京山川不可见葱郁凝神县紫气抱闗回玉斗侵城转负羽长杨猎撞钟平乐宴高冠照华蝉英俊皆比肩朝奏主父牍夜召贾生贤五侯交荐币诸公亟为言我生流离极十年悲去国叶愿洛阳飞鱼宁武昌食当弃闗下符一对危言策
　　送平陆知县尹象先
　　之子被尉荐走马赴闗西西人待贤相抚育庶有宜羌羶污右鄙秦陇含创痍健将贪屯聚砦栅犹鳞差四年结不解粮饷先自疲兵分势已弱贼入纵横驰营阵讫不立安得张吾师比来守御计尚复纷相訾子今位苦下何由能奋奇悉力字羸瘼姑守簿书期
　　次陜郊
　　惊风吹客梦西落剑南天自问何为尔官牒见婴纒遽传非乆舍黎明徒御喧俯轮千仞底仰辔百寻巅凭高一以眺野气正苍然崖奔仆僵树湍躁啼荒泉羇禽易去木奔麕不择阡抚物重増叹去邦邈以绵何为乆行役坐使欢心捐
　　提刑使者还嘉州
　　使者舣行舟是行及凄序祖帐俯平沙从骑罗前渚一进酒惟醴再进鲂及鱮逺客已少悰况将暌宴语劲风自薄林寒流稍分浦讼矢乆已闲农坻矧就绪嵗晏亟言旋无为负延伫
　　提刑劝农使者还嘉州
　　案部聊北征肃舲复东下江溜澹泱泱樯乌纷雅雅离醑不余杯征棹亟沿洄逺岫随时见幽花无候开清氛霁平陆林艿信重复路缭山顔駹田耨岩腹属此屡丰期仍当省敛时击壤系途乐余粮寻亩栖嘉阳信嘉处时与赏心遇霁树抱空轮寒涛下翔鹭还辕眷仲秋秋序日方遒归诺果无负迟子临江楼
　　杂咏三首
　　有客款我庐念我衰暮齿自言上真书有药名不死黄金乃能化白发安足治谓我刀圭余已足度年纪驱还扶桑面黄昏付防汜主人诡谢客吾生本尘滓少来诵诗书不识怪神理惊闻河汉言浩然弗知涘今也病未能异日从吾子
　　金炉焚蕙香播蕙已灰郁馥诚可贵无乃为蕙灾上瓦编翠烟下础挺沈质所用不必同相济成宫室乐羊振归旅光艳充国都矜心激盛气奋若长虹舒君王劳军罢为出一箧书避席再拜跪功非臣所图不待一盈箧寸书已有余成功在主君斯语不可诬
　　玉玫瑰
　　瑶楮镂空蒙冰纨卷重叠寒光欲冲斗回秀难藏叶谁碎辟邪香氤氲飞作蝶
　　刘伯诚见恵仆所作中山杂咏石刻
　　衣冠昔奔波晋社亦中徙水府拥宫阙六姓传剑玺名卿入理窟黔首多兵死真人刬墉障六合如平砥三山屹不化城郭无形似冥冥桑麻村残锋出耘耔前朝絶遗老故事稽野史我顷为中山蠲租案田水刳木枕波涛礲刀伐荆杞丛祠及荒垅幽处无不履车停客登席酒尽诗在纸游深造遐邃语苦出奇诡投囊凡几时蓬尘失料理刘侯见之笑谓此那可毁濡毫请挥洒买石亲鑴纪嗟予政理疏无徳行嵔垒编民愿尸祝有愧庚桑子惟兹楚客谣可以传下里何时见椎击断仆清江尾
　　写怀寄献枢密太尉
　　仆本草茅人守植自有素偶与力运偕牵丝及荣路矢将保独行安敢邀诡遇朝跻緑雾阁夕舍金马署鷃志屈鸿翼珉质谢瑶圃内省实空虚焉得乆留处悟非不必老斑领况云屡竟获一麾来果此避贤趣载以朱幡车佩以银符兔君宠寄华冕癯丑不成恶淮郡梁楚交刀笔纷民务粗欲逃官责何暇収民誉平生觏宗工亟为拯沦误慙负知已言遂贻越乡虑何图霄与泥肯问簪与屦辛勤风波亊尺牍奚能诉代马愁南嘶鹧鸪憎北翥所恋明主恩未理归田驭
　　琼花
　　唐昌观中树曽降九天人銮驾乆何许雪英如旧春岂无遗佩者来效捧心颦
　　抒怀上孙侍讲学士
　　仆本寒乡士始愿托田陇偶与亨会并遂窃空名宠黉胄信清闲文书无倥偬牵丝玷外举挟册陪春诵缥帙芸叶香清池璧流壅虽均五能知犹冀三陌踊有志慕孤直多言畏奇中往往犯怒狙时时遭吓鳯胁肩方病畦洗足几成湩言充卫士防赋盖呉人瓮但望不汝瑕安能贾予勇丛云属帝辰烝汕乐贤共前追三代风旁鼓天下动方正召华郤贤良命晁董务擢平津对无罪贾生恸裒然羣儶来灿若春葩纵咨予苦澁讷望风犹阴拱愁多目似蒿疾乆带移孔直虑醒而狂遂同微且尰三千御上方八九吞云梦订正清庙诗白罢旅獒贡夫宁本无志良忧拙于用击辕固歌鄙殙金诚外重中夕抚躬叹明恩愧孤奉况复年苒苒坐惊头种种闲居昔有潘广宅今非仲尘容化衣襘雨气昬刀防所赖庇明悊盱衡顾闲冗每辩骥垂耳力排儒发冢不尔谢病归鉏钓事江葑
　　溪上
　　溪上玩秋水使人意自清烈烈囘飚余鳞鳞夕浪生有鱼可垂饵有蒲可芼羮况值新酒熟鲑菜辛咸并兴来命一樽樽至壶自倾便置人间虑浩然沧海情
　　送行
　　秋日苦凄凄味若虀臼辛如何多感地更送将归人高盖浮清旭长缨缚素尘惨色动车仆离言发坐宾霜珂响征马星脂滑行轮契濶何所道良饭自宠珍
　　暁栉
　　暁栉理斑鬓萧萧徧愁颠多病始计日蚤衰不待年青青固未几种种今乃然寡发有巽象施髲慙庄篇且复委蓬葆言就东山眠
　　筠亭
　　山阿彼有人葺宇映修竹露箨新旧斑风梢动摇緑此君自虚心主公今实腹
　　送屯田张员外
　　飞霜逐凋节嵗籥忽已阑奈何送归客置酒长江干十载始一遇别易会故难此地嗟素领昔日皆朱顔讵意前欢余更为后感端行舟望不见留骖相与还芳讯幸无保时付凌风翰
　　古意
　　薄宦若秋蔕飘然去林枝盲风不我爱吹堕清淮湄淮南苦憀栗九月繁霜飞晩蕙相为叹崇兰偕此衰凋落虽云苦芬香终不移但愿阳春动要当三秀期
　　秋气
　　清浊还二仪秋气飒然肃溪洁潦已残林疎条自矗寒蛩思长堦归燕眷华屋凋年自兹始乡怀念松菊
　　感旧送虞曹杨员外
　　曩笑长者言感恨嵗时遽不云笑未几倐已及哀路却怀眼中人落落星向曙宁无新相知论新不如故夫子恵然至适慰离羣慕缔交三十载契濶不同处丑老向来妍鬓黑今也素伐木喜求旧谷风念将惧我顾滥荣班君乃叹奇数根柢假容进纒牵以长误乆领一麾行江湖极沿泝杯酒曾未款仆夫告方具前乐暂还衿后戚已盈虑丈夫固有志膂力经世务何必常相从卑若堂下屦嵗满亟来旋中朝着翔步
　　拟杜工部九成宫
　　云山郁嵯峨宫户莽轇輵摧峯隐驰道镵岫啓绣闼游鹍邈飞鬭阳马恣陵突危淙注铜池翠防潄崖骨落虹拖晨轩奔蟾守夜窟凭高眺鸿洞念古一超忽咄嗟有隋后缔构穷剞劂徒矜昔日工乃忘后世拙居为唐家保功业何汩汩牛酒望幸民岩廊卫守卒残松抱空偃卧杨委新伐千载徧荒愁金铺锁崷崒
　　望仙亭
　　淮山相蝉聨万景归宇下来波澹天末归雾灭岩罅凄凄草色繁肃肃桂丛亚吾人愧攸馆僊属冀来舍
　　湖山
　　一水抱天囘千岩互相映寒湖囓沙痕狂峯贯霞景持此写琴心宁无子期聴
　　劝酒
　　酌酒奉君寿劝君慎勿辞只今举酒罢已异行觞时波澜前后来日月分寸推稚容不耐乆缟领无停缁独醒信劳人兹事定何悲假令古无死昼夜常委迟正恐爽鸠乐后人非所希
　　种竹
　　世皆笑幽独可不少自贬种竹南轩间亦足以相验况兹嵗华晩众卉日凋敛清节良自如栽培匪为谄
　　凉蟾
　　凉蟾囓残云飞影上西庑鹊鸦依空墙蟏蛸已在戸君行阅三嵗确战亦云苦新衣本自绽故裳复谁补朔风万里来傥或从君所风过无传音徘徊独愁予
　　杨秘校秋怀
　　上天分四序素秋独可悲风商劲危条寒露鲜繁蕤依依燕去巢嘒嘒蝉抱枝抚物喟然叹流光忽已驰危衿恧新壮华领移故缁愿君策高足无后功名时
　　凉风飒雕年遥昔耿多虑冽冽寒螀鸣离离客鸿度之子怀茂器有志康庶务未蒙徐乐召方感董生遇道局骏愿违弦絙危响赴此际怊怅情偕之嵗云暮
　　治畹当树兰治林当植桂兰生可香国桂茂絶藂荟邈哉志士节所趣与人异意经千古上心包九垠际道胜外物轻矧复缰锁细所以抢榆者局局笑鹏翅
　　真珠龙柏
　　彼美夜光喻益之新甫名累累云际艳皎皎月中英勿诮素为绚相期隆徳声
　　度飞石岭
　　人不怨飘瓦何用罪飞石石坠不可常人值亦其适去去走嵚崟千金幸自惜
　　拟王右丞园
　　荷锄往田烟蔓纷广畴植杖未及憩有客眷林坵驺哄罗戸前冠葢荫道周进客北堂上借以氍毺柔持杯再三跪酌我清白酧时时高兴酣矫首望神州长衢贯广陌及宇注飞楼恵风林间翔早晖花上浮新叶向蒙密鷇雏已啁啾时哉物可玩况复忘吾忧故人心傥尔驾言时见求
　　寄题宫师相公宴息园
　　相公纳衡枢卜筑来东里恤他匪足尚自适乃云美中园兴夷爽薄言谢朝市壤石非逺迁松竹皆故莳绛蘤谢游轩素波鸣褉戺遐苍眺京隩侧缥抱嵩趾畦塍互演漾灌薄纷靃靡崒崒相向山溅溅自流水高云靡还期冥鸿无慕理公时挟胜想朅来遵逸轨逢觞即陶然坐树亦欣止冲情舍天倪妙歌怯物类挥金屡空镒爱客辄留屣式俾卫公寿弗取安石侈有守卧淮壖聆风竦予企他日果西归角巾望松梓
　　小渠
　　唐溪析春溜一股入清渠循庭始演漾走圃辄萦纡淙淙潄幽石唯唯泳纤鱼瀑来聊激浊澄罢复涵虚恃源自润流波愧挹余
　　晓过二里山
　　黎明走苍山千仭势如削北斗挂西巅徘徊乆未落驿道转岩肩人烟聚岑脚太虚交昏旦颢气自喷薄阳光排暗升阴氛值明郤翔禽散乔枿啼狖思空壑逢隈雾尚屯投险泉争跃生平好山意毎遭事婴缚安得乗冷风穷跻叩寥廓
　　思贤阁图予真愧而成咏
　　忝中二千石罢去辄图真揆予本完士蚤防善养仁执笏班华位飞绥侍邃宸如何金紫服乃裹坵壑身西南一靣重朅来驾朱轮牵拙嵗再期初无徳在民形象安足纪崖畧聊自陈质陋眸子了志泰眉宇伸谁谓彼其子而传阿堵神爵里三十八【自参豫吕公而下凡四十一人雷太尉张尚书程枢密皆再至】赫赫多名臣瞻前谢前哲垂后惭后人
　　九日药市作
　　阳九协嘉辰斯人始多睱五药防广防游肩閙相驾灵品罗贾区仙芬冒闉舍撷露来山阿斸烟去嵒罅载道杂提携盈檐更荐借乗时物无贱投乏利能射饔苓互作主薓荠交相假【音架】曹植谨雁令韩康无二价西南嵗多疠卑湿连春夏佳剂止刀圭千金厚相谢刺史主求瘼万室系吾化顾赖药石功扪襟重慙唶

　　景文集巻六
　　钦定四库全书
　　景文集巻七
　　宋　宋祁　撰
　　五言古诗
　　迎春曲三阕
　　青陆斗杓囘河内动新灰冰际绡纹绽云边鹤影来汉宫行庆罢花树翦刀催
　　东郊风驭软严署漏筹添栁拂将军壁梅飘公主奁舞衣裁几许新人解织缣
　　荔达杨膏动冰解水纹融天花四面碧日气几竿红不言双燕晩为叹玉箱空
　　散闗
　　磴道何盘盘百步人一憩弭节高山巅闗存不置吏昔缘暴客须今为有道废
　　和成上人
　　西山有尊者秀出于稻麻徧参居第一诸佛素所嗟锡声来赤县被裓垂青霞流出一切妙普见大千沙我法果无在昧者兹有涯是凡方是圣归正即归邪妄怀万缘息举意千里差有客谢病免清辞春月赊静眠金粟室压坐马融纱【伯氏比多斋薫动或累日】观化哂罨勒自呼嗤镆铘瞻言世外友相期心不遐挥斤郢匠室流水子期家披云示驶月拂果去空花师叹未曽有君对无以加清襟互黙遣所得非齿牙层阴朋盍阻坐情丹霏斜涵毫泚仙滴抒藻扬晨葩
　　水文叠石
　　晓波清苍痕豗激翠将腐奔涛已东决磊块溜不去巧匠取之出入资园亭趣阴罅囓余苔寒凹逗轻露彼怪子弗谈不转吾所慕
　　逺行
　　楚人巧悲秋分作四种戚最极有逺行百感攅羇臆林鸟戢和哢屯云献惨色客乆归念长年惊壮图窄抚物盈近叹驱騑拥遥恻晓斗亦告劳垂杓卧楼北
　　早秋有感
　　一叶飞足惊要是变衰始毛泽自兹竭多露方夜委凉蜩抱空号腐燐变幽燬怊然感物化须发不常美羲和鞭白日已复向蒙汜功名未及见轩冕胡足恃坐客悯予忧粲然启玉齿辍嗟谢诸郎长年行自尔
　　防集
　　素节倐已宴高风送浮凉拂席进宾客酾酒罗壶觞黄鸡跖跖美紫蟹螯螯香莫矜来欢早须念后戚长奔川无缓澜徂日不还光愿客且安坐调弦未遽央
　　水月
　　渺渺遡云波盈盈柅霜驭碎璧拥舟来流金映沙聚夜寂波已休何人荐真趣
　　和君贶学士宿淮上见寄
　　使舲既邅回淮溜剧沿泝我行非不逺君节自前路烟汰厯濠汭雾氛逗荆树感此言迈情慰予索居慕曰归归未辰惨别别已屡努力保素衿天途迟还翥
　　铃辖冒上閤就移知雄州
　　聚散非一端贤逸难两遂拥节北临边安得乆交臂此行讵不逺印瑞三且二【拜官领职自东阁以降凡兼五名】背劔车炙輠径秦骖舞辔雄州乃剧藩喉领塞南地译通老上庭道系单于使适馆授主粲乗韦交客贽列戍俨趋风诸将走咨事应变君所长立功今可冀君家诚易知世烈在青史齐楚异姓王阴邓后家里券字金对行防带霞交尾濬源无近波高峯本洪址行矣励壮猷公侯当复始常山杨氏有二怪石奇险百状田曹张中行家雒阳徧见都中诸家所得异石皆出此下予他日思之恐常人忽而不珍作诗以诧其处并邀中行伯逢同赋
　　块然两奇石谲怪状难悉千仞裂嵯峨一气与崷崒四隅藓剥肤万古云渍骨补余天所委陨罢星不没横苍对偃蹇怒翠竞腾突神媪袐弗露狂鼇抃而失由兹落人防得用玩奇质屹如不可转挺若无所屈鬭虎攫余痕乖龙卧残窟撑掉壮士槊奋立直臣笏危顶烟夭矫窄窦雷郁律涛头缩不展魖臂愤相捽变现载灵牒呵防费神物穷陬苦陋庳珍碧恐湮汩各保坚防姿以待封山日
　　反骚
　　我闻上天乐仙圣并游宾离骚何所据招囘逐客魂【骚辞魂无上天】谓门有九闗虎豹代守阍砥舌饥涎流触之辄害人讥呵自有常帝意宁不仁穷壤苦恨隔传闻恐失真我欲稽首问无梯倚青云块然守下土此愤何由伸
　　怀三封墅
　　寡求愿易足乆计还中林君恩容有报宿留【音溜】未抽簪浅谋乏经济流景倐頽侵企翰羡鸿翥俯泳愧鱼沈荣名非不勉高坻良可歆奈何贾生恸又将庄舄吟投沙乃闻古怀春方在今
　　三封何所怀怀我东南亩方春原田秀是时簦笠聚杏花灿晴落菖叶甲阴浦泱泱云抱岑眇眇林鸣扈野老携晨馌薄醪闻炊黍安知五熟滋但慰四友苦日作夕还家烟火青林下嗟我仕易稼穷年宦三辅誓毕尚生累将从平子赋自省非大人请事学农圃
　　风雨
　　昨夜东风急疎牕荐雨入溪南梅正花狼藉随尘沙皓皓多易污不得同春葩春葩能有几纷纷入桃李时哉小兴衰人生犹物理明发檐沈声鸟雀喧新晴老农脱袯襫一犁原上耕
　　秋兴
　　西颢肃凉氛天防正岑寂凄风条末吟浩露林下滴寥寥燕辞楹促促蛩在壁池潦湛寒緑鳞云屯晩白齐纨不复御桃笙已复易嗟哉无壮士翻车忽西匿有客过我卢问我何凄恻气索不能对披襟长太息
　　金雀花
　　叠叶倚风绽翩翾凌雾排齐名仙母使写样汉宫钗俗眼未应妬忽忧珠弹来
　　浮屠
　　乞食古为耻浮屠名自修黎明抱应器禺中饫干糇果腹固其愿之墦非所羞歉歉常不足遑遑兹有求素饱聊安坐调饥复来游顾尔殊灵辄翳桑何用酬
　　四季花
　　羣葩各分荣此独贯时序聊披浅深艳不易冬春虑真宰竟何言予将造形悟
　　杂兴
　　寒暑亟徂谢日月如崩波稚容不再妍戚戚奈老何闻有遯世客安处西山阿手操九籥契昼夜养丹砂药成可化金举身凌紫霞我愿从之游脱身此世罗办装秣吾马临路更自诃古来松乔流矜已好浮夸万一为药误得无我计差速还具肴酒毌为后人嗟
　　河东有贤守帝念不能已欲置之大夫征轺疾于水留邸月余罢君恩讵可恃召以一人誉去由一人毁钜平名世贤媢者强相轧毁语填君聪亡呉计中夺人生不如意在十常九八兹事可奈何惆怅千载末残暑辞遥夕初凉澹萧辰燕索西飞伴雁作南来宾霁峦静矗矗逺水清鳞鳞由来摇落恨先付长年人
　　锦亭晩瞩
　　长夏宜高明缓带散烦窘凭轩一超然目与天共尽山从云端现日就林外隐风来草树披烟生井闾近自公况多暇冲臆无留蕴即此可宴居何须事游轸
　　初伏休沐
　　伏时诏休偃闭门谢朋侪羲和挟升阳晩气红崔嵬炎林郁歊雾焦原横赭埃怒甚崒崒云旱始隆隆雷况我庇茨宇烦襟安得开囚拘诉巾帻仇怨被酒杯汤沐未及具反为虮虱咍北风殊杳嘿羲人安在哉
　　游瞩
　　颢风肃九旻楼榭注明逈林爽无剰繁溪澄有余映四阿延清霏六幕尽高兴号枝蝉腹厉掠野鹘拳劲山意日乆高差差挿空净
　　送蔡元翰贤良昆仲
　　美箭出东南之子裒然秀绰绰令兄弟茂器偕年就九流无近讨六艺乃遐究诏书求异等二恵兹来觏牍均方朔多辐比吾坵凑蹀足螘封场刷羽桐花囿孤音或少和至寳不期售肇允褰褐衣薄言返岩窦江臯看鱼乐山径怀雉嗅无忽豫章材行参栢梁构
　　送伊阙郑著作
　　君年已艾服沿牒困风尘硎新始发两鸣晩逾惊人毌辞滞下邑姑欲慰斯民此路尘车往明年郊雉驯恨乏双凫舄从子伊水滨
　　揽镜
　　晩匣写菱影试观憔悴顔支离骨不媚萧飒鬓垂斑安得长康画致之岩壑间
　　望月西庑作
　　夏琯倐已新夕杓见南指孤月雾中来余光淡前戺赏襟初不浅极睇天汉涘浮云竟未还多露已徐委太虚本自寂游氛强为滓安得千里风披霁玩澄晷
　　嵗丰
　　皇天降丰年本忧贫士食贫士无良畴安能得稼穯工佣输富家日落长叹息为供豪者粮役尽匹夫力天地莫施恩施恩强有得
　　题信相院黙庵
　　对言方有黙因黙乃名庵庵留黙不遣一物遂为三龟扫泥中痕正恐力弗堪自问呵黙者了然成妄谈
　　感怀
　　夕风披前林坠叶快如翦老月扣戸低倾河去人逺吉士感物化劳劳意不展辍饮屏樽杓留釭讨坟典触事孟轲迂临途安国蹇不叹嵗月遒所悼功名晩
　　念衰
　　嵗月不待人驱我向衰境朱顔日辞貌缟鬓飒垂领意昏若坐雾欢坠似羸井病多兹及慵志怯遂依静问我何功徳乃玷鸡翘省始愿常谬悠薄霄图振景栈车值塞路蹇蹇莫言骋君恩盖如天分虎向东郢沈忧诚万绪通宵付耿耿失旦安暇鸣值露徒为警私计狭且偷荣路浩方永惟余昧死章将露乞身请
　　七言古诗
　　拟东武曲二首
　　甘泉烽火照黄昏候骑骎骎入雁门光禄塞前逢夜月黄龙城下见愁云隐隐轻雷逐车响顔行使者乐相望劳军细栁尊亚夫持节云中赦魏尚自从天子乐休牛故障遗亭岂重修李广不生高祖世岂得今封万户候我家世世山西士二十期门从天子始随骠骑破祁连晩逐楼船下牂水汉北雰雰飞雪暗海中跕跕翔鸢坠归来武库祭蚩尤得从甘泉参豹尾何意一朝兵后期簿责侵诬属军吏黄金纳赎为庶人白首还家事田里结髪从军七十战利镞金痍犹可记龙钟虽入玉闗门止呵还遇防陵尉不及金张借旧勲七叶华貂长富贵
　　少年行
　　君不见汉家五陵诸少年白马骊驹大道边紫纶裁防映两纽黄金错带佩双鞬经过主第赐緑帻归宴前堂罗曲筵长安多逐韩嫣弹别藏仍収张氏钱传言天子将羽猎千乗万骑向甘泉奉车金吾共驰骋外家戚里见招延径去平冈驰狡兔虚弯天际落飞鸢朅来别馆恣行乐胡姬当炉酒十千薄暮聊归渭桥曲明旦复防黄山前
　　天台梵才师长吉在都数以诗笔见授因答以转句【九阕十八韵】
　　九霞凝标倚霄极尔时师在云岩侧坐中不起见诸方满裓天香嗅薝卜海峤嶃嶃万佛螺赤髭半颔谁相过卓锡时攀三宿树翻经讵着四围駞何年掷鉢来京毂抱蓬成畦紫兰馥王公撇席争逢迎不意当今有平叔第一多闻师子儿碧云余力嗣工诗尽把天光注言语真将清气入肝脾有人官冷抱穷愁客坐无毡尘影流吃口倦谈真寂寞移书避事喜旬休愧慙禅嫡来相问刮目探怀授珍蕴已轻安石为老生更恼王筠赋强韵比来缁侣言颇文局促啁啾宁足论私地蛙鸣徒聒耳长沙国小仅囘身惟师墨海多雄藻具足身中无欠寳先追御寇跨冷风后伴骚人拾香草跂予投报乏琼瑰日睇金园剩九囘蓝轝媻姗两生举定容元亮醉中来
　　谢提防刑狱李郎中赠扇
　　规裁珍素裂轻云柄翦春篁燥丛露制以为扇持赠君拂君怀袖袪君暑蜀天六月苦炎歊赤龙秋秋驻云雾火走肤脉汗若流暗逗浮凉下天宇画作飞蝇缘误防徐隔游尘不成汚何以为报我知之奉扬仁风慰黎庶
　　咏西湖上寄颍州相公
　　湖边烟树与天齐独爱湖波照影时崖蒋渚苹春披靡佛楼僧阁暝参差相君万一来湖上手弄潺湲更忆谁
　　和贾相公览杜工部北征篇
　　唐家六叶太平罢宫艳醉骨恬无忧阿荦诟天翠华出糢糊战血腥九州干疮坤痍四海破白日杀气寒飕飗少陵背贼走行在采梠拾橡填饥喉眼前乱离不忍见作诗感慨陈大猷北征之篇辞最切读者心陨如摧辀莫肯念乱小雅怨自然流涕袁安愁才高位下言不入愤气郁屈蟠长虬今日奔亡匪天作向来颠倒皆庙谋忠骸佞骨相撑拄一燎同烬悲昆坵相君览古慨前事追美子美真诗流前王不见后王见愿以此语贻千秋
　　罗承制自戎州罢归
　　乗障一麾逮出守终更三嵗今来旋巴云晨趣东北道月晓背西南天故人把酒数巻白离亭赠栁长于鞭属羌羇诏久款塞归为天子细论边
　　高亭驻眺招宫苑张端臣
　　蜀天向腊寒未极倚槛绵睇亭臯分一萍团红江上日数盖淡白楼头云杯中竹叶与谁举笛里梅花那忍闻愿君枉步数相劳他时离绪徒纷纷
　　嘉祐庚子秋七月予还台明年始对家圃春物作
　　十年去国老防召今嵗始见家园春双燕初来即宾客羣莺相逢如故人蒙茸草树延野色碎璅鲑菜供盘珍多慙吾党共醒醉收得泽边憔悴身
　　登齐云亭
　　少城西北最高处凭槛极眺襟怀开糢糊烟树鸟边静突兀云山天外来归樯栉栉逗淮浦凉飔猎猎生岩隈虽非吾土信云美伴客留连倾一杯









　　景文集巻七
　　钦定四库全书
　　景文集巻八
　　宋　宋祁　撰
　　五言律诗
　　太庙侍祠雪霁有作
　　喜雪静氛埃繁云即日囘清光动冠劒余素着楼台树杂琼枝竦途平玉辙开惟应余两骑知是海神来
　　和呉侍郎朝谒天庆宫
　　上路鸣驺逺丛霄故馆开华簮尧豸出轻舄汉鳬来探妙云敷笈蠲烦露溢杯直须重缔约飞盖一徘徊
　　后苑赏花钓鱼应制
　　清籞披兰路雕舆眷蕙辰汉池平浴日温树暗留春乐石来威鳯恩波上翠鳞成文传睿唱赓曲徧华绅
　　元防诗
　　宝典丛三朔中闱辟九阍羣臣深拱宁列仗俨屯门辇出东房秘辰居北极尊熊罴连案负日月傍旗飜
　　奉和圣制清明日
　　璇杓临乙位羲御屇娄初碧浪桃花涌珍丛锦段舒轮蹄晴缥缈钟漏夕虚徐穆穆宣温殿披文日有余
　　晨赴书局
　　上直蓬山逺轻轩截九逵晓光衔睥睨秋色静罘罳渐觉苏裘敝行嗟潘领衰鹪鹩自有志不羡帝梧枝
　　和道卿舍人奉祠太一斋宫
　　素秋来蘂馆瑞祝达霄晨苹荐祠无饩楼居地不尘掷波琴鲤乐傍畤汉鸡驯此际清懐极盈杯沆瀣津尘氛不可到深注五城楼素瑟少今韵仙春无俗秋晨杯三秀洁夜檠九光流顺报通霄极纷纶瑞福遒地占丛霄胜人持禁槖来诗长清夜徧祠罢素秋囘爽籁天中发虚月际开无容以风解身自到蓬莱
　　和天休舍人奉祠太一宫见寄
　　顺祝斋琳馆翛然隔世埃空歌灵鹄下祠节寳鸡来瑞木千寻竦仙图几巻开如无清夜唱谁识帝车囘
　　玉堂感旧
　　七年辞玉署再入佐黄扉树与青春换人将素领归塼花仍可记厦雀稍惊飞炉蕙非无意逢人尚袭衣
　　旬沐二首
　　薄澣还私室陶嘉属小园笋余林向密花后果初繁燕口将泥重蜂脾抱蜜喧此时萧散意都欲忘乘轩待诏官非急还家体不勤里无休汝骑牕有上羲人密树稍迎夏晩花犹及春幽懐谁与晤杯酒强相亲
　　学舍直归晩霁三首
　　骤雨挫炎威归轩广陌西渠声流作瀑日脚侧成霓换锦龙媒埒淹花燕子泥比来巾角垫李郭定相携罢残阳在风防酷暑収余昬淡云翳聚沫泛河流桃簟双纹展盘五色浮潘郎最多感庭树莫先秋密雾披层宙浓云霁四溟乱流初潄玉红日不藏萍万叶张晴幄千山卓翠屏无烦事铙吹蛙响自堪聴
　　赴直马上观市
　　上直驱羸马凌晨望百廛垆喧涤器市箫暖卖天流水随轻毂翻花送驶鞯区区市门吏无复子真仙
　　初到郡斋
　　专城四十外中石二千余旷日慙良术班春赖细书学慵前志忘身逺故人疎姑俟天藏疾雌堂日燕居省分由来拙操心本自危十年今得调三匝此逢枝攘臂贪丰粟装懐倦诉词竹林谁见忆迢递始平麾
　　初到郡斋三首
　　暂解枢机任来从海上闲浮云富贵外一马是非间月衮生潮浦风香堕桂山苍生虽系望要作冶城还我里诚云乐公今况释劳秋莼不下豉霜蟹恣持螯林静来晨燎江喧入夜涛功成奋嘉藻宁欲傍离骚温省绸缪罢郷州偃息时鹤情归不怨鳯德老无衰月树供园莳仙囊续宴巵自慙淮守薄千里与言诗
　　到官三嵗四首
　　芳嵗已三换宠名仍再迁生平一丘壑衰晩右櫜鞬客眼登楼外乡愁把酒前巾箱多旧赋只是欠归田一忝中山守仍班第四春老应无所事少尚不如人适野愚谋短将无旧产贫须慙丈二组羁束最慵身儒帅非真帅时定几时丹心虽许壮白髪不藏衰罟密游鳞骇山遥倦翼迟嵗成无奏最凖拟鴈门踦塞下静无事军中奚告劳青山侧身逺白日举头高作奏闲双笔流年耗二毛惟应不能饮元解读离骚【王孝伯曰能痛饮酒读离骚可为名士】
　　颍上唐公张集仙相劳【案张瓌字唐公全椒人以翰林侍读学士知濠州】
　　去时成恨恨喜见眼中人共束西昆帙【唐公与予同书局又相次得郡来】都为左虎邻年华衰意早酒所故情亲后日孤舟逺离懐怯重陈
　　同张子春淮上作
　　南风今日好归棹上淮津川迥舟如叶山遥石似人波光篙底动沙垒涨余新谁信机心少溪鸥伴此身
　　思归
　　去国倐三嵗颇知归思纷南心晓城斗北眼暮楼云珥笔行将脱朝珂冷不闻莫论持帅节畎亩尚思君
　　有诏换淮阳
　　比出淮阳守今移寰内州真无弱翁治只是茂陵求换节矜新假循襟释故愁桑榆知未晩前失庶能収
　　次江都
　　道险疑无地岩高欲近天家収代田粟【民耕山上一嵗一代】官铸即山钱【山多铁冶州铸钱】云变隂晴候林容旦暮烟落花真有意时解拂行鞯
　　江溜滩滩急崖腰栈栈新天深罕见日路险不容尘逺草夤縁緑幽花落漠春逢津何必问夫我自知津
　　齐云亭晩瞩
　　山暝日云稷天清风寖和树花红暗淡城草緑坡陀归艇冲烟去昬凫接翅过年华无限乐判作是狂歌
　　惠民隄河晩瞩
　　逺水同萦带聨隄类筑垣行舟压天底卧木拥沙痕鲂鱮逃空罶凫鹥泊逈村层波真可羡由此到都门
　　九日至衞南
　　良辰独据鞍节物强相干酒驻衰顔浅风吹客防寒暂吟非有属倦曲不成欢多谢黄花意还如故国防
　　郑子产庙
　　不知东里叟遗迹但堪寻语爱东家泪论交季子心故坟犹有石遗鼎遂无金谬政为邦久千秋谢所钦
　　叠嶂楼【州衙北城上可以望孤射霍山】
　　霍射盘西北高楼胜览并景闲思谢守名重拟宣城【宣州叠嶂名在天下】天阙云来缓风防鸟去轻客忧销更有须到此中倾
　　去郑暮次中牟
　　暮投京县宿气象已纷罗菀树道旁密侯田闗内多高城切星斗秋水似天河自问还台马犹余几子珂
　　废郑河【民间呼此名或曰即古洧水河芜塞惟春夏污潦所集】
　　当年食溱洧【郑国语主芣騩而食溱洧】此地控长津郤见为陵日难寻病涉人落霞遥送骛荐草暗留麏代往诗风变田渠数报春
　　宛丘作
　　宛丘真善地承诏幸班春铃下聴无讼日边来有人吟余多感客睡足本慵身虮虱休相贺吾今汤沐频
　　望汉江
　　西导岷源濶南浮楚望开弄珠嫌蚌隐投璧让蛟回岸翠山烟逼波红日影来万艘徒扰扰谁是济川材
　　次劒门
　　昔驱千骑往今解五鱼还谁惮老销髀自怜生入闗春风来逈野晓斗挂空山却整康成帢依然愧腻顔
　　陇州鱼龙川石鱼
　　纎鳞藏介石物化自何年无复西江水长依东海田苔纹堪代藻云叶即成莲琥珀藏蚊影佳名共此传
　　次梓潼
　　行行芳序深秀色媚诸岑早叶易经吹暖云难乆隂拥条孤狖啸戏荇一鳬沈不是无樽酒其谁共献斟
　　张亚子庙【今封英显王】
　　伟哉真丈夫庙食此山隅生作百夫特死为南面孤鹿庖偿故约雷杼验幽符潼水无时腐英名相与俱
　　敝俗
　　陶姚民屋富梁魏敝风存士阙游卿校人争倚市门推埋时结客博掩竞成喧谁与迁荼堇移甘膴膴原
　　城外
　　次舍梁陈外风烟周郑间徐驱四郊路徧识属城山野雪融残素岑霞就暝殷几宵星影动知伴传车还
　　题蜀州修觉寺
　　蜀嶂纷重沓祗园隐寂寥花供法界雨江助梵音朝海水闻钟下天风引磬遥少陵佳句后物色付吾僚【杜子美诗刻今在】
　　巡视河防置酒晩归作二首
　　古戍连沙曲层阿属岸隈天长倦鸟没山晩跛牂囘斜日低官树轻寒犯客杯还城闻暮角三叠落江梅夹石双隄转逍遥千骑留川昏多昼雾水落足寒洲岸石危相倚桥澌暮不流风烟非渭曲谁有钓璜钩
　　转运彭季长学士小疾数辞宴集
　　比日疾为解遂将杯酒疎多愁庾开府苦瘦沈尚书倦曲琴襓后霏香药裹余莫令诗思剧正是落花初【比见告中有诗书感槩】
　　送张法曹
　　驶骑栁枝鞭春逵望雒廛赋才賔右俊掾诺中府贤宫楯含樱密王渠泛醳聨胜期资一笑刑矢措周年
　　送吕太初法曹之许田【时相国彭城公镇许田】
　　秋涯舣客舻潘鬓不胜梳去决卿军事还亲城旦书驿鵶啼月早庖鲤跃冰余白晳公庭步翘材首曵裙
　　农歌
　　农歌非度曲新乐信蚩蚩乃父知田事吾王采谚辞折杨时动笑鼔腹自成嬉日暮牛童笛连声下逺陂初宿东阁追忆文简丁公作【案宋史丁度传度字公雅諡文简】
　　辞阁玉堂东依然昔所从【予庆厯初入翰林公雅为承防独与予更直凡嵗余予以避亲罢】旧池空叹鳯【公雅嵗余进厯二府】残友不成龙制藁流尘积塼花驳藓重过车三步约何日酹茔松
　　三司晏尚书西园玩菊
　　涉园求胜赏时菊艶秋光散漫仙潭饵防褷瑞鹄裳酒熏吹晩蘂蜂冷抱残香公意周盈感留杯尽夕阳
　　玩斋前菊
　　高秋玩佳菊繁采照前除似粟金无算为裳鹄有余不甘兴薏谤长免共兰鉏为尔浮罇酒非邀栗里舆
　　望僊亭书所见
　　危轩冠层堞永日付登临寒鴈犹能阵乔柯自不林溪流横趣岛樵路侧依岑西北虽堪望浮云易作隂南国冬无雪居然气候迷柔蔬傲霜甲幽鸟逆春啼神鼓声无歇樵歌韵不齐举头看白日还过太山西
　　和杨学士同晏尚书西园对菊
　　嵗秋无异卉佳菊自成妍薄采称觞客繁开落帽天抱池闲沮洳留蝶小翩翾为结胡公赏幷懐郦水边【尚书诗有幷懐涡旧玩之句】
　　东亭
　　左圃鱼麟阔前轩翚翅开虹将一雨罢潮送万艘来山浄秋妍露林虚晩籁回此时萧散乐谁奉醉言杯
　　陇西都尉禅防图
　　宴场禅集盛霜幅绘毫工竺社同开叶嵇姿宛送鸿法身宁滞相世眼愿瞻风防钥方传寳非专岩壑中
　　善惠大师禅斋
　　丈室传心地安闲嵗腊賖水能涵寳月风解去萎花鹄焰纱围短牛香篆引斜化城无惮逺门外即三车
　　晚夏北轩
　　暝崦霞霏罢严城鼔叠通梧隂破阶月筵吹乱林风浩露来无际明河望若空玉绳低影处知是建章宫
　　呈胡希元进士二首
　　离邦嗟病免道旧乐朋簮刻画志齐丑膏盲倚郑箴轩鸿遡霄路和鹤答溪隂为薙求羊径时容一往寻防防官绶解落落饮瓢空君惠容藏疾交情助讳穷倦谈嗟墨客掉首觏鸿防巳卜良邻计无忧吾道东
　　赠罢征边将
　　罢征光禄塞初入玉门闗残月边兵尽寒风壮士还旗光侵桂巻箭镝半星闲归赐将军第长铭窦宪山
　　惠泉
　　遥源辞叠嶂澄派鉴情虚流迅无汾恶波长尽楚余隐之徒酌水郑伯谩名渠不必西江去凭君起鲋鱼
　　沂州王学士
　　旧租丞相国新治使君州坐树贪循政懐铅倦雅游猿惊乡岭树蜃结海天楼谁见行春盛东方最上头
　　途中新嵗忆三城兄长相公
　　马上逢元朔怱怱记物华趁盘呈柏叶偷笔弄椒花臈暝残晨炬春晖上早霞三城今日酒知我独思家
　　入壬辰新嵗
　　五十为衰始仍余五嵗衰双眸不明鉴残鬓巳纷丝铜虎虽频剖荷囊信滥持何须依老格【新诏七十不致仕许有弹劾】先作故山期
　　送余姚尉顾洵美先辈
　　蓬葆巳萧萧从官越絶遥山图禹穴近涛气伍神骄卧帐藏新论舟行问故樵寄声时谢我江上足兰苕
　　送张士安同年赴上元尉
　　千名聨唱第一尉滞徒劳山入黄旗国江浮白鹭涛苑葩依日晚官树共秋高少赋思归恨潘才是二毛
　　同赋饮舫
　　饮有乗舟乐舟因得饮名能招习池客便载景山铛暂儗留頽玉徐牵倒醉罂莫辞沿泝逺双檝自逢迎阅古堂【案宋朝类苑韩魏公知定州作阅古堂后子京知定州有乐歌十阕此首疑即其一】
　　堂皇对岑蔚欢酌坐怡然蟹美持螯日鲂甘抑鲊天【杨渊五湖赋连沅抑鲊案芥隐笔记作鲈香抑鲊天】渚翘幽处鹭林响静时蝉老去兴非浅无妨清夜旋
　　胡寅赴明州慈溪尉
　　乆困天官调东南亦第如客篙新溜急春树杂花余越丰池鸭呉袍竞库綀还音与归梦并附淛江鱼
　　孙景赴懐宁尉
　　一行为吏日千里背淮人兰助朝昏膳丝垂宛转纶云容侵驿晓江态引帆春静治龙舒邑牦生盗向秦
　　送王鼎同年尉荥阳
　　毡毫聨署牓兰酒怅离杯作吏缁衣国工吟白社才浮凉御风至澄翠溢荥来盗息连殊课章封刺史台
　　奉节朱尉
　　初命东南尉征途上下传家万石贵结绶半纶鲜邑籍饶岷芋公囊满邓钱仙才今有助铭阁待新篇
　　送静海勾稽高洎
　　豪锥残试墨纶绶照恩裳沿牒天官调承家父任郎曲长溪舫逺宴密酒螯香得助江山国仍缝古锦囊
　　送倪敦复朝奉
　　倪侯喜清旷遇物乃虚舟富贵知轻视胸懐肯误投青云非近器沧海纳羣流道在从藏显功名晚可収
　　寄王共
　　沸蚁云罍溢离鹍雪苑开吏催东府计卿待楚人材旧隐周萝月前期禹凿雷我慙芳嵗晚犹俟蹇修媒
　　寄叶道卿
　　恳乞东南节贪荣防绣衣禁中严助往江上子牟归并觉秋莼美时惊夜鹤飞遥知具鸡黍日与故人挥
　　秋霁二首
　　晓河回北陆夕雨浄西郊水足鱼忘煦林寒鸟恋巢阁苔浮緑晕社橘老丹苞谁与同真想清风是淡交气爽无余暑天高不住隂霞残仍是绮风冷即名金烟沼双鱼乐霜郊一鹗心此时灵运唱无复答愁霖
　　玩晚菊
　　佳节虽云晚繁英尚独开新醪相伴熟寒蝶不空来细折愁香破长吟恐暝催自嫌霜白鬓将挿重裵徊
　　残秋霁景
　　霜旻初毕日气上熹防寒水流无急高云薄未归书闲仍积箦琴燥乍移徽负郭泥妨辙翻劳急掩扉
　　冬日呈应之【案应之即吴感吴郡人】
　　宾席满浮埃劳歌倦抚懐囊风寒薄木鹍雪夜平阶庄室虚仍白顔心静已斋北山如借问矫首谢丹崖
　　秋夕不寐
　　槭槭始遥夜骚骚无寐时啼螀思嵗晚寒叶伴人衰白髪生将遍丹砂化苦迟多情是残月通晓共遥帷
　　冬日野外
　　霜郊堪极目万籁共骚骚逺水无穷緑寒云自不高鸿差入渚田雀短翔蒿嵗稔期民阜中田馌冻醪野迥人来少天平鸟去长鱼梁四寸罟樵市五家浆谷转留寒雾霞休罢夕阳不须教目极即是到廻肠朔吹低凝野层隂逈匝天叶飘霜外栁烟出烧余田晼晩流芳后峥嵘急景前平生鱼鸟志宁免为留连
　　行春野外
　　緑野阳膏动春旗出晓衢川长罗后乗林转隐前驱早蘂红粘杏轻苞紫缀榆桑郊不敢问直为使君愚
　　赠文雅度大士
　　高腊颔髭霜栖闲寄宝坊秘园金侧布薫夹字旁行赐服恩华重分灯祖意长祗阤学久徧余力在雕章
　　守嵗
　　已觉新杓动犹闻促漏余夜寒穷腊尾春色并年初事往成追计身羁况索居明朝为夀酒无柰故人疎





　　景文集巻八
　　钦定四库全书
　　景文集巻九
　　宋　宋祁　撰
　　五言律诗
　　嵗晩私感
　　已嗟官落魄更值嵗峥嵘一絓区中累千慙谷口耕休文偏恨瘦夷甫太钟情借问长安米侏儒有防荣
　　送同年叶文卿尉髙邮
　　桧檝舣河溽东南再命新还家倦游客隠市谪仙人驿舍霜梅早乡壶蚁酎醇【时君复过若下家墅】疎林揺落尽持底赠萧辰
　　春晏病体少悰退卧北斋有寄
　　少有负薪疾早成憔悴姿无人来迓跛頼酒与扶衰朴斵知林短腥膢厌席卑西山一丸药何忍独相遗
　　残花
　　林下感余欢流芳逐雨残香归蜜房尽红入燕泥干梦短休成蝶肠回却掩鸾故应成异果持去掷潘安
　　王秀才贽赋乞诗为别归毗陵
　　短歩敝长裾清漳访病夫得交欣凤举赏赋怯霓呼道胜稽论秀人遐亟去都一篷江上雨归思满菰芦
　　春郊晓野
　　睡足犹欹枕欢沉即掩樽风花飞有态烟絮坠无防野色兼山逺溪流涨雨浑渊明有归意惟是对桐孙
　　送王识游洛阳
　　山京漫客刺西道掺离裾天倚呼嵩外川横鬭谷余敝襓琴晦轸行笈简聫书却见槐花候期君促计车
　　侨居二首
　　抱病苦幽忧都城困勌游身抛秃翁版言入稗家流世路风波恶天涯日月遒危心正无泊持防喻穷愁公宇静寥寥居然俗意销屐闲谁记齿带适自忘腰亩首秋残获城西日暮樵比来行乐熟随意度溪桥
　　春晏北园三首
　　春物在无几景随人意闲笋生迷坞缺花尽失林殷坠絮来何所轻云久未还持杯问流照肯信有朱顔天意歇余芳人闲日始长落花风观阁睡鸭雨池塘稍倦持螯手犹残婪尾觞春归无所预羁客自回肠日晏休尘虑中园眷物华惊禽曳啼去弱柳受吹斜暝早月沈碧凉生水进涯悠然望层堞千翅度昏鵶
　　屏居寄献侍讲孙尚书
　　侨版农防陋飞灰嵗琯周危疴负薪困生事播精求雨露遗幽谷乾坤占一邱惟余道边树独为报春游
　　和丞相小园雨霁
　　霁碧凝天宙规红转日车鹊轻来燥枿蜂湿抱寒花林果髙仍在葅菘晩自嘉须知穷僻处要是鄼侯家
　　送人归衡阳
　　别曲惨鹍鸡沿湘望翠微人从南浦别客向洞庭归晓鴈并芦逺宵禽负叶飞还家落秋后社橘老金衣
　　松
　　冒雪虬枝密凌空麈影匀叶倾秦帝雨华老宓妃麈不见栖鸾客多逢系马人寄声遭匠石千尺谢轮囷
　　闻蝉
　　秋风日夕惊庭树喝蝉声衰意先鶗鴃繁音伴沸斜阳挂髙柳落日淡遥城此际君懐苦非徒客子情
　　闻蝉有感三首
　　初闻蜀树蝉舍喝晩风前便把凄凉意催成揺落天易惊惟逺客所得是流年空腹悲何事繁于五十弦残蜕抛何处新声集逈枝嵗芳鵙后妬露信鹤前知风坞嘶清御霞梢咽暝规此时兼一叶并助长年悲劳君惊暮节助我思流年嘒若横吹管繁如未破弦城残嘶外月林暝噪余烟块坐秋风里潘郎鬓飒然
　　逺行
　　平原已超忽山径亦纡余匹练迷征马孤蓬伴客车江枫极目外陇水防肠初行行不顾返秋露人裾
　　夜绪
　　炎氛歇层防清气肃重帷籁逺天人杂宵闲甲乙迟【汉制有甲乙至戊夜】江湖牵客虑日月与人衰经国谋安在悠悠空我思
　　幽禽
　　已伴传书燕休随匝树鵶春鸣变髙柳暮散落余花格磔林烟逈啁啾观月斜宁同七十二镇在莫愁家
　　集江渎池亭
　　五月追凉地沧江剩素涟林烟昬午日楼影压池天篠密工迷径荷欹巧避船机忘更何事鱼鸟亦留连
　　出郊
　　茂草平堪借长杨緑自埀郊晴艾帐逺桥逈犊车迟有鹤迎飞葢无蛇赌赐巵秦楼何用识马尾结青丝
　　清晖亭
　　亭外大江流亭前万里舟春波赋别地秋水送归愁客路风烟濶年光日月遒瑶华何所为从古伴离忧
　　不言
　　不言非巧宦要是乏髙符托社天教散为公谷与愚桂枝懐隠树荆叶恋欢株荣路多髙足争传八列呼
　　朝天岭
　　天岭循归道征面早暾滩声逢石怒山气附林昬谷啭如禽哢尘交作马痕萋萋芳草意无乃为王孙
　　读张廵故事
　　叛将闚华日英臣死节年城当劲兵处人甚缀旒然直木摧贪隧长隄制盗泉羯尘虽覆马不汚沛南天
　　兔
　　脱兔驰冈地饥鹰厉吻天为烦麋狗顾遂给兽人鲜狂目兼槐落惊毫共月捐可嗟多狡穴归肉助庖羶
　　江休复潞掾
　　君家能赋别释褐重凄然客袂移缁素离杯并圣贤坐曹烦折狱奏牍竚怀铅十载青袍困须饶草色鲜
　　同年李宗太平法掾
　　俊名参吏启掾事补编堂尽取黄金酒重纡碧鹤裳佐庖鲑菜厚束帙秘厨香认得公庭歩鬑须白晳郎
　　答安陆厐掾
　　囊文尝奏御军事此参卿座隘升堂友乡荣乞墅甥清言飘麈毳慎疾搴芝英谈幄尸官久烦襟怯报琼
　　出城暂憩林下
　　下马清林下翛然忘俗情山禽不辨种溪草尽无名露笋披斑箬风葩抗紫茎徘徊潄岩溜未忍濯尘缨
　　林下
　　林下追凉久山西反照初兰苕香自怨蝉腹饱犹虚李暗倾外棊残折屐余萧然臯壤乐何必羡池鱼
　　南国
　　南国豪华地东风骀荡天露兰薰夕梦烟柳重春眠歌防云空度书长燕未传吟成休自许芳草更緜緜
　　送巩汉卿同年赴五原理掾
　　再赴天宫调仍还多士乡华阴余雾散光禄故垣长春柳侵湖緑秋云际幕黄片言民讼息编美州堂
　　冯彭年苏州法掾
　　竹箭征舻驶骊驹客袂分倦游销仲产参事厌卿军象阙天中隔乡朝月外闻西山朝气爽拄颊待谈云
　　吏上
　　吏上重门钥楼喧叠鼓挝翠沈遥岭树红敛暝藂花杼促虫声急眉拖月魄斜烦心销热尽不待镇嘉
　　曲幌
　　曲幌囊风入前轩峡雨收醉罗初解夕珍簟暗知秋衰柳金城恨幽兰楚国愁更堪闻短笛珪月在西楼
　　林缺
　　林缺榛苞绽溪平芡觜开衰烟稍辞柳寒雨倂饶苔天意凄凄早乡愁衮衮来此时论四戚方验楚人材
　　送朱十翁
　　手把临涡酒人归如梦城何言一欢笑便作两离情园树丹蕤老家山钿髻明不妨还轸促芝崦趁春耕
　　司马相如琴台
　　故台千古恨犹对旧家山半夜鸾凰去他年驷马还死忧封禅晩生爱茂陵闲惟有飘飘气仍存天地间
　　黄孝基归上饶
　　街徼曙咚喧行人岸舣船杓星背城隠萍日过江圆雾晦书囊竹尘昏劔室莲他时汉廷用未减贾生年
　　送谢处士南归
　　嵗晏心无着时清遁更肥江莼萦箸滑海鸟傍帆飞乡思生闽雾吟懐入楚霏趋庭多令子防服间荷衣
　　登望台
　　年华无限景况复上髙台晓气先明树春寒不着梅幽禽仍早啭戏蝶即双来此地流霞意同谁一釂杯
　　连秀才东归
　　烟树徧云中迎君马首东鸣鸡关下晓归鸟汉阳穷勌客辞城阙深耕托灌丛还将数日恶故故恼衰翁【谢安曰中年以来伤于哀乐与亲友别辄作数日恶余年逾三十多难早衰窃用自况耳】
　　徐帅北归
　　旧国青山濶仙岩緑桂春金壶柱史客玉札上清人学雾应成市冷风肯待旬他年留半剂牝谷愿凝神
　　北归
　　一水清波驶还将桧檝归缨緌成素滥猿鹤恐长违斗外城隅出云端阙影微定知朝夕鸟却望汉台飞
　　宣徽太尉郑公挽词二首
　　秘幄留髙议雄边倚茂勋风流自南国礼乐得中军卧疾初无损遗忠忍遽闻寝门今日恸长作死生分谁为云亡恨曾无可赎身江山归国路桃李泣蹊人追册君恩厚题功史笔新所嗟经济事不及相平津肃简鲁公挽词四首【案宋史鲁宗道字贯之谯人防知政亊即鱼头参政也初諡刚简改肃简】
　　拂世谟谋盛端朝载采熙上前推汲直天下咏曹随密启多焚草加飡餍嗜葵不图霜露疾奄忽丧元龟震邸陪翔凤天坛侍祭牲参谋大丞相别对小延英上栋方隆国頽山遽奠楹武公年不至辅徳是功名忧国神无爱呼医体寖人忧一台坼帝遣两驺扶临视囘襄御遗言入舜谟七兵荣赠册沉础贲龟趺密勿千龄旦生平三命恭承家男得凤择婿女乘龙鄼邑穷遗产邢山卜素封空余吊客涙倾海望长松
　　王沂公挽词三首
　　尽瘁辞当国均劳得偃藩幄中留秘画天下满危言日企还三事宁图閟九原谁将河海涙一洒问乾坤下阁成忧疢飞邮走诏医遵鸿徒望渚浴凤不归池宣室君朝罢翘车客涕埀正应廊庙上画一奉萧规翣路风号野松阡水溢荥滕君今见日传魄上骑星诒训金籯满图功籀史青空嗟令君坐千古掩余馨
　　卜居
　　自乐顔居陋非论晏市嚣西山宜托疾东路便归樵穴邃狐情乐巢完鸟意遥居然深去宁待左生招【太冲有招隠诗】
　　访者不遇
　　青萝白石扉霞薄动春晖鹤去书空在凫闲舄自飞骖鸾僊驭逺出岫昔心违拂衽雄风动犹疑御宼归
　　退居五首
　　干禄非三釡躬耕恋一邱才无作奏巧穷有著书愁雀噪门罗晩蓬飞鬓葆秋平生鸥鸟志未去恋沧洲贫极非关病忧多信自伤悲歌一顷豆惊馈五家浆拥耒宜耕石沈钩岂为璜中林环室在开径望求羊昔愧公车牍今投海岸簮逢齑还忌热居陆更忧沈楚岫偏藏玉燕台岂乏金前途见杨阮只是有沾襟利固慙龙防长非累纆牵难求迎鲋水空望戴盆天喘急常悲月惊多遂恶诚非穷者叹民颂正尧年勇退方藏密营生信有涯千株素封栗五色故侯虞骨诚非媚潘毛故易华履穿谁复问新进竞青緺
　　咏苔
　　雨墙苍晕合烟渚碧纹通赋阁并尘掩诗阶伴药红萍流烦结实絮乱枉因风少閟囘肠恨春闺隔嵗空
　　南斋二首
　　有山林愿闲非江海身孔书罕言命庄意闇同人敢衒能鸣鴈须慙不猎鹑縁何无丽句多病极漳濵曩宦縁三釡今归分一邱杯棬非柳性涂尾是龟谋薪意矜来仕名托故侯恍然桑下计蚕妾讵相尤
　　哀故文节公【案宋史列传张知白諡文节】
　　早传黄石系未伴赤松游暴疹惊牀蚁深恩赐养牛谿璜俄碎玉川檝遂藏舟萧相今无嗣夫人绍鄼侯顺采思忠荩宣谋叹巧劳憗遗无一老投吊剩三号撤奠哀笳引追荣敛衮襃欲知凭厚庆弟览得传刀霜露婴疾龙蛇已丧贤神骑尾星次家托寝邱田长乐申君吊东堂罢禊筵佳城白日掩从此即千年
　　章靖冯公哀词
　　华殿推名学南宫重亚卿心无二何佞身有两龚清归沐賔綦鲜幽通笔思精邦人为公恨不见相承平读易三编防当朝万事知由来不语怪何意遂无儿酒德欢长絶书林藁尚遗异时逢玉尺方为阮咸悲晥箦绵疴革中楹奠梦还蕝仪犹在野书副即藏山友酹生刍洁君恩刻印颁一朝交臂失宁复易睎顔风旌引素辕歌绋逺犹喧此路成千古何人叹九原未亡钟淑俪不朽寄空言兄子今为后春秋无馁魂
　　光禄叶大卿哀词
　　八十浮龄尽三千去日长丛兰秋寂寞卿月夜苍茫里友歌迎绋州民酹续浆英魂知所托桥梓蔼成行偃息朋三寿生平定四知乡人荣衣绣光禄号能诗未赴安车召遽成埋玉悲方珉纪遗爱无诳冢中辞
　　辨才少白师归天台
　　壤色拥行肩南方应有缘归艎素车浪寳戺赤城天宴树春园密谈花画祴鲜凭师无阂智呵黜二宗禅【自南北异宗学者多封诗授以防祖意惟仁者当圆成一案耳】
　　怀滕秘校书
　　解职青袍困惊年素发多囊中彭泽米门外下邽罗露鹤惊霄岛风蜩喝暝柯此时潘簟冷争奈近秋何
　　送黄秘校书
　　妙龄看试牍共叹俊登喧十载重来调犹参军事烦吴艎沿迅溜京炙伴芳樽东观他年选当求江夏孙











　　景文集巻九
　　钦定四库全书
　　景文集巻十
　　宋　宋祁　撰
　　五言律诗
　　公防亭
　　日下炎氛歇风生凉意添树花闲纂纂楼月静纎纎倦绠仍垂缶昏钩半上帘畖瓜巳堪摘纳履自无嫌吏罢得休沐襟怀萧散中静时飞蝶梦闲处上皇风稚篠因依碧疎花磔索红素餐无所事天幸一衰翁
　　和小饮
　　天帟暮云消飞觞夜正遥洛吟聊拥鼻陶舞惜回腰露晓蝉嘶树河秋鹊映桥客欢殊未几离恨又霞朝
　　夏日江渎亭小饮
　　飞槛枕溪光欢言客徧觞暂云消树影骤雨发荷香辛橙齑熟庖刀脍缕长苹风如有意盈祍借浮凉
　　朝阳
　　缩宿沈榆彩沧溟转若华晞汉盘露便映洛神霞鸣凤梧冈逈柔桑桂笼斜照梁休自许城上巳啼鵶
　　唐李卫公庙
　　斯人天挺杰贼胆畏膏盲疾战江陵破长驱颉利亡成功在不伐垂烈付无疆血食雄京辅于今异姓王
　　夜出溪上
　　陇首孤云断防塘緑水周萤光不欺夜虫织自悲秋早鴈离离度归舟泛泛流萱苏共摇落底处是忘忧
　　秋晚溪上
　　积水增波润苍霞变露余防烟随鸟远寒叶向人疎萍老犹迎日莲衰尚戯鱼临川方病涉谁借郑卿舆
　　出城所见赋五题
　　二月雨堪爱霏霏膏愤盈添成竹箭浪催发杏花耕逈湿风头冷微含日脚明居然嘉应在谁是束长生二月水堪爱泮流清复浑影深天在底红乱日摇痕鹜没小舟度鱼喁新藻翻有人无限思慙愧仲长言二月花堪爱全开未落时香轻长抱蘂霞破即团枝舞蝶何曾定流莺不待期劳君金缕唱更尽拍浮巵二月草堪爱一畨芳意还逺迷天泱泱低隠雉斑斑细雨鲜原润东风古道闲王孙归定否持问桂枝山二月风堪爱悠悠天际生向空鸣籁细乗暝作寒轻拂水纹层浪穿条杌紫茎烦君期素魄相伴倒春清
　　重葺敝庐有作
　　屦市喧卑极家林改筑初籓倾犹置笔楹破尚逢书径草临江府园畦洛涘居慿谁遣真意仁义亦蘧庐
　　华州西溪【在路左百步】
　　山近重岚逼溪长匹练分霁波平撼日寒崦侧藏云【溪侧有松崦中隠佛祠】弄荇鱼差尾投汀鹭列羣如何去寻丈尘路巳纷纷
　　送客
　　西出都门路横参送客鞍低云能作暝轻吹不成寒天势髙无极原姿秀可餐长年伤别甚作恶叵能欢僖宗在蜀谏官孟昭图上疏言田令孜屏书不奏沈之虾蟆津诗人郑谷伤之略曰徒将心许国不识道消时予钦其人作诗投吊
　　密疏即储胥指言刀锯余难排赵髙鹿竟葬楚江鱼愤魄栖长濑寃氛犯太虚无人抉君目他日见诛除
　　李九言寺丞知怀安军金堂县
　　云栈马萧萧铜章庇邑遥晨晖碧鸡路春色锦官桥美政方宣布斯人旧富饶早须飞两舄归趁汉家朝
　　挽张元常葬母夫人二首
　　象服流恩贵轻舆就养荣新成大家赋经饷颍封羮过隙诚难驻藏舟自不惊子贤能顺礼三月祔佳城婴病曾无苦期頥未满年风酸吹棘地露泣采兰天庀具藏分泽张琴委暗弦江流终不竭懿范此俱传
　　遣吏视诸公茔树回有感
　　文正王丞相【案宋史列传王曾諡文正】
　　两朝推巨德万务罄斯猷汉日左右手尧年忠孝侯名言天下满故事省中留宸篆旌碑首刋文又几秋【予作碑阴述其事】
　　文靖吕丞相【案宋史列传吕夷简諡文靖】
　　庆厯公三入邉陲扰太平啖金真间敌挠【呼髙反】酒不寒盟上印情虽切【公被病求退不许】然髭病遽轻【上剪髭赐公服之病愈】惜哉天弗憗宸幄泪先横【公讣至上在崇政殿闻之对东府长恸】
　　宣献宋公【案宋史列传宋绶仁宗朝参知政事諡宣献】
　　昔去劝明辟【明肃朝公劝还政】俄归参大钧公孙未及相诸葛巳伤神名待天渊蔽文争日月新英魂同玉树不向土中春
　　文惠陈丞相【案宋史列传陈尧佐諡文惠】
　　岩廊号元老礼数盛中台万石父子贵八元兄弟才新诗玉可扣竒隶鹊争回今日看碑字真縁洒泪来
　　答客
　　贱子空虚甚何烦跪自陈摧藏不鸣鴈排迮后来薪栉短三秋发途奔四海尘安能得所欲况是数竒人
　　送同年呉防尉乌程
　　咚咚报曙天归趁越人船阚月长留梦吴门自是仙漆书多汗竹圭祀有名田剰着凌云赋囊帷待奏篇
　　送王庾
　　土甑残炊黍津航促扣舷云迷孝王苑星认太丘躔破瑟鹍舞吟囊锦兽鲜晩淮他夜月离思共娟娟卷客衣空化求知刺欲漫孤飞回鹢路别泪溢鲛盘待举秋槐老承顔夏枕安新篇时寄我鱼信接长澜
　　送祝熙载
　　昔誓繻仍在今行绶巳新春莺得迁友夜鹤怨归人【君便道家山故及斯句】倦枕低潮月征帆截渚苹清时偏乐职寒鼈佐吴醇
　　寒食日送李公佐归汉东
　　有客改南辕春郊驻祖筵罇寒禁火国风暖浴沂天茂草平无际残花惨更妍鹿鸣偕计近簪盍约初年
　　送连庶
　　之子逺参卿劳劳千里行素衣因客变华髪看秋生遇鲤频为讯逢莼试作羮尘埃半通绶何地免将迎
　　送陈动之
　　绨帙抛蓬观军牙佐柳屯伏熊均轼宠睡貉袭裘温睢苑寒云隔渔挝暝鼓喧帛书无厌数知有鴈为门
　　送梅尧臣
　　祖帟都门路秋风满客衣台舟三鹢驶官舄两凫飞乡思临波逺离忧傍酒微不应縁事事手自废谈围
　　春晖寓目二首
　　春序倐云晩髙台芳意多花成风地缬鸟作暝林歌树气薰繁幄池文叠细波夹城归骑散烟絮徧铜駞春意都无几还持欢绪归游蜂抱蘂去惊燕失泥飞风下幡幡影霞留暝暝霏既知瑶席恨不减欲沾衣
　　累夕大风
　　乘秋万窍怒拂野恣离披祭鸟东门酒鸣鸢上将旗有谁樵旦暮无客赋雄雌何用呼号甚枯桑了不知
　　武安侯
　　贵甚宫中势轩然帝右趋所贪惟狗马宁是学盘盂骄取武库地气凌辕下驹淮南他日语悔不共严诛
　　庭石
　　嗟尔一拳质块生天地中柱云蒸作润山溜滴成空松葢何年化星槎此路穷无邀什袭裹近出宋台东
　　感秋
　　乐事行将晩华年怯早衰翻车壮士速落叶长年悲别燕风帘静惊乌月树危播精宁有用皮骨极支离
　　秋日四首
　　短影悠扬日薄寒憀栗天林声蝉后老陂影鴈賔联凄感客自尔变衰时适然何须问容鬓所遇是凋年客心惊暮节天意歇余芳莲罢池収子榴成露罅房绨袍亲故暖纨扇委空凉庾信真愁否仍能用斛量禁林成宿忝愚谷负深归未识前途逺容知昨日非巧劳真物役静胜乃天机君看琴中意何尝在玉徽秋气飒然爽宴居差有情蝇休几案洁蝉罢亭臯清溪水照心碧云山刮眼明其如嵗云晏天地莽峥嵘
　　晩发
　　候鼓遥喧岸行舟逆上湍轻烟着波面斜月罢林端飒沓凫鹥乱苍茫葭苇寒致君何所惮便道许之官晓濑虽能迅寒流不复涨林声散栖鸟隄影度风樯兹嵗方云暮吾行未遽央病身非汲黯安能薄淮阳
　　游海云寺
　　十里云邉寺重驱千骑来天形欹野尽江势让山回园竹浓成幄楼钟近殷雷斜阳归鞅促飞葢冒轻埃
　　行药
　　行乐徧城闉仍逢摇落辰坞风焦粟罅园露饱梨津逺水多成浦髙云自作鳞匕丹无复得魂防小山人
　　湖上晩瞩
　　湖平潦巳収清兴暂夷犹风舸时摇缆眠凫自去洲荒藤依树老残芡听波浮珍重芣山色苍苍到暝楼
　　答京西提刑张司封次韵
　　乞得二千石终非循吏才霜蓬根易动笼鸟翅难开梦寤慙封邑【来诗云畴庸邑此语是梦中做□似此非常句故缀成全章以见寄】陶埏仰铉台报言殊丽藻虚附驿筩回
　　闰月晦日
　　春物都城晩欢游一倍慵轻风生树态暖日淡云容小阁时翻燕闲花更少蜂幽襟真濩落所得是无悰
　　赠楞严舒上人
　　丈室锦城隈庭闲地徧苔饭从香积取花续少林开讲画经残叶禅宵烛委煤无嫌一时学要是暮云才
　　柔上人【年八十不出夜能读细字】
　　行年逾八十安坐布金园指柏仍余树栽桐遂见孙岩泉晨自濯经叶夜能翻顾我生多病劳师黙遣言
　　寿上人南游
　　拂晓镮鸣月迎寒毳拥霞众香摩诘饭五叶祖师花托宿林枝俯分风夕影斜前期逢晤赏持对碧云夸
　　送梵才长吉还天台
　　归裓巻兰芽城标拂曙霞溪行鸥避锡岩供马衔花翠柰经园密苍莓渡彴斜暮云他日合相望在天涯
　　寄药山长老省贤
　　南方有尊者卓锡恋林丘演法三千界多闻第一流炉烟熏定几笋脯供斋瓯社约慙成负霜莲落几秋
　　访僧舍
　　近郭一牛鸣金园界寳绳众花天作雨千焰佛传灯碧柰垂园老青莲杂漏凝病襟多俗物时此访南能
　　寥寥
　　寥寥私沐地索索晚秋时髙树足危响寒花无媚姿逺砧投防急昏鴈赴行迟抚物能无感年华及始衰
　　早秋
　　脱叶惊雕嵗飜车送落晖蔗浆晨渇减桃簟夜凉归怨月収纨扇轻云怯纻衣沈愁知几许帯眼不胜围
　　山中晩春
　　新火暮春天穷山寄一廛畹兰催酒熟溪草作茵眠落絮轻无定残花浅自怜缁帷谈久倦江上问挐船
　　早春
　　春来人暗知何物验来时林暖树改色山晴云弄姿归鸿髙的的生浪细差差老帅非行乐劭【音翘】农一驻旂鹍雪销平苑乌风袅逈竿暖容侵栁动寒意向梅残云薄来无定天晴望更寛杯霞莫辞醉朝野日多欢
　　西园早春二首
　　芳意稍菲菲春城浓淡晖霞留早隂住风遣薄寒归细溜兼沙漾初禽隠叶飞要知刀笔暇文酒得相依樽酒不常满年华祗自春言归虽薄澣业巳负良辰野翠欣欣徧林花扑扑新其如好风景料理爱诗人
　　答翁愈赋巻
　　登髙大夫事感物古诗流韵变齐风缓辞凌汉气遒恨非雌霓赏惟祝洞箫求病客无盘玉琅玕未易酬
　　池上
　　晩瞩西池上池清暑气微云烟互明灭蒲荇两因依戯鰋来无定眠鳬乆自飞纷吾刀笔虑逢此憺忘归雨止菰蒲老风生杜若秋水光晴动日莲气晚薫舟暗坞飞萤出疎丛白鸟留此时成丽赋寜减翫游鯈
　　北园池上
　　中园梢萧槭日脚净空埃寒蝶飞还下饥鸥去又回林髙风搅叶垣暗雨留苔颇赋髙秋兴人非骑省才
　　避暑江渎祠池
　　溪浅容篙短舟移觉岸长烟稠芰荷叶霞热荔支房技叠参挝鼓杯寒十馈浆便成逃暑醉官事底相妨
　　夏日池上
　　溪流来不近永日映霞霏水荇自相缭汀禽无次飞頽沙时损路幽濑忽藏矶谁欲留连我相将日暮归独坐溪堂上炎天客少过红垂初熟果碧卷未开荷曳絮云更坞摇金日弄波一杯聊自举凉意雨前多
　　扬雄墨池【即草元所】
　　宅废经池在人亡墨溜干蟾蜍兼滴破科斗共书残蠧罢芸犹翠蒸余竹自寒他杨无可问抚物费长叹
　　秋热
　　风物连南国炎威逼早秋堕飞波上翼误喘月中牛云杼衣全解冰壶渴未瘳此时班女怨虚为素纨愁
　　晩冬行园
　　官舍同山舍萧然日杖藜饥鸥守冰沼寒荠犯蔬畦霜逼晴空逈霞牵晩照低城鵶栖巳定无事莫惊啼
　　过惠崇旧居【崇工诗有名于世】
　　人往名长在钦风歴故居社残莲即老园废柰仍疎麈忆清谈外云经合座余裴回视斋壁行草暗残书【师善行草斋中多自题写】
　　虽昧平生契懐贤要可伤【予为郡之年师之去世已二年矣】生涯与薪尽法意共灯长遗画空观貌残诗孰补亡【本院惟有师旧诗藁数轴】神期通一语无乃困津梁
　　和鉴宗游南禅别墅
　　鹿园开别墅牛驾此回轮花识庄严界林容宴坐人逺烟时误晚静坞若遗春共照前溪水烦师洗六尘
　　对月
　　林梢霞尾暗海面月华新一水开天鉴千金上佛轮幽岩涵静桂潜蚌溢凉津不必姑山去翛然自玉人月华真可爱堂上共徘徊白露方徐贶清风适共来蚌津随照满乌阁为啼开万虑方岑寂愁看云汉回
　　望月
　　早月始娟娟西南寥泬天魄中藏暗树轮外上虚傍汉含银浅过云漏叶鲜遥知今夜鹊犹得穏枝眼同小侄珪璞溪上泛舟【案祁兄庠有子五人三早卒惟充国均国二人见王珪所作神道碑此名珪璞或系小字也】
　　出郭晓云霁泛舟春日迟诗怀随物放酒面任风吹循岸烦鸥起看山惜棹移州人轻此乐赖与汝曹期
　　拟明月逐人来
　　玉漏催成夜兰釭换作晨并花排防树分月送游人醉幕星临酒天街露禁尘轻雷与流水随意伴香轮
　　月
　　西颢凉飚度金枢宿霭収映波休混璧入幔且迷钩蚌冷侵珠润罗疎逼帐秋风流知不浅庾令在江楼
　　新月
　　几宵闲北寝始见映西楼曲篆临钩误残黄映额羞桂稀山自冷珠浅蚌兼愁巧作纎纎句能喻两头
　　残月
　　阴光随落宿有意待朝阳晕缺灰余影潮平鹭息狂残兵骄子国隠语大刀郎此夜方诸泪寜能减数行
　　马上见残月
　　娟娟天外月正见上朝人老桂欹藏树纎钩侧抱轮气清仍泛露光淡即迎晨尚作裴回意西楼对结邻
　　落月
　　巳照金枢穴初乗玉女扉望花愁桂老数叶畏蓂稀汉蚌兼珠隠邉兵背塞归持将离妾恨一问上天飞
　　答劝农李渊宗嘉州江行
　　嘉月嘉州路轲峩按部船山围杜宇国江入夜郎天【嘉州古夜郎国】霁引溪楼望凉供水馆眠愧君舟檝意遂欲济长川【来时有寜舍济川航之句】











　　景文集巻十
　　钦定四库全书
　　景文集巻十一
　　宋　宋祁　撰
　　五言律诗
　　早发大偃
　　晓戍胧胧白春流纳纳深生烟着树罢月稍依林野路趋斜岸渔舠泊暗浔尚縁归国意差足慰离襟
　　新竹
　　最爱中唐竹春来百个鲜笋残霞落泊梢散粉婵娟早叶危衔露昏枝巧住烟寜孤一日赏况在此君前
　　永兴郑资政巩县路逢雪见寄
　　大旆闗河远同云天地浮凌晨逢朔雪此路向西州寒袭生犀健光催畅毂流余情念东郭穿履趂英游
　　峡中逢雪
　　峡内逢霏霰凌辰望已迷寒花集栈斜片旋沈溪戸入垂缯壤田成种玉畦速干殊未惜山道润无泥
　　冒雪马上作
　　大雪浃天畿晨骖望禁扉二仪连皓气万物共清辉楼逈标银阙台寒压粉围瑞花眞有意偏着入朝衣
　　四望亭
　　秋城聊一眺物色已苍茫爽籁风驱远寒烟晚曵长祠成樗作社戍罢女留墙要是凋年感能回倦客肠
　　秋日书懐
　　秋旻荡喧浊茂宰属髙情水绕溪初浪林干籁自声醉茵留剰暖欢瑟泛余清尚念江湖守其如华髪生
　　送潘秘校赴颍上簿
　　捧檄去三铨招招客叩船倦游惊密雪离思着么弦淮月开帆暝京尘减绶鲜枳鸾非久息刷羽竚来旋
　　送南顿胡簿
　　宻雪姸辞盛垂牕怒翼开聊从百里佐初露七年材集隼趋侯府歌骊酧客罍时年无道茀庇邑迩天台
　　舟中三首
　　舟行不碍动纵目望联隄稍觉前川近徐惊后树低鱼游随聚沬禽度带残啼自趣家田路春清况日携漠漠朝烟上霏霏野气和惊鸿自去渚戯鹜不沈波田畯耕扶耒溪童食啄蠡维舟时一眺防践损春莎雾逈絙林趾波生齧岸沙漫红披杏带短碧上蒲芽鲑菜随宜有浆醪不用賖行行乐萧散未觉远京华
　　物外亭
　　飞宇冠苍岑盘盘上百寻风含太虚爽云作下方隂坞桂寒仍燠岩猿暝始吟知君有高兴天壤共登临
　　秋日咏庭树
　　庭树报秋归萧然芳意衰露危隂处叶风劲暝前枝嘒嘒蝉嘶早梢梢鹊定迟江潭正揺落司马不无悲【枯树赋引桓司马事云今日揺落凄怆江潭】
　　司徒待中宣献公挽词二首
　　斯文推旧徳忧国变华顚夙夜劳三事东西止百年温辞联册秘【中宫册文公实为之时称名笔】良史大都传【三朝史皆公参撰】他日贤臣垅心知望圃田
　　美疢交明晦浮龄讵控抟宗盟一个弱【公与伯氏同参宰政一时顿称两宋】人赎百身难赐敛荣絺衮临哀驻玉銮欲知桃李爱朝绂共汍澜
　　送蒙城簿谢煜先軰【案谢妻即祁女弟】
　　曾第飘飘赋仍劳冉冉趋叹时三嗅雉倦别一飞凫勾簿虚公几迎浆溢里壶异时赍阀阅明陟在丹涂
　　送江隂簿江楚材先軰
　　黉舍久过从清言服阿戎半纶人结绶一箭水分风行稻鲜原緑攀花杂树红羡君谈有助新论得王充
　　送炳宗巢簿
　　世徳封胡后英游终贾年尘淄去郡客木落渡淮天揖吏贪持簿劳歌勌倚无忧亲釜薄新复古圭田
　　观相国长城公留题药师院壁
　　拥节趋瑶县回舆礼梵仙望云催觐日零雨记归年蕙露霏毫润尼珠入局圆斯人具瞻地二絶贲金田
　　题玉溪符上人清风阁
　　斋橑翠霏间人高境自闲禅心溪上月佛髻槛前山昼漏依莲改晴云识栋还谁持快哉意来此共跻攀
　　李中令挽词二首
　　家赐齐侯履人推郤縠文结婚荣外馆谋帅得中军盛集追园葢遒章托陇云不图新渚畔更作死生分赠窆充幽隧鸣箫异素轮山丘华屋远桃李故蹊春使幕被愁雾谈犀委暗尘须知悟生灭终得法为身
　　龙岩寺
　　磴齿緑苍巘檐牙冒紫氛楼鸣穿峡瀬堂宿抱峯云鸟散生台晏僧归浴树曛居然化城地长与客尘分
　　农阁
　　菌阁俯江千西南蜀塞寛看云记巫峡望日省长安钿崒峯头碧霞皱荔子丹比来秋物好谁伴数慿栏
　　闻杜宇
　　传闻帝望冤厎处最堪怜蜀月将残夜巴山欲晓天周军尝化鹤齐后亦为蝉物变皆如此非君是偶然
　　春野观农事
　　茂气回鲜野寒姿换故林败防溪响急新甽耒痕深乳雉嬉原隩歌牛下浦隂吾卢堪学稼将老有初心
　　唐诏监簿池阳市征
　　五鼓歇津亭风帆去斗城美材王国秀独木县官征萍蜜浮罂剂莼丝杂釡羮袁郎秋咏去江月对盈盈
　　早秋夜坐
　　穹旻炎歇颢气袭中闺倦鹊兼河转初蟾共月西客愁无处所世虑足端倪清客成臯禽且穏栖
　　秋日书懐
　　风头日萧索爽气自西岑暝戍有传鼓寒城无罢砧未论乡思苦且念岁华侵目羡高高鴈先时到上林
　　得伯逢书
　　书来何所道报我二毛生种种因年化星星着领明别离几日感慨若为情且莫悲迟暮须容四海兄【子于伯逢不啻十长之年】
　　伯逢欲予买一田墅因成自讼
　　予从大夫后禄乃二千余簪笔论何事藏山着底书病敎年事早拙使宦情疎合治莬裘未蜗牛尚有庐
　　西园晚眺
　　弱栁防防宻新花衮衮繁贪寻芳蒨远遂到落霞昏亭橑衔山霭池波撼月防惜春还语客愼勿诉余樽
　　李先軰昆仲见过
　　有客过穷巷门罗日晏开南州一榻下平轝二龙来霏雪欣谈麈炊葫乏案杯千慙隣壁焰时照不燃灰
　　公园
　　幽兴足端倪危桥便见溪浪轻鱼喜掷山近鸟工啼弱苇披风溆凉蔬甲雨畦使君来已屡林下自成蹊八月十四日夜东轩饯赵同州志元吴陜州冲卿徐润州君章
　　明月不常值中秋能蹔新谁言一堂上相与异州人适意苦难得举杯寜厌频清光定千里他日远相亲
　　访隠者因题壁
　　岩径蹑云层藤萝失晦明青谿一道士篮轝两门生山溜足奔响松风无罢声愿同沮桀侣林下耦寒耕
　　哭郭仲微三首
　　仓卒闻婴疾何辜遂没身哭筵同产子【仲微无儿惟两犹子义当主祀】霜寝未亡人冢有邢山旧【仲微先茔在新郑】天为京兆隣想君赍志恨不使白杨春
　　我作鱼符守君司凤诏文【予出寿阳时仲微新掌诰】他时谈笑罢今日死生分怨涕翻荥浪悲魂引郑云山阳懐旧笛膓防不堪闻
　　谢氏虽多女【仲防有三女】中郎竟乏儿人生忽至此天道果无知一代英才往千篇故稿遗生平同翰墨不及镂丰碑【予解郡时仲防已葬内相吴春卿作铭志】
　　夕坐
　　岸帻坐前楹天围极望青日华开岭雾风影碎池星重露惊栖鹤幽丛带暗萤尘机心久息寜待据梧瞑【案庄子瞑读作眠但古无眠字此仍本字读】
　　西楼夕望
　　炎氛随日入岑寂坐遥帷倦鹜昏投浦惊蝉夜去枝桂华兼月破槎影带星移珍重牕风好羲人即此时
　　偶书
　　悲秋葆髪生倦客厌离身九奏庄禽千钧楚俗轻媒劳伤偃蹇岁晏恨峥嵘谁讶游都久方归谷口耕
　　答书
　　栾栾余病骨踽踽本孤臣夷饿懐飡粟轲居忆徙隣【予方婴内艰之痛】旧围寛胁带镵刻暗书筠亲见扬雄者容仪不动人
　　答书牛马走卜疏草茅人久谢轮囷器羞言阿堵神解笼摧劲翮煦沬曝穷鳞尚欲求糟粕心知老斲轮
　　和朱少府苦雨
　　滞渰连春晦层隂接夜分骁壶惟发电愁栋但生云里突居无爨官蛙坐厌闻遥知霖唱罢客思转相纷
　　岁除
　　雕节眞如借良宵此向阑家储宿岁酒乡送大傩寒旧卉回新物来情续徃欢匆匆余几刻催具五辛盘
　　咏酒壶
　　刻像小蹁跹无情是所怜客欢迎指过觞冷寄回旋屡转疑投节将休似取妍劳君戢深意醒者勿须传
　　答书
　　经防摧无几书刀削未休胡能反招隠更欲傍牢愁澌砚寒余滴牕灯明映篝子成销骨尽何相得封侯【翟子威传小史有封侯骨】
　　望仙亭晚眺
　　日晏来慿槛要知刀笔休晚云山曲麤饭客稽留未觉清言减犹堪大白浮狂歌谁击节只是自揺头
　　明月湖
　　湖色淡无际月华相与闲临波双璧映照浦一珠还宿火汀洲外横烟桑柘间不妨清思剧举国尽溪山
　　晚眺
　　危栏眞可倚极目尽高原双堠驿边道孤烟山下村髙风生树响寒水落溪痕坐见斜阳尽归鸦满翅昏
　　胡同年恢信州弋阳簿
　　笼樱沈醵晏津鼓怆离羣道出东南水心留西北云秫田供酝剂练幅换书裙熛阙方呼俊归来竚献文
　　黄垍勾建昌簿
　　灵风彻宴巵十幅曙帆飞路入江山国人兼防绣衣草堂空岫幌偃室听琴徽谁识无双誉新从日下归
　　元处宗安化簿
　　军府沈千奏边城佐一同乡书黄耳远客爨扊扅空怨曙羌笳月嘶寒代马风未应期防急平日废谈丛
　　同年毛洵勾簿新建
　　年衰冬集罢鹢首晓帆催枳棘非鸾处膏腴得父才澄江限天濶孤鹜透霞来此地留清赏谁同耻宴罍
　　霜防
　　霜防澹秋光峥嵘歇嵗芳地形侵楚庳渠尾入淮长【惠民渠首嵩洛尾入淮】廥集牛初下罗稀鸟恣翔病悰多感极身托茂陵傍
　　季秋十九日追还学士院回舟入都作二首
　　上恩留不遣仍棹越船回人忝玉堂署鱼还符节台危心摧橹罢病眼刮云开读徧淮南诏慙非视草才得麾初出守趋召遽言旋露藿元倾日秋槎郤上天丹涂容蹇歩星弁许华顚再奏皆闻罢慙妨此路贤
　　古邑二首
　　古邑蓬池上私居市道邻初抛三釡粟来作一廛民乞火黔薪突繙经振隙尘何从复何去更欲问圆神坠雨离邦逺编蓬僦庑卑人非一国敌家乏万钱赀【贡禹自云家赀不满万钱】江海嗟漂荡乾坤惜变衰此时看落叶寜翅长年悲
　　三封田墅
　　驱马三封下还家值日西林间寻路隘雾里入山迷僮勌仍依樾鸡闲已上栖暂来翻似客邻酒夜过防清和迁首序岑寂此慿栏涧雨虹前罢林樱鸟后残野姿连草向天影入池寛日暮严城阻裴回惜据鞍
　　行药
　　行药来溪上园秋损物华漫丛繁野菊荒蔓系寒野旷难藏树山明即变霞病身慵事事楼鼓谩催衙
　　江夏黄孝恭数遗新诗因以是答
　　万里江南客三年泽畔身惊已疮鴈涸辙欲穷麟日月奔腾晚烟花感慨春谁能为此曲无乃数竒人答转运王工部到寿阳却乘流东下以诗见寄
　　闻到清淮上还乘清溜回缘持使者节难把故人杯曙葢星衔栁昏邮雨亚梅怆离并感昔都向句中来
　　答景毫宣徽吴尚书见寄短偈
　　玉帐论兵罢东方静守藩有尘都是客无法可容言【以上四句仰奉】海鸟逢觞怯醯鸡恋瓮喧【自谓】因公四句惠弥觉对酬烦
　　答连生见寄兼简同邑胡希元
　　京华倦游客顾我损文鳞道觉穷方胜交缘淡更亲句成池草夕讯到陇梅春欲答双盘恨清才彼有人
　　答刑部王侍郎病中见寄
　　请告烦开许循衰分退藏病淹三折臂愁热九迥肠冻酌思同釂仙丸得徧尝深慙白云老相忆未相忘
　　偈答王侍郎
　　遮莫传衣去饶他舍栰回雪虽炉上见珠自髻中来刼刼无眞谛人人止妄猜公知兜率否举足便尘埃
　　观烧
　　白草开平野炎晖照暮云商原寜易向昆玉怯同焚田烛宵俱远边烽暁不分方阳休自任阮瑀久从军
　　西斋秋晚
　　霜华零暮节日气淡长穹池减无留潦林寒少罢风虫鸣星杼促蝉起露緌空隠几无纷虑窥园嗜晚崧
　　西园晚秋见寄
　　中园秋物暁清玩日无穷暝篠深留翠寒花浅作红鹤鸣残滴露蜩咽已凉风谁伴调丝管心知忆戴崇
　　和伯氏小疾原韵
　　握臂苦愔愔苍华倦昼簪悟非蘧瑗早达想净名深齐鹿闲三擿仙图戏一禽独应吴客问眉宇识侵滛
　　悼祚禅师二首
　　两股飞神锡千金供住园吹毛曾有问得髓更无言兰紫恩袍异【今宣帅副马李公素所推重表赐紫衣】莲香社侣繁双林今奄忽泪目送风幡
　　击电传心要浮沤厌世喧一牀空病室五叶谶诸孙风惨萎花坠尘流旧鉴昏导师寜怛化锱侣自销魂



　　景文集巻十一
　　钦定四库全书
　　景文集巻十二
　　宋　宋祁　撰
　　五言律诗
　　陪谢紫微晩泛
　　积雨涨秋濠轻舟共此邀菰蒲敛铓锷莲芡熟櫜韬岸静鱼跳月林喧鸟避篙归时兴不浅风物正萧骚
　　答朱公绰牡丹
　　珍卉分清赏飞邮附翠笼蹄金防鬓宻璋玉镂跗红香惜持来远春应摘后空玩时仍把酒恨不与君同
　　渡湘江
　　春过湘江渡真观八景图云藏岳麓寺江入洞庭湖睛日花争发丰年酒易沽长沙十万户游女似京都
　　腊后晩望
　　寒日系难定鸣笳弄已休冻崖初辨马昏谷自量牛汉树临闗宻荒泉入塞流登高能赋未风物古尧州中秋新霁壕水初满自城东隅泛舟囘谢公命赋
　　斋舫谈经后官池载酒行斜阳鸟外落新月树端生清漾思江浦夷犹绕郡城东辕有遗恨日日物华清
　　读絶交论
　　嫌忌萧朱末盈虚田窦间言虽甘若醴心定险于山覆辙何能救頽波遂不还居然孝标论抵几若为删
　　和夏推官奉太夫人就养仲氏次韵
　　盛府从军日大家随子初伯兮均洁膳仲也庆将舆雾舍嵩尘薄霜程巩树疎循陔传咏切匪夕伫归欤
　　寄泾北都运待制施正臣
　　我作东南守君为河朔行旌旂向江步笳鼓入边声兵结光华遇【仆与正臣相继拜恩】难禁离索情惟应指羊酪未肯下莼羮
　　探题得小桥
　　寻幽路穷处畧彴跨回溪一水虹相映防华鹤自栖浅痕过钓艇斜势截横隄弭节谁凭望秋光徧水西
　　蓬池二首
　　大道来中县余粮徧近原狙林朝芋陨豳屋昼茅喧短日方催暮低云屡向繁我忧宁易写惟有悄无言天形垂沆漭原势带纡余社久熏无防渊澄察见鱼駉駉开牧厊蹇蹇度柴车欲望斜阳市行人掉臂初
　　夜
　　滞雨兼兰夕遥帷更烛房疾雷方破柱惊电或生墙易断幽衾梦频廻逐客肠新欢谁复得最是楚高唐
　　送睦州柳从事
　　唱第千人俊从军十部贤溪翘迂赐绶鹢首赴归船别思瑶华岸怀乡玉脍天不妨宾弁侧新曲徧鹍弦
　　城隅晩意
　　寥寥天意晩稍觉井闾闲水落呈全屿云生失半山牛羊樵路暗灯火客舟还暝思输凫鹄归飞沆漭间
　　即事
　　中伏飜无暑斜阳未即曛暂光风处叶余墨雨残云圃埒繁蔬甲堂垒藓文巾防殊不喜文酒半离群
　　水亭
　　地渍蠙衣接天澄縠雾开微风发琴籁残月减珠胎鸟防纤条动鱼游细浪来坐堂兼伏槛恨乏楚人才
　　送戚秘丞典上饶钱监
　　左典呉山冶行行榜客舟终无善宦巧肯为著书愁别思都成恶芳辰信易遒江南饶杜若何兴奈髙秋
　　赠清逸魏闲处士【魏闲即处士野之士】
　　奕世依嵒石襃恩下帝庭姓名髙士传父子少微星池溜遥通涧家林近带坰分明诏书意天极赐鸿冥
　　七月二十七日
　　客鴈归何处寒螀鸣不休兼之清夜永副以长年愁家令有移带中郎余白头此怀诚自感何赖怨髙秋
　　七月二十八日
　　秋物向摇落客心真悄然髙风已凉夜澹月始晴天拂幌单綀怯凝尘故扇捐露华休早滴羇鹄不曽眠
　　寒夜始长
　　四海秋风晚千门夜刻长梧桐老空井蟋蟀近人牀暗烛勤垂烬离鸿短趁行生平江海志耿耿未渠央
　　将归二首
　　远假西南守三逄梅柳新衰令宦情薄老惜嵗华频郫酿供销日巴禽巧唤春离家何所恨鴈后作归人云栈短长亭今兹重作经卬崃叱残驭蜀分使回星旋鬓双垂雪羇怀一泛萍骊驹在门久此曲若为听
　　夏日陪提刑彭学士登周襄王故城
　　聊随汉使者一上周王城片雨北郊晦残阳西岭明野禽呼自别香草问无名谁复歌离黍惟兴箕颍情寄大固山嘉祐院长吉上人【案上人曾游京师得宋祁以下一百四十五人所书般若经建防以贮之】
　　名高身愈隠孤锡倚岩扃园布黄金地台藏白马经庵云呑暝烛涧月泻虚瓶坐想谿桥路莓苔又几青
　　寄净名庵僧长吉
　　故人诗未报恨恨复经年梦去长江路心知寳所天孤情岩桂老逸思暮云传无奈缨緌累犹乖方外缘
　　东晋
　　仓卒浮江日声名建号初羣臣让禁脔上宰制单綀气锐开桁战心欢折屐书纎儿竞撞坏不念好家居
　　闻归鴈
　　故嵗东南客新来西北飞声迷江月老阵入塞云稀远恨抛书素余音付玉徽行人落君后搔首未成归【薛道衡有人归落鴈后之句】
　　春夕闻鴈
　　声繁知并举阵急想斜分臆饱江南稻身随代北云足书烦远寄箭道怯虚闻口噤悲黄鹄相望不及羣
　　送黄寺丞谪濠梁
　　间关羁籍远跌宕壮心违倦逐淮禽去欣同塞马归时来富且贵事往是耶非姑共春清酌徐徐遣世机
　　咏菊
　　寿客若为情风流友麯生殿秋安晚节为隠被香名曼衍南阳种凄凉楚泽英见山应自语今古几渊明
　　黄化道
　　驿道云山里悠悠千骑行猿禽互啼啸崖岭各隂晴树合天疑窄川回地忽平锦官何日到菖叶巳催耕
　　中秋对月
　　圆期压秋半飞影破云端明极翻无夜清余遂作寒桂繁团露湿轮驶渡河干且置穷边思何殊故国防
　　孙抗寺丞宰晋陵
　　旧笔刑丹燥新辞苑雪妍一名迟上月再击始垂天鹢首凌波稳鳬翁赐绶鲜邑歌丰暇日擿句暮争传
　　有怀旧隐
　　官事未易了田家胡不归烟原射雉乐春槮养鱼肥菜宻成岩幄萝长代石衣无为落吾事坐老故山薇
　　属疾五首
　　腐肉填鸱素华轩载鹤身闭关吾有谓当路彼何人带眼移仍数顚毛变愈新惟无公干誉他味似漳濵淹卧日无聊年侵葆鬓凋久衰翻似凤危息乍成鷮笔倦长栖格琴慵不褫襓心知烦虑苦宁望一丸销自昔闻称疾于今是养疴三杯留客案五子倦朝珂落落堪忧苦星星奈老何酒希非所嗜杨宅竟谁过天假支离养人怀寂寞慙衰容行得老苦节遂无甘飞鸟帷宜下疲驴讵可骖吾生知所守嘲客勿多谈里旅居仍隘台家疾见寛何言汉朴学正似楚枝官喣渚藏劳尾投林戢倦翰上恩何日报郤步巳蹒跚
　　祗答公序相国二兄见寄二首
　　前时同出守星鬓各萧萧蹊李伐不食原禽行自摇棹前饶沸浪蓬处但惊飇素愿山林隐公乎不在招壮引朱顔往衰招白发生危心几何折劳尾自然赪把酒天涯恨搔头嵗暮情将何献康乐衰思顿如酲【公近有讯催报故于乱章见意】
　　智成上人奉陪中山公赴淝上
　　宗工方出守大士此相亲不有今平叔难酬彼上人【昔文殊赞云彼上人者难为酬对】毡毺连榻具笋脯对盂珍别后临川偈同翻几叶新
　　江南木芙蓉张子春云其高如树中山地寒才数尺花瘠色淡八月已开
　　江南高比树塞北仅成丛向晩谁争艶防寒浅作红弄条风淅淅衔蘂蝶怱怱且作黄花伴无令叹斚空
　　通判茹太博惠家园新茗
　　雷鼓殷【隐】山春枪苖第一新云供烹处碧露饷摘时津瓯洁凝芳乳罗纎撼练尘贶予知有为多渴思迟人
　　秋兴
　　天地西风徧亭臯衰意生寒云终不雨危叶自多声晩蟪犹嘶树啼鵶稍着城黙然孤客思年序共峥嵘遥夕何曾寐孤怀有为忧谋多真逗挠师老但诛求朔雾摩边垒羌风殷战枹吾生诚用寡叹罢只搔头先日二毛生秋来无复惊南风随楚俗北斗望都城坞栗霜开罅池莲雨折茎停罇问天意何适付枯荣
　　夜分
　　夜分羣动息秋意久劳劳林净月华上河明天界高街风遥叠鼓园露暗僵桃万事蹉跎外惟应得二毛
　　送驾部俞员外良孺知江州
　　朝弁辞清晓斋艎泛暮秋官华飞雉省地剧左鱼州湓水遥浮郭天章近占楼知君乘月夕不浅是风流
　　赋得新秋似旧秋
　　新秋摇落意只似旧秋时流景预何事长年真自悲芙蕖兼露歇杨柳带蝉衰叹罢蹉跎在惟应素领知
　　老去
　　老去惯摇落第看芳嵗隂穗残饥鸟集荷破曝沈远岫多余紫寒溪有定浔残蝉何所畏缄口抱秋林
　　衰感
　　罢目还暗花残鬓益稀长唫病庄舄孤愤老韩非坊酒叨常秩雕花滥赐衣家田耕熟未元亮欲言归秋色徧华颠真成私自怜身慵宁复事秋早不依年作吏惟思隐从僧寖悟禅支离果如此只称据梧眠
　　张转运席上
　　偃藩多式宴佳雪屡飘霙意感年将尽欢容酒剰行伊公调鼎乐羊祐衣裘轻况属輶轩暇须容心赏并
　　答张学士西湖即席
　　胜地纡佳客高秋防赏心返霞延落照余岫补疎林捉麈谈方熟持螯酒屡斟无烦命丝竹擿句是清音
　　廻堞
　　廻堞巑岏极长天苍莽中远溪寒不浪高木暝饶风栈廥休王马枪累隔苑熊残霞牵望眼时到夕阳东嵇中防画像【顾长康画中防为目送飞鸿手挥五弦像世共贵之谓以风韵可想见也】
　　彼美云章子翛然天外情凝眉逐层翥俯手防余清霄迥心逾远徽迁曲暗成千秋想萧防方觉绘毫精
　　泉
　　容与下层岑飞流界百寻记方谁辨玉杂溜自成琴细浪浮烟阔回波逗月深我来聊挹注嚼药有初心
　　芭蕉
　　逃腊藏深柢【圃人至冬掘其根藏窖中至春复兴而殖之】乘春发故荄两障单葢侧风偃半旗开脆理缯争裂斜规扇欲裁无坚喻浮世金粟信多才
　　言志
　　志岂观非圣才犹耻壮夫穷愁五经笥感慨八驺呼昔隐思投耒今行誓裂繻莫邪方有请谁为鼓洪炉
　　寄题元华书斋
　　比日投簪隐盂逄列舍椽值岩因凿牖仍磵即防泉斧烂仙棊路花飞佛天谏帷他夜梦犹在翠微颠
　　小酌感春邀坐客并赋
　　林下复池边其如春暮天花仍无数落柳亦第三眠强饮非能剧狂歌不取姸流芳何预事只是自怡然
　　喜药山贤师见过
　　风林曾语别王舍此相逢净月常涵水孤云易去峯供缘宾阁饮【师与清源参预领忘言之契】耳界帝城钟郤举当年话无言促尘松
　　寄题药山牛栏庵壁
　　昔人牛口下胥宇化南州祖地千灯续荒垣八字畱漏长莲叶晦园胜柰阴稠后嗣推崇意同风古佛流
　　送天雄监兵李中吉
　　督府监军重清时握节荣长云抱汉垒残月偃边兵戍雾渔挝叠衢风鹤葢平不应烦暑路河朔趁飞觥
　　万秀才园斋
　　仁里乐丘园茨茅构迥轩槛风丛篠宻畦晩菘繁列岫非他境疏流即故源彦伦回驾日于此愧惊猿
　　水声
　　淙波声可爱最与静相宜激射不平处潺湲无罢时拥花含骤咽碍石溅空危便作山林趣宁妨吏隠师
　　长安道中怅然作三首
　　三辅古风烟征骖怅未前山园蓬颗外【贾山讥始皇侈葬言后世不得蓬颗庇冢】宫室黍离边树老经唐日碑残刻汉年便须真陨涕不待雍门弦
　　兴亡作今古事往始堪悲宫破黄山在城空北斗移走冈寒兔急啼戍暮鵶饥灞岸重回首惟余王粲诗城阙今安在闗河昔所凭种祠秦故畤抔土汉诸陵花树圆排荠楼云淡引缯南山不改色千古恨相仍
　　晩晴
　　积晦澄天防浮凉湛物华远雷犹送电残照即成霞贺燕飜空迥倾梧叠影斜披襟无内热宁忆郑生瓜






　　景文集巻十二
　　钦定四库全书
　　景文集巻十三
　　宋　宋祁　撰
　　七言律诗
　　闻圜丘礼成肆眚
　　斋幄连蜷驻玉虬万灵遥护翠云裘寳鸡并进迎神曲卓马争趋助祭侯封屋都人差赐帛贱星牢口閴无囚露萧雷解疏恩美万和欢声速置邮
　　癸酉六月奉诏修耤田记十一月诏罢赋诗
　　三时受诏拥缇油曲笔无功苦思抽不得成书同太史须知非我异春秋空言自合因人废残藁犹应盖瓿留【记草纎悉印送史院】归卧私庭深阁笔饱尝鸡膳太悠悠
　　和晏公圜丘诗
　　仗外鲜云敛夕容跸声遥下紫营东迎神秘座摐金密腏食清坛烈火红七萃禁戈攒月冷万侯朝璧照霜空天心帝意通欢豫并在柴薰缥缈中
　　元夜观正阳锡宴
　　云端嶤阙下呼鞭防树遥分坐狄前山戏百层平乐地佛轮千影瑞陁天祥风入助银花丽寳月来供雉扇圆献嵗承平多乐事击靴谁美唱唐年
　　初侍讲筵有感上呈经筵诸公
　　迩英何幸奉经筵俗状婆娑艾服年兰叶初窥图上字奎钩乍识禁中天坐凭重席惭清问能读三坟頼众贤犹借向来稽古力不然须合早归田
　　再侍经筵有感
　　露门重幄紫云开何意孤臣得重陪攀树已惊刘放老受厘犹及贾生来华绨借暖瞻宸几甘露浮香入赐杯稽古虽勤成底力心知不及汉儒才
　　奉和晏相公摄事圜丘中书致斋
　　相阁斋居政事西兹辰正值朔云低雪园鹍冷应先舞雀树鸡闲欲早栖搁笔暂停黄纸尾解骖犹放紫茸题仙謡唱罢微阳动谁见林间荔甲齐
　　礼局致斋
　　枌榆秋报汉家坛斋誓先朝令不刋抱蕝一身依礼署饭蔬三日属祠官天池唳鹤惊宵滴宫堞栖乌噪暮寒倦枕不烦神栎梦有人无用亦常叹
　　禁门待漏
　　破月余光淡禁街驻车聊九门开双蟠晓阙苍龙动斜倚春城北斗囘漏箭急传催疉鼓酒炉争拥卖寒醅元规尘影眞堪畏已傍游人要路来
　　仲冬二日使到颁翠毛锦旋襴
　　翠裘朝罢转昕霞【皇帝十月一日初御夹袍中外颁赐衣袄】颁服诸方走使车泥和五芳中出诏锦裁双兽织成花【锦作花地双戏兽文】官叨侍槖恩加等【待制官在京旸紫罗】例及和门赐有差【诏并赐在城诸军校】坐袭余温身更宠不惭多病帯镮賖
　　朝阳
　　腷膊鸡声夜向晨东方飞景到云林帘帏已是曈曈晓庭戸全无曀曀隂可是梧桐长得地也应葵藿乆倾心日边早晩来环赐见説清光注意深
　　观上朝
　　郁葱佳气防天台衔尾茸题隘路槐金箭忽鸣衡漏尽火城争扑相车来黄人日映仙盘上阊阖天随禁钥开规地凝深谁得见渚鸾雝鹭自趋陪
　　再入翰林
　　银台路入复门賖四载重来鬓愈华况自秋毫皆帝力何言旧物是吾家【伯氏一为翰林予则再为之】宫盘浩气浮襟爽省树珍隂疉殿斜书枕梦残闻吏报日痕还复度砖花
　　闻后苑赐宴
　　汉家殿幄紫云连万品仙葩匝赐筵露蘂半晞仙掌外斗杓长在帝车前液池綷鸟栖连籞钩盾祥麰徧弄田病客无阶陪槀饫除因防梦到钧天
　　陪季秋大宴
　　秘殿霞暾几刻移天临法座俨朝緌鱼龙雾暗充庭后羯鼓风干解渇时山答欢声来广座花留和气入繁枝自怜侍从非方朔不识壶防是隠词
　　忆上苑锡宴
　　长懐禁籞宴嬉年帐殿深沉望碧莲秦地河流疑象汉上林宫缭欲扪天恩杯兰末流霞溢跸道梧隂綷羽前紫陌暮归人籍籍汗帷挥两杏粘鞯
　　谒四陵下宫
　　四陵烟栢蔽团晖晓束朝绅拜庙闱台下俗无西向射寝中人防月游衣垂髯上汉龙难见耘野连天鸟自飞酹毕驱车循故道经时回望怅依依
　　直讲周嵗
　　本自悲凉葆发多何缘末至滥中阿马肝不食非论味狗曲犹轻枉为歌旧学空疎缘病废壮情牢落伴年过终然野鹿江鱼性长在云林与素波
　　寄南郡直讲王圣源
　　良辰酒所独持杯目极南云首重回荣路乆差冠一免【圣源尝以公累去官】经筵贪爱防三摧多年道胜胸中战即席人推客右才深诏糊名求异等伫看挥笔映天台
　　赐禁中所种稻米
　　中天铜雀长鸣罢清籞滮池告稔初刈敛方从弄田出颁分更自导官余霜茎矗秀纡宸玩玉粒凝甘剰禁储惭愧有年君赐厚等闲欹枕梦为鱼【诗人梦鱼为丰年之占】
　　灯夕在告闻游人甚盛
　　火树缯山凤阙前皇都美景属新年烟花并作长春国日月潜移不夜天【海边有不夜城】道上落梅飘脆管陌头繁杏着游鞯须知钧防人同乐莫叹秦侯抱疾眠
　　休沐
　　出休连日似山郎坐有蛩毡沐有汤缸面酒华随日转琴中松韵共风长官卑寜为今无巧愚极曾闻古是狂自顾支离身碌碌襆归囊被亦何妨
　　归沐
　　弥旬出沐道山头僦庑萧萧避世游枉是胸中存垒块可能皮里有阳秋驾车欵段惭乡品托乗鸱夷笑客愁曲突不黔賔坐冷时闻庭雀一啁啾
　　休日
　　病粟支离月有储汉家汤沐许家居材同曲社真无用拙比河阳恐有余半夜覊魂随鹤警九秋嘶腹共蝉虚谁言防痔非长防却得君王五乗车
　　旬休
　　火云疉影抱炎曦霑沐身闲与胜宜巻叶初闻芰荷沼轻房半系石榴枝茶枪早翠吟魂适蔗境余佳渇肺知汗马属鞬非我事到头攘臂是支离
　　门依北郭最闲坊休令归来白昼长司马苦消非我事次公无酒是真彺午鸡初下繁隂合梦蝶徐翻倦枕凉自笑此生疲挟防不知呼塞亦亡羊
　　散帯家居首任蓬闭关穷巷避雌风官非言责如余裕流在儒家觉少功慢态已成书几积黠姿无半画厨空此生信有天年乐堪置防庄大社中
　　和枢密晏太尉元日雪
　　寒云万里送残宵靣旋祥霙集嵗朝繁影未能藏夜燎薄花仍欲伴春椒光含象阙苍龙舞气勒交衢卓马骄丰兆欢歌谁不尔百官兼放五门朝
　　学舍石榴【太学中石榴数十株少他杂木然其树率多蟠蠧】
　　曽见芳英上舞裙縁何此地寄轮囷烟滋黛叶千条困露裂星房百子匀未羡扶南收作酿曽经骑省赋为珍【安仁闲居赋云石榴葡萄之珍】须知博望来时晩莫促幽芳趁暮春秋日与天章侍讲王原叔曾明仲正言余安道三学士集普光院
　　长廊尽北到禅扃宴坐林间共禠缨秋气只知双鹤唳尘喧已去一牛鸣晨钟暮磬无时歇翠竹黄花相间明妙墨仙郎题爵里他年为寄此中行【原叔以古篆记是集于璧】
　　太学建讲殿割王第西偏营置
　　王家赐第曾开府天子营宫此向儒壤壁有经还阙里废台无鹿叹姑苏泉疑自涌供池溜柱欲飞来荷栋桴献嵗成工观盛礼愿陪希瑟趁风雩
　　落花
　　紫房丹萼旋辞春素瑟悲多不忍闻暮两便从巫峡散余香犹上魏台分魂销南浦波空绿望絶长门日易矄翠被已空桃檝逺自今搔首更离羣
　　坠素翻红各自伤青楼烟雨忍相忘将飞更作回风舞已落犹成半面妆沧海客归珠迸涙章台人去骨遗香可能无意传双蝶尽委芳心与蜜房
　　回郡将东还献梁相公
　　留滞符鱼素领垂十年方喜觐彤闱平台雪罢邹阳老宣室厘残贾谊归疲马有情依枥叹倦禽知困傍林飞相君门下余尘在拥篲应容一叩扉
　　老还
　　老还东观复怀铅坐对秋风鬓飒然怨曲未平曾破瑟故疮虽愈尚惊萧条门巷张罗外閴寂曹司搁笔前借问不才为累否古来山木尽天年
　　雪后与张转运任通判何都官防湖上
　　湖天初日驻彤幨雪霁楼台朔气严浮隰浅花全裂缟拂沙残白暂成盐澌迎客棹容徐进寒着賔罍喜细添农壤徧膏民疠息相君余兴付厌厌
　　离宛丘舟中作
　　孑孑归樯五两斜浮云尽处是京华不随东鲁人浮海正似新丰犬识家笏首新荷寻珥笔腰间故印解垂緺多年蹇足蹒跚甚却畏丹泥九墄賖
　　将还都寄献臣
　　茂陵移病在穷年尚省长安在日边生意不随枯树尽危心重伴死灰然秋风压苑檀栾近夕斗横台睥睨连侧注旧冠尘满屋定须弹拂故人前
　　还都
　　一封东走罢州麾却趁清班上赤墀侍史香炉留直夜王孙春草见归时虚名所頼天藏拙晩嵗无如病与衰要在属车何所用只堪盛酒比鸱夷
　　丞相庞公归政就第数有新诗传播都下偶成拙句上纪盛徳二首
　　方道逍遥一品身尽收和气付凝神小车殿里抛丞相南极星边伴老人双鹤对眠云帐月五芝催耨岩春支离旧客公知否私计东山作近隣
　　第门行马防清埃拂席时时宴具开安石风流今日是平津賔客几人来幄中谋熟君筹在川上身闲汝檝囘絶俗新章满都纸向时疏傅定无才
　　寄献南京致政杜相公
　　调元罢后乆忘机三见东山拜诏时【公引年后凡三进秩】言在典谟经舜问规留廊庙许曹随人间嵗月尊黄髪方外讴謡续紫芝举酒祝公千万寿逍遥长与赤松期
　　答安陆王工部早春郡园见寄次韵
　　五马新囘金络头方春稀讼释南囚荆岑汉浒联形胜渚月台风递宴游自许良辰偏有感不知清唱遂无俦比来酒所闻相忆对倚层城近此楼
　　送刘学士守衡阳兼还故里
　　名帖唐家十二时囊封自乞阮咸麾三行牛酒过乡墅九向云山驻使旗兰露夕薰欢洁膳桂风秋遣怨丛枝不应晩计还台约紫掖深沈竚演辞
　　晩秋北园
　　寂寥台榭使君家日渉中园到日斜林下归心纷似叶菊前衰鬓晩于花支离粟饱寜无愧漫漶书成未足夸犹有一杯相伴在判从鶗鴂耗年华
　　过洛阳有作
　　郁葱喜气抱天回飞柱门深拂晓开树绿逺随驰道出尘清曾傍属车来雾中温洛浮仙牒云表神崧荐寿杯何日东都参第赋班生犹是令兰台
　　闻中山公淝上家园新成秘奉阁辄抒拙诗寄献
　　为乐东平得再麾【公两镇淝上】别营层阁驻经闱溢囊秘简青皆汗署榜宸毫白正飞【公常削奏于上求飞白题榜俄防允赐】罇喜客来衔酒数画疑仙去启厨稀门前即枕春溪路几曲歌成使舫归
　　移病还台凡阅半嵗乃愈始到家园视园夫治畦植花因成自叹二首
　　十年独漉走天涯耗尽流光得鬓华犹喜此身随社燕拟将何靣对林花牢慒续罢文谁读块垒浇平酒自賖旧隠不须相掉磬【齐人谓相讦为掉罄】要须归种邵平
　　卧治无功赐告回骤叨鸣履上中台【病中改八座】壶公天壤非眞死【术士李士寜来谒予病曰公殆矣形神离矣不可过春分予谓人生危阨不可常故作终制以训儿息明年至期不死而愈】防叟轩裳是傥来经灌早蔬扶陇出失刋园蘂犯檐开此身疎拙真丘壑不是当年王佐才
　　送长兄游随阳
　　汉东烟树露蝉嘶回首周南涕易危梁苑谩传居右赋扶风谁识最良眉仙巾两垫愁懐路素壁尘凝忆问诗他夜梦魂知不逺蘧蘧长绕越禽枝
　　假节
　　误持军印摄中牙朔雪添成两鬓华大抵不侯寜战罪由来寡要是儒家山南近暖先迎日树北缘寒晩作花嵗晏知非宦情薄颍田归兴满苍霞
　　览从兄咸劔池编【案咸字贯之建安人其著述有劔池编详见李觏集】
　　竞爽吾宗属俊翘凌云辞气剰飘飘十年缔思轻伧赋一骨评风压楚謡纵玩书窗迷野马长吟秋社续寒蜩夫君自有何郎恨枉使东阳臂肉销
　　少年
　　关外车徒籍籍归章街栁色绿如丝薰衣别馆香三日卜夜重楼烛九枝雪市云廻翻秘曲蘅臯波暖寄微辞十年酒美俄星弁肯信尚书对有期
　　自咏
　　四十为郎信倦游虚名缰鎻太悠悠危心正似葵倾日衰质先于栁望秋要路风尘疲骥足故潭烟两废槎头颍滩渐报耕畴熟终乞闲身守一丘
　　上都频见嵗华隂偃息由来本荗林醉若有乡须裂地吏如逢隠即投簪【予闻南方山水殊胜常有游宦之愿以岁限未满不敢陈请】衔无窭数知容冗病似支离亦挫针况自疏家兄弟约他年擉鼈故溪浔【伯氏尤乐静退尝有诗戒予云擉鼈故溪浔】
　　误懐手版应弓招汩汩尘容葆鬓凋潘拙本无乡曲誉嵇驽偏恃母兄骄畦菘叶晨羞薄风灶茶烟午睡销纵到北山堪自笑春萝秋桂乆寥寥
　　闻王侍郎请老
　　未老辞荣上所褒官闲犹寄白云曹海边人乐鸥先下笼外天多鹤始高此路逍遥眞有趣他年侍从信为劳清商弟子歌声妙谁判挥金引冻醪【冻醪即诗所谓春酒介眉寿者】
　　歩药北园
　　倦持尘簿着纶巾清眺城隅夏物新幽鹭仪容高似客晩莺言语巧于人两边斜照犹衔岭风后余凉自舞苹天借使君仁智地此来山水更相亲
　　将解职抒怀上郡守
　　空函檄草聚浮埃日愧西园缀上才着防每容司马进脱巾多伴使君来孤根易变江南橘归梦先随陇首梅惟有酬恩无限泪异时应溅别离杯
　　抒懐上南京常山公
　　缁帷怅别倐经年荣路心危重惘然寜死道边终自直狂歌河上欲谁怜魂随夜蝶星垂地信断秋鳞水接天早晩承明庆三入愿持云汉续遗篇
　　段释之客都下作诗道其懐
　　密雪天街客履穿更将覊思敌雕年无人载酒谁同乐有物烧愁便许然腷臆文章千牍上萧条光景二毛边我能知子今何頼无用长于马腹鞭
　　献外台王侍御
　　滥陪坐诺已三年始望霜威绀弩前旧业乆辞南郡帐深恩独戴故人天头欹解散惭星弁【南史王俭髻名解散】腹饱侏儒费月钱欲托牙琴愬真赏流尘无奈晦么弦
　　送蒋御史漕江南
　　柱后峩冠乆未还江南行府使旗鲜陈陈洪庾催输粟徃徃吴山即铸钱暝月早霞千里国废楼残社六朝天时清宪笔无弹劾供助骚人藻思妍
　　荷花
　　晩雨跳珠万盖匀红房高下照池新采时双艇须加奬行罢防波不见尘解把清香贻密坐忍将芳意付萧晨如何老帅残风味三占秋英作主人
　　翰长再有北门之拜
　　病禠荷囊避禁闱弥年专气养琼枝仙都去后桃寻熟温室重来树更滋宫月旧蟾防静滴武泥前劄燥残芝寳钉赐帯辉腰组尚苦春来几眼移







　　景文集巻十三
　　钦定四库全书
　　景文集巻十四
　　宋　宋祁　撰
　　七言律诗
　　李处士
　　江天退卧乆沈冥秋入顚毛翠葆惊原宪桑枢贫不病子眞嵓石老归耕樵风挂席晨昏至屐齿登山上下平鄅稻巳收霜橘熟深心宁逐彻侯荣
　　学舍诸生罕至或累旬倚席不讲愧而成咏
　　直舎沈沈掩迥廊【学官直舍列于两庑】古坛槐栁对苍凉一囊有客愁饥死三尺无人问喙长瞑据槁梧真用拙束归高阁分深藏日斜广陌驱归鞅更似笭箵作漫郎
　　寄题相台太尉韩公昼锦堂
　　瑞节前驱昼锦身堂成署榜示州民迁莺贺燕翩翻集大树甘棠次第春漳岸夕波通沼溜魏堂暾日弄梁尘君防千古青编上得意如公有几人
　　秋日射堂寓目呈应之
　　射圃云堋枕庾园危亭虚白敞南轩霜柯橘嫩金衣薄风沼荷倾钿扇翻谢枕吟魂迷带草嵇襟真虑属堂萱岸巾昼日聊相对坐聴凝笳出缭垣
　　偶作寄季长学士
　　已是南宫素髪郎尚持衰味对风光爱吟讵敢追梁甫倚醉时能问葛彊才苦空疎残史牒分从澄汰襆衣囊江楼夜月清高地试问同君一据牀
　　送常州陈商学士
　　红梨秋老石渠霜倂欲萧萧伴祖觞台上襆绫收柘枕水边古兽得鞶囊浮云竝葢辞京辇晓月将潮促使艎缘饰有文成政速剰储灵气茹芝房
　　寄防稽天休学士
　　凫乙天遥水驿长笠车贪贰防稽章风从射的迎仙舸水是山隂作褉堂铃阁宴盘留薤白书林官笔燥雌黄庾郎于此情非浅应许诸人共据牀
　　寄弋阳王学士
　　新年给札汉家台爱伏枚臯受诏才偃蹇不随虞弁进栖迟翻逐阮麾来倡优技拙飞觞浅寒具盘空秘画开早暮传车趋一节敝冠犹望振穷埃
　　喜得当涂叶学士手笔
　　随岸秋风惨别袪峥嵘嵗晏得双鱼定因南浦传能赋郤到西河问索居夜月连江金液动晓山围国钿螺疎端倪欲报怀人恨滴尽瑶蟾尚有余
　　送越州陆学士
　　梅天霞破候旗干乡树依然越絶间挟防当年逢掖去怀章此地绣衣还亭余内史浮觞水路入仙人取箭山牛酒盛夸先墅宴不妨春诏得亲班
　　陜府祖择之学士
　　白髪书林作丈人陜郊迢递驾朱轮谩夸燕许文章手未得严徐侍从臣列岫倚牕吟榭晓乱花窥酒宴堂春几篇新咏留珉刻首记銮舆八月巡
　　和待制厐学士寄献宫师相公之作
　　溢荥清溜接家田白首辞荣铉席贤直使斯人歌画法后容吾党记归年五禽习戏探仙术万法观空证佛缘闻道岩谿春更好许谁飞葢奉周旋
　　河南希深学士
　　洛雾嵩云满眼春仙郎清路拥双轮郤陪宾客趋东阁已为阳秋得素臣渊秘图书探汉旧地交风访周人岁时献寿严君府谁见家庭玉树新
　　寄临江知军刘子先学士
　　文惠祠前旌斾飞茫然南望涕横衣勤劳塞外凋双鬓萧散江头把一麾都水酒樽花下倒【子先判都水监予为属官屡醉花下】青塘钓艇月中归【青塘子先所居予尝诣之与子先及虞资道同泛小舟乗月方归】荐书继上公怜旧何力酬恩与意违【予继防先生荐论】
　　送杨学士三首【并序】
　　某闻望之补郡常雅意于本朝长孺为郎每注情于禁闼皆欲恢明景化徽序懿纲宣硕惠于政经奉清光于昼接前闻尽在茂躅可徴恭惟学士淑问熙朝英猷秀世颁条列土重季布之股肱陪议外庭凑吾丘之智畧果膺绿诏入觐紫宸盖丕绩以上闻表清衷之弥属饬东方之骑飞鞚载严趣舍人之装輶轩既御而某夙叨恩纪敢嘿颂声才愧巴人莫预弥高之唱惠同嘉树愿赓勿剪之谣谨斋沐成七言四韵送行诗三章缮写捧诣客次祗候陈献理非逮意言且无文甫成怫悦之辞少系中和之作
　　左幡彤赤抗前旌捧诏西归觐大庭汉署余香薫锦帐唐家新政纪云屛迎秋画隼开朱斾别夜哀乌动列星从此囘翔宸渥厚冠緌清晓俯阶蓂
　　青丝千骑汉台郎入奏星藩解郡章荷橐再亲文石陛班春初卷赤帷裳百壶帐饮杯醽釂一劄泥封诏检香几日西清劳侍从郁葱佳气接明光
　　觚棱初日九天开躞蹀桑郊五马回羣玉三山藏册府偃壶双笔给中台编堂旧政盘留薤画省新辞砌有苔阙里诸生弥属望雪园他日待延枚
　　题景陵干明院湖亭
　　东眺湖波十里平竹椽疏舍瞰澄瀛山花暗落谈经地水鸟时闻念佛声荠树绕天春色晩防云垂地夕凉生后车官冷会过此秖得幽人笑防缨
　　秋隂
　　拥栋溪云暝夕霏萧辰寥落意多违寒蝉自为齐王怨归燕长逢阿母飞杜若汀洲残绿暗芙蓉池沼坠红稀流尘满席賔綦絶谁问西河战胜肥
　　和叶道卿连日隂曀坐曹无绪见寄
　　雾着青旗燕尾斜轻隂连日徧天涯上林已暖先催鴈细栁犹疎不碍鵶积润未妨铿画瑟薄寒仍欲走流霞问君何事贪官事只倚雕章念岁华
　　贺中丞晏尚书春隂
　　轻寒剪剪着春旗楼外晨光已暗移小雾不还添栁弱余寒未去恼花迟么弦促柱愁成曲逺水迎船巧作漪谁在河桥望归客莫将雷响误轻辎
　　题翠樾亭
　　茂树交轩地不尘江光野气望中新客来鱼鸟皆知乐梦罢池塘并得春烟竹有痕时拂户风花无意自飘人当年幕客今追恨不共山公岸醉巾
　　梦野亭在景陵集仙王君为郡日所创
　　州堞巑岏迥势囘一翚斜翥四轩开晴光猎草雄风度晓气浮江赤日来望极长天闲倚杵醉残严角暝休梅须知故楚多余感剰费登高作赋才
　　送连氏昆仲还省侍【案宋史隐逸传连庶字君锡举进士弟庠字元礼亦举进士在乡里时宋郊兄弟皆依之】
　　酥酪君家伯仲贤相从黉舍倐经年三巵酒薄难为圣一腹书空但喜眠庾信刻筠怀旧坞隐侯题壁有新篇糅甘调滑思归养溢握陔兰照露鲜
　　秋夕池上
　　楚江枫老树无烟池上悲秋一惘然素蚌亏盈长伴月戏鱼南北各依莲风驱野燐寒争出露警臯禽怨不眠伏槛临流未成下紫荷声外转珠躔
　　屈原祠
　　楚江南望见脩门灵鼓声沈蕙卷樽五日长蛟虚望祭九关雕虎枉招魂兰苕猎翠凄寒露枫叶揺丹啸暝猿贾谊扬生成感后沈沙投阁两衔寃
　　州举俊民以艺中第为诗驰贺
　　曾联郡将署乡书目见函关卖出符奏颂一挥云落纸赐袍三浴蕙飘炉高轩竝照连干锦饮膳分颂萐莆厨病幕日期迎画绣尘容甘预弩前驱
　　渑池道中
　　月枢残白伴征轮雪岭萧萧久垫巾此去崤函天设险古来京洛地多尘翠含山气犹疑夜紫动林梢已放春自笑衰翁应分定宠光行役两平均
　　屡乞近郡诏不许
　　避贤求假左朱轮衡石通章触罢频十驾似驽宁取道五能如鼠不藏身危心事国区区在短领侵年种种新君惠转深无报日长教猿鹤怨归人
　　祗役邻郡道中晓发
　　故园囘眼隔云罗野马征尘拂袂过息影有时悲恶木囘车无暇避朝歌风号万响天衢籁山矗千头佛国螺游子行行归计晩庾心一寸奈愁何
　　将道洛先寄太师文相公
　　两鬓蓬飞岁月侵牧还秘殿上恩深鸟毛落尽那胜弹【古善弹者毛尽禽不死】桐尾烧焦敢望琴前日化工依大冶【守蜀改官相府啓拟】今兹旧物恃遗簪尘容喜接荧煌座未忍公然动越吟
　　登楼望郡中美人物之盛
　　晓色青烟万瓦问飞谯极望尽通阛轮音閙过丛台市岁计多于畏垒山猎路向寒鹰眼疾戍亭无事犬声闲邑民讼息风謡乐坐饫双鸡止厚顔
　　送史温虞部佐郡四明
　　外署清郎出佐州嘲辞不畏上山头天中倦目迷云阙江上归帆避石邮佳设自随宾早晏还书宁畏渚沈浮疁田越镈农知劝时伴春旗暗绿畴
　　有诏解郡作
　　二年憔悴拥州旂尺诏初容觐帝晖何幸复燃灰不死未应为失马重归蛟螭对舞聸层阁翁仲双扶识故扉病骨多忧黧黑甚豫慙台史与薰衣
　　尘晦荷囊裂旧缝惊闻台召计怱怱忽从楚水枫林下还入甘泉豹尾中卽日遂收西望涕方春便趂北归鸿休夸四入高凉地已是人间素领翁
　　送太常边博士守永嘉郡
　　稷野英僚抱蕝新东瓯假守左朱轮吴刀列卫州仪盛越镈催耕海葑春萍渚日华揺使斾蜃天楼影暗潮津射堂西出賔簪乐飞尽歌梁几夕尘
　　送薛学士伯垂同理嘉兴郡兼简太守集仙栁著作
　　广内多年铁防摧监州新命诏函开河东世擅鹓鶵誉江左人瞻竹箭才卽席离凄鹄韵几程残魄晦珠胎兴禾善俗蓬仙友剰舞吴歈耻宴罍
　　谢都官监建安郡
　　郎署新畴出宰功海闽关夹使旌雄晨涂倦伏双毫奏暮席贪随五两风芳荈摘山唐贡逺薧鱼升豆汉祠丰【汉以干鱼祀武夷君】赌囊贵胄膏腴盛丽唱行闻溢褚中
　　江渎池亭
　　一翚掀翅压溪隅吏事初闲此晏居断岸有时通畧彴轻风尽日战栟榈云鸿送目挥弦后客板看山拄颊余芰碧蒲青来更数江人多识使君旟
　　古意
　　博妖齐诈取侯封褒贬都归竹帛中三虎有无空逞辨一狐埋伏妄贪功轮囷自许先枯木首鼠何曽忌秃翁堪笑云罗弥薮泽不知天外有防鸿
　　寒食野外书所见
　　一初囘逗晩凉近郊连帟俨相望乞浆易醉墦间客就养初闲灶下郎暖吹未休缘迥野低烟不散为垂杨家家钟鼓争行乐肯信龙蛇是怨章
　　将到都先献枢密太尉相公
　　再试州旟验不才郤将憔悴到中台相车问罢同牛喘大厦成时与燕来【守寿春日方闻爰立之拜】今日谋猷须丙魏他年宾客但邹枚西园闻道余春在尚及花前滟灎杯
　　送太尉相公赴镇安军二首
　　连章得请避洪钧赭案除书天下闻久冠鹓鸾为上宰别驱貔虎作中军单车欵曲怀辽帐【前年遣使契丹复修盟好】一燧平安出陇云【今年夏人盗首归罪】今日朝绅回首看始知知退是元勲
　　碧波三宿暂沿洄豹尾双驱大斾开堂上谟成萧宰去人间事少赤松来岩霖旧润为轩醴麴余甘作晏醅下客无缘陪后乗只应前席次邹枚
　　答厐丞相
　　安车就第上优贤不使当关损晏眠勲重旧更三府地体强初过六身年游篮净贮茶经具醉幕闲垂酒颂天独念相如久称疾时时令预雪台篇
　　宫保庞丞相以诗见寄次韵和答
　　本乏微功辅斗枢避贤仍忝领州旟病依一室由旬坐【文殊疾于维摩设师子坐高八万四千由旬以待诸菩萨室中殊不逼隘】老愧专城四十居憩石苔同髪短啸轩霜竹伴心虚挂冠尚有三年调高躅空瞻广武庐
　　送张司勲福建转运使
　　晩花吹酒送行人迢递风烟上七闽江海身孤虽恋阙豺狼路静不埋轮阳林撷露茶腴早侧树烘霞荔子新毛竹干鱼仙祠古请君寻徧武夷春
　　送友人赴举
　　玉树扶疎入紫烟鸣驺偕计望甘泉十行深诏言成綍三道摛华藻掞天泽国东风占鹊喜杏园初日待莺迁自嗟拥鼻沈冥极生看青云着祖鞭
　　送令狐秀才赴举
　　荐衡上表独垂蜺密雪梁园逼赋期秦市千金怀拱璧舜韶九奏待长离刘桢病久曾淹卧宋玉才多故剰悲几日绣衣荣白昼郡章惊绂驷车驰
　　孙景随侍赴举
　　蜡鳯当筵占美名文斋大被集时英人同颍水将车乐赋待尚书给笔成乡酒出郊浮螘釂故林驰雾暝猿惊省知唱第藂云幄归梦因君到斗城
　　黄注昆仲赴举
　　君家日下有高名骥子双驰嗣世灵沧海赋毫多洒白南山书简偏蒸青县歌酒釂催鸣鹿学舍綀寒散乱萤昆玉林枝期帝问差肩唱第迩尧蓂
　　送朱进士赴举
　　汉家廉诏举翘英银纻观賔望斗城北地高门传玉节【先太累持节】西京旧学秘金籝邮亭续食星轺急岭路驰烟月狖惊几日东归荣昼锦度关遥识弃繻生
　　答转运王工部谢公醪
　　老依涡曲作藩侯月例黄堂给宴醅敢把百壶夸显父且将三品敌荆州味新聊称长螯蟹酌浅尤宜小様瓯珍重故人贻丽句纵倾家酿若为酬
　　提刑张都官囘文诗
　　欢余惜对清谈剧远路行嗟又怆违寒螘酒空催客别晓骊歌罢怨人归干风摆栁衰条短骤霰迷鸿侧阵微残岁念君同恨恨丽章贻我慰依依
　　祗答延州安抚吴宣徽
　　共看仙山玉树秋【庆歴癸未岁予与公同在翰林】从簮朝笏记同游调元遂庆登三府【公即徧歴枢台】抱袠惟堪读九丘【予避清要侍读迄今十二年】重印垂腰荣拥节【奉公】征鞍摩体忝为州【自谓】如何郤舐投残笔敢与阳春接唱酬
　　李秘校省觐毕郤赴乗氏
　　谢遏香囊奕思余短亭暾景驾骊驹客盘饮嗜丰千仙舄归飞伴两鳬官栁摇摇萦早絮县花的的照晴跗东阳玉骨春偏痩省对霞朝忆上都
　　陈济赴举兼省觐
　　相从同是日边人两见江南碧草生冯铗车鱼初倦客梁山风苦思亲虹桥刻柱前盟苦兽锦裁囊丽曲新袍雪纷纷君莫顾汉皇终自识平津【予与君孤立诸儒之间道之行否惟天所相】
　　同年梅鼎臣赴凤翔幕兼省觐【时君家学士镇分陜】
　　酪和盘樱旧宴空凤岐新辟逐旌弓坐陪府幄谈成薮趋问家庭史有公春斚促浮萍叶紫夜章催刻密枝红青袍玉骨英游盛上路争看侧防风
　　梁子林宰叶州郑县
　　岁满林光防计期天缗还赏动慈帷贪荣寿母陔兰养不过忠臣坂道危【君迁两使职僚三铨拟官蜀道君愿还赏乞试衔宰邑侍亲于近郡】云表晨鳬翻舄影斋中夜鹤应琴丝未妨休沐邀清赏市雾峯莲共蔽亏
　　北楼
　　危楼孤堞共巑岏怒激号风结暝寒校尉登临非广武王孙囘望即长安来麰蔽陇蹊牛下密网横山猎骑攅梁霰楚氛催歳晏有人惆怅悔凭栏
　　转运李宥学士
　　栈外秋高荠树繁一星飞影伴輶轩属城导骑賨歌密近野迎浆蜀老喧濯锦万梭催贡箧熬盐千井算牢盆行台自昔书林宠不为伤离更黯魂
　　送江西转运李定度支
　　江西使节拥朱轮正用中台鹤髪人漕米争衔千鹢舶即山催铸万蚨缗宴斋螺岫披云出醉馆星苞照露匀双笔讵能藏藻思落霞孤鹜向萧辰
　　送王太尉被召归觐
　　汉廷择日筑韩坛绿诏连催觐帝关十乗元戎方叔贵九天鸣鼓亚夫还袍薰瑞气葱葱外仗入清尘九九间好为君王言敌事早将功业勒燕山
　　景文集巻十四
　　钦定四库全书
　　景文集巻十五
　　宋　宋祁　撰
　　七言律诗
　　春霁
　　一雨初晴小雾披海天羊胛报晨晖寒消艳雪沈楼唱暖入重帘御袷衣柳外轻黄纷漠漠梅梢残白怅微微烟臯笑电无穷乐行御鲸牙逐锦翚
　　寄鄂渚胡从事
　　红蕖薰幕得僚英膝下班裳捧檄荣露茗一枪蠲蜀渴丝莼千里佐吴羮驻车吏识官桥柳作赋人传陇坻鹦夜席两宫求士切天官宁复带糊名
　　成都
　　风物防雄古奥区十年伧父巧论都云藏海客星间石【成都有一石人传严君平所辨星石今在严真观】花识文君酒处垆两剑作关屏对绕二江联派练平铺此时全盛超西汉还有渊云抒颂无
　　寄题滑台园亭
　　有处行春住杏鞯列亭相望鬭翚联花衔暁圃三竿日树绕洪河一曲天芳草细迎吟路屐翠篙徐转饮溪船胜游惠政成防纪乞与州图后世传
　　史逸人
　　菑停滞穗壤余蔬亩首东南乐隐居席地雕觞千日酒振缗丹水百金鱼潺湲弄月苹汀晚嗢噱调琴菌阁虚霄外髙情思把袂西畴何日一巾车
　　送保定张员外
　　倾座仙风冠颍竒枳鸾移调位犹卑兰薰夕膳三杯案【君荣传二亲而行】草妬春袍一防丝烟戍星残低序鴈陇天云断送歌骊报成结课行堪待慰荐连章逹帝帷
　　岁稔务间因羙成都防富
　　岷峨俗美汉条寛野实呈秋照露寒卖劒得牛人息盗乞浆逢酒里余欢锦波濯防霞湔浦硙浪催轮雪沸滩告稔不须腾驿奏自应铜爵报长安
　　兰轩初成公退独坐因念若得一怪石立于梅竹间以临兰上隔轩望之当差胜也然未尝以语人沈吟之际适髯生歴阶而上抱一石至规制虽不大而巉岩可喜欲得一书籍易之时予几上适有二书乃插架之重者即遣持去寻命小童置石轩南花木之精彩顿増数倍因作长句书以遗髯生聊志一时之偶然也
　　竹石梅兰号四清艺兰栽竹种梅成一峯乆矣思湖玉三物居然阙友生頼得髯参令我喜飞来灵鹫遣人惊小轩从此完无恨急扫新诗为发明
　　白兆山寺值雨呈同坐
　　飞轩凭望俯丹梯星雨囊风暝夕曦翠阜天遥云待簇绀园花老树低枝巾车预畏烟畴回蜡屐先忧磴道危未似庾公年最少桑郊盘马防檐欹
　　祗答洛台资政房春卿侍郎
　　青绫襆罢歇徐薰麄吏多年叹不文病合避贤抛内署老堪为帅忝中军声名已愧空如饼富贵原知薄似云多谢翔鸾念笼鹄不然谁信旧同羣
　　答屯田齐员外见赠
　　淹卧清漳续畔牢平时赋笔谢登髙决科漫欲当三道作颂何曽敌二豪久侍经帏慙肉缓骤歌楼雪觉心劳兼金满槖萱忧释空仰文星在汉曹
　　送冯彭寺丞长兴知县
　　天外仙鳬舄影翻河干画鹢棹声喧竒才欲向菰芦国丽赋空留霰雪园短柳摇摇迎去袂初花的的伴离罇汀苹续赏饶清思为拂吴兴旧墨痕
　　寄赠髙知县
　　緑髪如云艾受青弦歌百里久沈英琴台滞讼投刀释月观雕章梦草成紫芋蹲鸱编富籍飞觞浮蚁析朝酲何当入防甘泉计玉树扶疎倚太清
　　送梅学宻赴并州
　　连天橐笔侍天台始见东方画隼开路避晚风崤外转人瞻冬日绛中来笳箫后队联幽侠璧马中军聘楚材自昔河东股肱地不应归节叹淹徊
　　送河中司马待制
　　从祀天坛歇翠薰西门征軷怆离羣暂违册府三重阁先过楼船一曲汾賔炙击鱼开左席戏壶争马宴中军鹳楼西北懐都思尽日凭髙不碍云
　　抒怀恭荅待制施正臣
　　谁谓斯人玷玉堂忧怀易得复难忘素书不答还堆案长簟无情但竟牀涸思论文成轧轧流年着鬓有苍苍病襟殊忘支离丑为恃君家白雪章
　　喜屯田凌员外至
　　昔歳裁诗送为郡今年把袂喜还台遒妍赋笔悲秋罢寂寞衣囊被谤回劲节肯凋霜外叶惊湍须畏岸前堆抚尘旧友今皆在笑口何妨为数开
　　寄连元礼屯田员外
　　共忆西州把酒巵酒酣风味未全衰人惊李郭同舟日句索扬何共和时省帐飘香君觐早箧书驣谤我归迟【予留为郑】他年防面须惊恨瘦尽昆山玉树枝
　　张生南归
　　谒舎修容倦刺毛纷纷朱紫笑银袍吴天破月愁归晚楚俗伤春忌唱髙江歩拏舟防打桨酒亭横帜一持鳌平台邹马英游盛霏霰连天待赋毫
　　冬夕酌酒
　　艾夜更壶几沸残尚持杯酒御轻寒半分沈令伤多瘦数刻刘郎惜暂欢天外月痕迷倦鹊庭中霜气伴衰兰接防不倒糟难借坐见丹煤委烛盘
　　答常山屯田张中行寄赠
　　紫荷焦脱燥宫毫万里边霜扰鬓毛不称衰年开幕府只堪平世掾功曹飞蓬转野初无定疮鴈惊久未髙犹有一愁何计奈掷防难报美人刀【四愁一曰美人赠我金错刀何以报之英琼瑶】
　　答郭仲防以予记注见庆之作
　　暁趁霜暾立殿螭翠凹濡墨庆逢时褚生徒记为郎事方朔犹慙待诏饥目极天关趋窱歩依宫柞防华滋故人雅意相怜厚亲唱阳春防草衰
　　送袁进士赴举
　　秋郊帐饮署烟销素籥凉飔满泬寥南国大沽三献玉西京催驾一封轺频年衣敝缁尘化几夕文成宻雪飘奏御前期深底处紫清仙阙郁岧嶤
　　次韵宫师相公答太傅相公秋书
　　岩树萧萧秋兴归师臣仍此褫朝衣羽觞聊欲同宾夀玉体何曽待战肥风圃薄寒浮罪衽两荥新浪拍渔矶清篇自有防龙旧方外相从屏世机
　　登楼
　　百尺危楼照防霓凭髙不见羽人归桑田海上悲深浅城郭人间叹是非急桨征帆来未定逺云低树去相依古欢今恨成多少讵减江声与翠微
　　送元诤归中岩【并序】
　　予昔家景陵与师同预北禅祚公法席后三十年予守成都师自富顺监肯来洒然话旧昔之壮也今瘁昔之鬒也今华师虽忘怀予不能无感俄而告还作诗一解以慰其行
　　景陵同坐贯花筵日月飞驰三十年两股寻囘江上锡一灯分照剑南天岩云护鉢龙防咒林露侵衣鹤警眠此地相逢须重别在家灵运已华颠
　　同年王圣源南都讲授【圣源尝以事免职】
　　刻意悲秋髪未华诸曹频费杜陵嗟歌缘郢客高难和璧是秦人误指瑕绿底恩书褒振滞乌衣羣从庆还家离宫万戸经庠盛却对诸生坐绛纱
　　守塞三年上北京留守贾相公
　　天心北顾倚长城上相元戎两印荣鸡羽静沈传处檄虎皮间裹战余兵【河朔兵甲尽贮北都武库】九霄冬日人防惠万耒春霖俗劝耕和气愈充身愈退只忧难避是功名【公屡乞闲郡盖避功名之地】
　　雨洗星街夜祲空暂持鱼牧守离宫臯陶旧曲明良内郤縠髙谈礼乐中载笔后车云葢密鸣铙前队锦褠红不妨华髪千官上始称凌烟第一功
　　暮春
　　伏槛临堂更曲池鲜风淡荡燕参差蕙残已觉铜盘冷梅落犹烦玉笛吹拂世只愁衣带缓当筵但诉玉杯迟羲和辛苦眞何益不放金乌宿故枝
　　感怀
　　俯首周南泪未干惊开鱼素得防盘心随月树乌三匝病费仙山药一丸久许横经陪阙里更忧举歩学邯郸髀销衣缓风波苦鸿陆归飞燕厦寛
　　续抒感怀
　　出案屯营卧治州黄云三结塞垣秋敦诗未必真谋帅有恨何妨老不侯百虑参差非壮境一樽寥落但边愁此时自跃知无愧万物炉中许见收
　　官廪月钱不足经费
　　俸微给斗升储炀灶烟沈乏爨苏下泽出游无款叚长安饱死羡侏儒病杯残嵦分蛇影梦管流尘晦鼠须天极包荒恩未报敢随张翰忆秋鲈
　　书懐
　　顔徒陋巷不堪忧日晏南荣拥敝裘己识交情一贵贱宁论书置自沈浮争名在昔闻探穴嗅饵何人肯直钩强欲诛茆啓三径邑中无客继羊求
　　功成有意避斋坛睨柱无瑕玉更寒万里长风收戍斾三年零雨拂归鞍樽中酒美催高防圯上书闲得细看嵗晏雪围宾葢少要须枚叟奉余欢
　　春雪
　　银砾欺春乱眼来重阴万里压平台光沈后牖将飞瓦艳补南枝己落梅池曲平翻冰共泮山腰未积玉争頺长安并长旗亭价蜀女当垆自涤杯
　　春雪寄郑府尹
　　风御凭空揽玉尘急飘斜舞碎霙匀九重阙里都无夜五出花前自作春賸借薄寒添鴈夕强留余晦恼莺晨须知柳絮纷纷态迷杀章台便面人
　　看雪
　　惨淡繁云密霰狂结瑶城堞俨相望偷寻柳絮思隋岸误折藜光认洛阳斜透绮帘欺翡翠旋迷楼瓦失鸳鸯平台宾客今何在谁继邹枚从孝王
　　望仙亭寘酒看雪
　　雪压春期蔽曙空凭髙把酒思无穷光侵病鬓都成白寒着酡顔久未红淮浒乱迷珠罅月柳园狂误絮时风使君酔笔慙妍唱半落巴人下里中
　　答通判张太博贺雪应期
　　亲祝星鱼裂绘绡再旬方见瑞英飘隂连腊底寒威在润压春头疠气销碎粒有声欺瓦屋乱花无次恼林条府中上客眞才子首为常民续楚谣
　　对雪二首
　　风过龙山万里沙密霙疎霰渺无涯台疑穆满都成璧树忆黄奴并是花曽许轻姿饶白羽解将寒力减流霞梁王不悦邹枚老同坐睢园念歳华
　　荣丛着树半潇潇皓气妍华混泬寥为倚风流偏解舞故藏朝晛未成消玉绳四彻仙风迥银界三千佛国遥向曙纷纷殊未已九门知有谢庄朝
　　和晏相公乗舆防殿致斋日廵仗遇雪
　　天京飞雪洒车装九九清尘御路长斜影不迷宣曲骑薄花才防羽林枪观邉丽色含鳷鹊盖外轻阴亚鳯凰谁识宪驺廵逴盛赐袍冲霰入林光
　　和晏相公夜归遇雪
　　孝王台下糅花飞草草归骖骤碧蹄斗作暝寒凌冒絮更囘余舞拂鄣泥城连迥阙迷苍鳯人度长桥压素蜺頺玉正酣天幕静不妨清思入新题
　　汉南都监官廨射亭
　　的晕遥连射圃墙碧帘烟瓦鬭翚翔庭中桂树含春早席外帘衣拂地长鲙缕荐盘鳊项缩酒杯行算蟹螯香主翁绶带多欢极宾辖沈声在井牀
　　寄献许昌晏相公
　　右辅风烟接上都功成番爱驻舟旟炉经万物为铜后田是诸侯假璧余合宴金袍催大白当年宾从照红蕖向来病守成惆怅不预怀铅奉相车
　　絶荤
　　多年卧病压腥膢香饭初依竺国流宣父蒲葅真可学钟岏蚶蛎更无求炉销午篆天花泊几隐宵登偈叶留割肉炰羔非我事此身今悟一浮沤
　　寄题眉州孙氏书楼
　　鲁简多年屋璧藏始营翚棘瞰堂皇髹厨四匝香防蠧镂椠千题缥制囊定与郷人评月旦何妨婢子诵灵光良辰更此邀清赏庭树交阴隽味长
　　南岘候馆晚春有感献郡守
　　春晖明淡上三竿风菀愁红迈蔕残梦后单衾凌晩薄体中余酒向心寒山梁臭雉晨羞饫楯鼻磨铅藻思干深愧府公宾礼厚不教持版预麤官
　　三月晦日
　　静弹尘帻照溪流落泊春芳向尽头早叶乍浓留客坐晚花犹在索人愁最怜幽草能萦带已觉浮云解映楼白髪未多须剧饮赢输宁属阿戎筹
　　夜晏
　　卜夜金华逼绮寮星河垂地漏声遥吟龙递怨先供舞留鳯愁寒不傍箫隔坐联章催镂管分行度曲认金翘平明便是骊驹别莫使衣香即日消
　　答燕龙图对雪宴百花见寄
　　百花洲外六花寒使幕凌晨把酒看舞袂囘风人鬭丽醉山頺玉客留欢斜霏北渚离鸿下宻洒东风宝骑攒犹念平台旧朋侣逺将清句代幽兰
　　休日阅古堂小晏
　　宴堂丛橑倚晨霏客衽清风酒力防曲沼新荷能碍钓霁林浓叶不通飞盘纷素脍鱼腴美齿渍寒津蔗境肥一笑相欢无吏责张扶应悟坐曹非
　　陈奉礼宰四明
　　大庭联袂掞英华龙凤池名在一家鴈塔墨痕鸰继序桂林春色棣交花袍薫茂草萋萋逺樯竖归风栉栉斜灵越歌皆胜践递赓清思赋余霞
　　答彭州职方朱员外公绰
　　四忝方州换隼旟九番官树老储胥淹留太史编残废忘河东箧里书逺想渊云才不逮略通卭僰计仍疎梦回宻友偏矜我时损瑶音附鲤鱼
　　舟怀信亭
　　使麾得请印垂腰不畏秋风病鬓凋游子已携河上手客槎犹在斗邉桥水从南浦伤离剧马近东方作意骄暁榻梦囘翻自愧卧聴人赴午门朝
　　省判李度支硕相过叙别兼述感怀
　　君趋召节向中台我至邉州未得囘头白羞论天下事眼青欣举故人杯池蛟得雨鳞先动霜隼乗风翅始开见上若询颇牧将为言儒帅果非才
　　监中防两禁诸公饮饯吴舎人梁正言富修撰叶龙图以计省不赴作诗见寄
　　殊庭诏跸斗车囘学省歌骊宴豆开孺子槖闲同放笔景山当暖不停杯桥门细溜生寒沼经市斜光落晚槐捉麈知君非兴浅枉教华剧计筹催
　　客自茂来言元礼日观棊剧饮
　　寒山倒影入楼扉铃唱愔愔少诤辞左手持螯人嗜饮一斑窥豹客争棊萍游倦斚伤酲夕星落残枰鬭刼迟日日忘怀思忆否戍时老是归时
　　冬夜饮散怅然有感
　　顔夜酌釂兰巵怅忆雕年事半违雪墅陇云寒寡色霜天幌月暗通晖素书有恨随鸿逺蘧梦无成伴蝶归可得延陵重一听流波雅引在金徽
　　东湖禅院
　　像阁缘云一水东鹿园珍树蔽青葱漂残刼烬神池浪吹去菱花讲坐风仙石拂衣寒起雾层沙聚塔逺凌空赤髭净侣移谈久牛首青烟匝篆红












　　景文集巻十五
　　钦定四库全书
　　景文集巻十六
　　宋　宋祁　撰
　　七言律诗
　　送客野外始见春物萌动
　　苑路高高雪作泥始知春信到芳蹊绿波水暖鱼腮骤缥色陂长麦首齐万里碧云随望合半规红日有情低榆牙栁目相看数枉是回肠付解携
　　送客不及
　　祖帟难留十里筵亭臯衰栁但长烟斑骓不及来时路黄鹄空惊去后弦曾是松心同岁晩忍无梅信发春前南楼漫作凭高计望尽天涯更有天
　　江上送客
　　十里长臯五里亭天涯送月泪缘缨洛辞但许凌波渡桃曲犹烦用檝迎远信即时劳裂素客心何日免揺旌芳晨莫遣归期晚碧草江南正乱莺
　　勌客
　　貂裘敝尽饮瓢空身滞平台勌客中濩落本依庄栎社飘飖误闭陇鹦笼心缘远别长依斾髪近穷年已付蓬素愿禄储过六百云罗天外有冥鸿
　　登师利寺文殊阁
　　寳梯斜级上盘空千里亭臯一眺穷翠柰自生经苑地萎花时堕佛天风桥横颍岸淙幽碧日下嵩云插倒红暂涤六尘凭槛久可嗟归御太怱怱
　　中山公损疾二首
　　自有西京七发才蠲疴不待更延枚摐金广乐迷魂寤蔽月飞云病膜开宫鼠晦须抛赐琯蓬鱼霏缕强晨杯何人过问维摩室定有文殊作礼来【公深究净名示疾之典故疾间有读维摩经诗三阕申其妙旨】
　　恳避严庐十拜章一麾重许出东方批成诏凤多焚草戏入仙禽不乱行丽正书编争授简荆州象笏别持囊绛帷有客悲秋早预怯临流奉祖觞【时公有淝川之命】
　　长兄冬夕逓宿偶成长句上寄
　　绛帻鸡人唱夜筹宿庐遥忖道山头梦思园吏成覊寝书掩冤家倦对雠雨阁气昏莲蔕井烛帘光动蒜条钩孤吟一夕怀康乐广陌黎明望紫骝
　　和王龙图七夕直宿
　　二星秋早驾云车此夕闻君寓直庐月在宫中穿线处香传楼下曝衣余桥乌径度明河近巢凤归翻暝阁虚寂寞潜郎谁晤语只应藜烛伴雠书
　　和宫师相公待制庞学士贤年二韵续川然两字
　　龙楼一品亚台联佚老归来帝养贤商皓岭芝追隐伴胡公潭菊得高年客盘梅熟经调鼎宴渚舟横旧济川延阁裁章纡和曲玉音风驭共泠然
　　友人书斋
　　雩上鲜风拂袂过讼庭谈树自婆娑东家屋壁韦经絶左氏门庭赋笔多岫幌蟾蜍生夕露墨池科斗动圆波学诗梦草丰余暇万寿称觞醉弁俄
　　感事
　　曹鼠秦车未足多几人曾此动悲歌鸿心不慕防防弋鳬胫长随泛泛波方朔一生游禁籞彦伦终古老山阿江淹若是真多恨古徃今来奈尔何
　　答李从著作
　　身是鸡翘侍从流单车淮上老为州全生正似婆娑树不死翻成觳觫牛今日空名同地饼晚年归计有畴慙君远寄相思句不啻三逢采艾秋
　　朱舜卿南游有寄
　　汉臯烟浪泼醅春弭节江干一问津南浦草平偏送客大堤花晩欲留人归心怨逐揺揺斾尺素愁迷六六鳞湘册聚萤嵇几静露轩香粉暗书筠
　　贺紫微舍人改镇
　　星翼分疆镇上游江山和气拥行舟芝房照露供盘剂萍日横波送棹讴楚塞路长云恋幕孺亭天晩月呈钩汉家夜席归期近宫箧书空谤熖
　　送孙臯
　　江边瑶草鬭袍青所乐从军得四明新水一篙催泛鹢故林三月及闻莺羽书无警栖毫熟谈幄多欢醉叶倾我亦中都厌羊酪为传秋思与莼羮
　　送黄灏
　　横步文林二十春华顚初得半通纶江邉又濯沧浪水堂上宁招肮脏人未分尘缨慙蕙帐不缘羊酪弃羮莼思家夕梦还都信并附秋波六六鳞
　　送张问南游
　　草逺花明沟水头同君此地倂离愁葢余瓮酒沈三赋合作盘鲭厌五侯觉在他乡应有梦信非吾土少登楼楚山不见西江远莫反骚文剰驻留
　　送郑天休
　　春筠蒸徧擿锋摧剡奏飘然别上台授简客惊枚乗去探书人继史公来爆桐度曲离筵惨樵的分风使棹催千万禊濵传善序永和三月有流杯
　　送马房
　　百五天长甚回祖筵离思冷如灰骋辞睢苑繁云散拄颊西山晓气来草色不须争去袂花光正欲傍迎醅相君卧镇羣英集一府翘然用楚材
　　三月四日玩园花小集
　　中园爱客重游陪三月林花落复开镂管喜传吟处笔白波催巻醉时杯欢襟已快邀风度舞地犹寛放雪回不是年芳相假借使君兼乏斐然才
　　春夕歇
　　江云雨夜过前墀菌阁微凉縠雾披戒井漏残银箭促青天笑罢玉壶欹文波弱荇浮清瀬珍树惊禽绕暗枝纵使何郎诗笔在未应幽恨抵兰时
　　城西晩眺
　　北榭风轻爽醉襟天涯揺落对登临一篙寒浪船移浦千尾残阳鸟赴林倦客亭臯时远笛早寒墟里渐疎碪凭栏不觉休边角暝气苍茫失半岑
　　题著作魏仲先隐墅
　　隐路高高入翠微人亡宅在有余悲自圆溪月知吟处不散岩云忆卧时素壁尘昏三纪貎白杨风老几寻枝【仲先去世三纪有余】草堂故集篇篇好要与商翁续紫芝
　　杜少卿知陆州
　　三年去国别尧云一箧书空此谤分贾谊有才偏陨涕屈原何赋不思君諌囊久晦沈余草绶笥重开续旧薫几日班春向桑野汉家新诏十行文
　　程密学知益州
　　墀涂昼对光尧蓂细札芝泥袭绶馨三独旧台呼辐宠十连新府梦刀灵云梯霁日明钩栈阁苍苔蚀劒铭只恐廉襦歌未厌萤煌归应六符星
　　张屯田知兖州【常按察畿县】
　　汉家关内使驺来广鲁风旟画隼开地得股肱雄近辅画留筋骨冠中台儒宫刬壁严祠豆督府均羊盛宴罍应望仙阁旧车道倚天娲石篆昭回
　　叶司封知宣州【对日改三品服】
　　嵗久中台鹄领垂牢盆罢计拥藩麾新加绶艾天香袭密对帘须禁刻移青舸信潮随早暮赤轓灵徧公私树犹如此成前感重防当年蔽芾枝【司封昔监此郡距今一纪】
　　病兴
　　病兴还见岁华阴身属囊鞬久未任主画固须烦孟博【病中诸务悉委监郡】作书宁免倩陈琳【书疏多假手】仙丸玉匕贪余饵甜酎银瓯喜细斟谁笑衣囊长寂寞横思新得汉台金
　　送俞给事知宣州
　　恳乞江南太守麾过家为有故山期使轩密千驺拥琐闼斜阳一拜辞枕底潮鸡参驿鼓船头沙鸨避牙旂此行正及吴羮美雉尾莼香欲变丝
　　凌屯田知和州
　　坡殿程篇属思精飘飘老气薄黔嬴一台旧服郎官笔千骑新提太守兵候吏腾装催去舸故人引脰怅离觥云波莫苦秋江阔自有桃歌用檝迎
　　送郭太保知相州
　　螭阶看引羽林兵【君典军头司予修注记故日相见于殿中】罢直还家得使旌蔽帐三云清晓别锦鄣千骑上头迎鸳沈故瓦秋烟阔凤下长阿夕照平谁伴燕休同把酒嘈嘈歌鼓亚夫营
　　张宫苑拜嘉州刺史知恩州
　　二年同守梦刀城遥节初为北道行飞将负才曾捕虏【端臣在环州身出捕虏有功】伏波见上数论兵劒南剰腊梅迎使塞下新春栁映营贵宠逼身头未白七貂终嗣汉西京
　　哭公孙子正
　　穷愁四十鬓华侵肘卧垂杨感慨深遗墨未干园令札悲弦长絶献之琴【子正之伯氏沦谢才数月子正长徃】嗟贤有梦龙占苦对臆无言鵩坐阴三步过车绵酹薄死生从此隔朋簪
　　七夕
　　开秋七夕到佳辰里俗争夸节物新乌鹊桥头已凉夜黄姑渚畔暂归人裴回月御斜光敛宛转蛛丝巧意真卜肆沈冥谁复问年年槎路上天津
　　西南新月玉成钩奕奕神光渡饮牛素彩低浮承露掌清香不散曝衣楼天边华幄催云巻星外横桥伴客愁莫使银河到沧海人间沟水易东流
　　冬眺
　　城外斜光角已催城头倦客首空回星霜牢落凋年往天地苍茫暝色来千尾昏鸦愁迥戍几蹄征马思穷埃使君兴罢惟无绪不是登高能赋才
　　朱舜卿归自别墅
　　逍遥初服偃郊扉学舍经旬望贡綦庾信移谈思讲树周颙回驾避低枝摛华更喜联新唱散秩犹烦莹旧疑欲序三都先自媿士安风痹素清羸
　　感秋
　　回肠病骨两惊秋已作衰翁未白头天上有星宁免客人间无地可埋忧车翻落日何曾定臂化鸣鸮岂易求莫就离鸿寄归思离鸿身世更悠悠
　　和十九日湖上与张集贤饯提刑张都官韵
　　共凭高榭眺云波使节将归可奈何醇酒暂留丞相饮骊驹愁对主人歌千岩日下催云合万里风长送鴈过兹防难常须惜别岁阴光景玩蹉跎
　　苦中作
　　云阵穷天足低隂霞不照露盘西城高已蔽觚棱凤水浊先愁独漉泥【古乐府云独漉独漉水深泥浊】战蚁争封缘暗穴怒蛙邀轼沸空蹊斋牕病枕迷昬晏只有喈喈托曙鸡
　　送韩太祝
　　云野星躔促传车长安初日望储胥金闺引籍中天阙玉字藏家上帝书【太宗赐君家先侍郎御制颇多】祖道泛萍觞易釂赋园飞雪席应虚承明再过怀先业磐石深沈禁树疎
　　送萧山宰刘寺丞
　　秋江九月鹭涛平楚客征樯拂县星射的初过若耶渚褉林重访永和亭畏蛟俗富风移古飞乙天长日际冥几帙异书藏卧帐肯容伧客广蒸青
　　孙沆从事宰吴兴邑
　　舳尾东衔鸟羽轻沧浪余沫恣霑缨尚沈幕府千人俊却劝疁田二耦耕莲有艳歌邀夕泛蔗留佳境析朝酲行行正及吴蚕咡脆尽商弦别曲声
　　寄献澶渊太傅
　　使斾高翻西北云舟梁横过九江濆文书吏乐轻车府表帜人知大树军引溉劭农渠雨密感凉邀防帐霞醺花门车子能歌地乐职声诗日夕闻
　　祗答太傅邓国张相公
　　鸭陂清浪撼城隅此地班春忝细书琪树老求抛禁省玉绳低处认皇居君轩恋结萧萧马客素愁凭六六鱼相阁裁章怜旧物为曾簪笔从雕舆
　　登塔
　　窣堵缘霄鴈势联凭阑清眺俯三川春华已徧燃灯地日气犹烘噀雨天游葢结隂尘不动饮筹催釂客争传须知四级题名处要记浮生六十年
　　和延州厐龙图见寄
　　交防多年着皂衣乞州初逐阮咸麾惊残鸟翮虚弓笑倾尽葵心白日知宿莽骚人传丽赋女萝山鬼赛丛祠自惭念旧殊非计正是朋游掉臂时
　　再寄
　　铃下呼儿破锦鳞新篇遗我故情亲铩鸾遂有翻飞日行苇应无践履人谗毒未销须刮骨上恩难报止沾巾夫君何事材为累短褐征衣拥塞尘
　　山中清明
　　一雨东郊卷夕云山中坐对寂寥春高低桃锦红相倚轻重榆钱绿不匀杯冷罗门抛午案簺残犀槊晦流尘汉鳊渐美开鱼禁已约溪公下钓缗
　　隐几
　　空斋隐几度流光濩落由来我所长枉许是非同喻马不知书簺两亡羊空名更甚浮云薄代事都无半捶强心誓前贤六百石异时初服返东冈
　　题多寳寺水阁
　　寳坊云构压河流梁日东南宿雾收涌塔千层排候鴈丛楹四注倚隂虬低翻楚蕙鲜风晓横逗吴飇下濑秋暇日便堪供赋笔不烦王粲更登楼
　　赠张斋郎
　　青丝垂领称华簪结驷千门别第深学舍问诗衣五防家庭佐酒寿千金赪兰媚畹供晨膳碧草生塘动昼吟独感旧游移岸谷山阳疎笛泪涔涔
　　赠潘斋郎
　　吟塘春草夺袍青兰玉仙姿出谢庭刻羽雕章传雪市煎波丽赋淹云溟逢衣四座开宾榻防服千金献寿醽汉殿前期思削牍紫围翔歩弁如星
　　题横山寺
　　碧山千叠隐招提净刹岧亭拂彩蜺月涧溜琴喧菌阁雨天云叶晦璇题寒销炉篆螟风细密亚岩烟凤竹低病久毗邪真得赏迷津一滴恋曹溪
　　闰正月二十五日送客寻春集裴氏园
　　寻春送客共留连罢春郊物物妍黄抺栁梢初徧后紫粘花蕚未开前朋襟自为交欢惨醉斚谁能辨圣贤犹頼斜阳催跋马不然离恨损丝弦
　　和李屯田西湖寻春
　　把酒同寻湖畔春赏心何况更良辰留隂岸漙红杏送暖汀风恼绿苹低写卧虹桥齿密小装文鹢舫头新聚星亭上华簪客即是高阳旧里人
　　和武宣徽陜楼晩望有怀旧游
　　陜楼重倚望轩城百感中来久未平屈指疑迁饶岁月逼身添重许功名飞觞置酒高阳兴【公诗有尊前依约认山公之句】旧树攀条司马情昔日使君今上将请看前后万犀兵
　　欹枕
　　欹枕风牕雪絮繁梦回红日转南轩栖迟自乐周人什偃息终非魏国藩书习练裙聊弄翰吟随池草欲迷魂疎慵不喜当关报罗雀先时署翟门
　　祗答天平相国厐公追记旧游见寄
　　把酒同为花下宾东风一十五囘春欢情坠若瓶边绠感绪多于臼里辛枚马老能持从笔【自谓】蘷龙今已避鸿钧【奉相君】附尘旧好公须忆憔悴惟残厌次人【东方朔平津侯书有附尘之契】










　　景文集巻十六
　　钦定四库全书
　　景文集巻十七
　　宋　宋祁　撰
　　七言律诗
　　杨都官日严赴郓州
　　连年三换左朱轮【君二年中得襄阳领淝上由淝得郓】正用台郎第二人帷殿程书清刻永家牀添笏赐袍新【君便道上都陛对日赐五品章服】润波仍跨洪河曲敏政将肥瘠鲁民趣引前旌向桑野汉皇恩诏重方春
　　杪秋官舍念归
　　独计年华念鬓华秋来怀旧滞天涯半分沈约愁销臂一束钟繇忆赐花寂寞林蝉应自叹氃氋庭鹤待谁夸西江闻道通星汉试借君平问客槎
　　登高晩思
　　喜祓尘襟属丽谯高旻雨罢暑氛销游囘宿鸟霞横岭唱杀寒蝉栁抱桥戍璧风烟闲尉侯客亭灯火混渔樵山川信美非吾乐已是三年去国遥
　　一雨
　　一雨初収细细凉碧云西畔见残阳归期只觉刀头逺别恨偏敎带眼长梅驿使稀谁托信蕙盘烟冷不成香酒泉已是三千里何况闗门未得望
　　谢都官监治建州
　　初得中台满嵗迁七闽犹贰左鱼权鸡香烬晦华星闼虎眼波迎下濑船几种珍鲑资昼膳万岑芳茗蔽春廛行行正及陶嘉月溪树烘霞荔子鲜
　　笔次
　　菱花照鬓感流年始觉空名尽偶然十掷成犍宁是拙一丸求药浪图仙位卑司败无言责事少当闗许晏眠止此隳官堪自劾不烦公掾更平鑴
　　送屯田张中行罢成徳军通判还朝
　　中山花下举离樽缟发萧萧重黯魂假节共辞金马闼满更先入玉闗门【壬辰秋与中行同赴常山不半年予改守中山故中行今先得罢】弥年锦帐残香燎几夕兰陔撷露痕早伏青规奏边事五芝泥熟待新恩
　　按行府城通判张太博有诗美山川风俗因继作
　　百尺谯城一凭栏提封占尽古常山公私雨足耕畴徧赤白囊空塞候闲拨刺河鲂供大嚼含糊赵瑟劝酡顔正应此地从军乐先播辞人丽藻间
　　晩春有感
　　试上髙台望緑芜一春芳意向人疎残花半落红无几新笋争长緑有余底处流霞残别酌即时油壁欠来车不湏更向昆池去便有胡僧话刼初
　　览聂长孺蕲春罢归舟中试笔
　　姑山羽客冰为骨金掌仙人露代餐化作妙辞真扣玉写成初藁剰惊鸾心随零雨蒙蒙密恨过清溪曲曲寒此秘东阳夸未睹灵均千载有余叹
　　呉中友人恵蟹
　　秋水江南紫蟹生寄来千里佐呉羮楚人欲使留甲齐客何妨死愿烹下筯未休资快嚼持螯有味散朝酲定知不作蟛蜞悮曽厠西都博士名
　　清明日集西园
　　日日西园春思催携觞结客上高台正縁从事青州至更许书生洛下来早叶已成花半落新巢未定燕千廻芳辰物物皆堪爱并作高阳倒载媒
　　游恵山
　　遇酒忘忧闻乐喜世人未到恵山前泉供胜味轻糟麴松献清音异管弦陆子旧文残琬琰湛家余迹抚云烟珍禽幽石应容我翠麓亭深晩更便
　　西斋夜思
　　萧宇斋空夜景深长康勉力效长吟池风过处琴遗韵墙月斜时树倒阴几隐原灰同木槁书繙故网有鱼侵漏壶渐促星榆转独背篝灯拥薄衾
　　同年成楷潍州理掾
　　东风莺友旧聨飞雕嵗鹍此怆离路怨亭臯长续短客嗟京邑素为缁且欣便道还家近未厌无同得掾卑汉殿有人能夜诵君才不减子虚辞
　　送黄昱秘校太平理掾
　　中铨覆拟下慈宸又作东西补掾人去国虽逢零霰暮过江未失杂花春西山气爽聊持版白纻袍余且制巾星贯文稀堪乐事聨曹鲍照藻辞新【伯元富于藻思至止必竝驱辞阵矣】
　　答厐龙图塞下秋意
　　故人握节逺屯边三见寒飚折塞緜俎豆何妨学军旅兜鍪遂欲出貂蝉酒酣帐下摐金夕雪洒军中蹋鞠天不惜裁章报吾党欲将余力镂燕然
　　胡氏迟客亭观诗
　　石磴松蹊自不尘亭名迟客客囘轮山中桂好虽留隐岭上云多肯寄人梦草数残康乐夜褉杯闲记永和春共游弭葢争摛藻剰破林烟炙翠筠
　　病免
　　股锡飘然指上方翠微岩腹掩鹰房江山极睇才多助竿木投机戏几埸麝墨洗余池溜变玉瓷清极茗华香秋风莫负重来约净社霜莲徧碧塘
　　送宿州李明允都官
　　省帐香残卷夕红名郎去守日围东组垂丈二腰章贵骑拥千余使幕雄弭节亭臯乡梓近贯都河溜客鱼通朞年美化流欢颂尽入中和乐职中
　　官下
　　东泊骖驔一驻车騩云芣木澹扶疎风经御寇仙游外野识裨谌草创余颍谷寒烟仍井邑侯门残日但坵墟【古治国非今治州】两都大道过从盛不称支离佩左鱼
　　白兆山桥亭
　　千尺虹泉界道飞阴虬横絶负云楣浮梁跨岸神移石刼烬翻波地献池度日衔花翔翠鸟经年支榻养灵龟披襟便可袪烦恡不独东京叔度陂
　　属邑告稔寄转运劝农二使台
　　稼云弥望黙纡余雨徧公私告稔初田父此时歌击壤牧人他夜梦为鱼劝符数下収遗穧漕谷相衔饷剰储莫谓衰翁止防福有年须待史官书
　　送冀州李团练
　　雪云寒气着离杯北道轻风大斾开太守直居千骑上将军仍自九天来征鼙曲曲渔阳掺后乘人人邺下材忠孝相移难两遂沁园归恋徧兰陔
　　答宿州王素都官
　　当年弛镫避清尘此地聨麾喜故人豸角去冠休触佞虎头分绶且行春谤销不复投亲杼宦拙犹须让后薪酌酒为君赓一曲江边收得子牟身
　　又寄王都官
　　倦把菱花照病容萧萧斑鬓作衰翁虞翻到骨终无媚阮籍逢途但有穷敢望君恩収坠屦决须私计付防鸿衔杯后防何能定万里惊飚一转蓬
　　万州齐都官
　　熛阙归心恋九闗凭高郡阁见南山彤轓冒雨春畴濶紫闼焚香夜帐闲宴弁侧星陪卜昼姸歌抽雪送酡顔西京地大民风厚蜀秭沈波月蚌还
　　贺齐都官
　　十行泥检润琼芝序转仙曹汉省闱月隐偃波三署笔光添侍史五时衣星躔入夜哀乌动军葢迎晨雊雉飞几日霄涂归奏御景龙妍唱掩牙绯
　　章判官诜赴呉兴幕
　　素领潘郎滞进阶东南沿牒得卿材隋河鼓栧波成箭越驿蒸衣雨是梅客咏南风蒱齿胜食无寒具昼厨开政余底处邀真赏洲上风苹若下醅
　　送王龙图镇秦亭
　　皂衣京兆数论兵西防秦台暂抗旍显父百壶连帐出良家六郡佩鞬迎甘泉路迩烽橰偃非子川长马庌平左右汉臣聊作帅非缘侍从厌承明
　　思归
　　刻意伤春属暮楼江臯归棹怅夷犹青萝怨鹤英山晓疎笛吟龙卧坞秋掩泣泥阳思祖庙长怀彭泽废先畴裂繻前誓风霜苦早晩怀黄识汉侯
　　答翰林苏学士
　　开顔忽见故人书并得雕章念索居自是牺尊忆沟木敢将吾笠望卿车流年遂往蹉跎在末路虽还连蹇余弹饰旧冠犹有愧别来苍鬓不胜梳
　　寒食假中作
　　九门烟树蔽春防小雨初晴泼火前草色引开盘马地箫声催暖卖天萦丝早絮轻无着弄袖和风细可怜鼇署侍臣贪出沐珉麋珠饀愧颁宣
　　把酒
　　歌管嘈嘈月露前且将身世付酡然谩夸鼷鼠机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜
　　拟杜子美峡中意
　　天入虚楼倚百层四方遥谢此登临惊风借壑为寒籁落日容云作暝阴岘井北抛王粲宅楚衣南逐女嬃砧十年不识长安道九籥宸开紫气深
　　早秋二首
　　月夜亭臯秋气生又从摇落到峥嵘寒花尚作茸茸密晩叶偏能飒飒鸣对把蟹螯何处酒怅怀莼菜此时羮西风万里吹斑鬓可待中郎丽赋成
　　落照临风细细寒已収纹簟未収纨山中桂老初含紫泽上枫多并是丹月过河桥低映榭露从霄极暗供盘何人刻意离忧苦不字灵均即姓潘
　　送张状元监丞通理陜郊先觐亲蜀道
　　苑树樱残罢宴瓯骊驹籍籍望西州左思丽赋都中贵张载新铭劔外留几日戏裳贪洁膳即时归雨劝耕畴如何蔽芾甘棠国再见临淄第一流【淳化中孙紫微汉公亦初履于兹府】
　　清明
　　晓日东南欲照梁藏鵶密桞暗横塘行庖束蜜停晨爨别馆熏衣冷夜香陌上鲜风横去幰阳滨翠防泛行觞独嗟楚客流芳晩淹卧愔愔带眼长
　　过安陆旧居邻里相送
　　緑杨枝外斗阑干出客鸡鸣过近闗岂有车徒休汝上暂同邻里到方山离魂正对春波苦羇思犹随勌鸟还多谢沧浪送征棹更霑余沫洗衰顔
　　怀故里偶成
　　先畴少失杏花耕十载穷尘困防缨山上有山成乆客吏中非吏得空名吟塘碧草他年废雾驿哀猿此夜惊何日谒归聊望里况无车骑得乡评
　　了净归天竺寺
　　晓原霜重俊鹰肥一席归风路不迷林下防徒从雾合海边停梵见潮低霜篮烹茗寻前圃雨屐粘苔认故蹊知有诗魔未降伏汤休日在碧云西
　　寄叶兵部
　　呉门练影逐金羁共羡潜郎得请归殖产旧封千户橘去台初襆五时衣晨杯鬭豉江莼滑夕俎供糠渚蟹肥分籍未容妨隐趣海鸥汀鹭对忘机
　　真上人
　　面璧观空度几春灵山法防更离羣定心不动池俱满标指无言月自分经叶昼闲落毳械空花晨静贮余薰金园晤赏人谁见万里残阳送碧云
　　赠昭长老
　　虎锡多年寄寳坊氍毺宴坐赤髭长鹄灯雪岭分千熖蒲馔鸡园积聚香定水昼寒销漏叶社池秋晩亚莲房何时拂席升麟殿尘毳微飘法座傍
　　送静照大师归余杭
　　旁行经叶振余埃社侣欣闻锡股囘林鸟入花迎拥裓江龙停浪送浮杯他年应共销香饭几夕飞谈辩刼灰渐次南征知有为化成今在故岩隈
　　再逢成上人
　　上都初见赤髭年竝在西州绛帐前【予识师于中山公座上】每与文殊同问疾不知灵运遽升天【师尝随中山公之上都及公捐馆师还上都】淮山永忆吟无社梁苑重来供有缘休问外堂诸弟子饿思周粟赋归田
　　送僧游越
　　越絶天长晓雾低若邪云树蔽春晖江龙浪稳迎杯度嵒虎蹊空避锡归晨饭聚香斋品洁夜盆沈漏睡魔稀玉珰谁望西来气五叶花开祖有衣
　　和赵南正溪上二首
　　年少青春苦惜春溪头风物更留君无花地展如茵草欲雨天垂似鹤云船近鹅儿频引颈水清鱼子忽分羣吟情饮量皆豪俊酒盏须斟一百分
　　一樽狂计即留春更把诗篇恼使君绕岸正摇千歩栁归山曽约万重云孤怀欲写情空感佳句相酬自不羣怯见杜潘无处避便知优劣此间分
　　腊后书所见
　　北斗边城春柄囘闰年飘縠占余灰鼓声催徧江南草驿路传残陇首梅寒日已高犹沆漭薄云无待故徘徊何郎素忆慙杯杓强欲乗闲拨冻醅
　　过郢中
　　紫宙星翻唾雾开据鞍追昔剰裴囘空闻曲里阳春老不见城西艇子来苦李成蹊谁驻葢行云无所自萦台江臯鱼鸟留连极枉被从军驿马催
　　只答天平厐相公
　　白玉堂中旧演纶赤帷裳底老班春攫煤自省非尝饭投杼徐知不杀人常恐虚名遭吓鼠宁防平路解摧轮由来辨谤须君宰収得江鱼未葬身
　　病兴见春物欣盛释然有临眺之意
　　东风掠野暂轻埃洒洒残寒伴落梅晓报谷莺朋友动暖将塞鴈弟兄囘骤生溪水迎人逺自喜林花索露开老罢何顔玩芳物试凭狂醉上春台
　　呉感勾归安簿
　　苑花聨醉七经春犹佩当年一防纶京邑风尘初倦客楚伧涂辙欲妨人信潮暮送呉艎稳公秋供箬酎醇江外何因凭尺素宕渠波恶损文鳞
　　送同年孙锡勾簿巢县
　　千牍公车与愿违郤怀黄绶去江楣中都食酪忧莼老要路编苫笑锦迟酒帜亭长离帟罢波花风稳暝帆移惊秋感别俱成恨瘦尽森森琼树枝
　　送胡宿同年主合淝簿
　　归路青袍杂防裳何言县枳滞鸾翔恨无旨酒邀枚叟愁聴斑骓送陆郎四剖楚萍资夕膳一弦淮月望春艎铃斋坐镇儒林丈密启行闻达上方
　　和遥见归舟
　　帆在天边客倚楼此时相望最离忧星槎路逺迷全影绣被香遥认半讴不见鲛盘休坠涕莫逢莲叶更障羞石城艇子知非是始信无愁果有愁
　　送同年张孝孙勾簿颍阴
　　雪序繁云掠苑囘行人此地一衔杯东西沟上歌流水南北枝头怨赠梅绵竹诵篇沈秘幄堵坡题字晦轻埃莫辞县枳淹鸾翮密启天官伫荐才
　　赴调
　　编政黄堂碧鹳衣逺飡周粟位犹卑人推东鲁坵园秀吏得西京法令师骊驾路长云拂葢鹄歌亭晓桂凝巵上书自荐时非晩囊牍三千正集帷
　　马上遇雨
　　万瓦凉声挫暑威轻风斜湿看茸题禁沟花咽先闻溜驰道沙平乆未泥拂水有纹飞燕下翻珠不定紫荷低城阴雾密千门掩更恐归骖五里迷
　　偶书
　　病骨岩岩怯早衰月枝三绕寄身危避风宁望鶢鶋享出卜频遭偻句欺【余尝询穷通于曰者皆不能中】烟槮蔽江怀隐伴雨苗頽垄负耕期开年几许他乡泪尽付穷途与素丝兄长莒公赴镇道出西苑作诗有长杨猎近寒熊吼太液歌余瑞鹄飞语警迈予辄拟作一篇
　　寳楼斜倚阙西天北转楼阴压素涟白雪乆残梁复道黄头闲【一作空】守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年













　　景文集巻十七
　　钦定四库全书
　　景文集巻十八
　　宋　宋祁　撰
　　七言律诗
　　和致政燕侍郎舟中寄晏尚书
　　异时仙阁对三休顿首辞荣动邃旒疏广故僚供祖帐鸱夷尽室付归舟谢堦生玉怀欢宴燕壁图山代远游新句渐高尘累少紫微岩曲要相求
　　答友人清明雨思
　　楚云朝暮蔽前峯佳节寻芳已半空三日薰炉沈蕙緑一星春火倂榆红文鳞对掷囘塘水贺燕交飞翠幕风怅忆沈斋题句罢碎英无响坠华桐
　　九日置酒
　　秋晩佳辰重物华高台复帐驻鸣笳邀欢任落风前帽促饮争吹酒上花溪态澄明初毕雨日防清澹不成霞白头太守眞愚甚满插茱萸望辟邪
　　中山立秋
　　峯云晓影破孱顔万里风生结早寒人在兜零烟外走岁从鶗鴂口中残槽花并滴添新酎笥月兼轮掩故纨白髪光阴诚可惜五年搔首望长安
　　二月十八日席上忆季长未还不同斯乐欲作诗寄之防使者来已有新章今牵连成篇拜呈上
　　烟压西郊雨压津满城歌吹为芳辰江形左右衣留带柳色高低麴与尘暖逼园花迎望密晓催林鸟每啼新知君贪拥光华节未有尊前共惜春
　　闰九月九日登髙有感
　　隔霜云叶绕天愁闰节重来续旧游赋客岂辞聊暇日楚人无奈賸悲秋寒萸实老犹薰佩晩菊香残不占瓯怅忆故园归信断渚鸿川鲤两悠悠
　　寄公序兄资政给事
　　再分铜虎滞侯藩别后兼闻素领繁契阔不成騑服马急难空贪脊令原壮心干镆年年钝世路风波衮衮翻缰鎻虚名应只尔早同私驾老丘樊
　　春宴行乐家园
　　园芿初亁小雨泥饮壶游屐况亲携身轻早蝶千囘舞技痒新禽百种啼乘暖草茵侵坐软畏风桃绶向林低阳晖自有留人意衔照高楼未遽西
　　病间答杂端厐淳之见寄
　　廓落弥旬故眼移居慙君粟养支离绫衾倦梦愁淹卧星鬓流年报早衰药剂祛繁催月杵茗腴供啜嗜春旗迷魂复干闻清唱不减巫阳筮些诗
　　眞定述事
　　莫嫌屯垒是边州试听河山说上游帐下文书三幕府【部署安抚二司幷府事】马前韡靺五诸侯【所管洺邢磁相赵五州兵为一路】王藩故社经除国侠窟余风解报仇四十年来民缓带使君何事不轻裘
　　博州骆太保
　　关榆秋舞折胶风坐啸边陴忆九重宴榭绿醅春沸蚁连营清角幕吟龙暮中镂管闲陈檄塞下兜零罢汉烽计日民谣諠魏阙褒功僊劄武泥封
　　春晓感别
　　楼外疎钟落晓河天涯感别思烟波三年客鲤传书远五丈星机得素多沟水东流劳想像峡灵西去隔嵯峨良辰自古难幷乐不独骊驹送客歌
　　有怀谢炳宗先辈
　　凄霜刮野转蓬干永忆江湖旅鬓残身有支离求病粟爵无公乘免旒冠柴车路迥骖驴蹇栗坞人稀澑鹊寒日暮浮云徧西北客心凄断向长安
　　有怀寄同舍
　　不为秋归人未归淮南又见叶丹时汉皇好少身今老楚客愁醒啜始醨夕栈长风惊代马晓天团露怨江蓠夫君去我犹千里万虑劳劳欲语谁
　　有怀宫保厐相公
　　木正乘春肯告劳并持防郁防神臯晓风递暖何妨细宿雨畱云未许高向密垂杨能碍箭鬭长芳草欲争袍东城胜具应撩治就趁寻花作宴醪
　　汉南州按行江涘以诗见寄
　　侧帽风轻过大堤水村骄马惜障泥前驱夹道旟开隼合宴传飱帐绕犀净练寒江供望阔赤萍圆日对吟低轻筒络绎传清唱知在春烟几曲溪
　　和丞相晨谒书所见
　　北阙天深报漏迟台鸾雍鹭共逶迤廷风细引趋班佩宫日遥烘簇仗旗侍史有香来洞案直郎无奏伏丹墀殊隣竞献朝正玉定是东风入律时
　　答天台梵才吉公寄茶幷长句
　　山中啼鸟报春归阴阆阳墟翠已滋初笋一枪知探候乱花三沸记烹时【陆氏烹茶每以三沸为法】佛天甘露流珍远帝辇仙浆待汲迟【上都惟乏嘉泉故茶味差减】饫罢翛然诵清句赤城霞外想幽期
　　贵溪周懿文寄遗建茶偶成长句代谢
　　茗箧缄香自武夷陆生家果最相宜烹怜昼鼎花浮粣采忆春山露满旗品絶未甘奴视酪啜清湏要玉为瓷茂陵渴肺消无几争奈还书苦思迟
　　春日出浣花溪
　　侧葢天长荡晓霏暖风才满使君旗水通江渚容鱼乐草徧山梁报雉时场雨灭尘盘马疾楼云碍曲进觞迟少陵宅畔吟声歇【杜子美宅在浣花溪上】柳碧梅青欲向谁
　　送贵溪尉周懿文先辈
　　几日铨符给诏程赐袍如草滞僚英大言久废三千奏倦曲难终一再行呉蟹沈波秋稻富海鱼藏穴夜潮平待君削牍登文石【梅□为南昌尉上书愿一登文石之陛】趣与渊云继颂声
　　题涟水军豹隐堂【并序】
　　今赵集贤概未荣之日尝处于此及登科始以今名榜其堂不五年集贤出守军政
　　当年斋榻豫章才自领骖驔五马囘庭下书筠多旧刻檐间贺燕是重来吟池墨久将成溜坐石星残欲徧苔郡阁从今传盛事更畱寒雾记嵒隈
　　寄献淮阳陈相公
　　翘才阁下旧宾游偶得鱼符拥使辀本自鑪锤依大冶敢言鎗脚是邻州频年废忘抛黄卷此地优闻养白头漫引双旌非敏政余波须仰富民侯
　　游白兆山寺
　　地枕层岑面势斜蔽亏原隰在烟霞璇题衒目三休阁寳树沿云四照花结社高风思惠远忘言眞理寄毗邪铜莲漏永螟风细不觉西陂转若华
　　寄令狐揆二首【揆入郢中余方客江夏】
　　楚山千叠隐南辕汉渚风樯箭浪翻流水东西俱怨别离亭长短共销魂歌翻白雪知难和注怯黄金故易昏玉骨更羸诗笔苦客裾犹欲曵何门
　　紫汉参横宿雾收烟江南渡怅夷犹梦中未省能知路天上何縁许寄愁岂有文鳞凭远客枉縁香杜怨芳洲遥知花艳惊郎目几曲新诗播郢楼
　　寄郭仲微
　　自君入佐张苍计直室深扃老氏关顾我偶陪螭陛立无人竝驾鹿车还【昔时在馆常与仲微竝辔归休今不复得】红牙干利资良画缥袠劳功积厚顔几日归休期一笑新醪浮白早黎殷
　　寄河东按察待制施正臣
　　幷门迢递驾朱轮紫槖宫毫晦隙尘几眼带移贪事国半生桐老苦伤春比来置酒觞何属自此惊秋髪恐新鼇署病夫期自代眼中徧忆未归人
　　寄郑天休【天休两赐手问防迫贱事不获修答】
　　翘车交辟滞东南盘蕙多年歇赐衫千日醉醒孤共酌一书开闭遂空函怨归定对王孙草无恙应随散骑帆倾听囊帷奏嘉颂清时宁忌绛侯谗
　　见寄
　　云梯叱马赋西征满嵗无功答盛明收得桑榆眞晩计倚为箕斗是空名瘢逄美玉终能治曲诉么弦久未平壮思虽衰犹得在一篇申甫为公成
　　次韵天平观文厐相公以久畱塞下见寄
　　昔驾轺封北防边已慙星鬓久凋年御炉香外抛晨谒刁斗声中废夜眠梁雪送残他日赋郭舟谁共此时仙思归未敢贻公念更办秋怀敌露蝉
　　邑外晩景
　　林梢规日透霞鲜滞穗累累徧大田豺口祭余开猎禁豚蹄祝罢得逄年云容不动寒埀地陂影无涯静合天一国似狂予独尔长吟饥腹伴残蝉
　　赠呉太傅二首
　　银频年滞使麾曲台犹掌一王仪四廵奏颂推严笔千牍程书入汉帷驷里飞觞酣玉液天街叠鼓候金羁前期侍从丹涂地秘殿螟风拂翠緌
　　月转觚棱玉树齐通宵归梦绕金闺柔桑密映秦楼骑温诏香怀汉署泥杀简载书传祖德怀金酌水赋新题丹枫七泽朝天路丈组埀腰繠佩低
　　送李芝还旧隠
　　章冠惯趁舞雩春属疾弥年素产贫旧隠郤招三径菊归装不受九街尘平时戏服欢为防日后迎蒲待裹轮天下书生皆皓首牛溪休访续经人
　　答戸部勾院王学士泊沧陵见寄
　　峭颿风罢到淮濒草草停桡一问津大小山前怀古地短长亭下未归人林姿暗淡吞霞尾浪叠光芒受月轮尚忆他年故俦在擘牋题作郢中春
　　送段秘丞同理金陵【自审刑赴相幕之辟】
　　赭丹濡笔狱无寃佐守初依鳯沼莲南土出藩申伯宠辟书为首嗣宗贤蟠龙运厌山围国燬角宵凉水际天哲辅定知三入相期君同赴渭滨畋
　　送张清臣学士省侍金陵
　　仙阁三休紫雾平金门试罢得蒸青同时第赋畱宸幄他日闻诗恋相庭逗箭夕流催桧楫赐花春豫忆云屏呉天此夜瞻台座并是荀家殳子星
　　送简殿丞赴阙
　　共治清淮北面州【夀阳虽曰淮南实治淮北下蔡】何言分袂怅夷犹君还南阙防龙下我驻东方千骑头未落林花延别醑无穷隄草伴行舟怀人愬月劳劳意自此相牵更倚楼
　　祗答提举观文丁右丞见寄
　　恳辞金殿得班春藁箧相从素濑滨坐阁仍题修史笔去乡犹是受经人浮云富贵心知厌淡水交游老更新三叹来章深意在肯容冠绶久生尘
　　病告作寄武平湖内翰
　　病拥绨袍雪领垂当关重叠报晨晖夷吾畏事将成吃蘧瑗增年转悟非宦路风波频岁剧【予十一年厯五州】故山薇蕨每春肥余生正似风前鹢慙负阳秋说退飞
　　九日宴射
　　佳节慿髙驻防旗亭髙雾罢转晨曦堋间羽集号猿后台外尘飞戏马时芳菊治疴争泛蘂丹萸辟恶徧传枝明年此防知何处醉玉頽山不用辞
　　孙集仙世领东海
　　云岊苍郁照城郛奕叶郷州拥使符画绣愈知今日贵子庭犹忆向时趋故新笥绶薰相续前后郊棠影不孤绛帐诸生今史氏炙青容补世家无
　　罗学士出守复拜承旨感而有赋
　　十八年前玷玉堂当时緑髪此苍苍伤禽纵奋愁疮重廏马虽还笑齿长薰罢山炉飘暗烬漱余铜椀冰寒浆须惭清切銮坡地不是吾人得性场
　　送荆湖北漕张职方
　　赐对云帘几刻畱东南公利入牙筹方船万粟浮江下封府三钱出地流驿路尘清迎弩密省台薰歇防衣愁不妨徧厯骚人国金橘丹枫互占秋
　　送殿院张奎漕京东
　　霜栢轻寒惊曙乌使台东道亚风旟人瞻御史乘骢贵钱续司农朽贯余睢苑千门聊按节齐官三服罢移书此行须信褒恩美新诏黄金饰佩余
　　渊宗郎中移利州路漕
　　列驺传哄避轺车天角横参帐饮余即日前驱催负弩几旬论报罢移书赐山故冶流钱外烧栈新邮转粟初使选愈华身尚远喜荣嗟滞两何如
　　初入蜀州阁道作
　　縁云栈脚转嵯峨使者重来叱驭过杜宇有寃啼夜月女萝凭鬼防山阿岩深树气埋苍雾峡窄江形束素波自问一春行役苦带环移眼奈衰何
　　早春出近郊
　　回望三条接上兰野霏山秀似堪餐冰翻断影回鱼暖云作轻阴借鴈寒即席缥清宜玉何人苏合费金丸风长麦浅如臯路雉子斑斑锦羽干
　　出次近郊
　　江练东南楚塞长野烟寒气共苍茫局辕班马思长道攫肉饥乌下夕阳旅舍樵苏劳后爨农家登苙远相望坐观民瘼无他画庭列貆鹑目觞
　　寄襄阳观徐师
　　日夕髙阳釂羽杯琳房岑寂外尘埃山庭桂老幽人住天陆星飜处士回珍树暝猿侵戸啸碧潭僊菊照牕开箕风动地云罗濶谁伴凌空御冦来
　　和季长学士绵汉道中作
　　一辔澄清暂按州郤因风景独夷犹残汉月驺前晓粉叠巴云葢外秋持节频年烦出使富民虚日待封侯省纡丽藻嗟行役正恐才多剩四愁
　　得扬州书
　　四郡连翩拥使旗多年不听汝南鸡宴开河朔千人帐书用黎阳一襆泥水曲箭波喧夜橹原田丝雨劝春犂可嗟未预元规论坐据胡牀送月低
　　送韩廷评婺州市征
　　去程烟草妬蓝袍越絶天文寳婺髙五两樵风船画鹢九秋犀烛鹭翻涛呉盐煮海通关赋陆槖收金析利毫仙酎油囊鲈鲙洁未妨余暇左持螯
　　杨备永嘉市征
　　汉祀坛边望画衣故人杯酒怨歌骊几枝北道梅传信一味南方桂补羸后两蒸青贻素叶旧塘生草继姸辞他年第颂归何处名应唐家十二时
　　只答相国厐公将至幷部马上邮寄
　　大斾前驱拂晋云寒天迎望静无氛幄中旧借留侯筯麾下今分邓禹军驰属櫜鞬随指顾卖残刀劔事耕耘据鞍抒思眞余力又占风骚第一勲
　　得杭州郑资政书
　　误抛荷槖别云裘天赐疎慵卧治州辕下已疲犹恋主道边宁死不为钩风波路恶惊危涕蓬葆年侵变黑头独喜故人恩契厚冷灰遗甑远相求
　　予既到郡有诏仍修唐书寄局中诸僚
　　一章通奏领州麾诏许残书得自随吾党成章眞小子官中了事是痴儿昏眸病入花争乱倦首搔余雪半垂所赖韦呉皆杰笔刘生当见汗青期【知几论史尝言埀白有期汗青无日】
　　云梦李使者
　　关征盘错带南州三见丹枫坠楚秋列侍百重围虎防酣歌丈八忆蛇矛草生宵梦传诗笔梅析春酲托使邮矍铄据鞍休自叹壁门初日待鸣驺
　　西征道中寄友人
　　赋就江毫一黯然柳衰犹足代征鞭鲛盘恨极无余涕鹍瑟悲多有剰弦斜日楚枫低候鴈早霜秦树送残蝉文章满腹眞何益深愧囊中赵壹钱
　　南亭独瞩【在景陵】
　　宇下雄风细细凉客眸凝絶此回肠络头骑过罗敷陌毕尾乌喧女子墙流水清浑迷别浦碧云高下送残阳怀人抚物愁何尽试借兰成万斛量
　　题罗江翠望亭兼简西游君子
　　暂解征鞍息使邮孤亭望断更夷犹山从劔北呈天险树徧巴西送客愁拂祍风和循幌入濯缨江好近人流凭君且作刚肠忆怀远思归易白头
　　自讼
　　史藁虽残得自随兵符未解定堪嗤淹留正似周南老戏剧何争灞上儿铅笔用多毛秃落鬓髯愁罢雪粉埀十年尚滞成书奏可验相如属思迟
　　有人多病卧遥帷误舍寒耕失故畦每畏宾朋嘲乘鴈宁教子弟爱家鸡淹中学废心都塞辕下鸣余耳更低自顾上恩无一报何顔岁晩望金闺
　　坐毡无客冻鸱愁谈树萧然两见秋执防不知身寂寞写书犹得罪风流官闲无日慙轩鹤机尽多年谢海鸥借问殿科能免否杜陵男子有耕畴
　　欲栖乌
　　湘竿风急未成栖御史台前见落晖桂冷欲依秦氏宿柳深先望白门归迎秋别恨塡银汉未夜啼声怨玉徽怅望西楼珪月满惜君犹更向南飞
　　早发途中
　　六幕星翻斗转车揽衣王粲更离家孤城随月三挝鼓碧树啼烟九子鵶独望残云愁霰雪暂闻长笛忆京华霞朝莫问离怀苦带眼愁多只有賖
　　喜雨
　　阴霞袭晓混层晖雨势连天泱泱垂泼火正投寒食日催耕并及杏花时波生客浦扬舲远润逼宵挝作掺迟把酒命宾聊一笑吾农喜罢及吾私








　　景文集巻十八
　　钦定四库全书
　　景文集巻十九
　　宋　宋祁　撰
　　五言长律
　　享庙禋郊诗【有表　案仁宗本纪事系庆歴四年十一月】
　　右臣昨以摄职奉常对相大赉自斋帏之出宿属纷雪之糅空盖百神来臻将受其职故九旻凝晦用显厥灵洎大辂启行隂云解駮辙无纤道有微津天日交华室家胥庆而又皇帝陛下虚次清庙尽孝思之恪彻褥上坛极尊奉之意六成备奏三献有仪寒飙戢吹朔气停凛美光充于四极喜气洽于万情此盖圣徳升闻灵鉴垂答黍稷之馨非至天人之际遂交臣亲觌善祥敢忘咏叹谨斋祓撰成享庙禋郊五言诗各一章一章八韵一章十韵干冒宸严无任省循荒斐战栗屏营之至谨随状通进以闻谨奏
　　享庙八韵
　　左庙崇清烈前郊赴享期瞻言七世室并荐一元祠乐变摐金备【祭日诏谕太庙备奏九成不令灭节】天行步玉迟香茅均奠鬯锦册不慙辞【今制竹册用锦妆标】有诏回宸辇他宫奉母仪衣冠对游月脂泽感平时俟献庭虚次【两庙各有小次日传宣行礼更不入小次】登歌拜受禧【饮福登歌乐作】大哉王者孝万叶焕烝彞
　　禋郊十韵
　　大驾峩千乘长涂过百防尘清属车地雪尽幔城天【先是己夘大雪至丙辰乘舆赴太庙云物开霁辛已赴郊宫则驰道淸润不尘不淖】步辇黎明降华灯艾夜燃升琮奠黄粹荐璧捧苍圆牲俎羣灵匝霞觞二祖聨【北郊太祖皇帝太宗皇帝升侑】上垓皆彻借【坛第一垓旧以绯褥接黄褥导至神位前有诏彻去以明尊奉】小次但虚褰【上立俟三献礼毕移时不御小次】不见纤萝动【是日四方澄静月明星灿寂无微风】惟闻杂佩旋回云终乐奏【诏令备曲故送神之乐尤舒迟和雅】熏月上柴烟【焰燎之时晓月已髙】日至方流庆崧呼即献年欲知厘事毕鸡赦出楼前
　　大礼庆成【并状　案仁宗本纪系寳元元年事时已隔景祐三年故云三歳一郊时也】
　　臣向缘法从祗觌庆仪自六飞之健行讫万灵之合享事皆如震官靡告劳瑞雨洒途而即收阳旭腾空而可爱士无瘅苦民溢欢讴此皆皇帝陛下明发有怀小心昭事馨香肆于霄极防巩格乎神心介福蕃厘交腾于百顺振声飞响洞接于九圗大眚惟新含生胥抃臣饮和云旧逢吉自多輙呻毕以考言均过箫而效响谨抒阳郊庆成五言诗一章十六韵干冒宸听无任震惶谨缮写随状上进以闻谨进
　　上帝怀明徳圆坛展盛仪南城七里路三歳一郊时豫动森华盖干行俪绛螭山河对旒冕辰象倚旍旗祢祏前增谧皇灵下告慈密都俄奠玉清庙徧尝粢田烛纷先置轩营肃左移礼行忘景晏恩厚觉寒迟紫宙天鸿洞賔柴燎陆离合祛聫祭秸妥侑判纯牺腏食千华炬陪祠万翠緌开天浮恊气亘海受洪厘爱日兼祥至随风与令驰羣心乐更始徽册贶颛辞尧舜文章焕渊云颂叹疲无阶効论报敢告日孜孜
　　孟冬驾狩近郊【并状　案仁宗本纪系庆歴五年十月事】
　　臣伏覩今月十七日幸杨村打围皇帝亲射麞兔甚多至未刻还宫者歳始孟冬驾云行狩除地近县先置迥场诏七萃以景从按六龙而行健皇帝陛下躬御武节俯从前禽两骖亟驰一发如破兽人给鲜之不暇君庖课获以旣盈幔省中休衢尊徧锡取不殚物姑荐宗庙之新民傒其来喜见羽旄之美入而振旅日未靡旃臣猥挈荷囊预从豹乘亲逢盛事难黙悴音谨撰成皇帝狩近郊诗一章五言二十韵缮写随状上进轻浼呈览伏用震惶
　　讲事当农隙于畋法健行百神奔汉跸万骑扈轩营彍弩先驱肃雕戈后队明云罗垂列岳虎落压裨瀛掠野毛羣萃搜林羽族并熊罴兆中见鵞鹳阵前程叠中星弧妙连飞月箭轻【皇帝亲射皆指禽命中】鴈穷书并坠尽窟兼平俊鹘交拳击寒鹰厉吻鸣舞骖均耳耳鋂犬鬭令令示祝仍开网招虞不用旌才闻大緌下己见获车盈行在移銮仗涂中集幔城夀觞称帝酒恩膳徧君羮雾日瞳昽暖霜原澶漫清长杨巻衰叶敦苇拉枯茎羽猎何烦讽车攻遂合赓宁专干豆荐要阅建章兵风入旂常影天含鼓吹声九街犹未晓尧屋己还衡
　　进幸南园观刈宿麦诗【有表　案仁宗本纪系天圣三年五月事】
　　臣某言伏以囿游神隩素谨于弄田霄极嘉生式登于首种震吾王羽旄之美竦彼都人士之观伏惟皇帝陛下惠利翔仁清明求治候驷星而训务谨鸟师之扈民万寳阜滋至和鼓舞直斗城之南辟严虎落之缭垣薰吹袭辰秀岐弥望京师奔告献状于屡丰宸跸健行宣风于一豫用荐新于寝庙差赐帛于农人薰为乐和塞乎穹壤臣幸逢嘉会窃缀芜音得于辕壤之余备乃瓜华之采呈览是渎陨越为忧臣某谨进诗随表称贺农扈方迎夏宫田首告秋嘉生拥瑶县蕃穗徧天麰肃雨津茎浃薰风猎頴浮登成告田畯省敛徯王游紫宙凝神暇丹书访道休天行九五健歳取十千求洪洞开金狄连蜷按玉虬尘清属车豹枪密羽林驺芝覆依丹旭旌门倚绿畴先驱防绵野后骑隘长楸涤圃初开地腰镰竞劝收田趋农帝耒塍错夏王沟褎栗攒周甸茨梁属舜眸籞长包圈虎箱重载星牛九扈开灵囿三辰驻防斿劳农差有赐置酒酌言酬鸣爵知年稔为鱼告梦优云雷一日泽钟鼓万人讴帝醉钧天阕仙归紫气留明馨资寝庙足食焕缇油
　　观太学释奠
　　乡盛菁莪选邦崇奠菜仪涓辰大昕鼓持节少牢祠粉衮瞻凝睟银袍豫摄齐芼羮纷涧沚郁齐泛尊彞璧水回寒影经槐随晓枝幸观三献罢共荷百朋时
　　大酺纪事十四韵【天禧二年】
　　太极登徽册鸿恩润庆圗三秋少皥月五日汉家酺硕惠东西曁高年左右趋云雷方沛泽酒食更成需慈宴周緜防宸嬉极上都风飞迎沛筑尊满列尧衢鼍伐渔阳鼓龙吟北里竽激波呈曼衍跳索戏都卢虎瑟修旃映鸱夷后乘俱瑞烟浮玉防灵旭射金铺篚帛侔王镐童冠盛舞雩歌忘齐国味辱免绛人涂紫宙纤罗廓层穹恊气敷万灵酣饫赐朝野正多娱
　　奉和御制后苑赏花诗【有状】
　　臣伏见今月二十五日召宰臣以下赴后苑赏花钓鱼侧闻降赐天什许羣臣属和荣幸之极二纪罕逢臣滥直北门于法当从而偶以移疾适在告中不得侍欢秘幄与百兽参舞帐恨三陌飞肉无阶谨率芜累次歌奉和圣制诗一章局情浅致无以称道盛德万分之一干凟呈览
　　诏跸回清籞宸旒驻紫烟矞云霏汉幄法曲度文弦猎翠雄风度凝香甲帐褰仙葩浮羽葆藻衞缛芝防式宴千钟酒迷魂七日天宸章纡寳思休咏掩楼船
　　代赋后苑赏花钓鱼
　　黄屋宸襟豫灵昆苑制雄钧天回帝所太液近唐中瑞旭摇卿霭丹葩杂绀丛王鱼多在藻君鹄镇迎弓式宴晞阳露徒歌属大风此时慈惠洽共乐夏渠丰
　　春豫凝苍陆天旋驻翠华黄图包汉制灵沼象周家风助千人唱神移万品花韶音清感凤驺节妙论豝宴露晞心藿需天滟酒霞侍臣均式燕羲驭重西斜
　　慈圣阁秋橙结实上召宗臣同观【案仁宗本纪系庆歴四年事】
　　昔预穰侯贡今移汉掖旁帝怜秋实茂天许本根强媚叶童童密幽花裛裛香苞垂列星纬味变九霞浆薰轸分风近仙盘饷露凉和羮并梅防连叶让芝房舜日晨烘雾尧云夕防霜不随江北化思助庙中尝卢橘非同种安榴肯并芳荣观耸麟族赋笔助荷囊
　　被召观三圣御书诗【有状　案仁宗本纪系天圣八年八月事】
　　臣今月九日防召赴迎阳门观三朝御书者天作上圣神付多能珍毫霏丽睿文森积星日列象云汉为章诏范后昆作成希寳皇帝陛下仰奉祖则钦怀宗轨列签分帙跋尾署年将秘禁中永冠缇籍何圗近列咸预荣观庆尚临顔物皆改色欢犹在臆歌不检言谨斋祓抒成诗一章凡六十字以伸感会尘昧聪览伏用震惶其诗谨随状上进以闻
　　列圣多能备俱留乙夜勤出圗天与画观迹帝成文露洒纷仙液鸾囘杂瑞羣毫均五色丽书对十行分玉轴罗新帙芝泥俨旧薰嗣皇尊世哲金匮冠攸闻
　　题承诏亭
　　地占高明适亭兼仁智居竹林兹置酒栗里近囘舆山对盘龙外涛观濯鹭余落霞霏迥宇升月浄凉疏园甃梧隂合牕风桂落徐嵒芳曼空迳野绿冒前除宴厦仍喧雀宾庖已餍鱼落成严诏下猿鹄怨轺车
　　车驾出猎和丁学士
　　九扈聊清野三驱比出畋紫云华盖上玉斗帝车前藻卫罗长薄星枪落晩防旗开龙对舞【新制黄龙旗以标行在】骖合鴈相聨鱼贯围中队风毛仗里天寒熊批怒掌饥鹘下苍拳困兽开仁网良禽献庙鲜【上射中禽即先荐太庙】赐庖飞骑促劳饮釂烽传歴览黄图逈裴回翠防旋迩臣将盛美吉日继王篇
　　纪圣诗
　　沙麓披祥牒金刀袭裔昆嫔虞冠妫汭生子首姜嫄自昔仪椒壸乘时正翟轩袆褕躬象服黄老好名言慈防天同广柔风律并暄露光流月姊秘纬应星鼋嗣统开横兆遵遗奉夀原爱亲周道始加太汉仪尊参务丝言慎临朝玉色温从容携日月指顾靖乾坤尽散脂田邑亲缲茧舍盆纪功彤管史贻训濯龙门寳稼兴东户佳兵戢左鞬万灵翔气辨五始匝春元夜陨西方神清积石源良时标歴凤延祝动廷鸳缫玉虹光射丝嚢露采翻斋科蘂珠馆供会佛家园荐夀超千刧同寅望九阍南风来助曲北斗下临罇瑞鉴红摇旭香罂碧袅昬钦承子道至奉养母仪敦雉翣横霏雾仙盘滟瑞暾紫云囘幄影银蒜动钩痕我有吹笙宴朝均湛露恩伻圗迈明辟杂霸掩曽孙束帛霑羣后张旜答树惇思贤君子荇循法大夫防賮贝南浮海邦图北际鲲此时归寳算仙石奉绵存
　　九日侍宴大清楼
　　荐九标佳节中天驻翠舆晨光清复道秋色徧储胥畦稻霜成后宫橙露饱初省收行歩玉拜赐俨华裾【皇帝临视刈稻宣许从臣同观又令观橙讫并赐橙稻新米】曼衍来长乐鸱夷下属车帝韶仪瑞鶠王藻跃恩鱼霁雾供披拂凉风助扫除高杨穿叶外仙菊泛花余寒入弓声厉欢留酒算徐神池原不浪温树未曽疎帝眷凭秋稼臣心仰夏渠承平将乐事并入史臣书
　　十日宴江渎亭
　　节去欢犹在賔来赏更延悠扬初短日凄乍寒天霁沼元非涨秋花自少姸蚁留新献酎蕙续不残烟戏鰋衡余藻游龟避折莲流芳真可惜从此遂凋年
　　尹学士自濠梁移倅秦州
　　于役三年逺论兵两鬓斑不辞征戍苦要作破羌还楯墨应圜熟兠烽报永闲浮舠背淮服盘马入秦闗遂阁雠书笔仍余聚米山忆君他夕恨遥向陇云间
　　初除直讲献内阁冯学士孙侍郎
　　圆海崇遗教中陵育茂材雾从仙市合风向舞雩来寳篆侔东壁儒篇访曲台泮芹参上俎燕篲拥轻埃鼓箧华冠聚丘山缥帙开虫形浮墨沼防耳绽经槐有客缘承乏无庸愧滥陪难重汉家席易鲁门杯学困青箱广书愁皓首催空尘慱士议不称洛阳才高阁连云景层城枕斗魁惟应仲尼冶未惜铸顔回
　　和石学士直舍晨兴
　　高阁休残暝层梁逼早暾芳风万年树残月九重阍枕歇渊鱼梦裘贪睡貉温星杓压城角天汉落河源肃唱千庐寂传闻万户喧烟浮紫藜观春着翠梧园有客方岑寂防书滞讨论新年居右席此地到西昆砚泻含毫滴刀余削杮痕谈高白马度颂罢碧鸡翻幸接雌黄几同欢清白樽【古乐府有清白各异樽】不因窥丽句谁刮翳瞳昏
　　再到国子监感昔有怀
　　十载虞庠路依然目所存高槐记经市秋水识桥门迥阁珍图秘长廊审像昏旧徒皆突弁故友即尘根【与予同直讲者公孙觉王琪皆已沦谢】昔在衣成缁今还禄有轩范云身寖老【云表有太学老慱士之语】何术谢君恩
　　上元观灯纪事
　　泛膏闻旧典秉烛嗣芳辰霞破初迎月林寒即让春钧天移帝乐北斗下城闉匝地沈香燎浮空罗袜尘并珂驰寳铰分幰骛雕轮忽去腾夷路还来竞要津酒胡矜酎美梅额衒籹新谁见甘泉畤昬祠遂至晨
　　玉堂北栏丛竹
　　玉署凝严处朱栏封殖恩其谁赏高节祗自保孤根密干青杠矗危梢翠纛翻故林兹地隔新实几时防细籁供风枕斜隂叠月轩雀惊冲叶堕蝉静抱枝喧戴氏当年谱梁王自古园对容金马客深在玉堂门本以萧萧擢还由冉冉存烟能留暝色粉解记春痕拾箨题吟墨披丛爽醉魂爱君同省树不敢为人言
　　九日
　　帝京防福近相国偃藩初瓮熟中斋酒防鲜上客鱼髙怀日萧散外物乆驱除犀首无妨饮宣尼或饭疏林凋疑野濶荷罢似池虚此乐凭谁辨须烦藻思余
　　会圣宫
　　寳地披重岫环宫庇万榱人瞻鼎湖驾天防玉箫祠列圣聨絺衮千官拥翠緌隂森殿中伞防羽林旗白日窥晨幌明河宿曙帷露盘金突兀甲帐绣葳蕤驯象春耕外游冠月出时洛湍萦禁籞嵩岳倚罘罳早晏严薰燎春秋达信辞樽醅绿叶桂斋馔紫房芝壁带华灯错银牀露绠埀奇葩万品秀珍木五衢滋碧柱峩翔凤璇珰舞暗螭园金布为地【次东有景云禅院】泉玉潄成池【宫西卽冯家溪】刼石聊容拂仙花自不萎楼含太虚近钟到下方迟赐服乡三老歌风沛小儿奉承纷有次过谒俨多仪此路真姑射前峯即具茨何当纡诏跸原庙慰时思
　　和道卿舍人承祀出郊过西苑马上有作
　　西郊一超忽祠节暂踟蹰天迥欹临野河长侧贯都飞亷披苑路南斗抱城隅填堑时休猎栖粮户免租虎归仍习圈凤下稍依梧池岸斜聨籞宫楹上集胡慎斋虽有属胜践未云孤雾里过仙市轮边认佛图柽杨闲对偃鸧鸹静相呼牧罢林将暝樵归径自纡有怀摛镂管何苦促骊驹壮思飘然发知君顔谢徒
　　三月二十一日集海云鸿庆院
　　地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙谿杂环佩怪蔓走龙蛇供【去声】坐僧飞鉢香园客戏沙吾游真草草深意负青霞
　　喜同朱舅秀才小饮
　　隐几剧端忧良辰喜啸俦掞天鹦鹉笔换酒鹔鹴裘谈麈真同色宾壶喜顺投雪云低北户棊墅接西州露叶燕兰老霜津邓橘秋二豪休作颂五白自成牟平日欣交吕前期即召邹雕觞莫辞醉沟水易分流
　　将东归留别杨宗礼十韵
　　清白旧家声论交得宁馨摛华吐凤赋闻礼堕鳣庭潘夏叨连璧荀陈更聚星胶投思固漆渭浊许过泾合坐怀妍唱分诗写素屏情深方柏悦性懒自榆瞑短羽偏惊月覉游剧泛萍北梁催税鞅南郡阻繙经晓色三竿日离歌十里亭期君促西上相遇在神坰
　　汉州房公湖
　　丞相于藩日疏湖讼阁西疑从济川地写出钓璜溪流浅初无浪源清不贮泥月为宵幌烛云作曙楼梯碍马汀篁密萦船浦蔓低人亡桃李在脉脉尚成蹊
　　得故人杨备书
　　款款南云信相存安穏不比年常属疾兹地幸为州浩荡亲知隔奔腾日月遒暴公初有刺孙叔竟无谋墨白蝇间变嫌疑李下求侧身忘夙夜回首得沉浮士节何尝屈君恩叵计酬洴封共龟手知罪一春秋言命由来罕逢辞敢辩廋纷吾常用拙焉往不离忧重诅劳三物扬芬避十莸虚落惊鴈真月喘疲牛谷口输谁隐周南愧自留尫残千骑长形胜二山流寡术驱秦盗弥旬录楚囚巫风那肯化祠鼓讵曽休安敢龚黄最真堪赵魏优阔然宣布曲直尔畔牢愁今子身东望思同智北游摅怀弄杯杓对帙理坟丘眷眷余青眼萧萧共白头姑萦裘与葛随度腊和膢满栎人宁顾遗簪上或收狂言非所恧君乃惠施俦
　　内阁孙侍郎生辰纪徳
　　凤琯凝姑律奎钩诞佐臣祥标六蓬矢家盛十朱轮变道齐成鲁端朝甫及申禁中朝夕诲帝右老成人徧读兰圗字多陪豹尾尘桓荣师自许石建谨无伦振鹭飞逾洁缁衣乆更新铸贤今是冶播物晩为钧胡广潭留菊防庄树有椿奉公为夀祷山立辅昌辰
　　郭仲微见过问疾
　　薄宦真何补居然滞拙艰无心图作佛【予素不喜浮屠常以此箴诮世人】有疾愿藏山臂率愁肌减毛惊暮领斑未能吴客问谁恨越人弯学倦书刀废呼慵愽雉闲宁慙局辕下为耻醉墦间直道胡论枉空言分合删苍蝇徒扰扰狂猘自防防上客迂飞盖穷阎问闭关余光照徒壁高辨破连环感激排非圣栖迟触怒顽十年休赋蜀二始欲睎顔【予屡乞郡守而未遂】昔有弹冠进今将襆被还春休晴絮白日入暝霞殷旧产平台侧新田颖水湾【予近有田数顷在阳翟即颖水之阳】吾游如不遂岩樾试重攀
　　和晏相公九日郡筵
　　令序凝秋籥欢游驻使轩行觞酒筹密踏节舞韡翻橊熟丹房解萸香紫粒防风头猎轻惨日脚送斜暄镂管新篇逸【转运学士即席赋诗】吹花旧俗存请为丞相夀长乆庆调元【魏文帝书称九月九日俗嘉其名以为宜于长乆】
　　早夏集公会亭饯金华道卿内翰守澶渊得符字
　　早夏乘休沐离襟属饯壶欣同佩荷橐恨及唱骊驹感恋陪云筑【道卿留预乾元上夀乃行】翻飞别帝梧腾装照鱼服行帐绕犀株慙去班中诏宁容滞左符惟应九里润防福在京都
　　景文集巻十九
　　钦定四库全书
　　景文集巻二十
　　宋　宋祁　撰
　　五言长律
　　鹿鸣筵饯诸秀才赴举
　　令日真良宴欢持鸣鹿杯初飞祢衡表共识子虚才龙沼云鳞动鹏溟浪翅开危言切晁董秘思属邹枚经市腾装早封轺续食催应须戒驱弩翘待驷车囘
　　送承制刘兼济知原州
　　假节分州郡抡才出将门还提射声旅【上以禁卒千人为君帐下】幷破防羌屯【君兼泾原路都监】尺诏方临遣新书得细论旃酋陪猎帐戍校接欢罇后伍鞬櫜密前驱鼓吹喧陇笳梅落怨边阵月残奔赤白犹传警先零久负恩行期雪家耻三防奏天阍
　　早春雨中因呈邑大夫
　　瑞澍霑春陆肤云压暝台霰寒休杂下风好即东来远岫吞将尽阴霞照暂开徧滋畦下麦并湿陇头梅洒罶南鱼跃漂芦北鴈哀蓬干钓师卧疨冷牧驺囘天发千骁电人同百里雷我私欣遂及颂扈九农催
　　送范希文
　　日夕朋簪远空成咄咄嗟危言犹在口飞语已磨牙室救鸱鸮毁庭喧獬豸邪青蒲空顿首白简遂为瑕身厯千金险头经一夕华便应过楚泽何异向长沙蒉土障河拙园葵望日賖尽焚温室草尚得使君车胜壤堪怀古扁舟复载家此时能痛饮努力咏余霞
　　喜有秋
　　顺气緜区广嘉生告稔初人惊万箱入天赐九年储絶塞元休马吾农先梦鱼牛应卖刀后酒是乞浆余祀续田神鼓邮喧粟尉车是年名大有敢告史臣书
　　荷花
　　别岸香风起横塘夕雾开歌须静婉至步忆贵妃来折藕冰丝剰翻荷孔葢囘曽经佛图咒解厌栢梁灾盛时开为幕骚人借作媒谢才方丽句卓寡比愁腮有薏縁谁苦名莲固自猜簪形侵寳防烛柄近官煤游羡巢密防防漏叶催使君迷已乆落晩且徘徊
　　早济江步
　　南浦招招子中途靡靡心归舟一叶小秋水两厓深露鹤凄仍防风蜩细欲沈桂华翻落月榆影送横参壮志兼时晩劳愁已日侵霜摧过江枳钟避风禽薄宦真蓬累归期问藁砧惟余摇落意天防共登临
　　庞秘校掾九江兼归汝南迎侍
　　长停愁不浅征袂拂残梅潘御家园近毛欣府檄来晨羞鱼尾洁春溜鸭头催拄颊谈无对参卿掾有才城隅山叠映楼户月开廨树藏环感因君寄九回【先君昔掾九江予与伯氏皆生于廨舍旧老今犹识之】
　　送次饶赵职方罢成德军通判还朝
　　倅乘淹荣序封轺促觐期文章二台妙昆弟五常眉树隐征邮密花留祖葢迟秋毫供握处春草见归时书笏人思对垂櫜客怆离羡君如彩鳯先集翠梧枝
　　泌阳王介夫
　　上笏兰台彦能文江汉灵贪持御史劾不顾大夫醒诋毁真销骨嫌疑畏杀青投冠集乌署解绂堕鸢溟毛脱荷囊笔尘昬寳带钉书空宁咄咄避弋更校尉贪防酿临川集贝经光华覆盆日哆侈谮人星生计依江芷年芳老砌蓂无人举幡救挥涕望眀庭
　　还都有感
　　去国已十载召还今见收初无颍川最真添茂陵求物色多新识寒温减旧游宫毫与尘晦省树向人秋奏乏三千敏恩难万一酬重防紫荷橐郤侍翠云裘建礼文书少汤官饼饵优屏营趋虎殿子细认奎钩晩节诚知止吾生况若浮身来虽魏阙病免合沧州浅醉贻樽耻衰容作鉴羞归年非鴈后破月是刀头依圣谗方弭逃阴景自休乞骸从此近终计反林丘
　　歳周移书课版
　　汉史传循吏唐家秩省郎海禽惊庙乐池鹜费君梁巾秃聊蓬首帷闲即偃牀案杯过永昼寺鼓报残阳束帙云签冷窥园李树僵后车常击毂猥酒不空肠未易矜刀笔徒烦裹服章嵗周无吏最天极正包荒
　　舅氏自寿阳由京师归安陆
　　道旧欣来驾销魂遽远离颠毛同白日【舅虽大予一纪然予今已白头】俗眼暂青时客饭稽留数【古诗趣令办粗饭慎勿使稽留】斋醪酩酊迟风波须畏险老大共余悲楚莽先春动梁云向雪垂还家存别墅他防防围棊
　　仲微相过把酒有感
　　故人当止酒今夕喜御杯事与朱顔改年将素领来鹿车君偃蹇鹤禄我裴回防史余三防为郎愧一台洛吟真可效伧赋乆成咍平日雩风瑟尘襓为试开
　　送枢直梅学士守并州
　　素领登朝旧黄枢逓直新还持汉家节坐福晋墟民斾羽凌霜暁袍花犯雪春连云祖坛幄隘道舞骖尘檄楯边书息羮羊府宴均唐诗存雅俗亥字访遗人縁饰资良守都俞重老臣莫为期月调行此冠华绅
　　上春晦日到西湖呈转运叔文学士
　　春徧西湖上湖漪緑胜醅惊鱼迎濑跃鬭鸭拥波来栁已缘烟重花仍赴暖开侧汀烟媚篠卧石水衔苔岸转横杠度川穷饮舫回暗浮虫聿役闲立鹭毰毸野畔平如界林蹊润不埃光浮好云日影倒静楼台山色乗晴露霞容着暝催浚行凡几曲恨乏昔人才
　　硖石乘舟晩归
　　晩棹乘余兴平川不驶流山来疑逼岸林度省移洲郭迥花仍绕嵒寒桂自留鼓声风处叠颿影浪间浮候吏縁溪彴迎旗骇浦鸥向时天际远还有望归不
　　中秋望夕不见月
　　异时凉月好常尔惜严更此夜浮云恶胡然溷太清心孤王粲牍案对景山鎗海蚌犹能满城乌更不惊裴囘循北牖黯淡倚西楹蛩杼逢时急釭花得闇眀桂高应自秀蟾远太无情坐想瑶轮转孤怀怅未平
　　清明值雨
　　有渰兴芳序余寒暗惨凄远山沈向尽杂树望先迷天濶都成暝云昏本自低漂灰禁余火浮枣祓残溪槛篠风争亚汀鳬夜不栖篷声攒钓渚蓑滴拥烟畦积润侵重构长严压晓鼙游人盘马路独漉逐春泥
　　瑞荷同榦
　　恊气凝清籞嘉祥擢钿荷共茄含瑞液分蒂葢文波鱼戏浮香并游得地多房芝助连叶宫树让交柯柄合千丝剰盘差五两过正须裁紫橐囘入从臣歌
　　愁吟
　　夜雨平阶滴寒灯照幔孤未生灵运草先据惠施梧千里徒伤目三年欲变儒囘肠啼络纬远恨送襜褕怨曲传繁瑟悲歌鈌唾壶此中如借问掩鼻愿操觚
　　偶书
　　远作分符守犹为持槖官易漂非待喣自栗不须寒髪变他年素心余即日丹过门休肮脏逢路定汍澜忌刻殊忠告蘧施足面谩直缘蜚语入正恨饮章难坠后仍加石惊初更避丸谗箕元有舌伪玉向无瘢任防终倾藿虽憎亦佩兰陇云平莽莽林露夜团团且欲排孤愤还应覔暂欢两岐行处帢五饯食时盘地善人差逸天高网寖寛恋轩嗟弃马巢阁羡归鸾楚嶂横朝塞淮波潄夕滩空将西望眼随日到长安
　　栁佐干德尉
　　涂防森璋罢唐铨结绶初家声兰倚玉祖德鹳衘鱼周粟思馨膳京尘惜裾垂腰青采绶薰帙翠芸书鹤怨空山帐鸡栖外舍车日期优政洽公啓达储胥
　　怀古眺望
　　城闉聊属眺千古恨悠悠夏享空台毁韩亡故社留庙祠旌颍鳯溪水识巢牛春色依林动晨烟傍戍浮疨驺闲自集田鹤呌相求町篠沿緑密川葭靃靡柔栎墟迷郑鄙騩路隔轩游感昔如吾辈曽经几斛愁
　　海棠
　　西域流根远中都属赏偏初无可竝色竟不许胜妍薄暝霞烘烂平明露濯鲜长衾绣作地密帐锦为天【吴人语帟覆为帐天】浅影才欹槛横柯欲照筵愁心随落处醉眼着繁边的的夸籹靓番番恃笑嫣何尝见兰媚要是掩樱然艳足非他誉香轻且近传所嗟名后出遗载楚臣篇
　　滁州赵学士重脩怀嵩楼
　　丞相怀崧罢因之名郡楼使君嗟乆废华栋郁重脩人世兴衰换山川处所留落成今日宴感旧向来愁西北天根远东南地脉浮云生兰叶橑月近蒜条钩树杂猿呼暝风长鴈送秋此时如极目归思恐难收
　　开元寺塔偶成题十韵
　　集福仁祠旧雄成寳塔新经营一甲子【自至道乙未经始至至和歳乙未告成】高下几由旬屹立通无碍支持固有神云妨垂处翼月碍过时轮顶日珠先现绦风铎自振沙分千界远花防四天春亿载如如地三休上上人堆螺俯常碣缭带视河津陶甓勤争运园金施未贫谁纡简栖笔为我志琳珉
　　季春八日喜雨答李都官
　　夜魄离星舍春膏浃大田乍迷榆塞树徐暗栁营天沼滴银波荡阶鸣玉绠聨余萌催离土残魃趣沈渊迥湿来莺外斜寒去鴈边莓莓滋野秀纂纂濯花妍戴响饶农笠眠声羡钓船罅云时露日迷岫旋埋烟酌酒聊相劳斯仓竚有年劳君歌闵雨予志谢先贤
　　赋得败荷
　　为结秋荷恨因来沟水西鱼惊一葢缺落半巢低细暗婵娟渚香干防窣隄茎枯萦茧绪盘侧漏鲛啼自此空瑶席他年问浊泥那堪塘上雨防防共凄迷
　　小荷
　　濯雨拳红展擎烟侧钿微才胜汉臣橐未办楚人衣矗矗闲攒沼差差静隐矶游防灵蔡重戏怯孺鱼肥茎弱从风靡珠成恐浪挥文鸳不肯去始得蔽斜晖
　　马上逢雪
　　马上逢飞雪都城触望新天如不拟暝树欲成春霰急初鸣瓦涂轻自压尘洒逵先映璐飘阙欲藏银宛转呈歌丽裴回逼舞真防盐拂波乱飞荚防星匀密影俄飞葢干花防钿轮无烦湿潘鬓今是二毛人
　　南方未腊梅花已开北土虽春未有秀者因怀昔时赏玩成忆梅咏
　　江南寒意薄未腊见梅芳为有轻盈态都无浅俗香【香方云甲煎浅俗】倚风斜夕脸呵雪噤晨籹刀尺慿鲛杼比邻托粉墙高枝笼远驿侧影照回塘旷望黄昏月嫶妍半夜霜一身来上国三载别炎方不见南枝早方惊北道长当时犹引领此际故回肠涙尽羌人笛魂销越使乡危楼难极目恨酒怯盈觞未到卢家第终虚白玉堂
　　李少傅逸老亭
　　逸驾欢迎养飞轩适所宜营菟兹寓老趋鲤即闻诗地胜心逾放人闲趣自竒嵩云来冒栋荥溜下通池静偶惟黄巻僊谣杂紫芝牕风伴披衽檐月对支頥相笔留齐榜邦侯庆寿巵美哉翚棘咏兼记挂冠时
　　答朱彭州惠茶长句
　　芳茗标图旧灵芽荐味新摘侵云崦晓收尽露腴春焙暖烘苍爪罗香弄缥尘铛浮汤目徧瓯涨乳花匀和【去声】要琼为屑烹须月取津饮萸闻药录【本草茗以茱萸饮佳】奴酪笑伧人雪沫清吟肺氷甆爽醉唇嗅香殊太觕瘠气定非真【唐陆鸿渐云嚼味嗅香非别也又母丘景言茶瘠气侵精此语非是】坐忆丹邱伴堂思陆纳宾由来撤腻鼎讵合燎劳薪得句班条暇分甘捉麈晨二珍同一饷嘉惠愧良隣
　　答朱彭州喜雪
　　雪集先何所天彭闗内州云澌结河汉风砾洒林邱晃三霄接缤纷一气浮光逢晨睍薄花得冥寒稠拂树琼争动萦墙粉暂留缩毛惊莋马埋目惮呉牛客至兰矜曲仙归鹤拥裘盐边混熬素玉处乱方流并响鸣岩竹分滋浃垄麰印沙鸿鴈喜蔽叶鹧鸪愁防福沾余润称觞隔竝游锦官才涷雨赓和负妍讴
　　访李生别墅
　　风物澹萧辰陵阿访隐沦野杠裁度马溪路劣生尘认菊知陶宅观禾识鲁囷林臯偏乐我鱼鸟似留人山霁羣妍露林虚众籁新长沮亟相语非敢问迷津
　　书怀寄郭正
　　侨籍依三辅愁颠徧二毛星灰对遒尽泪巻掩劬劳并叹丝兼路都捐笔与刀思旌初不定离绪仅堪缲丑是流离子材真朴遫曹未成虞弁进旋似郭竽逃邑聚巑岏合都城郁律高惟余人意恋恋剧绨袍
　　萤
　　腐化何微孤光只自求单飞一金跃羣防数星流废苑苍茫夜离宫窈窕秋戍埤同烬落客幔共灯愁明灭风前乱裴回叶处留人问厌白鸟不为尽余羞
　　和梅侍读给事秋雪
　　朔气迎秋晏因成糅雪飘园賔惊早赋郢曲爱新调杂霰鸣寒萚纷花混晩苕光含阙边鳯温借省中貂缟顷才供望盐波已屡销今年属清思旻防共寥寥
　　春前二日获雪
　　佳雪春前降层阴腊外留日昏霏霰集风定舞花稠浩气皑皑徧繁光衮衮流洒林初乱坞拂瓦暗平沟洞矗三云伏山迎万玉侯客车羊作驾仙氅鹤供裘只有歌堪和都无色可侔险堆怜傍砌斜湿爱侵帱面旋成迟落缤纷不顿休粉塘连北渚缟顷接西畴兴往惟思戴賔来但忆邹絮痕侵栁动盐影着波浮宿莽攒瑶草长隄卧素虬正缘先毕雨倂欲润天麰应祷驱民癠呈祥溢里讴长人防帝力欢酌任言醻
　　小雪
　　低云淡河界零霰集天涯树乱三眠絮丛迷五出花舞风都拟重入隙故成斜密瓦平将半前山暝欲遮渐堪迷净练并欲误疏麻粉出房陵水盐飞海岸沙舟来戴逵宅客过李王家此日长安酒旗高未易赊
　　感怀
　　天与疎慵地人无荣进心死灰差免溺弃杖即成林主诺固多暇避贤怀所钦难邀颍川鳯敢望汉台金倚酒狂虽在荷蓑歳已侵恭闻容考绩縁此未投簮
　　新笋成竹
　　雨町犀株突阳臯锦槊攒窍均轩世律皮解汉廷冠冉冉生能直萧萧意自寒翠云舒作叶碧血染为竿梢弱烟方定筠浮粉未干抛隂照流水迸节犯朱栏防待翔鹓集非縁戏马残林间谁共赏坐想七贤欢






　　景文集巻二十
　　钦定四库全书
　　景文集巻二十一
　　宋　宋祁　撰
　　五言长律
　　送马军范太尉【恪】
　　平狄方开府镌羌旧著名【君于陜西战功最多】新提建章骑入领羽林兵赐槖千金重留车两印荣已封头尚黑休战髀还生大斾前驱影鸣铙后队声軷坛胜算爵客饭饫侯鲭山背迷榆塞云披认蓟城介圭朝汉幄扣仗侍轩营怅别疎华恨勤归杕杜情君看画像处麟阁近西清
　　喜连君锡过郡
　　稍稍客引去依依君见过胡为困重趼正欲问无他【古者他为人患每相见问无他否】甑黍惊方熟犀谈省旧讹感余秖惝怳衰罢有蹉跎直取忧襟解聊从醉弁俄缓行清白酒随意短长歌臯壤星霜宴缨瓖尘垢多且应留从仆同赏二山阿
　　送闻大夫游西天
　　五竺能仁里重游路不迷诏辞丹鳯北身到白龙西野净榴花早林暄贝叶齐暮云程次濶斜月笠前低燕岭长衔雾金河不贮泥梵王分供食戍校接征鼙窣堵方増饰祗园得徧跻无容带归锡秦跸待新题
　　览中丞尚书谯陈二郡新诗
　　自顷辞台路陪京拥使珂遗音追正始新韵徧中和赠答刘公数登临叔子多肠回初有感耳热遂成歌惊梦春塘草欢顔雪席拍残吴子夜唱杀楚阳阿胜气笼云沆清懐贮月波无妨烁顔谢莫独与羊何谯里鸣驺入陈郊露冕过二邦留雅咏棠树共婆娑
　　感事寄子明中丞
　　乆玷三云从仍叨千石荣羸躯付多病怯计防无成出守非严助何年召郤萌风摧向阳藿霜变度江橙画阁勤聴讼春畴力劝耕遂慙循吏术姑促县官征害马直宜去劳鱼实恐赪人心乆忘战朝议近论兵戍锁闗南数边烽陇右明将机犹嚄唶贼胆尚纵横説士争操牍【阙下献方略者盖千计】谋臣屈请缨已闻疲转粟安得但婴城且许和戎利重寻挠酒盟安危系公等指授尽时英幸有千金募须容八阵精待衰曹刿鼓长揖亚夫营刷愤宜修德时巡况作京【诏以大名府为北京】矢方射嶓冢力欲斩长鲸宪祗言常屡王涂日以清悉心前席重直佞指人惊仗下霜余凛班囘佩倚鸣早调黄铉鼎催献恶枭羮顾我罹飞语于兹类倒行鬼神慙贾谊唇舌避君卿直道今寥落狂辞先猥并椎如莫邪钝伥若小冠盲秦俗矜车甲周诗赋斾旌防当濡橐笔企咏二边平
　　寄题外门亭园
　　外家真大隐亭圃枕城闉谈树能留客飞鸥不畏人白云仙岭曙脩竹褉堂春溪远寻难尽林幽趣旋新爱山仍作屐裁縠便为巾僧赴禺中饭樵归落照邻宅成翻忝相里旧况依仁千骑过从数连章刻翠珉
　　喜刁从事见过
　　穷阎乆藏疾有客独回轮密契瞻松茂羁懐慰蓼辛犹龙八才子【君家昆仲皆当时之誉】嗅雉一畸人藜藋仍开迳樵苏赖庶贫吾僚青眼旧今世白头新尚倚王阳仕终弹屋帻尘
　　杨都官知随阳【君自蜀守为计倅旣而出郡】
　　栈道回忠驭牢盆干计赀文书三署草兄弟五常眉遽尔分符竹欣然捧诏芝疾驱闗外传奉引汉东旗夕月同离恨春膏徧我私他年五君咏应记阮咸麾
　　和厐丞相
　　顾我支离甚惟公念不才朱顔为列郡白髪入中台阁道通天禄宫门拂斗魁论班元后郑作赋或延枚病肘垂杨老危心一橹摧根愁江北变叶喜洛阳来自昔边州重当年蜀驭催烧烽看朔漠扪井歴崔嵬粗可繙前史何能调禁财流光成浩荡孤宦易嫌猜曲外悲弦剰机头谤锦开无功慙远志有吏笑然灰左辖真虚忝仙曹复滥陪门鶋愁转轩鹤老毰毸倾否知攸往成章恧所裁贾生空问卜楚客但劳媒特召依明主生还揖上台缇油观册府巾履记翘材长跪懐人句徐传道旧杯今兹宣父冶终得铸顔囘
　　送常熟尉钱访
　　隽誉高乡品仙姿并国游新恩绀纶绶遗社酎金侯赋阁诸伧笔尘缁倦客裘平明催櫂鹢几信侯潮防下豉莼萦箸持螯酒溢瓯江南三月草为子剩离忧
　　寄王崇【君年三十余叶官隐居商山】
　　筑室占层峯高眠商岭东鉢薰诸佛饭牕占上皇风饵桂将成父搴芝固有童惊猿参唳鹤伸鸟杂经熊客有希何防人多拜德公春云不持寄谁欲问山中
　　咏史
　　古有容容福人讥龊龊员生能巧作奏死戒直如欲重高门地非论媚灶天诗书大儒冢丝竹后堂旃东阁翻刍马西园窃富钱道谋谁执咎户选不因贤朱鼓成妖日羌鹖【原注音芬案宋文鉴作雏非是】入贺年须防反室诏终取阖门怜异日谗成锦先时黙似蝉空贻后人叹流涕掩青编
　　赠通教大士善升
　　此心通妙法他刼侍尊顔水月何尝动烟云相与闲香浮经叶暗霜防颔髭班施寳上人往衔花谷鸟还梵潮鸣夜浦天柱落秋山句偈聊持赠非缘文字间
　　奉和长兄岁晏抒怀
　　天暮雪云繁相将客园老从星发见嵗伴日车翻别叶晴犹舞征鸿暝更轩事君才寸禄知我是空言竞进家争璧同声伯有埙重吟探怀句更代一狐温
　　寄天休学士【时逓宿馆中】
　　春暝蓬山直知君思绪多玉蟾吟泻滴朱幕卧生波谈麈飘无几书刀削乆鈋鱼沈江上梦鸡唱汝南歌落蔕灯煤暗双盘露蘂和烟浮温室树云澹客星河牟首传清章沟叠迥鼍子云惟寂寞尚自奈嘲何
　　夏日旧疢间发
　　老至非无素忧来讵一源河鱼真得疾牀螘误成喧防咀供晨匕蹒跚逼夕轩何宜忝蓬观祗合令文园霜挫颠毛秃云添眼膜昏问天宁有祷依佛即忘言燕麦摇风砌蠙苔压雨垣冒荣难自効三宿恋君恩
　　兰臯亭【张学士充别墅】
　　信美兰臯地疏椽构迥轩山林闲处乐溪濑静中喧春桂开前坞秋菘接后园舟来无尽曲客到不空罇夕月生帷鉴晴云抱栋痕主人贪细绩未暇答惊猿
　　送胡学士赴益州漕
　　帝念西南重频年辍俊翘还临二星野催驾一封轺地出褒中险梯连剑外遥蹲鸱蔽川沃流马饷军饶檄去方移蜀书成遂荐谯客橙薰露夕官锦濯霞朝卓市醪华美渝僮舞势趫省兰聊罢幄亭柳重攀条烦使资游刄归懐极本朝前知宣布曲即日徧欢謡
　　羸疾益间呈聂长孺学士
　　病绪蹇骚骚弥旬旷坐曹缘忧初得损非巧亦成劳计月销双臂惊年变二毛隙尘间日满铛药晬时熬顾此逢熙盛纷吾异俊髦滥趋华雉省清防翠螭毫数米仍能饱抢榆不顾高聊寻秘方枕更缮养生刀夕穂含风月秋禽企露臯比来差胜晤有意伴持螯
　　予昔游云台观谒希夷先生陈抟祠堂缅想其人今追作此诗【案此诗见华岳志题作希夷峡】
　　仙馆三峰下年华百岁中梦休孤蝶往【世言先生善睡一寝辄逾月】脱在一蝉空【有冢在华山下】蘂笈微言秘霄晨浩气通丹遗防后鼎林遣御余风市雾沈荒白飱霞委暗红峨眉有归约飞步与谁同【先生化去前三日语弟子云吾将游峩眉弟子讶不辨候至期而终】
　　还乡
　　自昔去先闬乃今还故庐陇桑濡露外嵒桂遗风余稍识乌衣巷相过栗里舆感存横涕数道旧愬杯徐水涸溪容耗林残野气疎鸟喧晴处陌烟宿暝时墟彭泽期归去临卭喜第如击鲜无乆慁趋局畏官书
　　忆浣花泛舟
　　早夏清和在晴江沿泝时岸风摇鼓吹波日乱旌旗醉帟牵缃蔓游鬟扑绛蕤树来惊浦近山失悟舟移雅俗西南盛归轺东北驰此欢那复得抛恨寄天涯
　　大像阁
　　追碧被层颠【追读为追琢之追】灵姿映大千天光白毫际山色钿螺边海客供鬘贝江神捧坐莲衔花驯鹿往投鉢毒龙眠影压中流浪香飘万里船慈威济终古何止一长川
　　览蜀宫故城作
　　国破江山老人亡岸谷摧鸳飞今日瓦鹿聚向时台故苑犹霏雪荒池但刼灰赪遗糊处壤阖记数残枚恨月窥林下悲风覔陇来依城狐独速失厦燕裴囘废社才存柳阴垣自上苔有情惟杜宇长为故王哀
　　早夏出城书所见成篇
　　肃驾来墟落悠然瞩霁氛飞花缺林影惊鹭破洲羣牧径寻还失荛歌防更闻平芜与天远孤日带霞曛梁雉今谁嗅城狐古不熏楚人矜节物腰艾鬭兰芬
　　咏石
　　胜具论终古寻幽属政成待时藏磊落得地鬭峥嵘锦驳苔文露虹浮玉气明梦池分到影牕岫让吟情乍恐翻湘燕真疑刻汉鲸滴秋湖溜入触晓寺云生紫汉仙机远西陵客棹轻映花雕槛接碍竹翠鞭横扣鼓非临岸传书异谷城愿将侯鹊瑞旦暮奉承平
　　春雪
　　迟旭收天防层阴糅雪英傍阶聊积玉籹树旋消琼越驿兼梅坠章台代絮萦风囘飞自急池暖白犹轻晓露承隅滴寒澌逼沼生持杯一相劳膏脉趁春耕
　　书局梅圣俞刘仲更二学士讣问继至澘然有感
　　二子继沦阏惜哉难具论麈毛如昨语墨藁未干痕翣雾迷归柩防风惨葬原风流尽逝水日月促陈根从古死皆有由来命罕言病夫长恸罢翻幸岿然存
　　思归
　　心悸真摧橹年衰逼异粮西征何日赋东走向来狂遂隔承明谒虚称建礼郎去都魂黯黯思幄泪浪浪见防慙纡绶逢荷误索囊醒无次公酒老畏侍中香前席初延问烦言已中伤翕眉争恃笑绕指讵容钢事隐或投杼根危因拔扬阴收主父草几落党人章雾露淮天恶亭臯楚塞长平时犹有感尔日固回肠溪涨淹蒲牒洲风挫药房芿区晴外远山叠暝前苍毒虺寒犹蠚饥豺昼不藏若为贪坐阁自此戒垂堂沦骨深恩在雕虫绪业荒身孤惟夕梦时到黼帷傍
　　硖石寺
　　衮衮上层巅飞空寳构联山林楚遗塞楼阁佛诸天午刹中峯影晨香众壑烟奫沦一水注开辟二崖穿旭日生嵒罅归云宿橑邉吾游常草草暂对社师莲
　　哭中山公三十韵【案中山公即陈元佐】
　　天欲鸣文铎公先露上珍谈锋贯千载文纬补三辰海浪扶鹏徙雝朝簉鹭振荡邪初奏雅辟路近还淳汗竹刊譌徧仙藜递宿勤汉家方授记赵世本多神稍上窔辽禅亲逢堀吻巡每篇称陆贾四颂识崔骃【东封西瘗公皆第颂有声】接昼来词禁轩霞切睿宸【祥符大记公入西掖】金声兼振玉丝绪遂成纶预读兰图字时参豹尾尘批成五色诏乞守两朱轮【自外制守黎】虎幄思贤数鼇山召节新【自淮阳召直入北门】请闻禆帝采有意靖宫邻畀虎潜兴谮犹龙讵肯驯符鱼贪六六国猘避狺狺【罢内制镇淝上】东震重光启南箕哆焰沦触邪观豸乆敛手避骢频勇退宁无谓斜飞故有因【罢宪司出镇颍上】终承紫芝召还返碧桃春【复入北门承旨】丁直何尝屈兰幽止自纫歌成接舆鳯书止太初麟【修国书向成】竟遂东平乐非忧宣子贫【复淝上】防庄祥止止尼父诲循循乆负骑星望非图撤瑟晨夜歌忽稀薤仙寿顿摧椿奠乏刍如玉碑须臼受辛成蹊三榜士【始永定祥符曁今上天圣凡三典贡部】坠泪四州民【自黎至淝凡四君】自此亡遗直谁将赎百身他年虎贲饮无复老成人
　　三泉县龙洞洞门深数十步呀然复明皆自然而成
　　虬洞閟灵峯缘虚一线通云披双壁敞树补半岩空穊竹森烟纛飞泉曵玉虹重萝不肯昼阴壑自然风岭防天斜碧崖倾日倒红浮邱邈难遇留恨翠微中
　　次韵和李长学士正月二十八日出郊见寄之作
　　雅俗传祠日【州人以二十八日祠保寿侯及唐杜丞相悰于棠真堂】年华重宴辰初阳澹江雾小破街尘【是日雨而不泞游人皆集】客葢浮轻吹斋刀俨后陈林芳催目原色换龙鳞壤路歌声杂褠倡舞叠新持杯徧酬客惟欠眼中人
　　纪赠致政燕侍郎
　　中朝鹄发俊得谢宠安车碧落超新秩承明别旧庐叔时今老矣司寇此归欤画有封厨秘诗多乙牍余云情元自远舟意本常虚酌酒朋三寿挥金辈二疏深恩仍给俸令子复将舆几日西清对留光惇史书
　　答程职方冬至前一日江上观鱼
　　岁晏修渔事邀賔俯碧流鸣榔截横浦丛槮聚寒洲舴艋争离合鸬鷀巧泛浮【渔子又以鸬鷀捕鱼探颈而取之】鲂来比河上鳊出似搓头雪脍供庖爼梅齑促宴瓯言诗知有意不为百金求
　　抒懐呈同舍
　　本自草茆贱非贪箕斗名客心摧似橹官谤沸如羮昼役回肠数秋扶病体轻长年书转忘多露涕先横己分嘲扬吃频遭詈楚伧矜毗两蜗角荣辱一棊枰越蟹丹螯美吴莼紫线萦他年五斗米犹足代寒耕
　　自咏
　　客舍张罗静流年激箭过愁余惊斛满泪尽觉珠多鶗鴂悲秋极芎防奈疾何振缨清浊水持酒短长歌潘岳伤憀栗苏生困揣摩经纶谁一问薖轴老中阿
　　蜀地海棠繁媚有思加腻干丰条苒弱可爱北方所未见诸公作诗流播西人余素好玩不能自黙然所道皆在前人陈迹中如国风申章亦无愧云
　　蜀道天余煦珍葩地所宜浓芳不隐叶并艳欲然枝襞防分羣蕚均霞防万蕤回文锦成后夹煎燎烘时蜂蕊迎衔密莺梢向坐危浅深双絶态啼笑两妍姿綘节排烟竦丹釭落带垂童容鄣畏薄便面到忧迟媚日能徐照暄风肯遽吹【蜀少疾风故花愈盛】惜观当晼晩留恨付离披丽极都无比繁多仅自持损香饶麝柏照影欠瑶池画要精侔色歌须巧骋辞举尊频语客细摘玩芳期
　　七言长律
　　送赵御史仲礼之任南台并柬兼善达公经歴元载王公用道孔公二御史
　　天子龙沙拜法官议郎亲戴辟邪冠晓辞漠北冰霜重秋到江南草树寒谏疏频烦明主聴题诗长共故人看应怜闾里诛求急尚布朝廷礼意寛幕下风清鸣一鹗台端雪霁见双鸾寥寥渡海三冬翮翽翽凌空五色翰晋代新亭苍藓合梁朝旧寺土花残石城慷慨悲袁粲别墅风流忆谢安千里凭高麾绣斧几囘揽辔竝银鞍诤臣事业须公等努力明时匪素餐
　　去年十月赴淮阳今实周一嵗岁中三迁遂直内禁作诗记其出处【案祁于庆歴二年移守陈州次年自杭州留为翰林】
　　去年诏赴淮阳郡手合鱼符拥使辀今岁恩叨玉堂署头簪鳯笔从宸游孤蓬逐吹无时定倦鸟逢林只自休暗隙遂容私照日奔湍信有不沈舟身归讵敢夸三组目何能读九丘白发纷垂文思轧此生荣遇若为酬









　　景文集巻二十一
　　钦定四库全书
　　景文集巻二十二
　　宋　宋祁　撰
　　五言絶句
　　南郊祠所上章摄事二首
　　七里城南路斋祠宿下房逺烟晨燎地斜日夕牲场上辛兹摄事瑞祝本通天自此春秋笔还书大有年
　　和人禁中作
　　钧曲来深殿宫花出御沟云天正如画壁月在西楼
　　太祖永昌陵
　　石马开陵道隂虬结庙阿飞云似不去疑误大风歌
　　太宗永陵
　　白虎晨湍迥青龙夕雾和汉陵人易识流水记岥故老今多丧严祠日愈新青青陵上杏神防五株春
　　眞宗永定陵
　　金石凝虚笋旌旗落暗尘唐尧遂不见空有进羮人洛水萦祠外崧云泊栋端桥山何必问只是葬衣冠
　　咏水红
　　夏砌绿茎秀秋檐红穗繁终然体不媚无乃对虞翻
　　和王君贶禁中寓直
　　长乐疎钟断昆池夕照収晩风生似雨仙雾爽如秋【禁中昕夕气甚寒爽】
　　和延州经畧厐龙圗八咏【案八咏题迎薰亭供兵硙延利渠桞湖飞葢园绿云轩翠漪亭褉堂今缺緑云轩一首】
　　迎薰亭
　　飞宇棘南傃以待风之薰因君奉扬力并慰塞下人
　　供兵硙
　　硙湍方电激麯屑巳云霏诚哉智者乐力少功不赀
　　延利渠
　　遵蒙本山下渠激流且迅无嫌万折劳思回九里润
　　桞湖
　　波平栁苒苒湖与栁共色攀条弄潺湲坐送春晖昃
　　飞葢园
　　千骑亟游赏宾葢纷相随不知是日欢何如清夜时
　　翠漪亭
　　凭栏玩文漪日与赏心遇汀篠陵砌繁沙禽冒波翥
　　褉堂
　　悠悠水周堂堂上列褉宾宾劝使君酬无为负良辰
　　和延州三咏
　　济胜桥
　　溪光倒彴影彴影跨溪垠非论权取意聊订济渉仁
　　八览亭
　　亭轩入空碧极眺烦虑开汉树有葱蒨陇云多徘徊
　　清润堂
　　水容静若鉴天影倒虚明勿使川风动波生便不平潄玉斋前杂卉皆龙圗王至之所植各赋一章凡得八物或赏或否亦应乎至之意欤遂写寄至之牡丹
　　压枝髙下锦攒蘂浅深霞叠防晞阳媚鲜葩照露斜
　　澹红石榴
　　移植自西南色浅无媚质不竞灼灼花而效离离实
　　蜀葵
　　红白相嗣繁色纯香亦浅相对庭戸间俗尚焉能免
　　萱草
　　修茎无附叶繁萼攒庭首每欲问诗人定得忘忧否
　　芍药
　　有名见郑风今赏异畴日采花当采根可能治民疾
　　竹
　　脩脩稍出类辞卑不肯丛有节天容直无心道与空
　　菊
　　纤茎寒始密秀叶晩逾滋芳意君须识羣葩揺落时
　　芭蕉
　　不枝惟叶茂无干信中空所以免摧折为依君子风春望杂咏【案原题凡三首归鴈一逺树一轻烟一今缺轻烟一首】
　　归鴈
　　刷羽梁王池春至欲言归牵我东南恨随君西北飞
　　逺树
　　如帷复如荠歴歴映沧洲故障千里目剰作一重愁
　　次韵罢相游故园
　　防棨严门第镮金倦带围如公三事老从古几人归
　　脩竹
　　北戸静无尘萧萧玩翠筠此时刀笔手慙愧杀青人
　　濠上
　　庄生坐濠上下玩戏鱼跃鱼固不知人人奚谓鱼乐
　　闻蛙二首
　　蛙声直可厌聒耳横相干怒气何关勇私鸣不为官膨脝枵怒腹日夕沸溪干羣响何容罢时无牡鞠官
　　古来吟
　　古来韦与杜阀阅冠当年今日城南问惟余尺五天
　　竹
　　新笋渐盈尺新梢巳铺瓦燕雀忽相惊深沈似隆夏
　　九日
　　长爱鸭陂头平波澹不流相君时独泛准拟五湖舟
　　古意
　　肆威矜逐逐索党恣狺狺盗跖真知道余财欲污人青松独受命停云待阳春一遇樵人斧同成朴薪虎啸云岩下风生林岭隅须防威可假慎勿逐城狐持鹬蜯谋壮贪蝉鹊意深渔人一拱手弹者笑依林西斋新植萱草甚多作问答絶句二首
　　问
　　腻蘤金英扑纤莛玉叚抽萱如觧荣悴争合自忘忧
　　答
　　我有忘忧号君为忧世人欲忧忧底事胡不暂怡神
　　僧房白莲
　　水风披玉蘤溪露泣瑶津花意如师意宗雷社里人
　　重懐和靖林逋
　　髙士非求死天教陨少微云疑隐居在犹傍岭头归
　　秋夕不寤
　　倦枕囘尤数东方不肯明只将无睡耳终夜着蛩声
　　闰九月晦日登舟二首
　　淮平舟未进逺绪怅依依勿谓王孙怨先如春草归二山皆在眼未忍去淮津三宿宁无恋况非桑下人
　　次韵和奉宁太尉相公见寄二首
　　赉弼昔营野代工天眷深此时萧散乐郤似住岩隂儒蕴披幽笈仙圗启袐关嵩云为雨罢来伴相君闲
　　挑灯杖
　　处膏非自润在寸敢矜长试用蔀家暗廻为隣壁光
　　书斋前栢八株森植翠茂
　　总总长柯上离离翠实疎休夸冒霜雪仅得守门闾【古语松栢为百木长而守门闾】
　　一百五日作
　　雨罢飞花徧缄愁对晩杯客心将炀灶同是一寒灰客舍已萧寂况逢龙忌辰何烦申火禁自有不黔人
　　行客
　　游子何方客征裾满素尘疲骖不进道还犬复迎人
　　小渚
　　轻烟变渚色寒浪囓隄防鸟去枝犹动沙頽水暂浑十二月十八日防饮园夫献桃花二首
　　今岁腊未破明年春尚赊天教催朔气先作塞南花晩秀尚可惜早开真谓竒君看早开处定是向南枝
　　丛菊
　　烟开容蘤宻霜重放丛斜挿着星星畔潜郎称晩花
　　反舌
　　黙黙过桃园穿条叠叶翻夫君犹舌在时宴便无言
　　除夕
　　歴尾无余日更筹促曙躔持愁賸残岁将老入新年
　　野渡
　　行路到溪穷寒流自浼浼客立平沙上篙人舣船待
　　木芙蓉盛开四解
　　木末芙蓉语当时不谓真今来木末见愁杀拟骚人【楚辞搴芙蓉兮木末葢指芙蓉假为喻耳】
　　麯尘轻抱蘂宫缬巧籹丛青女由来妬凭君浅作红浩露津缃蘤尖风猎绛英繁霜不可拒慎勿爱空名【虽俗名拒霜花其实逢霜即悴矣】
　　千绕青丛外携觞只自留晩花兼素髪同是一悲秋
　　木芙蓉
　　芙蓉本作树花叶两相宜慎勿迷莲子分明立券辞【齐时童謡云千金买药园中有芙蓉树正指此木芙蓉耳】
　　一作淮南守再逢霜艶新花前今日酒郤是去年人【予去秋巳有木芙蓉四曲故有是句】
　　夜分
　　此夕炎氛罢浩然天意秋桂华兼月上槎影带星流
　　观书
　　隐几穷千古披经究万殊扶疎曽答客渉猎耻成儒
　　读史
　　顺谀要领絶书罢付函封隶子方求益君非卖菜佣汉囊一需头竝荐五处士由来角立名独归徐孺孑
　　即事
　　我来春巳晏道樾半清隂崖暗石蹲虎林明花散金
　　湖上二首
　　秋来自然碧秋花何意红乾坤揺落恨只是为西风楼迥衔空雾郊长占暝霏戏鱼晴自掷寒鸭夜还飞
　　客舟
　　上溪不弛帆下溪不打浆上下各有趣相遇风波上
　　柳
　　濯濯萦春晩依依带暝饶楚宫皆饿死无计学纤腰
　　海棠
　　薄暝霞洪烂平明露湿鲜长衾绣作地帐密锦为天
　　咏荼縻
　　来自蚕丛国香传弱水神析酲疑破鼻并艶欲留春
　　咏棠棣
　　潘赋幽芳在周诗荣鄂传佛轮千幅细公帯万钉圆













　　景文集巻二十二
　　钦定四库全书
　　景文集巻二十三
　　宋　宋祁　撰
　　七言絶句
　　紫宸赐宴
　　戴斗通欢瑞节来新年共上万年杯宫花杂珥天心恱并觉春从殿里回
　　扈从至奉先寺囘
　　寳刹虹幡蔽曙霞中天凝跸转云车不妨归路王城逺满防飞花杂雨花
　　和御制皇太后恭谢太庙
　　柔极深慈冠古先谢成宗祏奉斋牷欲知太姒嗣音盛亲见周王作雅年【案此诗为仁宗所嘉赏事见挥麈録】
　　宣室
　　宣室崔嵬冠未央殿帷深掩上书囊贾生始得虚前席董偃防闻献夀觞
　　闻新榜恩除异等辄成自咏
　　兰署曽叨异等名当年不与赋天庭尘容此际支离极慙见唐家千佛经
　　诏复制科有谓予应诏者
　　汉幄思贤尺诏飞不材充赋谅非宜就令能奏三千牍未免长安欲死饥
　　试秩秘书
　　緑底封书矞露光试名仙局霭芸香固慙卫国乗轩宠犹胜唐家脱腕郎
　　行香
　　朱华通奏见晨晖内寺传薰得早归私舎不应劳薄澣天花仍在净名衣
　　余将北征先送同觧
　　动地箕风白草干旗亭歌阕据征鞍三冬大雪梁台路不敢逢君唱苦寒
　　和晏太尉西园晩春
　　北平心计尽红芽五日雕鞍暮到家林下覔春春已晩緑杨林暗不通鵶
　　风蘤幡幡续去条一朝欢尽负霞朝人间赋笔如公少借问离愁着底浇
　　涡曲攀花泥酒巵【来诗有懐涡曲此亦及之】西园春去一凝思谢公今系苍生望无复东山携妓时
　　和承防学士喜资政侍郎休退五絶
　　南阙腾章归老初安轮四马照中都不知谁在东门外解道贤哉此丈夫
　　声名自昔拘如鎻富贵由来薄似云今日鸿到天外世间矰缴漫纷纷
　　倦聴当闗报曙光深藏象笏解荷囊身闲不傍功名路方外方知日月长
　　髙挂尘冠静拂衣安贫知退似君稀门前便是东山路谁肯功成名遂归
　　翰墨班中推旧老功名罢后得髙眠钦风最有鼇山长技痒思归不待年
　　和晏太尉三月初五日
　　东南郊日上团红浩荡天区望始穷独爱暖云如擘絮纷纷无事映晴空
　　和晏太尉三月十三日锡庆院二首
　　绀宇传香鹭序回南趋别馆宴庭开正因恩厚心先醉不待君王常满杯
　　酒中优场下调喧【汉震鼓与下调笛合奏如今鼓吹笛麦诗有之故及此】连天震鼓舞行翻看终白雪青山技不觉斜光上缥垣
　　和三司晏尚书秋咏
　　霜繁天白鴈行单灌莽梢梢矗早寒正是河山揺落处莫轻离思欲凭栏【尚书诗有莫凭髙楼伸逺目之句】
　　溪漘水净莲茎倒林杪风干栗罅开迥眺独吟俄夕景毕逋鵶尾过墙来
　　和三司尚书宣徳门侍观灯
　　觚棱南抱防山连楼下沈香百炬然此夜有人之帝所黙裁余韵记钧天
　　都街见縁橦伎感而成咏二阕
　　迥望场中百尺竿趫材飞防过跳丸垂堂亦有千金子不敢中衢徙倚看
　　孑孑危橦突倒投负材骄压汉场优如何日到危身地只丐旁人一笑休
　　答客
　　十年通籍向苍龙孤直何縁免讳穷欲识深心似鱼鸟不将山海换池笼
　　承明年老厌文书尺奏朝通暮剖符数领近藩君莫笑犹胜长被鬼揶揄【罗含为鬼揶揄曰只见送人为郡不见人送尔作郡】
　　直舍饮饯杨子竒
　　杯霞三釂客顔明日离魂伴玉珂我为有人轻狗曲同居不敢唱骊歌
　　与献臣希深伯中源叔景纯防饮城东小园
　　共到东园把酒巵邀欢只畏酒行迟尚书有对何能顾况是尚书无对期
　　林间暁日静晖晖判共山公倒接防不信佳人唱花落试防栏畔有空枝
　　和参政丁侍郎洛下新植小园寄留台张郎中二首
　　名园新景极幽防廊庙功名江海心广作岩扉容驷马他年此路待飞金
　　水竹郊园占洛畿私书素友约忘机公今巳为苍生出虽有云山那得归
　　答燕侍郎谢与端明李学士见过之什
　　方外仙卿岸幅巾三竿红日照霜晨当关不用惊驺唱共是杨家载酒人
　　小雨
　　雨脚衔山夕照和簟间凉气晩来多蒙蒙未拟昏城树飒飒先能閙沼荷
　　次韵宫师相公南游还旧山及阙下二首
　　丙御萧萧上翠微故林泉石共光辉晓猿夜鹤知无怨得见山中宰相归
　　武当晏席挥金罢郑圃聨章驿雾成莫独名山藏秘本别须留副在华京
　　湖上
　　雪后云归露晩暾冻舟犹自滞溪门潜鱼不上湖光静漠漠寒沙印鴈防
　　湖上见担稻者
　　压塍霜稻报丰年镰响枷鸣野日天辅郡不知为水耨楚农新教命家田【许人不善种稻张邓公镇许召襄汉佃戸教种公田】
　　立春
　　春晓灵旂画尾斜汉宫青帻待晨霞宫中防树纷无筭不待东风巳作花
　　忆与唐公游西湖
　　红鲜髙下照横溪勃窣含情欲上隄手揽缃茎那忍折戏鱼长在叶东西
　　荷花深处放舟行棹触荷珠碎又成莫道使君迷醉曲分明认得采莲声【时席上唱渔家傲予省是临川公荷花曲又古乐府有采莲曲使君迷】
　　西湖席上呈张学士
　　野菊斑斑岸蓼红使旗同驻赏秋风斜阳更助凭栏胜髙下楼台波影中
　　湖上
　　萧萧露白蒹葭老索索风干杨柳疎坐见渔舟归浦尽小篷明灭上灯初
　　湖上烟光九月天于今墟落古西偏风波罢后汀洲静两两鳬鹥曝翅眠
　　嵩騩凌秋爽气来川原髙下一屏开溪云尽日无还意正自天边作雨回
　　和晏尚书出城口占四首
　　沆莽团红上晓原露英风叶隔尘喧天边一寄防鸿意越乙荆鳬判自翻
　　榔栗婆娑昼影圆披襟凝眺此翛然鹂留便作林间伴正是麰黄椹紫天【古谚有黄鹂留着一麦椹熟】
　　千里梁陈一眺分古愁今恨枉相闻早须跋马収清思莫看沈西日暮云
　　终年羁束厌华绅暂到林墟似出尘尽是机心可忘处争教鱼鸟不留人
　　题提举公防亭
　　一翚轩翼四檐通草树依然接旧宫苑外自飘新嵗雪台边谁识故王风
　　郡将夜醮分贶斋酎
　　殊庭夜醮肃眞仪奏罢云章月已低自笑谈宾真俗骨不斋犹得醉如泥
　　郡将病免檄委郡事
　　郡将将书卧阁频假提千骑出班春校中宁免时髦诮欲作宣明面向人
　　州将和丁内翰寄题延州龙圗新开柳湖五阕
　　湖中新水照春辉绿徧垂杨千万枝此地得非名细柳暖烟偏照亚夫旗
　　闲驻春旟玩碧浔波光杳杳树隂隂便将塞下风沙意回作江南烟水心
　　浚湖栽柳重城下弄水攀条三歳中谁见使君欹防处鸭头波上雪花风
　　弱柳毵毵湖上天天青湖碧此留连东方千骑浮云骏折得春枝便作鞭
　　昔人杨柳咏依依曽与征夫説戍期看尽春条君莫叹湖边雨雪是归时
　　三年
　　三年宦牒托东侯旌荡危心斛贮愁一命鸿毛徒许国单身萤火若惊秋
　　邻郡移书覆狱
　　堀堁征尘敝客裾晓盘贪饭鲁人蔬多年养病先黄老岂辨司空城旦书
　　汉南使君数以公醪见问
　　江上春隂柳万条离人无处不无憀阮生块垒胸中极故待兵厨着酒浇
　　重阳前二日喜雨答泗洲郭从事
　　晩秋嘉树润焦原楚老相欢万井喧须信甘膏皆帝力使君虚凭黑熊轩【予下车六旬而防甘雨非百里随轩之应明矣】
　　雨洗淮天旱始摧正堪凭逺上髙台萸津菊润斋醅熟共助重阳辟恶杯
　　相国寺祈雨马上口占
　　青鸳刹下天香集丞相车前佛月低知有风人无限思火城催向五门西
　　黄罗
　　宋明帝病甚诏禇彦囘到曰召卿欲使着黄罗耳黄罗乳母服也谓令辅导幼主后与袁粲同受顾命云袁禇声华约畧同到头忠佞两成功先皇谩赐黄罗不识明眸有贯虹
　　李树
　　曽见繁英出缥墙更将朱实奉华堂蹊桃得地偏相映莫损清隂欲代僵
　　二月一日次利州见桃李盛开
　　蜀天寒破让芳晨雪蘤霞跗次第新解把清香与行路教人长忆故园春
　　祗答晏尚书懐寄之什
　　赤白边书费坐筹尚余淸暇寄防搜知公擿句多情意虚忆卢谌唱和流
　　寄君贶王学士
　　鸡檄防边未得休久停欢酌为前筹良辰并赏何忧晩他日三公尚黒头
　　齐云亭
　　凭髙徙倚不成下把酒直送斜阳矄遮囘西北望乡眼遭个亭亭车葢云
　　归云片片鸟行没晩日寸寸城隂生林下本无苏合弹栖乌何事向人惊
　　中屏燕侍郎烟岚晓景
　　澹峯危木扫天春青到屏端忆故人一丈轻绡千里思为君今日拂流尘
　　桃
　　春香摇曵夏隂繁蹊曲愔愔静可攀不是仙园三食罢何縁灵核到人间
　　绛蘂迎春五出齐开时未识早莺啼不应尽占游人赏留取余芳付李蹊
　　为就东君得早红年年开趁落梅风凌寒拂晓相看意争合尊中放酒空
　　荒斋昼坐为鸣鸢所聒
　　喜钞寒鸱六翮轻萧条墟落恣飞鸣屠邻腐肉知无限少作扬州饿箭声
　　海棠
　　万萼霞干照曙空向来心赏已多同未如此日家园乐数徧繁枝衮衮红
　　行药
　　日烘霞底未成昏拊物惊年并惨魂李树巳僵生意苦秋虫何忍食桃根
　　落花
　　前溪夜雨锦装红坠萼残英绕暗丛巳与吹开复吹谢无情毕竟是春风
　　蝉
　　晓腹清呼饱露津本求仙蜕逺嚣尘貂温范蜜非吾族枉共花冠托此身
　　荅梵才见贺忝承旨之作
　　玉署重来访旧游蟠桃熟徧碧城秋不知身是真仙未上到鼇山最上头
　　春日溪上
　　溪上和风吹薄云溪边花木亦欣欣州人未散烦携酒行乐先须让使君
　　春日溪上示南正四首
　　春云拂拂柳揺摇尽日相望似见招此意只应人未防自持杯酒上溪桥
　　少华山头雪未消东风先已入花梢今朝懒到溪边看林下流莺似见嘲
　　莫言雨后长蓬蒿恍惚溪边见小桃待得数朝开烂漫更须防避晩风号
　　绕溪台榭据丘陵试对春风日日登苹藻鳬鱼无旧恨主人今是桞吴兴
　　防春溪上
　　溪上防春春巳来小桃初似剪刀裁今朝判与诸人醉暂见芳菲眼亦开
　　挟弹林下
　　挟柘行吟渉庾园鹊林惊绕果林寒幕中病客殊眞侠虚费游童逐弹丸
　　甲申岁首
　　故岁时光漏中去新正甲子巻头开迎新送故秪如此且尽灯前蓝尾杯
　　四日泛舟马家园
　　浅蒲垂蔓两厓深闲刺烟篙到碧浔防待乗春留褉帖茂林脩竹似山隂
　　观邻人卖饼大售
　　初日关门照上旌芬肴无算客庖盈本源渐大囊钱足不复还家唱渭城【昔有穷人常歌渭城乐后本源既大心计转麄不复唱渭城矣】
　　曹景宗
　　快马如龙度埒尘射麞放饮借汀苹鼻头出火风生耳宁愿扬州作贵人
　　秋夕不寐
　　风褭危樯浪拍船三更残月下空离鸿过尽啼乌困犹自愁人不得眠
　　八月望夜不见月有感
　　素波凉晕淡层城怊怅三年此夜情【在淮南三年逢中秋俱不见月】独卷疎帷成黙坐暗虫相应作秋声
　　九旻含爽助清辉万里重隂误赏期正恨浮云无意绪世间偏恼最明时
　　北墙董羽水
　　万叠云涛墨海间天机地轴共回环悠然便有沧溟意况在灵鼇首冠山
　　冯家溪二首
　　穿竹防溪到穷处一寒碧澹无情谁令岩窦有髙下泻作潺潺鸣玉声
　　叠甓分渠激硙轮雪喷余澑下通津莫辞满掬云湍碧聊洒征夫缨上尘
　　哀江南
　　病魂招淂未浑全暝倚秋屏岂是襌一梦忽成霜蝶去草深三迳若为眠
　　化斯文念贾生精神雕琢坐寒更一书草就兼衣卧恨煞东方不肯明
　　龙山戏马赏秋光多少新诗入锦囊磨灭英雄岂胜数千年依旧一花香
　　池蛙
　　越国车前矜勇甚子阳井底太骄生乗时不羡云溟乐口作仪同鼓吹声【齐张狗儿将拜仪同口自作鼓吹声】











　　景文集巻二十三
　　钦定四库全书
　　景文集巻二十四
　　宋　宋祁　撰
　　七言絶句
　　和中丞晏尚书忆谯涡二首
　　幰幰行舻破练光提鞭旧岸接囘塘使君几作临波醉犹使当时问葛彊
　　春波漫处防他浦晚潦清时觅故州使舸忽归心赏罢后来风浪但惊鸥
　　重阳不见菊
　　戯马佳辰菊未黄有人惆怅独持觞心知不作怱怱意故欲凌寒报早霜
　　蜀地秋高未拟寒翠苞如粒露华干重阳已过君休恨留取金英晚节看
　　栁絮
　　万缕金长暖絮萦雪干云困徧春城冲风力尽飞应怯试与鸿毛较重轻
　　儒林
　　穷巷空伤老治经由来命薄是诸生正须尽力排黄老刺彘才能得利兵
　　江上阻风
　　百尺危樯倚曙空古祠箫鼓隔丹枫谁将一只仙人箭换作樵溪旦暮风
　　招希元奕
　　饱食南荣曝昼防小星聨影入枯棊座宾只待王郎至为判南风不竞时
　　冒晚归马上口占
　　满盖繁声结暝凉独躯归马向间坊嚣尘暂息非无意半作冲泥汚锦鄣
　　杂兴
　　不学诗书君勿嗤人间情伪古难知第看陵麦青青句尽是当年发冡词
　　商君要术惟彊国孟子深心肯信书大扺空言是糟粕斵轮甘苦定何如
　　读桓伊传
　　上前奏笛串奴髯自倚哀筝咏刺谗太傅一闻流涕久使君于此信非凡
　　途次清明
　　漠漠轻花着早桐客瓯粥对禺中遥知阙下颁新火百炬青烟出汉宫
　　三月晦日送春
　　倐忽韶光第九旬无花何处觅残春长绳万尺非难具谁与天邉绊日纶
　　朱云传【案韵语阳秋作咏汉史】
　　朱游【朱云小宇】英气凛生风濒死危言悟帝聪殿槛不修旌直谏安昌依旧汉三公
　　七夕
　　乌鹊桥头羽盖移秋风长有隔年期七防终日难成报不是星娥织作迟
　　庠局观书偶呈同舎
　　蠧简时披落暗尘昼牕风冷冰蟾津不须长叹夫差事恐有邻房儳和人
　　和人禁中作
　　前殿笼童昼鼓赊对论兵食近袍纱此时刻意言颇牧不为云中首级差【来诗云可能颇牧不重生】
　　题北郭巨然山水
　　钿防峯头矗太虚逺帆遥岸水平铺不知真到云波上得似工毫可爱无
　　丛祠树木尤岑蔚
　　祠凴恠神树不伐树得岑隂神托威乡人奠酒女巫醉祠树不知谁是非
　　西壁画松
　　数株森立写皴坚霜骨鳞肤千万年秦帝从官徒自苦取封不及大夫贤
　　对菊有感
　　吹菊佳辰念物华顔生不饭重咨嗟故园旧种犹存否露损风揺着几花
　　淮山
　　不见当年丛桂枝空山崄崒但霞霏眼看春草萋萋徧身是王孙未得归
　　答道卿舎人桐竹之嘲
　　桐竹连云阿阁西脩茎浓叶蔽璇题本来鸾鸑排翔地正恐羁禽不借栖
　　竹
　　除地墙隂植翠筠纤茎润叶与时新赖逢醉日终无损正似得全于酒人【种树家以五月十三日为醉竹日移之多盛茂】
　　拟西出阳关无故人
　　中栁色醉中迷上马弯弓散马蹄阳关门外故人逺独有残阳相伴西
　　人日
　　防胜香羮乐上春我懐前事怅佳辰瞿昙尚笑浮生假况镂黄金假作人
　　早秋二絶
　　斜规脉脉霞底去早凉萧萧林际归年华揺落适谁怨伯乐燕子东西飞
　　离骚何苦怨鶗鴂鶗鴂本因摇落鸣寒蝉惊鹤亦无谓要是愁人闻自惊
　　惊乌
　　逺梦囘时路已迷三更霜月倚楼西惊乌有底无穷恨取向琴中作夜啼
　　柏树
　　昔记孤根百仭溪何年移植对芳蹊云岩烈麝相思久怅望清香未满脐
　　翠柏童然杂蘤间簿书余暇独来看不须更共春葩竞留取青青待嵗寒
　　木芙蓉
　　寒圃萧萧气収敛房障叶似凝愁情知邉地霜风恶不肯将花剰占秋
　　晚春
　　露花裛裛开还徧风絮飞飞去不休春解无情春亦老欲将寥落与谁愁
　　房陵旧第
　　谪去房陵席尚温囘看北第已消魂当时贺厦翩翻者今日张罗不过门
　　芦
　　袅娜脩茎青玉攅鳬翁濯罢翠痕干湘君直寄江湖乐要作风汀瀬看
　　我慙散质山中养君结孤根江上来相对中园两无用菰芦何处有竒才
　　溪芦得种庭轩下翠色虽新野色销要待九秋风后冷梢危叶作萧萧
　　过玉莲汤
　　平日宫中赐浴时玉莲香目涌华漪锦鳬绣鴈今安在汩汩余汤自入池
　　出野观农二首
　　杏蕊菖芽正及春风烟万顷缥陂匀果然庄腹三飱饱悒悒深耕不顾人
　　炊饟中林烟火迟劝农官吏驻春旗蓬蒿意盛阳膏动正是陈根可扳时
　　过摩诃池二首
　　十顷隋家旧凿池池平树尽但囘隄清尘满道君知否半是当年浊水泥
　　池邉不见帛阑船麦陇连云树绕天百嵗兴衰已如此争教东海不为田
　　危语
　　奔车下山朽索辔倒行垂踵临无地棊子十二卵相累手探骊珠触龙睡
　　乐府
　　花外超超百尺楼碧帘深下蒜条钩石城何似卢家好曲里分明两莫愁
　　次望喜驿始见嘉陵江得予友天章张文裕西使日咏嘉陵江诗刻于馆壁有感别之叹予因戯答二章他日见文裕以为一笑
　　江流东去各西行江水无情客有情此地懐归心自苦不应空枉夜滩声
　　东流江水鸭头春南隔高原背驿尘便使滩声能怨别此愁不独北归人
　　入蜀
　　剑峯重叠抱巴天从昔奸雄窃慨然白腹黄牛余谶歇汉家寻用五铢钱
　　除夕作
　　四十九年今日到来驩往戚是欤非牀头周易有深意自此恐须三絶韦
　　夜分不寐二首
　　晴缸红花久未落耿耿秋思饶端倪倾荷破月共天防女子墙高乌夜啼
　　西风已飘上林叶北斗直挂建章城愁人底事最堪恨络纬啼时无妇惊
　　御爱山
　　翠嶂奔腾一气闲六飞畱赏暂怡顔君王草草非真爱心愧东方检玉山
　　咏史
　　一马浮江拥瑞图青规羣彦掎长裾本縁献替居门下不为江虾与防鱼
　　偶记洛下旧游
　　洛阳三月见梨花遥认清香识钿车今日风光两无頼莫愁应已嫁卢家
　　虚名
　　身外虚名莫妄求强关事事判悠悠试看云将三年役止博鸿防一掉头
　　早春近野
　　紫苞如纽缀榆繁春意愔愔徧近原霁岭浮烟含缥翠泮渠新溜变清浑
　　题朱四郊墅
　　菌阁平窥倚杵天绮塍鳞隰逗春泉谁将六国黄金印拟换东周二顷田
　　呈成上人
　　佛国天花两送春嵗因何意重相亲劳师且置弥天论凿齿今才敌半人
　　熊上人见过谈理颇未得尽忆王侍郎共加研讨
　　柱杖萧然陋庑开苕花熬緑浅浮杯清言未到忘言处正待裴家驿骑来
　　读巷伯章
　　孤节区区是爱君危言未逹已危身豺牙虎爪铦于剑不为诗人食谮人
　　野路见棠梨红叶为斜日所照尤可爱
　　叶叶棠梨战野风满枝哀意为秋红无人解赏如丹意抛在荒城斜照中
　　小荷
　　踏溪分藕养新荷钿盖斜临瑟瑟波自是天姿不污着水深泥浊奈君何
　　月桂
　　月面铺氷不受尘縁何老桂托轮囷呉生斫钝西河斧无奈婆娑又满轮
　　晏寝
　　栩栩庄园梦正酣曙霞分色照东南闭门更费当闗报已是嵇康一不堪
　　小池
　　细澑沙渠逗曲池碧浔余润渍蠙衣风休浪静如圎鉴时有文禽照影飞
　　雪里寻梅
　　雪里逢梅近腊时梅姿雪态两相宜羡君此处留清赏看徧溪头南北枝
　　戯答天休【元夜天休移简云薄暮即还家繙老书酌酸酒以自娱耳】
　　老书堆几宁堪读酸酒盈樽不用赊料得君非贪九锡短辕长柄趣还家
　　红蓼
　　花穗迎秋结晚红园林清淡更西风纤条尽日差差影时落钓璜溪水中
　　泛涡水二首
　　川上轻风正满旗幽情不惮进舟迟兰桡过后汀洇合却见惊鸥自下时
　　漠漠新茸上渚蒲日痕波态共涵虚无人解作江南曲荷底田田自戯鱼
　　除夕
　　一杯芳酒夜分天万虑劳劳耿不眠明日新春到何处菱花影里二毛邉
　　望仙亭北轩晚思
　　北顾吾庐安在哉天涯望眼到天囘碧云向晚无情合思杀离人未肯开
　　中秋夜不见月二首
　　天上浮云不肻归凭轩坐惜桂华西一年此夕无穷恨只是城鵶得稳栖
　　万里重云晦玉轮兔孤蟾逺托霄垠世间未必皆同恨亦有居心不净人
　　秋塘败荷
　　去时荷出小如钱归见荷枯意惘然秋后渐稀霜后少白头黄叶两相怜
　　东亭
　　櫺槛余凉日未斜海天相合碧无涯樵风不动樯乌静时见孤云伴落霞
　　溪上
　　杖筞溪邉兴尽归片云何事逐人飞飘然自是无心物欲去还来上客衣
　　秋园见蝶
　　扑粉曽过宋玉墙一身生计托流芳不须身结东风怨秋菊春兰各有香
　　送叶苏州
　　卧锦簮花飘夕棹两吴芳树隠春旗为寻刘白高吟地酒熟螯香左右持
　　濠上
　　惠非蒙叟叟非鱼濠上全知鱼乐无春山末深鱼易乐要须真乐是江湖
　　对猎
　　黄山横骛晓成围后骑萧萧万弩随当路豺狼宜一发不须囘首问狐狸
　　九日食餻
　　飚馆轻霜拂曙袍糗餈花饮鬭分曹刘郎不敢题餻字虚负诗家一代豪
　　黄葵
　　黄葵贵丽不夭饶一朶新晴松下高还似迩英临黼座曈昽暁日照天袍
　　山橙花
　　故乡寒食荼蘼发百合香浓邸舎深漂泊江南春过尽山橙仿佛慰人心
　　九日凭高有感
　　把酒凭高念嵗华此身流滞属天涯故园丛菊无人赏露压风溪只自花
　　春帖子词
　　皇帝阁十二首
　　东郊迎气罢暖信入严宸暂遣星杓转令知天下春瑞福随春到穰穣正似山君王寛大诏自此徧人间縠管飞尽金胥刻漏长欢情与和气并入万年觞日华初丽上林天殿里春花百种鲜驱出余寒还故腊収囘和气作新年
　　望春台下春先到猎猎青旂倚汉宫水自北涯生暖溜花从东面受和风
　　苍龙东阙转春旂綷羽林梢最早知青帝囘风还习习黄人捧日故迟迟
　　春风长乐地春仗大明天春酒皆千日春枝即万年阳和今日到景物一时新陛下南山夀长迎千万春天上春先徧世间人未知黄金妆栁蕊红宻防花枝水暖蛟冰解灰飞鳯管和阳春与皇泽并付女夷歌夭矫苍龙引翠旌君王暂报出郊迎勾芒一夜催春到万户千门歌吹声
　　宜春苑里报春囘寳胜缯花百种催瑞羽关关迁木早神鱼泼泼上冰来
　　皇后阁十首
　　青郊迎淑气华阙报芳辰瑞木梢梢变珍禽哢哢新春前已嵗换歳后始春来防燕随宜帖缯花鬭巧开暁天春气净融融飞入天关第九重灵沼水生初报鴈蓬莱云暖即从龙
　　宫里春花才灼灼殿前春防已峩峩东风尽解天池冻不及君王庆泽多
　　谁道春从何处来只从金阙徧瑶台苍龙便入时廵仗玉液还飞行庆杯
　　嘉祐随年至皇恩共气和水痕冰处动烟思栁前多晓佩揺苍玉晨旂亚翠斿新年好春色今日满皇州暖碧浮天面迟红上日华寳幡双帖燕防树对纒花迎春寳胜挿钗梁拂钿裁金鬭巧妆上作君王万年字要知长奉白云觞
　　双阙鲜云抱日光朝来春意已昌昌先从太液催波緑后到灵和报栁黄
　　夫人阁十首
　　雪罢云初暖天和日便迟玉楼新燕子禖下记来时春从何处生先觉满瑶京冰解鱼鳞散云飞鹤态成春天丽春旭春酒献春杯树待瑚鬭花须羯鼔催银阙崔嵬对未央春来始觉好年光风生禁苑无穷丽日向仙壶一倍长
　　东郊移仗晓迎春已觉轻寒不着人天瑞穣穣君泽美并教和气助佳辰
　　春阙风光丽春城歌吹喧琼苏献春酒金薄镂春旛瑞厯嵗惟新物华春可爱雪尽林弄姿氷销水生态新年十日逢春日紫禁千觞献夀觞寰海欢心共萌逹皇家庆祚与天长
　　日照觚棱万户春细风轻雾淡嘉辰一畨宫栁黄烟重百种盘蔬紫甲新
　　玉管轻罗和气动土牛青帻报祠归仙盘取露朝和药舞殿裁云暝作衣
　　余在北门时每立春必前索宫中春词十余解今逢兹日块坐州阁追懐旧题续作六章
　　漠漠春从天际来春旂巳在望春台寒销岭上容梅落暖拂江南放鴈囘
　　清晓东郊转翠舆苍龙驱暖入储胥便回天上阳和气散作人间寛大书
　　星杓夜压禁城东葭縠晨飞玉管中扑扑烟花千户暖嘈嘈歌吹九门风
　　汉宫节物重年华寳胜迎春绰绰斜不待东风吹煦力剪刀催出上林花
　　故嵗犹长新嵗晩东君破腊便囘春花枝稍稍暗红上已觉轻寒不着人
　　楼角红阳上翠旗钗头新燕一双飞天将美景催行乐剪尽春云作舞衣






　　景文集巻二十四
　　钦定四库全书
　　景文集巻二十五
　　宋　宋祁　撰
　　奏疏
　　诋五代篇
　　臣闻王者握命纪操斗宪题期立象中天称号必有积徳之祐上凝霄极不谋之言下謡人口或捍御大患甚享其乐或勤劳累世后乃有兴是故勰气徯应则泄为旷瑞洪休震动则耿为烈光塞虖天渊施虖金石震如雷霆灿如日月所以神明其位巩固其祚乗云髙跻与天同贵大业既定垂世长久后世虽有僻王昏主犹得防业而安为此者非他君道得而本基固也臣草茅狂闇弗达大体不敢防太古之事角无用之文窃怪土徳之衰五代狎主何五代无道之短而先王有道之长也试迹其事傥见其端乎先王之兴也咸有絶异之姿甚徳之度聪文敦敏渊泉博厚又有格天之佐恢其谋鹰扬之旅辅其决尚或憔然中昃穆然深拱瞿然如弗克苇然而自戒同寅协恭致虖治平五代则不然臣主不肖媮为一切自谓缩取备物妄投天隙庸人蹶张者列侯土中涓刀笔者建宰相材不逮古谋不经逺乃葸葸然相与卧积薪之上倒太阿之柄操持失统毙踣不振一夫大呼天下合而轧之矣先王之始王也以治易乱以寛代虐人情莫不欲逸因以轻其劳人情莫不欲生因以逺其死赏未始由情而僭罚未始为私而滥其改制也使日就于正如行舟焉虽不截流渐靡而徃其易俗也使嵗安其教如种树焉虽未骤益有时而大是以四海洗心于更生之辰万民翘首于整纲之防五代则不然观衅以动乗时并起桀诈桀乱济乱拯人于溺而水益深投人于焚而火益热収聚不逞裒合失职之徒以为谋主剽刼民屋略夺金珤之聚以恱武士刈民之命若草菅然视邦之易若置棋然大欲得矣终不知婴亷愧反仁谊程天下之豪革马上之治徒乃戮无罪以威下爵匪人以恱众将军臭乳都尉烂胃民不见徳惟乱是闻故下利其亡上阶其乱虽勃然而兴亦勃然而废古之王者皆父事天母事地子育人明徳恤祀祈天永命以垂无穷之烈五代则不然诬神没礼或不郊见禨祥杂揉不可方物童山斩木空虚地藏杀人盈野流血漂橹是以父含陨蚀之怒絶其命母冯震防之威告其变子乗捐瘠之乱挺其亡不过一传再传陵迟防绍矣古之王者改姓易统咸有以损益其政故夏之敝以野商人救之以忠商之敝以鬼周人救之以文故前车巳覆而后銮改御彼琴不调而此瑟更解五代则不然自唐家失御藩帅迭侮朝疏封宠夕希姑息甚者自裨校而下徧置私人招来亡命隶于牙帐因国府库煽其异圗鸟声兽心隂相鸣召缓且慠法急则称兵否乃熂山封水与民争利方驾兼两输货无厌腼面防极钞食求饱孰知有伏节之谊死绥之守者哉及罪盈情得仰药伏刃尸元横分噍类灭絶矣五代亲罹其难终不知损权柄塞觖望平镌其邪心渐出于公路以谓势之适然亡具甚矣自五代去雒即汴建为都邑北据大河西掩函谷东漕淮泗南驰陈蔡皆天下劲兵处也地形便利铠马犀勇五代不乗时角力削平天下犁其庭扫其闾蔪去不义诸侯以虚其国方且徧舞乐祸沐猴而冠遂使伪刘孽李么防数子限长江捶阸塞闚髙岸逾短垣倔强跳梁坐餙边幅以黒子之地与中国抗衡臣有以知五代之无能为也乃炕龙絶气非命之运故天殃巳加矣臣昩死臣闻夫吐珠于泽人谁不含集乌之屋理无妄止是故太祖乗五精之运契三神之驩起而有之拨乱世反之正天下所以无敌也且太祖以夏禹之敏成汤之武文王之小心汉髙之大度又荷上真之眷付畀四海虓虎鳬藻之师效其力负鼎前箸之臣赞其务受命之后寒心销志不明求衣南取吴西取蜀荆湘闽越以次诛剪灵旗所指黄钺所下若震声蜚响云撤席巻日出海隅防不砥属舆榇衔璧赦而不诛者嫔然成行悍将骁帅骄而弗制者旋正其法万邦止景羣饕检情刬其戾文蠲其苛制重惜府库弗崇宫室军虽数出民不加赋是时少府水衡见钱多矣而又法明令具吏知所守与天下更始者大功数十臣所不能尽道夫不钟大乱之剡无以啓至圣不当弗友之坏无以建明徳秦刑涂地炎汉继之厥或享国四百年隋酷稽天黄唐受之厥或享国三百年五代残杀我朝承之斩除乱徒肇立人纪卜世垂祚与天无穷此上帝所以重景命与圣人之厚也诗云商监不逺在夏后之世五代有焉又曰上帝临汝无贰尔心我朝有焉虽区区唐汉不得竝日而语矣
　　赞曰朱石不君汉周乱伦殄我龢气煽为妖氛地厌流血天防战尘长蛇荐食险鹿横奔六国弱姬三戸亡秦皇矣上帝哀此劳人戮絶乱命光啓圣真
　　选郡牧篇
　　昔王嘉之言国家有急取办于二千石二千石尊重难倾乃能使下臣尝以嘉为知言夫王者靖居九重之中独运大钧之上虽有喟然爱利之意下无由知虽有旷然寛大之令民无由暁故临遣二千石以镇郡国使其谕上之意以抚下防下之情以闻上上下之际沛然无壅此刺史所以与国休戚天子所以授任防成之意也宣帝曰与我共此惟良二千石乎故授受之间不得不慎国家茂稽天秩祗建王僚谘循吏以作民师进正臣而端治表畨休递上以仁佐贤振振焉鹭羽之集西雝孑孑焉旟千之纰良马可谓得人为盛当事立功然而政不加平讼不进理罪罟逾密淳源寖漓其一端殆二千石责任之不至也请试言之自太宗右文真皇执竞陛下以光华重协清和有声奋扬干刚总擥天縡戎索不警方内乂安边吏耳不闻檀车之声齐民目不睹赢粮之役四十年矣故所倚于二千石者特皆簿领之期防狱犴之文致无益之细政不急之常务积习成敝以为二千石之职适如是耳故所任之意愈薄所假之权益轻或数月辄迁或朞年罢去送迎新故既巳骚然断盗诋欺寖亦随发且又敦薄参进廉鄙竝涂非有法度可循条教可纪也虽诏制凝密法网周设适足使中才懐疑内顾下才畏罪求免怀疑既功无必成求免亦无所不至矣授受若是国何頼焉臣愿一二以条其失臣闻春秋之义用贵治贱不以卑临尊何也上下有级则势不陵表率素定则人知信伏见今列郡四百皆杂取朝着以充守尉不课名实不覈贤愚第以久次一切署遣虽文敏肃给不絶于位而疲驽贪冒相防以多是使泥滓久浊清流稂莠寖害良稼臣故曰所任之意愈薄意薄则官贱矣所假之权益轻权轻则器卑矣威权既夺而欲使人临难伏节义不内顾不可得也古者重名与器非为以虚尊加之欲一民之归系民之志而后可使也夫上有常贵则觖望易裁下无偷令则善化日耸习安其教中道若性故使之忘劳悦之忘死蹈白刃赴沧海不辞也其惠之有素治之既定今则不然贤不肖鱼贯悉材诸位名姓状貌未简上心循言治行弗允清议直使之模表千里宣赞五教其路亡繇也夫生齿日盛辟防日广而不讲礼谊以示之崇轨物以纳之慎官司以式之欲望龚黄之政术召杜之治最没世不可见也且水旱天所代有兵革邦之常备假一有缓急则经度财赋倚办于郡国也安静方畧借威于守尉也背邪趣正劳而不怨系之于廉耻张而风俗厚也三者治之大而二千石为之本岂不重乎又况风浇化汚政垢令翫人不向谊家无完行秉偷薄之意待不择之官持益轻之权化巳敝之俗臣不见其易也陶唐三考黜陟则九嵗矣天道五年大备则再闰矣汉家励精政道而苦守令之数易其治入髙等皆赐金増秩以慰厚其意由是而谈郡守之屡迁亟罢古所弗取平津侯曰揉曲木者不累日销金石者不累月自谓期年而化尚窃迟之臣以平津虚为胜谈以邀误赏可矣非极挚之论也治民之意异于是焉先威以制其情后教以定其志信浃肌肤恩沦骨髓然后示之君臣之义父子之节旷然一变导之正路不数十年民亦不信金石曲木无情之物一化不变故易制焉民者生之灵也教者民之纪也不植则僵不修则坏惮其虑始必怠乐其既成则安故曰难艰之业当累日也臣愿国家与大臣试图其事遴拣守尉必得其人辞去之日缺半日之间赐前席之问隂察其言退攷其行练覈得实矣然后久嵗月以效之必诛赏以信之其治理转闻课品尤异者赐金増秩略循汉家故事公卿空乏以次升用悉罢朞年数月之命不専当务细政之责使其礼让兴于民凌慢之心絶矣贤才安于官苟且之心塞矣万一边塲有重鋂之警畎畮有二鬴之困则斯人惟上所命顺指如意岂不快哉赞曰良二千石教化是职出轻授理与慎择千里模表十行方国天子是毗吾民滋殖
　　本风俗篇
　　夫民聪明精粹内函五常之谓性刚柔缓急外系四方之谓风好恶舍取悦随上教之谓俗圣人知俗之易失故建之以师表壹之乎中和尊尊以示恭亲亲以教爱悌幼以训慈先长以兴让示义以尚忠严刑以威乱然后可与适治平之路兴恺悌之源故紫服长缨潜移二国广眉匹帛争尚四方水任盂圆草逐风偃传曰上有所好下必有甚者惟陛下体干之粹縦天之能尧言成典禹身为度堲谗説放壬人重力田悯庶狱恤祀事爱民力定心而物自服三年而言乃驩即位已来未闻有弋猎之娱声色之迩也每方蜡遘沴毛泽徴愆则必瞿然克躬怛然振乏逮鳏寡协孤终率人以仁摩民以义礼注其耳目乐沦于骨髓所以训齐天下之理甚备然而道化犹郁俗态尚陵其故何也殆郡县之官类多俗吏因陋就寡拘文牵义未能丕扬陛下之本意暁之于民也是以百里不同风千里不同俗长民乏不二之懿比屋无可封之期父子徳色于耰鉏防鸮恶音于桑黮齐民轻徙异物屡迁故臣前已言郡守择任之不精乃今复见县令授受之失实也臣闻古人有言郡守县令民之师帅师帅不贤主徳不宣且陛下所与治斯民无愁叹之声驱一世于仁夀之域欲安责乎上宜倚于州下宜委于县是县令郡守与王者分挈教民权也今之县令职厮禄薄与匹庶无异非才能驽顿即齿髪耄耋力事上官应塞诘责之不暇何与论绳墨之外语教化之原哉此不称陛下之治一也就使豪英之士薰白之人欲行树风作为条教懐诚秉义告之话言而盗憎主人更见指目权轻不足自镇民荡因以忘反故四维张而不具皇极建而未协此不称陛下之治二也礼以防欲乐以和情政以正名刑以禁暴四者相须而行未有知其所由来者也今之吏治一切以法驱之媮合苟安日阕而已非有长幼之序和乐之节防愧之砥孝弟之行以渐化之也是以风尚頽替奸伪波煽弃礼者无畏犯义者不刑上下相敺以多自证此不称陛下之治三也自文考向学髦士聚朝庙堂谋谟朝夕献纳诏令所下皆际天人之分据古今之谊两汉深训五典常道而县吏肤浅类不能暁而欲使下情无壅大教胥洽人人感知上意不可得矣此不称陛下之治四也由是天秩久紊邦教弥翦贤者耻其冗则不事以为髙愚者甘其疲则厚敛以自慰孰肯为陛下恳恳于収养孜孜于教导哉臣以为当今之宜莫如按旧章定新制悉取朝着使典民社厚其禄以责其亷醲其赏以规其效百里之内有能兴儒术辟污莱明论诏恩勤恤民疚顺孙孝子日以众多者为髙第逮捕盗贼击搏豪强租更先期狱讼无滥操切下吏文符如流者为中第因循故常无所澄正不能兴誉亦无用咎者为下又重选良二千石使互相帖领数年之后上计大此且观其能三第中者擢于众而选之不中者罚其劣而遣之益储时才以待官乏陛下于此炳焉兴三代之化巍乎建千载之问使术有序党有庠嵗时以乡饮酒礼而缀其驩时时颁牛酒以劳力田孝弟恤鳏寡问髙年建为成规授以方国上有龚黄之守以承艺极下有蒲宻之令以勤宣布出令若流水传命如置邮陛下髙拱以取尊名不劳而定大计推放四海而准四维泰山而安风俗敦厐犹家至日见威神振叠若雷声渊黙扫除五代之迹而悉去之箫勺他肠平镌粃政化业一定千百载咀馨实挹清名者歌吟不絶宁与劳心于内无成功于外者竝日而语哉臣故曰俗失由于官邪郡守是已官邪由于任轻县令是已以犬马畜之彼将犬马自为也以灭裂耕之彼将灭裂报我也君以民为本民以吏为师民不知教则国本易摇吏不奉承则君命几辱且不材之士自知为清议所去甘心处贱忘懐廉槩欲使之抚民屋兴化条不为国取侮者无几矣
　　赞曰震惊百里王法是拟建尔县公凝我民纪官者寖轻治声没振不念牛刀遂伤兽锦
　　絶禁忌篇
　　臣闻为川者决之使导为民者宣之使言以言为讳最国之患也昔姚虞能耸其徳以被四表禹戒之曰无若丹朱成王克勤其身以膺天下周公戒之曰无若王纣此两人者非不知二后睿圣之亲事也非葢君之美而不称也非邀忠之名以取髙也以为神器之重元首之尊必推之大衰乃可与言盛必惧之将亡乃可与图存故夫临层崖不测之深虽勇者知畏足九京空墟之上虽昩者知哀举危亡絶灭之世虽上圣或惧是以舜成王知苦言之可以发愤治体切而不愧也禹周公知至训之可以巩固后叶发而不疑也古者大夫规诲士传言庶人谤商旅议于市百工献艺位宁有典倚几有谏御有箴史不失书蒙不失诵近献其谋逺达其聪神明不遗而徳被天下也秦暴汉杂禁忌始兴诽谤坐诛妖言有法宣帝中兴之贤主寛饶以五帝之刻尸横都市章帝东迁之长者梁鸿以五噫之刺身窜海峤是时网目已宻而言路未榛故刘向引骊山以喻成蔡邕指七国以讽桓转移大谋多所毗益当时君上亦不拘忌为急故文帝之诏曰不敏无明久临天下朕甚自愧明帝之诏曰方今上无天子下无方伯又反支日许上章奏斯亦罪已克躬之明效故功成当世名昭万代不为谄子也且夫讳乱无益于治而诤臣为之杜口文恶有害于善而佞人得以取容始皇推一至万胡亥恶言盗贼不能救巳危之基宋明给三百年期改騧避祸不能损速颠之运由是而言则小数禁忌之不足任亦巳明矣故善君人者旷然深鉴其失忻然乐闻其过谋及藿食择于狂夫谓天命难谌则勤勤不寐以趣太平之路谓人心惟危则栗栗如陨以据大安之势不讳废兴不隠过失则天下无遗虑人臣无伏言此五帝三王所以克荷鸿名而常为称首者用此道也
　　孝治篇
　　臣闻火生于木木盛于火有子母相养之道焉火之在气也烝燠温厚万寳以蕃在精也宣扬发畅羣幽争附故谓之孝夫孝者天地之性人之所由灵也圣人因天之明仪物之则所以镇天下国家凝百度之体者非孝无以用之伏惟我朝炎灵储晖赤制改物得天正统为人元首故感帝所禀继世尤盛自太祖躬武节对天下太宗右文谊兴邦教真宗建天封垂大章万嵗之后皆以至孝冠乎大号陛下躬万国之籍鉴三纲之严上承东朝顔色之养追嗣文王遹骏之烈重华之徳斯协三年之言乃驩再驾至阳位躬接上帝仍嵗侑清庙祗荐徽色所以助宣火徳勤服孝治之道可谓备矣然而礼当行者颇防未举政宜革者尚惮更张是以善物頽陵末俗浇弛故臣愿为陛下一数于前臣诚至迂未许所言必当犹冀不隠下情极上报之节臣伏见汉家取士有孝亷之科以抗方正茂才之选下诏有孝悌之目以偕力田鳏寡之赐是时人得禄仕咸矜节尚言値模楷行触规矱以化乡党者不可胜计乃至名臣辈出节士相望退修之家进刑于国饴变周原之堇黮革泮林之鸮汉家得人在兹数路今四海之富亿姓之丑士不以廉举家不以孝闻蚩氓无知流俗忘返以为孝爱之道可得而废殆非克称陛下助宣火徳之意也今胡不揭为科第以劝其来峻之刑章以禁其弊踞砥石磨天下之钝振大本观百枝之摇其谁不行树惇以企旌车之招矣古者天子七庙诸侯五庙大夫三士二官师一庶人无庙祭于室而巳羞不逾牲寝不逾庙燕不逾祭所以尽诚信交神明怵惕凄怆志意叹息洞洞属属而如将见之所以教人思其亲示有先也洎唐家有国大臣犹得立庙于京师五代相残其礼遂废朝家受命犹循旧章礼虽上建型不及物夫大臣国之四体民之具瞻而使亡其等威下与人同祭室之礼殆非邦家之宠也今纵未能惇崇古制犹当斟酌近礼而用之自台省大臣咸许立庙于私第禄微者祭近位髙者祭逺使四方之士震动其教澡雪其心举而措之天下无难矣昔之丧亲者葬之中野不封不树后世圣人稍制其礼夏氏以堲商人以椁周家以翣姬旦以祔洛于霤饭于牖小敛于戸大敛于阶祖于庭葬于墓诸侯五月大夫三月士逾月有若防者矣有若斧者矣自叔叶菲废渐用火葬父母之重亲举而焚之衣冠委于烟埃骨肉炽于薪炭神灵防惧何痛如之昔楚败吴师子期将焚之子西曰父兄亲暴骨焉焚之不可彼当纷扰之际尚惮其酷今乃礼义之族习以为常岂不为长太息哉传曰有焚其先人之室则三日哭又孝有伤足者忧律有残尸者死况夫示逺之典全归之体幷熖而灭与灰俱冷非名方于伤足而恶等乎残尸者哉今兹不制其防臣恐孝谊之风由兹微矣臣愿朝家明着律令风谕天下絶其委巷之礼以全为子之恩亦以厌火徳当神祗之心张国维一民俗之变经曰明王以孝治天下此物此志也
　　诋虚名篇
　　臣闻天下之誉有不虞而至天下之毁有无方而来古今之常患也惟圣人为能察之昔荀息晋国之柱楹献公之肱膂目女戎之内败耳恭世之前死文恵以谗获罪奚卓以孽代宗而息不能拂君邪心除国大蟊方且激忠亮之对贯生死之誓终辅二子不食其言是以为忠也臣谓之不然夫知其所事之谓忠得其所死之谓义苟荀息为忠则恶来死纣纷如死齐皆可以为忠矣尾生一介之贱奔三粲之誓水至不去抱梁而死是以为信也臣闻五常无体惟正为体所贵乎信者内与道接外与诚应也若尾生为信则复关上宫皆可以为信矣此所谓不虞之誉也汉王嘉身备上宰忠正王室疾佞幸之磐互争大谊而摩切破坏奸党动寤上心遭主不明仆死牢械何武都上公之重跱广朝之表当哀帝即世王莽复用炎昆之焰虽始稽天之浸尚防武与公孙禄创外戚之厉阶惧帝刘之孤弱圗任端士柄持大政谋虽不臧谊亦无愧而班固以为一蒉鄣江河用没其身是以为贬也若嘉武以丧生为贬则孔光禇渊腼面全生皆可以为贤矣齐管仲相蕞尔之国膺荡然之运然而内寓军令遂尊王室诸侯震动四夷宾辑存亡继絶首乎五霸微管仲吾其被髪左衽矣所谓为臣之极挚建功于当年而孟轲耻于愿为曾西惭于见比掦子云亦称仲尼之门五尺童子羞比晏婴夷吾是以谓之霸也夫言有累刻无髙而不跻事有算实居然而挺效贤者遭遇异世亦功名殊轨必待尧舜之主此言志士终无时也若夷吾以立功为羞则迂阔投阁皆可为王者之佐矣此谓无方之毁也昔君子于春秋求名而亡欲葢而彰非斯文之监乎






　　景文集巻二十五
　　钦定四库全书
　　景文集巻二十六
　　宋　宋祁　撰
　　奏疏
　　论以尺定律【案宋史燕肃言钟律不调在景祐元年祁时直史馆迁太常博士】
　　臣闻乐生于音音生于律律定于尺尺成于黍得黍不真尺固不定定尺无准律亦自差而望声调是南舟泝燕北辕走越愈亟愈逺也故尺短则律从而短尺长则律从而长短者声清益上长者声浊益下清浊不得其中而至乐遁矣古者神瞽攷中声而量之以为之律所以立均出度也黄帝命伶伦断竹长三寸九分吹之以为黄钟之宫然后制十二律以上下求而聴凤鸣司马迁黄钟之律长八寸七分之一太簇七寸七分之二林钟五寸七分之三应钟四寸三分之二班固司马彪説黄钟长九寸声最浊太簇长八寸林钟长六寸应钟长四寸七分四厘强声最清蔡邕郑康成杜防荀朂等所论尺有增损而黄钟之宫要以九寸为定始朂当武帝泰始中校太乐八音不和知后汉至魏尺长于古四分有余朂乃部署著作郎刘恭依周礼制尺所谓古尺也以古尺更铸铜律调叶声韵后汲郡盗发六国时魏襄王冢得古周时玉律及钟磬与新律声韵闇同于时郡国或得汉时故钟吹朂律以合之其声皆应时人称为精宻唯散骑侍郎陈留阮咸讥其声高声高则悲非兴国之音必古今尺有长短故也武帝以朂律与周汉器合遂施用之后始平掘地得古铜尺嵗久欲腐不知所出何代果长朂尺四分时人咸服其妙而莫能措意焉朂立千载之下推百代之法度数既合声韵又谐亦可谓宻切而有证也而时人掘地之一尺破周汉之二器亦近夫贵耳贱目也隋时始用木尺律而定律吕铸壊前代金石以息物议惜其制度文议没于江都无闻焉耳是时尺有十五等一周尺二晋田父玉尺三梁表尺四汉官尺五魏尺六晋后尺七后魏前尺八中尺九后尺十东后魏尺十一蔡邕铜龠尺十二宋氏尺第十三万宝常水尺十四杂尺十五梁朝俗间尺后周氏达奚震等议独以铁尺为允即十二宋氏尺也其説曰今以上党羊头山黍依汉书律歴志度之若以大者稠累依数满尺实于黄钟之律湏撼乃容若以中者累尺虽复小稀实于黄钟不动而满计此二事之殊良由消息未善其于铁尺终有一防且上党之黍有异他乡其色略乌其形圆重用之为量定不徒然正以时有水旱之殊地有肥瘠之异取黍大小未必得中按许慎解字黍体大本异于常疑今之大者正是其中累百满尺非是防古实龠之外裁剩余此恐围径或差造律未妙就如撼动取满论理亦通今勘周汉古钱大小有合宋氏浑仪尺度无舛古者黄金方寸重一斤今铸金校騐铁尺为近未及详定防高祖受命而止唐贞观中又诏张文收铸铜斛秤尺咸得其数诏以其副藏于乐署至武延秀为太常卿用为奇玩以律与玉尺玉斗舛合献焉开元中将考宗庙乐有司奏请出之敕唯以铜管付太常亡其九管国朝金石传自周代世宗常诏王朴累黍定尺以为律管管既不便作准之尺寸于今具在而当时实録不论秬黍未知何用即加酧定且五代离乱古器荡然虽欲制作靡所縁傍时无神瞽孰敢取中独非莫知独是莫晓工乎音者不能言义工乎书者不能察声信乎音声之难不可以言晓者也故曰知之者欲教而无从心达者体之而无师方今去圣既逺知音又寡但取朴准调叶八音属者太常臣燕肃以律准尺之三分欲为十二律管而黄钟九寸遂不得声更广空道乃与律应虽管内均厚未悉如法然深疑今尺比古差短太常钟石遂及于清流至法部转用高急臣以为宜求索上党秬黍如达奚震之言选其精圆累定寸尺求管得管求声得声以所管之声合周时之准苟高下符防清浊无差即可遂为定法颁布方国足以示陛下同律度量衡之制脱有与准未合即乞募知音别用新管参考中声检摄羣音制定雅乐庶乎正歴代之谬秕亦何惮焉礼院议祖宗配侑【案仁宗本纪系景祐二年祁迁太常同知礼仪院时上歴代名臣奏议作皇祐二年误】
　　臣等闻王者建庙祏之严合昭穆之缀祖一而已始受命也宗无豫数待有徳也由宗而下等胄之疏戚以为迭毁之制使后嗣虽有显扬褒大犹不得与祖宗并列所以一统乎尊尊古之道也皇帝陛下躬孝治发徳音永惟三后之盛烈际天接地而推尊之礼有所未称明发悼惧图惟厥衷使攸司得稽旧章开羣议摅懿铄阐孙谋将以脗合灵心垂荣无极非臣等孤陋所能及已窃以太祖皇帝诞受宝命付畀四海铺敦爕伐潜黜不端夷泽潞之畔兼淮海之昧东焚呉舆右困蜀垒湘楚闽越请吏入朝当此之时天下之人去大残防更生卜年长世丕阐洪业太宗皇帝敦受具迩席运下武龚天之讨底定太原由是慎九刑之辟艺四方之贡信赏类能重食劝功官无烦苛人无恫怨又引缙绅诸儒讲道兴学炳然右文与三代同风真宗皇帝干粹日昭执竞维烈重威抚和休寜北方顺斗布度先天作圣遂考夏谚绍虞巡秘牒岱宗育谷冀壤翕受瑞福普浸黎元肖翘跂行罔有不寜百度已备眷授明辟恭惟一祖二宗之烈歴选坟诰未有高焉者也昔成汤为商之祖太甲太戊武丁实号三宗后稷为周之祖文王武王庸建二祧高帝为汉之祖孝文孝武特崇两庙皆子孙世世奉承不辍我皇伯祖经纶草昧遂有天下功宜为帝者之祖皇祖勤劳制作皇考裁成治定徳宜为帝者之宗三庙并万世不迁宣布天下以示后世臣等请如圣诏至于升侑上帝裒对先谟本之周道克厌典礼昔太宗亲郊奉宣祖太祖配焉真宗肇祀奉太祖太宗配焉自尔有司不敢轻议今二宗同跻不祧之位则礼无异等伏请自今以往太祖为定配二宗为迭配称情适事理实无嫌其将来皇帝亲祠伏请以三圣偕侑上显对越之盛次申遹追之感圣人之能事羣臣之大愿此后迭配还如前议昔唐高宗之上封也以太武皇帝文皇帝配昊天明皇之封也以高祖配天睿宗配地开元之着礼也高祖配方丘太宗配神州此二宗迭配之前例垂拱开元之间高祖太宗高宗同配昊天真宗登介丘降社首并以太祖太宗崇配天地此三圣偕侑之明准其嵗时常祀则至日圆丘仲夏皇地只配以太祖孟春祈谷夏雩祀冬祭神州配以太宗孟春感地配以宣祖季秋大飨配以真宗伏请皆如礼便陛下重宗祧之事鉴照前载抑畏防巩让而不专故令臣等得申愚管谨用敷罄惟圣心裁鉴
　　奏乞减编磬事【案以下诸疏当在景祐三年命官校太常钟律之时】
　　准中书送下监铸编钟所李照状为乞减编钟十六为十二事状后批奉圣旨送修撰乐书冯某等详定闻奏者右臣窃以作乐制器取象非一本乎律吕播为音均用在极和要归协雅而短长清浊还相损益诸儒驾説各自名家援据经师资为辨博较其实至孰有定论昔伶伦命律初无配类后防典乐惟取克谐究理益深后人滋惑原圣人立乐之意岂独执于一方金石设县屡易其数目镈县十二以至编县二十四盖八音之器因物制宜歴代相沿遂多创述若弦声一倍以至于五十律声一倍以至于三倍或减半以为得或备数而无害变均度典应和为经工师常员雅郑无辨不足以备问对击考之度第循其故独何晓于是非周朝枢宻使王朴常造准以考声律太常窦俨和岘亦经参校论者以为尺度太短雅声过高自此少能知音莫传其业今止以照素识音律使校定大乐照又调合钟齐务要和声察其用心良亦精宻且又请改编钟十二以为与律数而足但学者多所未嫺习周官或乃失传下议以询博求至当况礼乐之大典方太平而后备若并采众説则有防礼聚讼之烦若遽更古法则有事不师古之戒臣考视图载皆有趣义愿圣上览其意而定焉
　　论太乐置雷鼓灵鼓路鼓备而不击及无三鼗
　　臣按周大司乐之职雷鼓雷鼗奏于圆丘以祀天也灵鼓灵鼗奏于方丘以祀地也路鼓路鼗奏于宗庙以格祖也歴代用焉着为乐令然则小鼓为大鼓先引得作乐之渐故两施无嫌也国朝崇荐郊庙但设各鼓于乐县之内备而不击夫有鼓无鼗于礼已阙设而不用在阙尤甚盖上袭五代抏敝失传有司持循罔暇论讨臣以为可诏本署稽旧典访遗法作为三鼗以备大乐祭祀之际其鼓若鼗皆使县工播而击之用谐音节如此则器备礼完神只来格矣旧説鼗者如鼓而小以木贯中作柄雷鼗柄各四枚为八面灵鼗柄各三枚为六面路鼗柄各二枚为四面旁以结皮为耳摇之还自击也以通雷鼔灵鼔路鼓掌鼓之工毎面一人左手播鼗右手击鼓云
　　论太乐署有舂牍之名而无舂牍之器
　　臣观景徳中李宗谔所进乐纂革部中着舂牍其説曰周礼笙师掌教舂牍应推以作祴乐宾醉而出奏祴夏以三器筑地为之节【三器谓牍及应相也】明不失礼也大五寸长七尺短者或三尺其端有空漆画之以两手筑地今并于宫县舞乐中用臣比徧问乐工言初无此器及责其乐器之籍则明着舂牍而説与乐纂相符又景徳乐工于今多在诘其所以乃云恐宗谔论著之时止凭本署簿文误着于乐纂耳臣谨采三礼图所画舂牍之状大畧可晓然检覈着令及旧史其文武二舞诸工所用但有鼗铎錞铙相雅干戚籥翟等器不着舂牍则知后人设采古名以为空説矣
　　论竽及巢笙和笙
　　臣奉诏与太常臣燕肃等图画太常乐器以备程览至匏部有竽及巢笙和笙共三种按旧説竽长四尺二寸三十六簧宫管在中形参差像鳯翼巢笙十九簧和笙十三簧今据太乐诸工以竽巢和三种并为一器皆取胡部十七管笙为之但以宫管移徙左右用为小异其巢和二笙在景徳中李宗谔又奏定二义管悉贯匏中今为十九管臣曾索于乐署得鳯笙一种乐工言此古器今不可用推騐形制乃古竽也其长四尺有余三十六管列管参差及曲颈皆为鳯饰其空悉在管外嵗久不治有管无簧今但秘而存之为无用之器臣以为可募知音者修复古竽以合正声革易当今署工所用浅俗惉懘之器勿令乱雅并按竽以合正声悉还旧制传曰放郑声谓此物也
　　论引武舞所执九器各有所用
　　臣按武舞六十四人左执干右执戚离为八列又别使工人执旌居前次执鼗次执铎次执錞次执铙次执相在左执雅在右各分行夹引至乐作舞入则自鼗而下咸振作之舞工定位而止及舞将退又振作之舞工毕出而止臣窃详鼗铎之设义不虚生葢旧史礼经但举其凡不言其细故軰出旅进无有先后且鼗者所谓导舞也铎者所谓通鼓也錞者所谓和鼓也铙者所谓止鼓也相者所谓辅乐也雅者所谓陔步也夫錞于铙铎在周鼓人四金之奏以和军旅也武舞象功故得以军器参焉是舞之容节导于鼗通于铎和于錞止于铙辅于相陔于雅义可见矣寜有导舞方始止鼓参焉止鼓既摇通铎乱焉进退不伦终始无别臣虽不习故事窃以私意度之谓当舞入之时鼗铎以先之錞以和之相以辅之雅以节之及舞之将成也则鸣铙以进行列筑雅以陔歩武各分左右与舞俱出其鼗铎錞相皆停止而不作故司马职曰鸣铙且却斯之谓矣如此则允恊乐意庶复旧职
　　郭正不应为嫁母持服状
　　臣窃惟礼者叙上下制亲疎别嫌明防以为之节也故三年之丧虽天下达礼至于情文相称必降杀从宜故尊有所申则亲有所屈不敢以所承之重而轻用于其私者也伏见前祠部员外郎集贤校理郭正生始数嵗即钟父丧而母边氏更适士人王涣正防防孤苦以讫成立见无伯叔又鲜兄弟奉承郭氏之祭者惟正一身而已母边氏适王氏更生四子今边不幸而讣闻正乃解官行服以臣愚管见深用为疑伏见五服制度敕齐衰杖期降服之条曰父卒母嫁及出妻之子为母其左方注曰谓不为父后者若为父后者则为嫁母无服今详边氏嫁则从夫已安于王室此将同穴永非于郭偶而正既为父后则宜归重本宗虽欲懐有慈之爱推无絶之义亦不得为已嫁之母抗父而尽其礼何者轻奉父统则郭之承重更无他亲备执母丧则王之主祀自有诸子臣详求制防疑正不当觧官行服夫礼有所杀君子俯就也义有所防圣人不专也况当孝治宜谨彛经伏乞降臣此状下有司博令详议其郭正为父后为嫁母应与不应觧官行三年之丧然后明垂定制俾守共规臣备礼官不敢寝嘿谨具状奏闻
　　上三冗三费疏【案歴代名臣奏议系寳元元年祁权三司度支判官时上】
　　臣伏见西贼叛逆未即枭截申命将校警饬边陲陛下日昃忧勤特轸调发内经圣虑旁咨羣谋臣诚不肖窃用感愤以为勇夫扞外儒者计内合为威畧以行天诛则跳梁小丑指期烹醢故敢妄陈愚见以佐万一臣闻兵以食为本食以货为资在易聚人在书八政诚圣人一天下之归之具也以天下取之以天下用之量入为出故天子不得私焉传曰足食足兵民信之矣今左藏无积年之镪大仓乏三嵗之储南方冶铜匮而不发承平如此已自雕困其故何哉良由取之既殚而用之无度也臣不能悉知朝廷之经费且以臣素所见者言之何者大有三冗小有三费以困天下之财财穷用褊乃今更欲兴数十万众以事夷狄无谋甚矣陛下诚能超然逺览烛见根本去三冗节三费专备西北之屯尚可旷焉高枕无匮乏之患何谓三冗天下有定官无限员一冗也天下厢军不任战而耗衣食二冗也僧尼道士日益多而无定数三冗也三冗不去不可为国今宜降诏防自今日僧尼道士已受戒具者且使如旧其在寺帐为徒弟子者悉逮为民勿复嵗度今日以后州县寺观留若干所僧尼道士定若干人且令后来之数不得过此此策一举可得耕织夫妇五十万人则一冗去矣今天下厢军不择孱小尫弱悉皆收配才图供役本不知兵亦且月费廪粮嵗费库缣数口之家不能自庇于是相挺逃匿化为盗贼者不可胜算朝廷毎有夫役更籍农民以任其劳假如厢军可令驱以就役方且别给口劵间望赐钱二端相率不便明甚陛下若敕天下厢军今日以后除州军须要防捉别留三百人自余更不收补已在籍者许备役终身如此则中下之家悉入农业又得力耕者数十万则二冗去矣国家郡县素有定官譬以十人为额常以十二加之迁代罪谪足以无乏今则不然一位未缺十人竞逐纡朱满路袭紫成林州县之地不广于前而陛下官五倍于旧吏何得不苟进官何得不滥除陛下诚得诏三班辨审官院内诸司流内铨明立限员以为定法自今以往门廕流外贡举之色实制选限稍务择人俟有阙官计员补吏内则省息俸廪外则静一浮华则三冗去矣何谓三费一曰道场斋醮无日不有若七日若一月若四十九日各挟主名未始暂停至于蜡蔬膏麫酒稲钱帛百司供亿不可赀计而注者旁縁利于欺攘奉行崇尚峻于典法皆以祝帝寿奉先烈祈民福为名欲令臣下不得开説臣愚以为陛下上亊天地宗庙次事社稷百神醴酩粢盛牺牲玉帛使有司端委而奉之嵗时而荐之足以竦明徳于天下介多福于黔庶何必道场斋醮希屑屑之报哉是国家抱虚以考祥小人诬神而获利耳陛下若防自圣虑取必不可罢者使畧依本教以奉薫修开启有时赐与有度则一费节矣二曰京师寺观或多设徒卒或増置官司衣粮所给三倍他处帷幄谓之供养田产谓之常住不徭不役坐蠧齐民而又竞饰神祠争修塔庙皆曰不费官帑自募民财此诚不逞罔上之尤者夫民藏于国国藏于民财不天来而由地出也役不使鬼而待人作也舎国取民其伤一焉伏望陛下切敕州县普令罢止则二费节矣三曰使相节度不藩要贪取公用全济私家迹夫节相之建或当边镇或临师旅也公用之设或以劳众而飨賔也今则不然罢黜大臣率叨使相安居都邑普防公用取生人之资力为无功之奉养坐縻邦用莫此为甚伏望陛下寳惜名器使授受惟才自今地非边要州无师屯者不得建节度已带节度不得留近藩及京师则三费节矣三冗已去三费已节数年之内用度必饶臣又闻之人不率则不从身不先则不信陛下若能躬服至俭风示四方锦防金玉不得妄费请自后宫为始衣服醪膳无益旧规请自乘舆为始然后天下向应民业日丰人心不摇师役可举虽使风行电照饮马西河蠢尔戍酋可玩之股掌中矣寜与今日诛求财用课盐防茗为戚戚之计者同年而语哉臣诚狂妄不晓禁忌轻进愚策惟陛下裁赦其辜

　　景文集巻二十六
　　钦定四库全书
　　景文集巻二十七
　　宋　宋祁　撰
　　奏疏
　　请下罪已诏并求直言疏【案厯代名臣奏议系寳元二年祁守刑部员外郎时上】
　　臣闻王者父事天明母事地察政合而祥至道失而咎臻自然之应也然至乱之世不能絶祥甚治之代不能无咎僻君以祥自泰故益侈而趋亡贤主以咎修德故愈畏而防祉则祥无必庆咎无固凶视销伏之如何耳臣伏见顷嵗以来灾数见依类托寓异占同符天本示法而尊乃有躔离流薄之变地当安固而静乃有都国震动之占陞下奉承郊丘嵗丰月洁当防介福翻至大异何哉得非事有召姧法有阶隙天于宋室谆谆存顾先防豫虑以启圣心欲陛下据易图难縁防警着奋扬刚德固执主威厌销未萌以光丕业也臣伏读前史五行志以騐于今累威重谴不可不察若乃羣星流散则民人荡析之象也月行黄道地震州邑则边戎窥间臣下擅恣后妃将盛年谷且饥之兆也去年火焚兴国寺浮屠延燔艺祖神殿已而盗坏宗庙扣器者再则神不昭格之意也自昔灾异之发远者十数年近者三四年随方輙应类无虚已陛下何不暂平清虑推求其端方今典刑设张上下禔穆而臣便论危事必难取信然陛下试一念至假有荡析以何防安固假有饥空以何理振救脱致窥间可任之将谓谁倘令擅恣可防之奸有防灾异不騐国之福也苟使遂騐则陛下御之之虑得不素具于彀中哉然请先言其要臣闻君以操柄为重臣以奉命为恭柄舍之则重者反轻命窃之则恭者更僭伏惟陛下念爵赏之典刑罚之权虽览羣言一决宸虑无委成假借以开贵近牵制之私书称惟辟作福惟辟作威夫威福者天子之所以固大寳制兆人之术臣有作福作威则害于而家凶于而国古之王者亦何能使刑悉当罪赏皆称功要之事出于主则纳忠者有归政出于臣则植私者必众传曰倒持太阿言柄之不可失也又曰吐珠必含言失之不可收也若夫后宫戚里祈恩丐赏者日月不乏陛下且当断而不听以示至公内省黄门给事左右亦宜数加训勑使思不出位此皆助阳抑隂之术也臣闻伯禹三王之长逢辜引慝宣王成周之良思患侧身故能感彻神祗收还威怒囘沴气为太和化巳衰为中兴陛下览照今古至详至熟今变日着中外暴闻而罪已之问不形于诏书思患之谋不留于询逮委逺天戒虚而未答逾时越月羣下黙然间者但引缁黄晨斋夕呗修不经之细祀塞可惧之大变人且未信天胡可欺臣诚至愚窃恐销伏之间未为得计也伏望陛下不以灾之未应遂为宴安不以歳之屡丰便忘荒馑普诏百执各贡所怀庶防天下条贯粲然先见粗举六事以禆万一聨写于左如有可采续当条陈科别惟陛下裁赦其罪姑垂省阅臣无任瞽狂待罪之至
　　议乐疏【案此疏当系宝元二年祁判监铁院同修礼书时上厯代名臣奏议作庆厯元年误】
　　臣伏覩右司諌直集贤院韩琦奏劄子节文臣曾将景祐广乐记看详备见实纪李照所造违古之乐上荐天地宗庙臣窃闻和岘减定钟律等见今存在欲乞特降圣防指挥下太常寺复用旧乐者奉勑已差资政殿大学士宋绶等与两制同共详定闻奏伏縁臣自景祐元年中曾防差付太常寺与燕肃等同共磨治钟磬后来亲见李照重定律度及相次提举胡瑗别造钟磬臣于太常乐器粗知本末苟有所见不容隐黙谨用画一如后
　　一李照所造钟磬当时只是将太府寺布帛尺一面定法改造比旧乐顿下四律伏縁李照资性诡僻辩论专固莫非出自私意不循古法其尺约长王朴尺二寸其斗法以六百二十黍为一龠六龠为一合【自古合龠为合今顿差四合】十合为一升十升为一斗谓之律斗其秤以一升水之重为一斤【比今太府见用官秤一斤零十一两】十斤为一秤【今太府以十六斤为秤】谓之律秤又减钟磬十六枚为十二枚【自古经史中无十二枚为一架】其钟之形状竝不依典故声韵遥长掩遏羣乐又李照自造大竽大笙亦充大乐行用皆惉懘新声不依古制及有新降到双鳯管乐工吹之竝不成声李照虽自称晓达音律其实与伶官贱工识见无异遂敢败壊祖宗以来旧乐使朝廷以不法之器荐见天地祖宗四海传闻莫不窃议只如照所定黄钟之管乃是南吕倍声旧黄钟九寸正声郤降在太蔟夹钟之间其太蔟商声君声君位也今君声降在臣位羽声来处尊宫三年有余于理尤害天灾人事不合常理皆不祥之大也如此数事人无愚智所共明知陛下况深达律吕可以断自圣虑便从改正应于李照曽奏请添损者并违经背古乞如韩琦所奏一切皆令停罢尽复祖宗旧制
　　一太常寺旧乐本自唐昭宗时雅乐散亡器无孑遗寻有博士商盈孙参约典故更造钟磬其后五代相传习而不改至周时王朴重定尺度畧加添正太祖朝又诏和岘以景表尺重加磨治稍令声下昨縁景祐二年燕肃始乞修正乐器其时只得王朴律准又无王朴所定律尺律管参騐音韵而燕肃只据律凖与钟磬见声按定髙下即是此太常旧乐比王朴时已自不同况和岘减定后又经真宗朝景德中李宗谔一次修饰至燕肃凡经三度磨鑢然俱不先立尺度律管所以后来无处根正法度音律然其旧器传至唐末祖宗三圣无人轻议用之荐享八十余年虽非的然如舜韶周武法度明备要之沿袭本末实与典礼最近非同李照率意诡妄制作不经今若陛下且以考旧典差近法度即乞先取景表尺裁铸律管以按王朴律然后和岘当时所定声律髙下确然可见况旧钟尚有七百余枚系本寺收管畧加磨鑢令与声律相协所有旧磬为照定乐时尽底畧截破壊无见存者若且将李照所定石磬自太簇以下刻磨长短亦与旧乐黄钟以下髣髴相近及将本寺磬朴二百余片相兼添补亦可谐合音律与钟粗得三县即可于将来南郊大礼前一时了毕不过数月便可见功其余丝竹诸器只是移正声调便成雅乐况礼乐之本出自天子今陛下天纵睿圣通知音律复古顺道何所致疑伏乞即下有司速令修复以谨善述之羙一景祐三年诏令臣监领胡瑗铸造钟磬一架臣伏见胡瑗晓筭法能将先儒所説黄钟管内八百一十分为方分算法并与郑康成周礼注及班固律厯志古法相合自隋唐以来诸儒辨论黄钟一龠之法皆不及瑗相次于杂物库请铜铸之时忽于杂铜内得古钟三枚即不知甚年及是何州府纳到臣与故翰林侍读学士冯元即时騐认其钟古质精妙项镈皆有亷隅上有三十六乳余外瑑云气为饰有两栾之制如铃不圆正与周礼所説形制相符一钟破损二钟尚可叩击遂仔细洗涤于钟上有篆文两行其篆亦字体古简推本其文不是近代所造乃是汉魏间所用者其文曰越作朕皇祖文考寳和钟越思万年子子孙孙永寳用享凡二十二字臣与冯元商量此既古器又合经典【除三十六乳与郑康成説小异康成以为钟每面三十六乳即一钟合七十二乳】遂画图様进呈后一面勒令胡瑗悉依古钟形状制造新钟成一十六枚其胡瑗所定律尺律管比王朴钟只下半律钟磬甚得谐韵其时不曽许当面进呈遂只送太常寺收系即目见在后来又防别差官详定李照胡瑗等律尺管其时议者皆云胡瑗实龠之黍或有大小不同以为未尽合古遂抑而不行至于八百一十分之法则尽以为然无有非者臣以为胡瑗之尺黍虽有长短大小之差未尽合古然比旧乐又近法度如更使诸儒略加论讨庶可施行而合雅正矣臣又窃尝谓陛下用心详定雅乐之日获此古钟乃是瑞应因此若便定律尺律管使诸儒极意论难从其长者定为尺法然后作钟石以声之有何不可而前来议者固执李照不法之器以为此乐已经郊祀天地不可轻改更候有知音者然后改之且祖宗旧乐相传八十余年经真宗东封西祀一旦为李照狂妄率然败坏郤无轻改之惮今欲依据经典裁正律度反以为更知音假如今世遂无知音则是李照不经之器便传后代取笑千载此亦陛下昭然可判议者之大谬也臣以为陛下既自明律度不须更以知音为言夫知音自古难得非独今也若世无防牙则且当以法度自据虽有清浊髙下其失不逺故臣愿陛下只将胡瑗八百一十分之法诏取上党秬黍择其中者差一二精力宫官及左右一二信臣于宫中重加校定陛下因以余暇亲临制决黍定求寸寸定求尺尺定则律度量衡四物皆正矣然后依古法将新尺试以推歩晷景若合此一不谬也试以新管埋地气气若应此二不谬也然后可以遂颁天下明告以律度量衡之法因之修定雅乐诏当今稍知音律经术者同加讨论事无不齐然此一事虽非朝夕急政陛下能以万防之暇虑而定之亦千载不刋之羙也其有先获古钟恐禁中忘记当时进呈图様今再画到一本随状进呈右谨具如前臣以儒史为业合为文辞敷启又縁臣乆在病假既不获乞上殿面奏今来事渉辩论不敢修饰文语贵要畅尽事理是敢直説本末谨具状奏闻伏勑防
　　论乞别撰郊庙歌曲明述祖宗积累之业
　　歌诗之兴尚矣自陶虞而上书逸其传商颂概有存者而周诗大备窃闻班固之论也以为商周雅颂上本有娀姜嫄降乙履敏而卨稷始生元王公刘古公太伯王季姜女大姒作合之徳乃洎成汤文武受命武丁成康宣王中兴下及辅佐伊尹周召太公申伯召虎山甫之属靡不褒掦既信美矣声始歌咏而施及金石洋洋沨沨遂盈塞乎天地之间使后世子孙有以祖述称颂而摅之无极也孤秦乱剡礼亡乐缺逮汉六世始立乐府采诗诵多举司马相如之属造为诗赋畧论律吕以合八音之调然其郊庙歌诗未有祖宗之事又不制雅乐有以相变盛徳之音寖以失章史官追愤深诋其非南北霸杂音謡哀怨俪篇促节以雕蔚相矜唐家累盛颇宪前烈诏礼于野缀乐于旒然至郊庙咏歌亦止一时之事丽不逮郑正不入雅累句庸音商周之风衰焉安巢挺乱正声兼失或入河海或沦坑谷宋兴承五运末流继千载绍业受命之始日不暇给故未遑协律之事而乐正礼官又非夙儒故老制作之懿久无闻焉虽荐侑大礼别制辞曲然皆袭沿旧体未始改为遂使祖宗耿光盛烈幽伏槁简天命靡昭以为神羞而武穆文孙春秋助祭但习容典不知王业之艰难诚可畏也臣朴野刍防不逹故实窃惟太祖武皇帝推闰位膺正统拨乱侮亡以黜不端东缨吴馘右攘蜀垒大去荆雠爕伐蕃酋士无离伤邦用底定罢诸道节度以絶僭萌收天下精兵以强京服太宗文皇帝铺敦武旅遂定并汾分遣良吏绥靖万国敛才懋官内经百度平租躬耤以赒四人贬成让徳卒罢封禅肆我真宗绍休圣躬于是匈奴穿塞侮略边郡一戎启行射殪名酋六驘遁去厥角请罪然而不念细故许其欢盟休寕北方于今是頼而又进妙道廸灵篇柴奉高济汾河景光瑞福葳蕤翕习臣所不能尽道商之发祥周之监观方兹蔑矣然而清庙咏歌但纪寅恭淳濯之细不推积徳累功之本千品万官靡所寄言故臣愿陛下万防之余取三圣实録摭其武功文徳在民耳目尤祥极瑞非人力所至者铺棻发扬作为歌诗别诏近侍略依生民公刘猗那长发之比裁属颂声使被金石尚体要而去浮丽根中和而矫浅诬使言质而易晓理懿而行逺俾天下昭然知祖宗造邦济世之勤子孙无满假怠遑之志臣下有祖述奉掦之羙超唐轶汉遂跻三代宁不盛耶
　　论精选太常乐工及募能知音者备太常官属
　　昔虞舜命后防典乐教胄子其言曰诗言志歌永言声依永律和声防亦曰于予系石拊石百兽率舞自周以上胄子出于公卿声工皆有明徳其为乐可以道古其为舞可以动容故能来格祖考而同合天地道衰官失政移诸侯制度陵僭音曲曼靡然且晋有师旷鲁有师乙判南北之风执商齐之宜援古騐今若合符节其后士人则汉有京房魏有杜防晋有荀朂隋有郑铎唐有张文收祖孝孙虽未能考正中声以尽善羙其推本律吕有足称道自梁讫周寻乱不厌犹使王朴窦俨绪求坠韵裒合遗器累黍定尺造准写声求七均叩五音以成八十四调俨又着大周正乐一百二十篇虽广而不要杂而无类苖莠相败雅郑同侪然礼失求野或有可采而宋兴达者尚未闻焉臣谓古之所以为工者皆精敏之人后之所以为工者皆舆厮之贱古之所以总司者材堪责任后之所以总司者官达则迁乐不逮古责于何有比来诸工尤为淆混或坐区贾子或力穑农人苟避乎丁咸求着籍未识所习况责所闻族居州处兀如墙靣虽诲以六乐教以二南亦不能谐神祗和邦国矣朝家丕纂谟烈咸事俊良必不借才无容惭徳顾求之任之未至耳且一日失官尚及于死三年废乐曽何不壊故有其人则乐存无其人则乐息昔周官尽在武坐且或失传汉准具存律家莫能取定又况年禩绵旷器用沦亡贤者耻而不精鄙夫滥以安处而望乐正雅颂奚由致哉臣愿陛下明下诏书且募天下知音之人秩以防禄使备太常官属賖其嵗限寖使讨论择其所长以备阙典又按旧令太常诸工取年十八以下资性可教者使满定员明立章条以判勤惰如此则不过十稔官修事备以须陛下功成作乐矣
　　乞禁便俗字
　　伏见朝廷每有册书诏令布下四方而便俗作字不据经古及题署宫殿率多讹畧万民所察百官所瞻诚非其宜类不可悉举臣且一二言之今之勑字乃古劳来之勑【音赉】自唐以来习而不悟今若改以为敕义亦无难议者便谓行之已乆变必惊俗此非通论也昔隋唐诏敕以为替移之字后因顔师古摘发其谬始议改焉则当时以为替犹今以勑为敕夫替虽谬尚是一音勑敕相讹遂乖两读自宜稽古改从本体宫殿之署标榜髙严逺人朝觐注目观仰学在四夷亦不可诬汉承相萧何自题苍龙白虎二阙后世署书乃由何始当时立法宁苟简耶且如今紫宸垂拱常所御殿而殿字从从殳今之左偏遂尸下作共垂字从土今乃作山紫应从此今书作此【此俗作此】宸应从辰今书作辰【辰俗作辰】阁门以西为西外龙门以尨代□如此之类不得不改及诏制之语以夲【音叨】为本以母【音无】为母以捡【音敛】为检以閞【音弁】为闗斯则字讹音变尤难行逺臣闻太宗皇帝常诏右防骑常侍徐铉考正説文铉之言曰若乃髙文大册则以篆籀着诸金石至于常行简牍则草隷足矣当时谓铉为知言臣愚以为诏文册词府号官称宫室题榜皆当垂示史册非寻常简牍之类愿下大臣讨论文字更俗隶之失求篆籀之真昭示有司防从正体
　　论国忌
　　伏见列圣忌日沿唐之旧百官伏閤慰讫咸诣寺观跪伏斋赞谓之行香仍置神位进奠蔬馔臣窃思之礼尤不经方外之言本以忏罪求福诱训迷妄邱樊委巷不达死生之变故于丧亦或用之至于朝猷帝范非若匹夫下俚可行之也臣愚不敢逺敷国家积累之庆且自太祖而下丰功钜徳家至户晓生为睿明殁为上神何福之求何罪之忏求于非福则是谄祭忏于无罪则是诬亲沿事索理谬悠可判且其諡在金册主在清庙每春秋享祀前誓有司斋戒奉之灌濯洁之礼以相仪乐以节歩尚畏不蠲以为非馨今乃缁毳羽衣轻接光烈熟具粗餗以希迪尝使在天有知其不能下而临享也明矣愿罢忌日百官行香及撤去所设神位必若国家难于骤改则毎及忌日止令道释二家自率其徒薰祓诵呗列为疏奏间遣一使驰诣陵寝焚之以伸苍黔谢生之报庶防近于礼欤
　　乞置太庙神御库【待制日奏】
　　宗正寺奏为赵希言劄子奏太庙内神御物有螭头册盠牀烛台等不用之物甚多约金万余两银八千两乞差官别为处置所贵盗窃不生奉圣防令宗正寺相度擘画闻奏寺司检防大祖室内有黒漆盠二只元有折拽下装钉痕见在欲乞将不用者盝册牀四十余件及螭头等依太祖室内素盝折拽金银所有竿杖并乞依庄穆皇后室内神帐法物焚埋状后中书批送礼院详定臣谨按神御之物在祖宗之时其数尚少故就致夹室不须他处及时歴三圣崇奉益恭而宝盝扣牀充满二室今赵希言及宗正寺乃欲除合用器物外尽乞毁拆焚埋以防盗窃质之礼意殊未得宜且天子宗庙之重以金银崇饰神御尚畏招致盗窃不知官司何用条禁何施况非时毁损惊动羣议又未必合祖宗神灵之意窃寻周礼有天府掌祖庙之守藏寳物世传者皆在焉伏详今庙地狭隘不可别为库室欲望以宗正寺西偏南直太庙即宫闱令廨屋其地虽小可建大屋十数间将神御不用之物悉移置于中号为太庙神御库令宗正寺一就管掌责无毁瘗兼合旧章其灼然有败烂什物即乞焚埋使无防渎取进止













　　景文集巻二十七
　　钦定四库全书
　　景文集巻二十八
　　宋　宋祁　撰
　　奏疏
　　乞开治渒河【案厯代名臣奏议系庆厯二年祁知陈州时上】
　　臣知寿州日伏见本州安丰县有芍陂自古所传元引龙穴山水及渒河水入陂每嵗灌田万顷近年多被泥沙淤淀陂池地渐高蓄水转少龙穴山一水源既小今来只籍渒河注水入陂后来渒河一道水渠本县又不修开遂至水道堙塞陂水浅涸臣自到任后并值二年干旱去年自六月放竭陂水只是救灌得侧近一二千顷是以寿州米价踊贵官私妨阙臣窃闻得寿州正是出米之地全借此一陂旧来陂水若满常无干旱是以县名安丰葢取此义臣欲乞朝防直下本州委知州通判亲往陂上相度开治渒河令水渠深快于渒河内筑隄防水入渠注满陂内高筑陂岸及重开撅陂内淤淀之处令稍深濶其工亦不甚多只乞就来春农隙之时少借隣县并本县人夫三五千人约工一月可见次第如陂水满足则溉田万顷永无凶荒兼得陈颍至京都一路官私米斛有可供应取进止
　　言三路边防七事【案厯代名臣奏议系庆厯三年祁为礼部郎中知制诰时上】
　　臣闻病者疗之未危火者防之未燃若已危已燃虽有嘉医力士犹不能振殂烂之苦是以思患预防所趋一焉臣伏见河北河东陜西比年骚困契丹规掠塞下求索赂遗陛下以天下为心屈已忍忿与之通好心纾仓卒之急是以河朔生灵宴然暂宁此陛下权时之宜也夏贼逆命袭金明残麟府破任福败壊多杀吏卒数十万转食屯兵于今五年士气丧沮每闻金鼓之音皆股战胆销有百走退生之心无一前闘死之志部署钤辖位均势侔不相统一赏滥而不实罚弛而不行上下相防徼一切之幸臣计二陲之忧比病与火可谓将危而且燃也中外有识无不寒心臣愚以为不速兴而救之事一蹉跌悔无及矣伏见中书门下枢密院日入奏事遵奉常体但以官吏差遣使臣迁转比例高下计较锱铢下至百司冗屑申请无不闗白圣聪及宣敇行下一署曰圣防至于边境措置安危大计反不暇及之臣愚无知窃以为过夫不当行而行是为徒行当忧而不忧是为必忧今耶律君臣包祸就毒故马放隂山之下待隙而动彼其旋玩河朔如股掌之上责货不已又将责地祸根衅萌章章如此朝廷忽而不防未知何谓耶方今河北河东不澄滥官不阅冗兵帅之才不才未尝择械之可用不可用未尝选自敌使继至便谓信誓可慿谋臣高枕了无为备可谓发箧啓笥以待寇攘今陛下盛德清明大臣方正恊力献可弼违朝无间言不于此时侧席尝胆思所以御之之术急除弊政图刷大耻乃欲优游自暇日安一日待病之危待火之燃救不晩平大碎目杂务非宰司职事假令此等一皆不问委之有司尚无系于治乱若二敌挻变更相影啸一出于北一扰于西国疲于转输一夫饿防兴为盗贼凭高呼呌环数百里则天下安危决于一日之间推是而言臣所谓不当行而行当忧而不忧果可信也刘平石元孙轻脱寡谋径与敌闘师败身死损辱国威今之为帅不鉴前失尚守旧体终无改更其出师也无鼔旗则号令不行矣其战也无行阵则败走不救矣其止无营堑自守其行无辎重自随烽候不明间谍不设不量人事不察地形将不抚士士不识将迁代纷纷未始暂宁而有司据例换移习不为怪是以敌小入则小胜大入则大胜亦未尝闻朝廷求所以败所以胜之由彼所长我所短之要何者有勇何者有谋而可以相辅若何则守若何则战而授之成算兵若久而不解何防以支食若有时而乏何术以济今陛下未以为念大臣未以为言天下安危谁任其责臣闻识见隘陋不足与权大事窃谓当今之急者有七一曰讲军阵二曰广牧马三曰精器械四曰力耕桑五曰择官人六曰重贼法七曰籍游冗臣既梼昧知其大而不得其详又不敢掩众谋申独见伏愿陛下试以闲日诏一二近臣出此七事令共力探讨使引古验今执处其要陛下与大臣择而行之既行又执而不迁浮议撼揠且皆勿听然须近者三年有成逺者五七年十数年而成陛下安心缓虑总其衔勒夫治国若种树非谓朝种而暮可庇也假以日月则根柢深固坐获茂隂昔孟明再败秦师归脩国政晋避其徳遂霸西戎今若力农缮兵日夜申儆张吾百度振吾六师其居有备其行有法彼二敌闻之必且狡谋溃于其胸隂计烂于其胁矣臣又愿陛下诏中书枢密院自今以徃取有司申请不干大事者许依唐时堂帖之比直令堂判院付之有司杂务己有定例便行不奏其可以蠲除归有司者定为永制俾之奉行若其大事非臣下可得专者然后奏请自然纲提领摄事亦希简使大臣得専边境尽虑金革矣诸路部署以下出兵之日臣愿依军法以一阶一级交相统制令一则易行官専则有威无令贵臣监军牵制其内将之与士既相习熟则不可数为替改使得恩结其心威统其违缓急与之生死乃可为用此其畧也昔楚庄王区区之诸侯踞卑湿之地无日不讨军实而数之其戒于国中曰人生之不易祸至之无日用能服郑宋抗强晋威震中原况陛下拥四海之富揽天下俊乂与之图事耶然时哉时哉不可缓已臣愚戆不识禁忌惟陛下哀怜省纳
　　减边兵议【案歴代名臣奏议系庆歴中祁为翰林学士时上】
　　臣本书生不当妄言兵革但以事势料之参验今古有灼然易了者敢为奏请臣伏见自古以来防边守塞未有屯结兵马经年亘嵗常在城砦无有休息者传曰久暴师则国不足虽有智者不能善其后只如秦汉时与匈奴更相酬报出入钞掠亦是兵罢即归不令屯结亦不如圣朝长令兵马守备边上既不出攻坐费粮运是故用兵未及六年天下之财已告匮竭良由边将不知休兵朝廷不授成算亿万之费耗散而不计若更十年未知多少财用可济其艰臣请言其验敌界自三月后马瘦放在草野不能负重闗陜人皆知之则背春向夏敌不能大举其验一也敌无餽运每入汉界尝因粮于中国中国自三月以后才有麦熟其余禾稼未成无粮可因敌不能大举其验二也又有高山大川溪谷相冲春夏之后雨水时行霖潦为阻敌不能大举其验三也是敌兵鋭于冬令而屈于秋夏其势可见臣欲乞朝廷详度许令于沿边州军城砦每年自三月后抽减一半兵马入内地州府就粮直至九月却往元驻劄处号为防秋况所抽兵士虽在内郡其校习训练一如边上此乃事之至便不足多疑一则边上州军爱惜得年支粮草二则兵马有休息之时三则兵士到内地州府亦为裹费四则闗陜之民免得转般粮食是边上一年支凖可展为二年也识者必难臣曰敌知朝廷自三月后抽退兵马必选择壮骑精兵出人不意入来汉界作过恐大段深入钞掠人民破荡城砦何以为备臣对曰假如敌人有壮马精兵能于盛夏入汉界作过三五日只是钞掠得界上些小热户人民且无粮草可食彼又不防攻打城壁朝廷但只令所在城砦坚守不出兵及州军只増城立栅相对不与之战则见在一半人马已是足用万一敌人竟敢谋深入即令内郡就粮兵马旬日内可以勾集令大将将数万之兵结阵徐驱往彼救应亦只令硬砦相持勿与彼争锋使之进则不敢退又粘逐常择便地自逗留至二十日以上彼必有粮尽或雨水之阻又何能破荡城砦大段深入也但自来朝廷不肯明下成算与边将令抽退兵马是以边将畏避责罚长要占留在边上图常有凖拟其添到军马以死固执无因肯减一人一骑今若朝廷明降成算使之遵守如敌非时入界万一有少败衂朝廷自任其责自然边将必无固执斯议者也伏望降付中书枢密院子细商量取进止
　　乞専刑赏状【案厯代名臣奏议系庆厯中祁为侍读学士时上】
　　臣闻天子之所以能制四海役万民而臣之者其柄有二曰刑曰赏而已洪范曰惟辟作福惟辟作威惟辟玉食臣有作福作威玉食则害于而家凶于而国昔宋子罕谓其君曰庆赏赐与者民之所喜也君自行之杀戮刑罚者民之所也臣自当之于是宋君失刑后为子罕所刼且子罕才得一柄已为主患况两得之哉伏见陛下恭俭仁厚忧劳聴防细务小物一更圣心近世守文之主未见其比然而任用臣下主柄外移委弃刑赏不自总摄凡有所进必待臣下之誉而用之凡有所退亦待臣下之毁而黜之夫毁誉行于上则朋党成于下且党人所恶能得陛下之法而罪之党人所爱能得陛下之赏而官之则举朝之人重私赏而轻公法舍其君而归其臣虽欲无危不可得矣龙之所以能飞霄汉入渊泉变化不测以风云为之卫也虎之所以能搏百兽神空山以爪牙为之使也使龙失风云则鳣鲔等其灵虎废爪牙则麋鹿角其能君失利赏则见轻于天下矣况今四夷交侵师不用命财匮民怨吏以苛刻相挻官以党羽相营陛下何不收取二柄而自用之假如罚不当辜人犹知畏赏不值善人尚知恩又况陛下之徳之明其赏必善其罚必罪耶鲁国政在陪臣春秋为讳之称之曰盗况拥九五之丕构总天下之机矩倒持利劔以资防割忽洪范之至戒袭子罕之覆彻轻龙虎之神威抵春秋之所讳召衰促乱何所利哉比年以来日无盛光月行黄道氛雾无时河决地动皆下侵上上失权之应也伏望陛下上揆天神俯观人事收威福以在手破羣党于私门夺干刚击雷声行之一日天下廓然矣臣防恩深厚不致爱死轻进瞽言惟垂裁赦
　　乞知州转运使三年理一任劄子【案厯代名臣奏议系庆厯中祁为侍读学士时上】
　　臣伏见比来知州转运使未曾在任得满三年民间利害及簿书文移未知次第郤已迁换迎新送故上下告劳臣不知朝廷设官欲为理耶如不为理臣故无可言者若欲为理安得用此敝法守而不改今审官院差遣不行便奏请京朝官情愿二年一替且差遣得行一司之暂利也迁换不定天下之大害也故败国家大计使吏姧得行生民无告无出于长吏数易也臣愚以为方用兵时财用调度多出于民知州转运使不得人不能集事伏望普令台省近臣举知州转运使五人转运使知州三人有材干者【以上或已在任亦许就举充数】理三周年为一任【不得只理三十个月】毎嵗转运使索取知州功过并自具功过申尚书考功考功逐旋闻奏请别近臣为考课使精加考较若三考俱优改一官知州升大州转运使升上路三考俱劣黜一官知州降小州转运使降下路二优一劣改一官二劣一优夺半年俸大约以此为率【以上赏罚并举主同坐减一等举主得以数人赏罚相除】其提防刑狱使者通判并比类此年考只令中书门下及审官院拣选充职取进止【如何施行其优劣格臣乞差官颁下】
　　乞减税劄子
　　窃闻山东闗中京西河北去冬无雪宿麦稀种居者愁困去者流离绵春跨夏搏手无望朝廷虽切勅长吏漕运邻粟然而财用久屈仓库半空仅能济军何暇及物今州县惟中户以上尚且懐土以待有秋而繇役百端科率千计必不可损须出于人以臣料之私蓄有涯官用无际嵗既未足民胡得安陛下若不旷然垂恩有以大慰其意则蚩蚩之臮饥弱者就死强恶者为盗盗贼既广讨捕必严兵盗相挐邦国深患臣愚以为方今艰食之际其灾伤州县且诏豫减今年秋夏二税安集居民更令力农无失生业推主上之恵置黎人之心羣心苟和不逞自息权救时急深适事宜取进止
　　乞脩复陂塘古迹劄子【案厯代名臣奏议系庆厯中祁为侍读学士时上】
　　臣伏见邉鄙用兵以来所急者莫急于食食者出于力农而国家未尝留心于农事天下郡县虽有陂湖塘堰例不修营转运使知州通判但带勤农之名畧无其实及知州通判令佐结衔兼隄堰沟洫习以为常亦不复知是何等语是以农困食艰通天下计之常无一年之蓄且天下无一年之蓄古语以为国非其国况今大兵在外水旱难调脱若灾俭相仍臣知国用尽于军兴则力耕之人饿死不救羸老委沟壑少壮为盗贼贻患国家非细事也臣欲望朝防专下转运使知州通判令佐等严行晓告使于部内各按求陂塘古迹可以利民救患者并令收复量率夫力限日计功如能不扰村乡久逺利济并与理为劳绩优加酬赏若因此取受骚扰农人所犯一疋以上乞追官勒停十疋以上仍除名终身禁锢以上如可施行乞详定条禁又条制旧有五户各一保宜申明此条令力农之家五家相保其中如有惰丁游手不事桑柘不勤五谷田畴荒闲者并许本保申举官司明行科罚迁配逺州其勤劝农业者国家每一二年畧行优防或少放正税分数或免户下差科月日自然人务农业国计必充取进止
　　乞损豪强优力农劄子
　　臣伏以摧豪强惠小民王者政教之美也今天下力农之人国家衣食取办然赦恩未尝有一言及之豪猾兼并之家居物逐利多蓄缗钱至三五十万以上少者不减三五万滞泉货使不流通美食高枕坐视朝廷财用之急不肯以一分亳佐助公家臣以为此奸猾之民皆国家所宜禁切陛下至仁止令入粟与官然所得至寡不济国用臣愚以为请自京师及天下应有物力人户计直及钱一万以上者官司明谕诏防使令百姓各指实自言有多少见钱及他物实若千数目先作簿抄上然后官司普令十分中官借二分助军钱许于所在送纳仍各逐家给付州县帖开坐敇命候将来边鄙罢兵日并支还象牙香药茶盐许百姓任便于京师外州清算其所借到钱于逐州县置彼处所出百货轻赍入京付搉货务减市贾收钱仍别立库存贮以备军需警急如此钱梢有次序乞朝廷下诏普减天下租税三分至一半以下以明国家损豪强优力农称物平施之义
　　乞停开沟洫劄子
　　臣伏见景祐编敇应天开封府界宿亳曹单棣许陈蔡等州沟河逐县令佐如能在任多设方畧劝诱部民开道通流别无时雨渰潦田苗并许批上厯子及本处保明闻奏令佐与参选注家便官臣昨知陈州日体问得诸处县令主簿为见有此条贯只是逐年一度差公人下乡取责户长等状称劝诱到百姓开导沟洫河道并得通快别不渰损田苗文状申县本州据县状批上本人厯子得替日依例保明便该参选注家便官其实每年无一户一工曽开治沟洫本官亦不曾按行劝诱所有毎年渰损田苗放郤二税郤称是外处横水入界致渰杀田苗不是本处雨水渰潦似此不惟选人侥幸显属冐罔朝廷臣愚欲自今后停废上项条贯更不行用今日以前已在铃参选人乞不追改取进止
　　乞复符节官劄子
　　符契之信天子所以拱敛威重检防邪伪其在兵赋尤重自周官镇圭以召守牙璋以兴师汉氏始兴郡国为竹使符以代牙璋光武中兴禁法疎简但以玺书发兵于是杜诗建言以为事有烦而不可省费而不得已请复虎符絶姧端朝廷更从其议魏晋讫唐罔不遵用惟五代蹙弱州国褊近旦命暮达不容有诈于是周显徳六年始去符契专以印章为验国初受命方事之繁急于荡定未暇修复方今地大师众巧谲寖萌承平既久民不知战缓急边陲有警而诏文单下诚恐细人间牒奸诈模写乘机徼幸稽逗期防无以察知则国家亦当居安思危先事立制夺邪人窃发之便愿复符节官以明慎国命凡发兵百人以上财赋百万以上皆待符与诏书双下使郡国合而后遣百人百万以下则符契特行焉据为大信诚有国之要务其符之形制乞下有司详按旧典施行
　　请募民入米京师劄子
　　去年江淮二浙稻收七八而淮南饥疫之后户口寖衰县无完村村无全户才足自赡罔能及他惟有江浙二方天下仰给臣以为京师禁旅近数十万三年之蓄不可不备去年国家垂悯南土遘兹荐饥减漕粟之常科轸斯人之艰食上恩虽美邦计未充且足食足兵乃可治国我仓我庾所以为人夫江淮漕运之司输米上供已有定数若更多取则官司不供故臣愿陛下明下诏书募民能入米京师者倍价而粜三分其价一分给钱二分则以方防茶凖其直而与之商旅利于化居吏卒缓于程督如此则仓廪实京师盛郡国安矣如允所请乞付外详议
　　让转左丞劄子
　　右臣今月十八日本州进奏院递到官诰敕牒各一道以唐书了毕转臣尚书左丞闻命惊惧不知所舎臣自庆歴中受诏纂修与诸儒讨论首尾才及六年便值臣差任出外虽防朝廷许将史草自随悉力编纂其如极边事务荒废转多皇祐中史未有绪蒙朝廷差欧阳修分总纪志与臣共力臣任益州日烦差使臣督趣列传残巻及移郑州又防遣编修官吕夏卿乘驿就臣商较同异催促了当厯一十七年书克奏上书成淹延职臣之罪至如欧阳修撰列纪志等众篇各有法度方成一家范镇王畴以下譔次精该一代大典非修等不成臣去书局已十有一年修撰之时不与诸儒研确成书之日又不与伏奏殿廷臣于修书之勤十不得一二若然臣有稽延之罪无编次之勤不可与修等均赏伏乞陛下收还臣此来恩命只旌赏修以下诸儒庶责赏分明允惬公议





　　景文集巻二十八
　　钦定四库全书
　　景文集巻二十九
　　宋　宋祁　撰
　　奏疏
　　直言对【案仁宗本纪皇祐三年春三月诏求直言是时祁由龙图学士复为翰林学士本传作景祐中误】
　　翰林侍读学士兼龙图阁学士宋某昧死言伏以陛下躬至圣开大明数引近臣廷谋急政退托不敏开敢言之路日昃便坐以须告猷夫人君据安而念危则终不危操治而虑乱则终不乱何则几防之兆成败之端森然前判于胸中矣臣向已被诏对所欲言书闻于上未合明聪陛下赦其无状再降徳音以欲竭尽下情以禆万一顾臣敢无辞而对臣闻羣臣之所以有朋党者何也由忠邪不早判耳且君子得位必引其类使恊济忠力不为私也小人获进亦引其类使扇动声势不为公也君子指小人所引固曰朋党小人指君子所引亦曰朋党君子常少而小人常多此人君所以易惑而难辨也陛下何不质之以事騐之以言其言也阴贼忌害巧为迎合听之似可用察之而无实小人也其言也质直蹇正多所补益听之似逆耳察之而有实君子也又以其言騐其人之行事与言合者为忠事与言反者为邪不黜其邪不进其忠则朋党终不除矣臣下之所以谗佞得行者何也由朝廷言之路太广也夫正人能言邪人亦能言古者称言之无罪者谓有道之言也若邪人搆虚以害有位架妄以间忠臣亦以为不可加罪则是以言丧邦矣且邪人缘隙投诈寄事造奸诋人必以难騐之文伤人必以似是之语使进不得自辨于主退有以离间于君于是正人幽愤有功抑退如此者陛下虽加罚焉可也正人则不然毅焉中立侃焉正论引古今之宜根刑政之本质之众则无害措之事则可行不为势倾不为利夺如此者陛下虽加赏焉可也故言路大辟而正言不赏妄言不罚则谗佞终不去矣今议者皆曰朝廷诚安且治臣以为不然夫三患未去安得为治直乱之未作耳请试言之夫与贤人谋事而与不肖者断之一患也重选大臣而轻任之二患也大事不图而小事是急三患也何则贤人必为国计而不肖者专为身谋为国计者必恃至公故言直而援少为身谋者专挟己私故喻巧而援多人君不能察之则奸诈行美于是言长利者则破之以小害使终不能为利图大功者则急之以近效使终不得立功善令方下而谬令移之矣公议始行而私议夺之矣且不肖之人已不能忠而忌人之纳忠已为不善而能败人之为善改白作黒以是为非若朝廷已知其奸不能斥去郭公所以诫亡也已知其贤而与不肖者并任用之刘向所以获罪也此今患之最切者也夫大臣左辅右弼参赞权纲朝访夕对弥缝阙漏既以为忠且贤而擢之矣材且谋而任之矣是宜待之以无贰责之以一心今或指纎瑕采飞语小则被疑大则赐罢朝为臯防夕为梼杌遂令家无全节人无完行何其有道之世而贤者之乏耶诚任之失其理矣徒使继至者瞻前畏后偷合取容事存形迹日防猜阻舍国事而不虑苟身谋以自安大臣如此陛下何须赖焉且君视臣如手足彼将以手足为报君视臣如路人彼亦将以路人为报此患之次也聚天下莫急于财镇天下莫切于兵制四夷莫神于机仕天下莫谨于官今财已匮而不肯计兵甚冗而不能择机至而不敢谋官滥而不知选而执事者但且计小利害责小经费羣对而旅前取防而奉行日徇一日嵗偷一嵗陛下又不念此宁是朝廷之福耶此患之又次也假如万一邉境有事盗贼相挺甲兵宿野冦发在路此时三患不去谁能出身为国与陛下共处安危耶谁能执节慷慨为陛下前死不顾耶臣故曰非能治也直乱之未作耳陛下诏中书门下使择天下之冗官澄清流品诏枢宻院去天下之冗兵寖明纪律断自宸虑必取成功不使涣汗复収匪石中转则县官之财有数年之饶为万一不虞之备策之善者也机制夷狄臣前对已尝具之犹有可念者臣闻马者兵之大也边庭之所以常取胜中国者也今监牧弗谨牸畜无课而自蕃入中国既有定价则驵骏不至而疲驽实来地非所宜死者如积河南河北草地数万顷为郡县所侵挑田伐树半入民产且中国之兵歩多骑少骑兵利平歩兵利险夫自河以北地若砥平目与天尽不见堆阜此非用歩之利也虽歩卒百万讵能抗戎马之出入乎故莫如养马与之驰逐则契丹惧矣夫马政修举牧养得人五年之中可致良马十万外可以罢西边之入中令得与民通市内可以侈人心之驰突与契丹争衡此诚用武之急也臣又闻南方鑛冶地宝不乏但转运司与州县莫适为谋昔之本钱数十万庆歴以来为官司侵耗畧尽矣今既无粮货不能聚人上下掩闭止以坑穴不发为解采凿烹炼反为奸人所盗利夺于下货失于官禁帑之钱日朘月削今若留数十万缗置于饶信权为本钱精择材臣委之经度自今举吏专建官司庶几铜溢于山钱流于府此可以责数年之效未可以騐于目前也铜足钱多此亦富国之一助耳臣智识庸暗不足上当清问轻率狂狷惟陛下裁贷其诛
　　论羣牧制置使
　　臣伏见旧有羣牧使昔以枢宻院一员总领臣以为国之大事在兵兵在马今但以两制以上领羣牧使其于小臣浮议易为更易若枢密大臣兼总之不惟要见国马登耗大数准量骑数所用又免小臣狂妄议论所贵牧亊寖重速致成效
　　论复河北广平两监澶州两监【按歴代名臣奏议系嘉祐六年祁为羣牧使时上】
　　西北二敌所以能抗中国者惟以多马而人习骑此二敌之长也中国马少又人不习骑此中国之短也每至敌来作过则朝廷常以所短御所长是以十战十负罕有胜理今议者但欲益兵破敌不知无马且不能为兵也用兵七年终不闻讲牧马之制此宁朝议未之思乎今羣牧司管河北凡十监其五监畜孶生马五监畜大马然未尝有数登十万匹者何其弱也今河北洺卫相北京五监之地皆水草甘凉可以蕃息但官非其人不能尽法牧养何者马数虽增未之赏马数虽耗未之罚急则括买民马苟以充数既不可用徒有刍秣之费驱之边境未战而冻死者十八九矣又闻河北洛州广平旧有三监今惟一监存焉欲望朝廷差有智识近臣按求旧地复为三监澶州旧有东平监水草地气与洛相一体亦可兴复此二监合河北五监通为十监每监以一万匹为定额如国家牧养得人则五年之间可以自养及额余数则可以分入河南郑许西京三监及在京骐骥院天驷天廐诸监坊矣同州沙苑一监地尤宜马令郤只畜大马不令孳育殊乖所宜欲望朝廷许将孶生马五千就沙苑分左右两监委官益占官地谨加牧放五年之间亦可得数万七年之后可支陜西沿边诸州战马之阙矣
　　又论京东西淮北州军民间养马法
　　河北陜西河东出马之地民间皆宜蓄马而近年黔中土兵已多耕农数少难行民间养马之法伏见京东西缘淮北州军地不纯熟马之种类与北马小异若令民间养马朝廷缓急差可济用臣今畧为养马法如下一民间能养马二匹者免半丁科率三匹者免一丁五匹者免三丁仍州县不得寻常专擅差借其有第一等第二等二户全无丁者勒养马三匹一丁者勒养马二匹其力及一丁养马户比有丁养马户免一半科率一所养马州县为立籍许令提防刑狱与知州一嵗一阅以知实数如有死损仍委本户置买及数
　　一民间如有刀及人户能养马及十匹以上其户下科率十分与免七分
　　一所养马不得夹带川蜀淮马至小怯者充数并须堪任负载者
　　论养马劄子【案歴代名臣奏议以下四首俱系嘉祐六年祁为羣牧使时上】
　　臣等近知河北孳生诸监马例各低小不堪战陈盖自来马种杂乱或翁大母小或翁小母大配放时不曽拣别是致无由生得高大好马实恐缓急有误诸军分配昨有判官冦平因防印时曾拣好翁母马七百余匹送淇水第一监别立羣分配放已准宣命施行续据都监李知和乞于逐羣内拣出五匹大马破草养喂好母马配放又防宣命许依臣等参详逐官各见用心拣别马种然终是未得尽善今欲乞将孳生监与一例分作二等其骨格高大堪充战陈者为上等骨格低小有诸色病名者为下等各别立作羣分配放仍令草地相逺不得交相混杂如此必生得驹口格式入等堪任披带至于杂马亦自无闗用其自今以后生得驹子亦便依此拣别各归等第内上等马翁并乞依冦平等奏请于不配放时破草料上槽养喂所贵及时游放不至羸怯兼臣等不住将诸州上京马内拣选迭格好翁母马小作番次逐旋差殿侍押赴诸监如此分开等第不出三年必须大改収得迭格驹口以备战陈取进止
　　又乞养马劄子
　　臣顷年为羣牧使其时曽擘画欲于诸监市母马合见马共成五七万匹一嵗大约得驹五万不出五年得二十五万就中破死损十分之二得驹二十万于二十万中选出负防马十分之五得战马十万匹以为中国有此马可与敌人相驰逐使闻风畏威不敢有窥边境意是时西事已定朝廷求安便忽畧此事有司指摘臣奏以为迂濶但言放牧之地侵损民间膏腴田畴有损无益于是寖废且马者兵之本仓卒求之不可得若无事时嵗月孶养临事自无阙乏臣欲乞选左右名臣议羣牧养马法収还牧放旧地多列廐庌检详新旧条约择取便宜如臣所请且为新制及罢河东陜西马禁许民间与番落自相货买及许天下民养马勅州县不得计在赀财之限其牧马臣且以十年为期若嵗嵗滋养当得二十万匹而天下百姓所养马亦益多假令西北二边敢为风尘则我兵足马健与之角战诚不足畏取进止
　　帖黄云今天下马军大率十人无一二人有马而所习伎艺与歩兵不同缓急不堪移充歩人使唤使军人无马是国家虚养此兵有名无实又云臣旧知牧马数不多于中选取战马即今数目益少此事为用兵之切务伏乞朝廷深以为意
　　论买马劄子
　　河北孳生监马母数少逐年有妨滋配勘会麟府州马最宜孳生准先降条贯其马作五等収买第一等一十八匹端至第五等各减一匹后来宣制于逐等上例各减绢二匹第一等马见今只有十六匹端蕃汉兴贩人户别无利润致骒马转少窃恐诸监每年渐见孳茂阙额有悮将来支配诸军本司今相度其麟府州所置五等骒马欲乞权于旧条未经减绢収马五等价内将第三等以上各特添绢二匹第四等五等各特添一匹仍令逐场买马及三五十匹旋计纲上京赴估马司交割从本司再行拣选埒为好马杂马两等转送孶生诸监添助蕃息臣等又见汉武帝时为将军骑马少乃令天下诸亭养马岁课孳息即知权宜立法古今一体如将来诸监母马数足即郤依元降条贯施行一则招来兴贩人户将好马中官二则三数年内孳生驹口渐多准备缓急支填战马无阙取进止
　　又论养马劄子
　　阶文州买到省马旧来牵送上京近因本司擘画奉圣防并令送陜西转运司支配诸军阙马伏缘今来孳生诸监阙少上等马翁马母蕃息驹骒本司相度欲乞今后阶文两州买到第一第二等马内如有迭标格好结裹及事艺别无病名堪充作马翁马母委自本州长吏躬亲拣选十嵗以下者令依旧押送上京于估马司交纳从本司填配诸监其余拣退不入今来色额者自依近降条贯施行取进止
　　议西人劄子
　　臣伏见赵元昊遣使进纳誓书西人在馆以待答报伏知朝廷议欲降诏遂相开纳止留册命未便举行又闻俞青使囘北庭谓本朝若必行元昊封册勿令使命深入恐契丹兵马一例杀伤又其答书有俟平定西鄙遣人来报之意此皆含糊未决之辞包奸蓄怨之语也臣愚不敏不知大计窃谓机危之会理须审思事脱一失悔将难救且西北二敌连兵搆难中国之利也方当整勒兵马阴拱高视候其大伤小亡乃可以逞今若便许元昊同其誓文则二国要约固巳先定不待封册方正君臣如此则元昊之贡献必且续至朝廷之金币亦便颁分假使北敌能胜西则契丹必归曲朝廷以为抚彼叛臣逆其来信负力悖慢势必称兵而元昊得朝廷誓诏必且取重外鄙市怨耶律肆其狡狯因为间谍得我金币以救败亡是乃纾敌祸于一时嫁外怨于中国矣使西能胜北则二敌之怨必深契丹士力更当讐赛则朝廷却与元昊欢盟厚赂安得不动敌情哉契丹之怨朝廷益深则元昊之结朝廷益固者非谓与我为金石交也彼借我之贿假我之援全境激敌以誓刼我使吾边戍束手瞪目熟视流散不得侵畧然后首防窟穴养成豹虎斯其谋也臣又料契丹未能得忠于元昊先且取赏于河北避强击弱有何不可是朝廷免西鄙之小衂结北方之巨衅轻重之择安得不懐且契丹言恐一例杀伤又云俟平定西鄙此何等语朝廷忽而不计耶臣伏见元昊誓书中要结天地誓及子孙言虽夸险势亦窘急何者彼葢廹契丹之用兵畏我境之乘便畧其边寨取其老小重以诅誓务在速成必知朝廷已赐开许不肯先违誓信则彼一心捍北永无东顾之虞此贼昊之计事在目前确然可辨臣以为当今计者不如且遣彼使赐以存问诏书诘难誓文更令修正迁延来往以賖后期兼令雄州腾报北帐俟其雄雌之决更议拒纳之宜抚西懐北两得其便伏望畧囘圣虑一赐裁择取进止
　　乞宰相监修唐书疏【案歴代名臣奏议系仁宗时祁知成徳军时上】
　　臣先奉诏修定唐书是时贾昌朝罢执政丁度以参知政事嗣总其任度比罢免而书局不解今度不幸薨谢臣又逺守边郡本局止有删修官王畴以下四员至今编纂迟延纪志俱未有草巻诚恐书无统制诸儒议论不一淹引嵗时欲望朝廷许依前例以宰相监修窃以一王大典垂法千古今功且垂成而其间褒贬是非出史臣等须借当国大臣商确订正为斯文之重庻书成行逺无愧前人唐特修晋氏一史亦宰相恭总彼偏方陋国制度残窭尚以辅弼领之比今唐书恢大光明为不侔矣伏乞特赐详度施行
　　请复唐防幕之制【案歴代名臣奏议系皇祐四年祁知成徳军时上】
　　臣闻唐时出师用兵毎什为五防法马牛任从所便其间随行什物锅幕之类皆具故师行万里经亘嵗月无所阙乏自五代之乱更相侵扰其兵不出中国弱者轻赍强者因粮遂失五防法至今相承不复讨寻臣伏见朝廷之制毎指挥五百人指挥使得夹幕一具副者得单幕一具马军得叶锅布行槽等若干步军得锅若干自军员以下更无帐幕或出次野外虽甚风雨亦无所庇又战士被甲所将衣衾悉自负荷马军则盂杓之类悉在马上然则行数百里人马强力皆已先疲脱若逢贼安能挽蹋击刺与争胜哉故无幕帟则士卒无所休庇无防法则士卒须自负荷此于军戎亦非小害臣乞诏近臣检求唐防幕法下殿前马步军司议可复与否明条利害上禀朝廷指挥
　　论复监地必有羣臣以百姓税地为言
　　国家今广置骑军而无马给之骑军所习既不可为步则是数十万众无所施用常坐费粮廪而与无军同也臣固以为不如复监地多畜战马以给其用计之便者也凡监地有及千顷五七百顷者其间附山包野陂泽茭草非耕种之地今若复之则羣臣浮议云害百姓良田使农不得耕种臣以为不然假使牧马之地一监有五千顷皆为税田国家所収嵗未及数万石以数万石之粟于军之虚实未有所益也使有牧马数万匹则三军之气可以坐增由是言之国家急须军马之时难良田尚可变而为牧田况今之牧地非尽良田者乎臣伏见洛阳单镇两监曾废为民田议者知皆以地之肥美及经一二年民之佃不及一二百顷其余尽为荒野无人请佃牧地之中树木数千万株皆为百姓所伐贩卖而官司明知上下相蔽不为纠发俄而却复此特幸人邀一时之利议者之过此则监地兴废之一騐事已见前惟国家详酌而行
　　上便宜劄子【按歴代名臣奏议系皇祐五年祁知定州时上】
　　右臣伏念行年五十有六素自衰怯不逮人宜内治一郡习刀笔簿领计校米盐与俗吏争课最以报万分不意陛下过听乃使守边居真定不半年徙定武任过所能早夜震惶然常闻天下根本在河北河北根本在镇定以其扼冲要为国门户且契丹所欲得者惟定与镇二军不战则进薄深赵邢洺咋脆撞虚无有患矣臣所以日夜深计者以为欲兵之强莫如多谷与财欲士而练莫如善择将欲人歆艶乐战莫如赏重而罚严欲敌顾望不敢前莫如使镇重而定强夫耻怯尚勇好论事甘得而忘死河北之人殆天性然陛下少励之不忧不战以欲战之士不得善将虽鬭犹负无糓与财虽镇金城定汤池势必轻今朝廷择将练卒制财积粮乃以陜西河东为先河北为后非计也夫西戎兵鋭士寡能畧边不能深入河东天险敌惮为冦惟河北不然失长城之防自蓟而南直视千里敌鼓而前如莞衽上行故曰谋契丹者不得不先河北谋河北舍定与镇无可议矣故臣愿先入谷镇定镇定已充可入谷余州列将在陜西河东有功状者得迁镇定则镇定重天下久平马益少臣请多用歩兵夫閧然聚霍然防云奔飇驰抄后掠前此马之长也强弩巨梃长枪利刃什什相聨伍伍相遮大呼薄战此歩之长也臣料朝廷与敌相攻敺而去之及境则止然则不待马而歩可用矣臣请损马而益歩故马少则骑精歩多则鬭健我能用歩所长虽契丹多马无所用之夫镇定一体也势不可离今判为二恐谋之未详自先帝为一道帅专而师不分故定揕其胸则镇捣其胁势自然耳今其显然有害者屯寨山川要险之地裂而有之平时号令文移不能一敌脱叩垒则彼此不相谋谁肯任责耶臣请合镇定为一路愿以将相大臣领之无事时以镇为治所有事则迁治定指授诸将诸将权一而责有归无苟且意防之上也惟陛下与中书枢宻院当居安虑危熟计所长必待事至而后图之殆矣河东马强士习善驰突与镇定若表里然东下井陉不百里入镇定矣敌若深走以河东健马佐镇定兵掩契丹之惰若归者万出万全此一竒也臣闻事切于用者不可以文陈臣所论増步兵及入谷分兵禆将等诸条件目繁碎要待刀笔吏委曲可晓臣已便俗言之輙别封上至择善将多蓄财乞委枢宻院三司条具以闻臣一诸生弗知军旅事偶有所见不敢隠特以受大恩思亟报也恐议渉迂暗有司疑诘更乞付臣令悉意条陈然后施行










　　景文集巻二十九
　　钦定四库全书
　　景文集巻三十
　　宋　宋祁　撰
　　奏状
　　缴进升祔庆成诗状
　　右臣等伏见今月九日章献明肃皇后章懿皇后升祔真宗庙室礼毕者懿烈顺跻庆仪交展恩流即日欢怿緜区恭惟皇帝陛下凝命宅中恊华稽古虽诞敷于一德常有怀于二人向者閟寝别祠翠华躬谒依违累嵗博徇羣臣之谋稽合灵心用举先朝之旧制书前降典册嗣宣遂自仪坤之廷竝升清庙之祏縁情得礼因孝示人回旷荡之洪私显劬劳之永报鉴奁易具交深顾复之思牲爼荐芬足慰蒸尝之感臣等共尘法从参摄事经仰钦陟侑之仪难黙揄扬之素谨各撰成升祔庆成诗一章缮写别封上进干冐宸覧无任省循媿汗之至
　　南郊乞异姓恩泽状
　　右臣幸班禁近获遘光华凡再侍于明禋得推恩于异族敢援新制以宠私闳伏念臣有舅进士朱某幼习仪文世承绂冕未预乡华之荐乆懐家食之惭以臣永叹渭阳希荣母党愿筮仕途之借以光孝治之辰誓罄涓埃共期酬补
　　南郊陈乞男彦国恩泽状
　　右臣籍尘禁秘身托近藩天飨在辰职来预庆縁从官之旧比有任子之公条辄忍腼顔更申妄请切以臣男彦国甫当防孺粗训义方未专一业之勤觌千龄之盛不能自达庸丐赏延幸当朝霈之覃冀预士名之食傥荣于嗣获宠而家愿交励于朴忠得参酬于覆育丹愚所誓殒踣无忘干冐宸严臣无任震惶俟命之至
　　乾元节乞男定国等恩泽状四首
　　右臣叨华禁从逢圣诞期辄丐余荣更延贱息伏念臣有男试将作监主簿定国久逾冠齿粗习儒猷向因臣兄以犹子之亲得参士食逮臣防持槖之列巳及防条顾縁试秩之初未齿为真之籍敢因盛节就冀仁恩庶奬稺防益敦义教省身可勉收报为期
　　右臣叨服近聨庆逄诞节例容任子情切庇私内揆干逾举臻震慴伏念臣有男试将作监主薄靖国甫当羁丱才习艺文向縁世父之荣已参防籍之末逮臣冐宠自获推恩敢因星渚之辰更丐童衿之幸许从真秩俾奬防姿誓忠教之日勤答上天之仁覆憃愚内勉殒越为期
　　右臣乆玷凝严讫无云补尙因诞圣之日敢援任子之条仰竚恩华俯私防爱切以臣男惠国年方觿佩习始书觚未克辨经稍任典谒属羣臣之上庆顾贱息以自怜距跃所逄推求例赏倘童防之击志获孺筮以闻荣共励竭忠归酬再造
　　右臣久尘法从均服朝禧毎縁庆于诞辰许推慈于防籍内惟丐请有懵情顔切以臣男辅国甫在童覊未从傅习虽教之执巻而未能负薪不胜私怀愿从旧食幸电枢之纪节徧荷槖以颁恩冀啓任阶以奬家训如牛防犊幸慰于衰悰虽犬若豚敢期于有立共图忠瘁上答恩仁
　　让翰林学士状【案本传祁以龙图直学士知杭州留为翰林学士在庆厯三年】
　　右臣今月十三日准阁门承受韩文昭报告为巳除授臣翰林学士今授告敕者闻命侧躬既荣且骇切念臣昨知制诰日以经夏抱疾愿守便藩本冀宁居得飬羸喘俄叨改职寻以叙辞比令儿息搬取家属伺其归室偶未赴官僚反具知宰府同亮今者忽防误选升备禁扃文翰近班臣子至愿当不俟驾即日造朝但念臣因病自言防恩辄止不惟欺冐朝听必恐滋致人言便谓臣巧作迁延隂规次补有妨贤路专取身荣啓偷竞之风凟承平之化一罹斯谤容得自安伏望皇帝陛下察臣外补有恩亮臣知分有素且依前诏早遣出麾况余杭阙官已逾三月学士供职自有数人若得申沛俞音收还新命悯孤踪之羁悸息浮议之纷嚣上穆朝佥下纾忧悃虽停褒泽自荷大恩无任祈天俟命战惧之至
　　再让翰林学士状
　　右臣今月十五日准中书劄子以臣陈让新除翰林学士告敕乞且赴杭州奉圣防不得辞让者恭闻敦敕参抃诚悰贷其辄辞勗以严防便当奔走朝路冒卽宠章谊有未安不容无诉伏念臣今年三月内以天章阁待制归朝寻防改知制诰又于七月中因陈乞外郡防转龙图阁直学士无劳被奬自臣为始尚录余杭旧例未速人言臣是以上殿叙辞曰乞在任满二年成三十月依常参为例冀图考绩少答睿私不意今者再被制书擢臣为翰林学士此则一岁之内三次迁除缛典蕃数未有臣比一介之操知分甚明若便惧命忍慙腼然祗受悠悠仕子偷竞同兴虽微臣苟一日之荣而广朝被多士之议损大益寡顾不重哉今拒诏当诛昧进亦罪罪无足悯诛有可矜敢率愚诚罄叙兹窘伏望圣慈特许收罢新命且令赴任杭州控仁援天更无别理如朝廷必以学士院乏人不令辞免则臣愿只以内阁职名作直学士院供职俟满年岁方冀叙迁二事之中乞赐矜允臣无任防祈恳祷之至
　　审刑院断絶公案奏状【案祁知审刑院据神道碑在庆厯四年】
　　右臣据大理寺状申日奏司今月日以前送下公案竝已断奏讫无见在者舜刑惟恤汉谳号平属九夏之清和讫四方之论报至仁丕洽中典着闻允非甚盛之期畴臻几措之防恭惟皇帝陛下烛知治总懋建民彞受支日之奏封谨斋居之阅实轸人命之重容有不经诏天下之平许从中覆至于法防素具吏禁易遵示以简孚之严窒其旁缘之隙懿条交举庶狱寖希甫当时燠之初靡余决事之请画冠斯格本上德之好生丹笔屡停顾攸司之何力臣误膺审克祗觌熙隆愿咨系月之文备着约章之简聿光在宥永照方来
　　谢对衣金腰带鞍辔马状
　　右臣伏防圣慈以臣加前件职特赐对衣金腰带一条金镀银鞍辔马一匹者经幄详延甫尘于秘职规庭霑赉更借于殊私内抚肝膺举臻荣腆窃以解衣示宠莫羙于汉臣锡马从游最荣于唐世而臣仰丁盛旦早服华阶因擿句之备员侈除书之在始方其伏谢敕以颁分焕纹袭于襜裳烂镠环于搢带材驹半汉钌辔玲珑惟赐予之兼常实刍微之增诧誓当夙夜祗力造次为仁俯观佩璲之长参惕乘轩之贵有如皎日无忘茂恩
　　又
　　右臣伏防圣慈以臣入院特赐衣一对金腰带一条金镀银鞍辔马一匹者近司被召锡品霑华祗受宠颁丛臻媿绪恭以命赐之设眷厚是将安吉羙于诗人蕃庶表于侯象洪惟圣世务尙前猷羙禁署之始除焕儒林之新式因其众谢侑以多仪笥服裁鲜镮金饰具斥卫鞍之寳铰解材驷于天闲下拜神墀烂盈私室而臣猥从末至甫望清光视书诏以未能假器章而太甚人斯误举已无收汗之期赏复冐叨安逭濡鹈之訿誓坚尽瘁少答详延
　　又
　　振擢云初颁分有典恩虽将意媿不容顔伏念臣乆去严深弗专辞赞防收还于玉署复修润于缗言而佁儗尘容支离病骨谋无故勇貌有新衰方深旧贯之慙更侈多仪之贶袭衣聫褚梁带横金侑以材驺副之寳铰虽朝稽成式本优待于畯良而士有冐居乃例蕃于锡予仰循异渥内揆无堪服以光躯庆揖私之有焕乘而致寇惕观象以防讥荷宠兼常抚衿充感
　　又
　　右臣伏防圣慈以臣前件职特赐衣一对金腰带一条金镀银鞍辔马一匹者侈袂光躯寳钉照笥斥内闲之半汉副钌铰之精良并侑茂恩庸褒近职胡宁輶懵遂忝颁分伏念臣本以避亲特防换秩始践鳯阿之秘方陈凫藻之欢而朝循旧章赐存成式匪为人而废礼姑异数以劝能丽服横金爰重寘行之宠材骖耳辔居为执御之华被锡于兹抚躬何幸傥屯愚之可勉图尺寸以为酬
　　定州谢对衣金带鞍马状
　　右臣准中书劄子以臣除前件职奉圣防赐臣对衣金腰带鞍辔马仍差殿直李宗伟就定州给赐者宠名冐进赐品临颁使者发赍邦人改观伏念臣年涂衰远襟府尘防违去清厢保障穷塞报政无日待罪再兹本缘假节以非眞宜与过更而皆罢乃防皇帝陛下垂矜乆戍特改近班因加秩之命云初举有分之锡惟旧袭衣围带钌辔名驹本三朝之余珍重两骖之私驾曵焉称体知露冕以非荣乘以按屯遂据鞍而忘老抚恩云厚有殒为酬
　　让敕设状
　　伏覩仲夏以来苦雨为弥河流泛滥民堵垫伤上恻睿襟分驰羣禬方交修于至德将迎召于太和臣比荷顾存召还禁近防循旧体盛锡宴羞旣亲耳于焦劳难自私于乐衎愿停慈渥以适事宜其敕设欲望特许寝罢谢班次状【案祁于庆歴五年罢翰林改龙图八年复翰林此状与下谢宣召皆是时】
　　右臣准中书劄子奉圣防令立班在张方平之上者因旧防荣沿恩进等恳辞弗听媿切参怀伏念臣术学空单年姿衰槁自违禁署四易岁隂絶窥铃索之华寝忘赫蹏之式属无嫌避再沐召归合寘下陈以从甲令而方平等更因近例追叙前功屈朝次之明规崇仕途之羙让洊烦谕诏俾进上聨畏再渎以取诃辄忍慙而就着以新订故诚非素杼之长虽去卽还遂窃塞人之福仰衔垂睿曷用仰酬
　　谢传宣抚问状
　　右臣伏蒙圣慈特降中使传宣抚问者冐寒得疾积损成虚伏枕迷魂偃牀在告寻交荐于恶石冀自救于残躯乃防皇帝陛下齿记不忘惨矜过厚特迂使驿传谕玉音许辍高手之良以济负兹之困恃大恩之下属庶营魄之重还自此更生尽归论报
　　谢宣召入院状
　　命节及门褒纶在耳跽闻振擢交腆荣慙伏念臣素禀朽疎亲逄昭泰由累勤于旧史获通籍于从官深入玉堂愼司雅告无能云补第恧于空餐有诿攸箴已当于襆被会臣兄庠猥叨贰政例合避亲亟用请闲恳祈去职寻防可报对易美名跂华阁以通班仍露门之擿句宿官少责用拙正宜安于之笔遂干絶闻名命裨谌之草虽在无复讨论适以枢务缺员昆亲补乏垂矜旧物靡渉他嫌复收液樠之材入齿禁林之缀矧违近密囘贸寒温其间缘疢召衰乘忧失壮学殖逾落辞绪若抽心忘五诰之醇目十行之细曷以再承大对参润远猷深惟洊至之华抑本千龄之会斯盖皇帝陛下仁无颇覆惠等曲成眷去马以还騑激倦禽而重翥宠光完士歆艳羣伦尚当景式前修绎寻故业汉风弥郁冀循尔雅之规蘧齿已高况属知非之素抚躬揆遇滨殒为酬
　　授知制诰举欧阳修自代状
　　右臣防恩授臣依前官知制诰准敕举官自代者伏见太子中允集贤校理欧阳修志局沈正学术淹该栖迟怀寳不诡所遇措辞温雅有汉唐余风如得擢在禁垣委之润色必且粉泽王度布于四方观言责实臣所不及愿回授受以允详求
　　授兼龙图阁学士举施昌言自代状
　　右臣窃见天章阁待制施昌言识邃虑远见推伦軰厯司繁剧沛若有余尤宜防三接之召备万乘之器材能巳试臣且不如愿改恩章以允朝涣
　　举杨安国自代状
　　右臣防恩特授前件官依旧充职准敕举官自代者伏见天章阁侍讲杨安国质厚渊懿邃于经术劝道帷幄有裨大猷循名责实过臣远甚乞囘清授以穆朝告
　　修撰举赵师民自代状
　　右臣防恩特授史馆修撰准敕举官自代者伏见尚书祠部员外郎天章阁侍讲赵师民性理沈敏恬于荣进博记多识殆无比伦据经援古措辞雅健推名责实臣所不如乞囘甄授称是惇硕
　　授谏议举鱼周询自代状
　　右臣防恩特授谏议大夫准敕举官自代者伏见天章阁待制鱼周询外和内正不惮强御顷排异议辨正诬寃毅然风采耸于朝路臣尝景仰美行心服其长愿回恩典以光贤举
　　授翰林学士举高若讷自代状
　　右臣防恩除授翰林学士准敕举官自代者窃见前天章阁待制高若讷资性谨厚文词淹敏値物照理物无廋情与臣偕第同班稔其履尚若擢寘近署足润大猷愿回新命以光清授
　　再授翰林学士举官自代状
　　窃见某官志尙冲远风局精强乆次词垣晩成国器材望旣出臣右年辈亦在臣先愿还滥及之恩回副类能之选
　　授兼侍读学士举张锡自代状
　　右臣伏见天章阁待制张锡安节懿行讲贯如流进侍经席有助咨问愿回新命以光崇简
　　授待制举贾昌朝自代状
　　右臣伏覩先降敕节文每授官许举官自代者窃见司封贠外郎天章阁侍讲贾昌朝学优文敏操履坚正质其望实过臣远甚乞回兹授以允公言
　　荐刘绛状
　　臣伏见应茂才异等科刘绛生于遐远系出寒素结发从学逮冠有成研覃六籍上下千载多所论次颇有指归固穷守道不祈诡遇向缘就试六论文限敦促偶因小误被黜有司生平襟蕴有所堙阂绛尝着春秋三传析要并皇极书凡四十五篇皆钩摭幽奥会萃异同思排异端取质先圣据其扬防信足多尚按绛行年方二十有五若令齿德寖茂艺术益深必能拟迹惇儒自名所学欲望朝廷特许收试授一直讲职名俾在国庠敷述经旨养成令器进备誉髦其析要皇极等书谨同封取进止
　　荐张定方乞收试状
　　右臣伏以良工构材为厦明主构士为国而材湏求集士待举知然后落成展采功与时立伏见应沈沦草泽科张定方年三十八岁识虑沈敏气直行范文尚体要不工声病渉知韬略兼明遁式甘足贫槁乆无仕心昨为乡党敦推入应诏举六论程艺非其素心有司报罢怡然引去闭关却扫不干州闾立言忼慨指摘民臣知寿州日以礼致问延至公门观其议论卓焉切至因取其所著书得却敌复戎战书等篇质多采少纪实求当臣亦指文索事与相辩诘触机应变筹防有余非但角空言竞华论而已臣以为如定方等辈不可多得或防召赴上都程其所长授一职事官令徃西北边郡必能研究术畧参赞帅臣讨论营阵商防攻守至于拨烦干蛊又有绪余臣旣知其人不敢有蔽谨录定方所着三轴幷封上如有可采伏乞特赐收试果无所取臣甘苟言之罪
　　乞知亳州状
　　右臣窃以为君务达下情为臣贵在无隐虽有烦请犹不防诛臣之敷恳正托斯义伏念臣福庳材下为禄所浮行年四十便若衰惙纒绵宿疾出入五年气迕脾仓阳客胃府触暑犯寒则饮食顿减温中实下则药艾未良自念绵疴屡求外补昨领寿陈两郡凡一岁有余旣便养頣渐克强胜不期戎帅内鎭蕃方臣防恩入朝欢喜上道庶能自力还服近班遄叨书命寖华名级而尫悴之质果未遑安旧痼有源新疢复动春夏之际痊剧无常举家竭急时烦省问羸露有素班列具知自非出守胡能寛疾臣伏见亳州去都至近总务非少亦湏选任俾徃抚绥欲望圣慈许令臣知亳州一任臣虽质课计最有吏师然恪奉诏旨谨察邦政于下流之比尙有一日之长幸其余闲尽力治料傥防帝力为天所支耗气稍完迷魂来复尚更求自试无惮诸烦涓埃万一以图云补今兹祈叩实迫尫残言拙少文止冀矜遂
　　乞解郑州还京求医状
　　右臣伏以臣子危急必于朝廷祈君父虽诛避在前不敢避也伏念臣自去年五月脾胃寒泄服暖药过度虚风客热结成沈疴发歇不定经一年有余臣以所领州路当两京冲要诚欲尽瘁死节官下是以不敢请假牵勉勾当偶无旷败昨自六月中寒溏顿作不复支持经四十余日饮食减少出防不得肌肉销尽惟有皮骨左脚麻木行履艰难情志昏塞委实勾当不前遂于七月二十一日牒公事与本州通判管勾已奏闻讫人情病未及死湏思治疗伏绿外州难得医药坐待死亡臣欲望圣慈念臣从川途替归徃复万里年老病甚将就溘然特许解罢郑州令还京师就求医药以救残喘或得一闲慢主判司局所贵易得假告休息衰骸万一尫残之躯未塡沟壑再得陪服朝序卽异时朝旨别有差遣不以远迩闻命卽行以答陛下再生之赐












　　景文集巻三十
　　钦定四库全书
　　景文集巻三十一
　　宋　宋祁　撰
　　外制
　　王尧臣可三司使制
　　敕经九畡之入以制国用笼万货之羡以谨邦财平时倚成使领为重泛邉鄙未靖饟调亟兴舟毂所输项背相属商总明度弥见其艰择才而任佥言兹允以尔王尧臣器闳质茂行淑履方比冠烝髦寖膴优仕歴阶词禁俾代予言倬为文章近古风烈向假命节再抚西人绥慰流庸宣导嘉美巳试之效有位具闻宜旌干蛊之能往谐主计之剧仍华内署増秩左民朕惟师兴之繁食足为本出纳矜吝既付于攸司有无懋迁当视于成训图善而职对我茂恩
　　国子博士杨文友可尚书虞部员外郎制
　　敕具官杨文友庆善承家方廉絜矩心通吏治志服官箴屡闗决于郡条久逶迤于朝绂课成有状赏协当迁俾陟朕虞之曹且光郎宿之选
　　国子博士魏琰可尚书虞部员外郎制
　　敕具官魏琰夫驭吏之方责实为效殿既成罚善亦当迁循而行之官则无滥以尔簪裳华绪文牍美才向辍朝绅之良克成县谱之治课目来上嵗次亦周宜由经庠往践郎位服我荣典无废旧劳
　　国子博士向绎可尚书虞部员外郎制
　　敕具官向绎积庆之余阶防而仕绸缪吏阀僶俛朝荣比倅州符之烦且赍官簿之要课皆应攷嵗亦当迁朕虞之司郎选为重往升华秩无废旧劳
　　杜惟序可知沧州制
　　敕朱阁凝敞便聨尤贵剧选要任庸得实才以尔具官杜惟序代阀忠规蕃衍沈济服在近列夙暮告防河朔之区缮守完备方事之总擢委价藩悉心振职谋无遗谞舆议归美达于予闻特推宠章超践华局弗迁他领之旧益图来誉之升露服以行足诧方郡
　　郝元规可西京左藏库副使知辰州制
　　敕郝元规材秀肤敏照机无滞朱阁中殿勤事有年陜都而西假节将命纠谳详简蔼于予闻进贰使聨且付州任矧辰阳之控蛮落在焉绥徕荒梗参责威爱往念荣寄懋哉不防
　　杨告可右諌议大夫知郑州制
　　敕諌省华要从古为重比来以位遇既显言责难专故宠其器名以宅良畯虽不莅职要为迩臣具官杨告虑敏以精器适而济向烦所使用观其能而漕引东南输入都内嵗有羡饷役无淹期佽予足食之术时乃柝豪之效佥质公议应图厥劳俾升七诤之列且藩三辅之迩懋率忠力光对宠灵
　　李知和可西京左藏库使制
　　敕李知和性挺柔良志安谨力诋事宫闼夙夜以须服勤扈带左右逾恪向阅功次久待嵗成持从优除式示蕃奬离都豊帑名要地崇钦践使华仍总余职
　　张庚充开封推官制
　　敕畿辇华翼庶邦式瞻幕廷参诹乃僚是寄具官某礲淬敏行发挥雅才袪烦体逺洞无盘错首公絜矩树为风声率西之行宣力弥劭俾进京服益光宾仪左右长人叶济嘉绩往念褒择勉毋怠忘
　　侯禧可节察推官制
　　敕侯禧率励追胥捕格奸盗全伍就执赏目应条改陞賔筵参宠朱绂往服褒擢増最尔嘉
　　尚书司封员外郎直集贤院麻温其可开封府判官制
　　敇具官麻温其京剧居中尹正须辅必择士彦参举政纲以尔优学丽辞清规逺概早阶科等见重俊防属膺官簿之勤外树藩条之最稍迁省戸还集书林兰闻弥薫井徳无改宜资縁饰之美俾赞浩繁之寄
　　吕公绰可刑部员外郎制
　　敕吕公绰风猷华劭材力淹举务时儒术迈训义方间从剧使复专清贯树声宣力所往必谐夫结课之条须最而陟既挺明效亶无遴选宜进司刑之曹庸光满嵗之法
　　袁易可比部员外郎制
　　敕袁易践扬朝路肃给事经向委守藩式敏从政满年献状论绩当迁聿图劳勤用秩勾比揆荣思报懋哉不忘
　　戚舜元可比部员外郎陆仲息可国子博士王逢士郭承祚并可殿中丞李从夏侯锡并可秘书丞制
　　敕戚舜元等三嵗之限天道小成朕课吏劳稽法于此以尔等文敏强济业于官下经营旅力谨我诏条事无廋情文不诿上年比如令朝次逓迁省闱庠戸芸签盾局资践有等襃进则同各仍前益昭来誉
　　栁三接可大理寺丞制
　　敕栁三接向荣儒第久课吏劳所知之荐应条而至铨覆有实擢叙为宜往丞卿曹用啓荣序
　　陈绍孙寇仲温竝可大理寺丞制
　　敕陈绍孙等竝率勤恭专干烦盬如职而办阅嵗宜迁丞佐寺卿勉罄贤瘁
　　商泰可大理寺丞制
　　敇商泰淹试吏劳绰着材誉监司亷状保荐交章参质课条巳事皆验俾迁卿属弥勗乃勤
　　陈徳之可大理寺丞制
　　敕陈徳之以材自将所时当监司廉状保牍上闻以其幕府卹淹治目参实俾丞于理用奬宿官
　　李定柳灏可工部郎中制
　　敕三嵗大比令甲有条覈实最科庸信吾赏以尔定秉尚淳固典学入官宣力干裕华皓一志尔灏履吉材茂廉智自将美实积中畅于事业偕籍秘馆参为吏师或权节财贿以资仰给或班布恩诏倚成嘉靖灼有见效暴于攸司用置郎选式光考课竝仍事局益念懋功
　　镇安节度判官黄炳可太子中允制
　　敕黄炳履操清劭局力精强歴赞侯藩休有嘉问所知之荐交章以闻宜升诸寀用阶荣序当念褒宠毋废前劳
　　蔡亶梁坚竝可监察御史制
　　敕监察之任举视行马外事职竣望清匪才莫允以尔蔡亶志美谋劭安节而不流梁坚识精意果蹈道而能立竝试可有状淹外累年比台属缺员迩列腾荐朕观其所举叶于攸闻咸易法冠之华俾増朝路之肃毋过毋怠时乂尔中
　　鲜于亨可秘书丞制
　　敕鲜于亨素挺时干寖扬仕涂最升有状文饰无害攸司考课年所如条书省有丞序进尤美尚宰剧邑勿懈尔劳
　　辛若渝可卫少卿制
　　敕向科夫家充籍和壁明课众寡以列幕科能办其事吾必而赏以若渝方守近辅克禀朝规恱劝趫力乐从符伍以状自上阅数应条宜迁卿棘之副以旌吏材之敏
　　宋忠臣可水部员中制
　　敕宋忠臣敏于为政恪于守公不惮诸烦汔有成绩三嵗献状申令着文俾正郎曹以旌吏课益宣尔力毌沗茂迁
　　蔡襄知谏院制【案襄知谏院在庆歴三年三月时祁方知制诰】
　　敕蔡襄识诣冲逺履业端方含章立言望古为偶而讐正秘籍栖迟累年懐国之寳戢而未肆朕方永惟阙政思闻谠谋増员谏署高选才杰是用振尔淹防光我简求进丞秘聫参干言责噫诤引之道今昔异宜盖论髙者虚而难从议者卑而无体裁订其要俾可底行往哉惟防钦迟中益
　　奏举人平江军节度推官王罕可大理寺丞制
　　敕具官王罕乃者深诏列位竝举所知虽颇限吏资而实取才劭以尔早勤官牒洊结歳劳比籍幕筹之能逺光县绶之选而名列荐状课在最条宜循赏阶入备卿属修方永誉以称宠章
　　奏举人前权兴州军事推官乐富国可大理寺丞制
　　敕具官乐富国夫举吏之格以监司为先盖其试行能察臧否审于他部故也惟尔上课比牒荐名皆将曹之计臣纠狱之专使洎于郡将济之朝绅保任一辞钩校胥协宜畴幕画之最俾预卿僚之选
　　奏举人前楚州团练推官萧固可大理寺丞制
　　敕具官萧固朝廷谨保任之科求才用之实覈方最状委于铨衡尔修辞策名效智从政顷以善画介于列藩而准诏之臣连章署行参观阀阅式允褒嘉宜备属于卿曹且劝能于吏啓
　　奏举人前平海军节度推官知福州懐安县李昭选可大理寺丞制
　　敕具官李昭选向繇铨条序拟戎介墨以汉绶宰于闽区而荐能交章覈课如诏朝有面命恩不庸私宜丞卿曹用劝官最
　　镇南军节度推官前知袁州宜春县廖宗礼可大理寺丞制
　　敕具官寥宗礼向假宾簪往纡县绶课无殿目荐有连章铨审以闻旌畴有次宜迁聴棘之属用广甄材之路前镇江军节度推官知苏州吴县聂徳一前蕲州广济县令张保衡竝可大理寺丞制
　　敕具官聂徳一等咸以通经备于补吏或列藩奉檄兼委于字氓或大邑腰章洊较于异课而行充荐牍年及赦条宜畴铨格之劳俾率卿丞之职勉钦竝命毋忽攸箴
　　前邠州新平县令裴愿可大理寺丞制
　　敕具官裴愿早服吏资荐循选格向勤县谱杂有荐章铨簿以闻赏科无废宜入丞于理置且伸劝于官成前江陵府佐司理参军余贯可大理寺丞制
　　敕具官余贯艺文中科肃给将事比参府掾分干理曹狱无颇辞攷有连最质于铨审名在荐延宜备刑卿之聫且光材吏之举
　　光禄寺丞集贤校理赵宗道可大理寺丞制
　　敕具官赵宗道夫铨审之最着于甲令所以育人材而旌职业也以尔门绪华膴机灵敏秀早程赋札遂预书林自服铅黄之勤多分豕亥之谬汔兹嵗满嘉乃官成
　　奏举人县令韦辅尧可大理寺丞制
　　敕具官韦辅尧学古而官庇身为邑政均疲俗名在荐章选格较勤吏资应赏俾丞卿法用勗铨流
　　刑部试到详覆官县令刘永锡可大理寺丞制
　　敕具官刘永锡故事上台秋曹覆天下辞案凡置佐率属必先试而后命亦以观吏文责最目也以尔擢自县邑俾替坐曹能服简书之详且周星嵗之限恩有成例赏不尔私改丞理官尚典刑局
　　奏举人前同州观察推官张维师可大理寺丞制
　　敕具官张维师早服吏铨序参宾画向赞名藩之重实兼他部之勤且有连章称宜厥职载稽官簿仍获考年俾改卿寮以振才滞首公絜矩勉副所知
　　刑部试到详覆官司理参军刘直可大理寺丞制
　　敕具官刘直故事天下具狱上书者皆本曹置属覆视而审覈之将充其官必试乃可惟尔擢自州掾隶于邦刑纷披科条检结凡最竭虑无懈质嵗有成宜畴吏勤进补卿宷勉续成绩思称茂恩
　　奏举人试秘书省校书郎前宿州司理参军黄孝先可大理寺丞制
　　敕具官黄孝先早服秀科洊署劳牒向治郡狱参饰吏文讫无蔀豊多所澄雪使台陟状铨簿类能宜入替于理官且申劝于公路
　　奏举人前真定府司録参军焦盛可大理寺丞制
　　敕具官焦盛经明服官吏久随调向参网掾能督府邮守将状其亷端州宷申之慰荐稽于铨审应我赏科俾改卿僚之华勿孤士类之举
　　抡选人前永兴军节度推官知河南府长水县事张昭文可大理寺丞制
　　敕具官张昭文间命都铨择吏之勤亷者假以部从事而参宰剧邑实有允令图其后劳尔今来思具质成课既符信实之目宜服当迁之命往丞聴棘弥厉饮氷内制
　　除婉容张氏封贵妃制【案封贵妃事仁宗本纪在庆歴八年十二月后妃传在皇祐初】
　　门下朕闻王者始风本乎妃徳天下内治模厥人伦咨择邦媛之良饪敷嫔壸之懿茂推异数诞布公言婉容张氏陶翕辟之和生庆善之族玉粹其度渊靓尔衷以阿保之法自闲以图史之诫攸服先赞内职叶升大猷力苹沼之至防袭珩佩之旋矩礼以为绚谦不忘劳用嘉冲徽显啓优渥进膺褕翟之贵参亚轩龙之华于戯谨于顺承隂教惟穆勤乃辅佐王化所经尔其念夕惕之防躬日休之裕樛木之逮乎下然后称仁彤管之纪其言于以垂美往席宠命毋防训辞可特进封贵妃仍令所司择日备礼册命主者施行
　　封寳寿公主制【案宋史公主传宝寿系仁宗第十二女此云第十三女未详孰是】
　　门下朕闻自家所以型国治内本乎先亲况天挺王姬邦着封典举循厥旧今也惟时皇第十三女储光婺躔肖顺坤极未览古而知教故在姆弗劳虽尚幼而好仁故处躬惟恪徳范已就褒册难稽是用涓选休辰焜照蕃渥顺格景风之懿播闻秾李之华商锡嘉名防成淑质于戏周推车服之异汉啓脂泽之荣非日亲私系乎治体无替前习更竚来恩
　　除张耆太子太师致仕加食邑实封制
　　门下朕宠遇旧徳钦揖髙年防劳官职之务俾逸股肱之老特申冲概庸厚邦风具官张耆资量沈雄规猷隠济被遇先圣宣力四方既昭元戎之毅遂干中枢之剧亶有茂伐居无间言进视干台弥宠师节肆予纂绍益复倚成入则参勤王家出则是宪方国能守其贵屡省乃躬固将繄魁垒之良罄谟明之懿竚诲前席须绩景钟遽披至诚愿还所事勉谕巳悉逊执不囘且念大臣重违雅志难夺与其屈任孰若便安宜改储师之华聴上使旄之领衍其爰入尊以朝仪于戏抗请辞荣推恩就第镇天下之竞于以称贤保臣道之终兹焉有体勉荷殊渥恬啬太和毋专髙蹈之介有俟惇言之益除皇叔徳文忠武军节度使加食邑实封制
　　门下朕仰绍鸿烈惟懐永图毎纠宗族之恩畴先伯叔之懿用推厥爱以展予亲具官徳文道与粹和天俾忠谨有言而践百行成章而畅四支早建将牙兼穆台铉邦洽斯誉神劳以祥嵗艾而精明不衰爵隆而悔吝弥逺比询朝论巳啓王封尚图久劳更膺异奬改疏假璧之奥进服温貂之华仍广辕畴以大租入于戏修人道之睦我惟惇叙阅天下之理尔实老成益美翰垣参重宗稷秉徳陪义是惟显哉
　　除皇兄允让寕江军节度使加食邑实封制
　　门下礼重祭膰宠伯仲之国诗标棠棣广亲族之爱稽古教睦朕能行之具官允让器令而固志和而立懿作休徳奋为嘉猷早秉中权之雄复正大宗之领协我公姓光于前人间侍郊宫参献彛瓒服攸箴而惟谨摄尔仪而防愆向者已徇朝言特疏王爵载惟褒渥尚慊成劳俾视秩于台阶且仍华于将阃优实多戸并示隆恩于戏武穆文昭其流斯逺元戎茂宰注意所兼尔其浚明日孜蹈道时敏钦助予治丕缵肤功
　　除皇兄允弼武康军节度使加食邑实封制
　　门下朕惟一二兄弟屛翰吾家毎推骨肉之爱以强本根之托矧在迩属早休厥声适及刚辰进膺异数具官允弼甚徳而度参仁以和居贵而防流心训恭而逺祗悔间陪郊献佐庀宗司抑抑攸仪举皆率履绰绰斯裕内无违言成予叙亲时乃修职比者虽疏王爵未厌宠名宜停后务之繁俾领元戎之制増食爰赋兼实干封于戏磐石而宗寄莫重焉扞城于国义莫先焉可壮非猷可顺非迪仍辍就藩之逺姑隆绥族之恩往惟懋哉显对嘉命
　　除皇弟允良安徳军节度使加食邑实封制
　　门下尧惇茂族于变是雍周建懿亲时雍展爱朕参式先宪褒序吾宗佥同公言诞举恩册具官允良气韶质美凭信厚之余体和履顺逺冲孺之习早经留务常止上都以尔考有叔父之尊帝室之屏勋昭彛器庆裕后昆向嘉冡嫡之承巳畴王爵之显防自予志申付节旄因具官仪衍实封社于戏古有谦训汝其念闻夫宠不期骄而骄从谦不待益而益附修也可以思永慎也可以寡尤移孝图忠钦服兹命饬躬靖位以即而藩除皇弟允迪安静军节度使加食邑实封制
　　门下朕闻立爱莫先于亲繁支实庇其本每念攸训匪伊异人用推敦序之典期光夹辅之体具官允迪承焘天祐衍庆宸莩举动严方趋觇暇敏思长富贵之守寖肄朝夕之防向留使华允穆公路顷以王邸殂谢予懐悼惊念其堂构眷深桥梓维城有寄墨绖还朝载隆近属之恩俾领中军之节仍増食邑且实戸封于戏乃考之忠勋四邦是式乃兄之光宠十乗有仪尔偕厥荣毌或兹沗钦即殊奬祗励逺猷
　　除皇弟允良加功臣食邑实封制
　　门下朕率祖宗之常谨郊庙之飨迎日涓选熏燎告成衍三灵之欢豫肆万民之庆眚既饮其至因资尔劳矧一二兄弟之亲参陪夙夜之恪宜缛恩典以宠懿藩具官允良履尚详华机采明悟世不防于济美孝乃移于事君王社以光帅节云重向因侍祀弥见协恭阗然阳气之休襜如盛服之美我礼尤具惟神克歆特縁膰胙之颁首笃棣跗之爱进加功号兼拓爰封且询中石之规更増多戸之实于戏自天介社既辑于上仪为国懋能敢私于同姓往只异数勤劭壮猷
　　杜衍加食邑实封功臣制
　　门下朕只饬斋辂躬款泰坛昭事天明交修地察侑升二后宾延万灵昭銮次于都甸钦紫焜于霄极越惟隽辅相我盛容方录解严之勤畴先鬷假之慤用信赏典以告治朝具官杜衍清明以和练达而敏有防伏之亮奋于知恩有含章之美发于事业向图克祀之毖允赖若时之庸假节太庭告諡慈祏奉瑶册而防巩秘金镇之邃严而又率吁攸司奉行故典牲牷博腯玉币精纯接神明以歆馨塞穹壤而凝祐遂颁大庆胥洽众欢永言皤髪之良钦从属车之至职劳而赏惟敏则功宜増号表之荣仍崇阶等之贵广开厥邑优实乃租于戏灵眷备成恩章差沛所期君臣有以相戒休息有以无疆其未明了其未睹俾又予治聿畅尔猷
　　贾昌朝加食邑实封功臣制
　　门下朕昭事天地裒侑祖宗九州四海毕来助祭千乘万骑幷摅上仪眷我辅臣相惟元祀讫紫营之升燎肆王軷之解严差叙厥劳畴先尔赏具官贾昌朝挺秀崧汉储精本元挠之弥澄宏徳量于无际汰焉不耗植忠质以自强台枢践更文武参式自善祥之嵗习凡用度之日咨间临路朝前遣鸿册实膺使节之重往秘后祏之藏至于入侍斋居出陪奉引官师象物供帐无劳成上帝之居歆绵中区而敷庆竣于大事时乃协恭是用着美号以表勲叙崇阶而峻等即邦进爵衍食疏封萃为宠章式显优敷于戏祭而受祉眇躬难乎独飨赏弗淹日同体示乎仰成益图夙夜之防交修大小之务靡否不替有猷而为永孚天休茂对嘉
　　王贻永加食邑实封功臣制
　　门下惟天祐徳惟辟事天率三嵗而合享总六飞而出次虽居有常处用有定规至于访逮典彛盼饰容采眷吾近弼预有劳焉惟是图功亶无畱赏具官王贻永行本和懿谟函寅亮公忠交奋贤戚两华叶修对越之防参陪陟降之恪事皆如素人防告勤普羣望以懐柔震万祥而翕习巳敷鸿庆遂防茂勲嘉夙夜之方将顾臣邻之同底是用益以宠号冠于美名拓井邑之故封实租食之新数于戏神贶繁祉既惟仿于兆人朝论奬册遂敷施于有位尚当念治之所由治处休而勿自休共守洽平滋懋丕绩
　　特授李徳政加食邑实封保节功臣制【案徳政系交阯郡王】
　　门下朕躬执玉币只见郊丘率万官以承序职百神而有次荐诚以徳防后皇之竝临推福为恩塞穹壤而偕抃眷言列位助蒇上仪内则相礼之防外则献力之恪用当饮至均第有劳具官李徳政秉心懿恭执义光大昭啓王社妥安裔人载甲令以输忠航贡品而绵险一我尉候保兹东南属钦柴之告成前景风以覃赏尔乃作扞时予不防宜益表功之华俾旌守方之重陪敦封邑衍实干租于戏天瑞神祺纷流于中野朝俞国霈敷锡于列藩尚膺典册之荣愈图彛器之绩懋哉夙夜永绥尔邦















　　景文集巻三十一
　　钦定四库全书
　　景文集巻三十二
　　宋　宋祁　撰
　　内制
　　赐中书门下诏
　　敕中书门下朕闻至治之世天下向化元凯共朝不为朋党房杜相济不为比周君明臣哲埀荣无极何其徳之盛也朕旰昃销志每用庶防思所取法未知厥路而承平之弊浇竞相防姧随法生伪逐情动假我王爵树为私恩所憎则同口共訾取一切之快所善则并辞迭誉希不次之迁遂乃人务交游家为激讦至于阴开纳贿之请阳托荐贤之公居下而图柄臣顺非而动偷俗附离交扇流荡忘还更相援接以沽声誉由是人士以行怪为美辞赋以讪上为能放肆异言诋斥前圣讙流羣口亏紊彞伦又顷正按察之名谨推择之选俾将明命以慰多方而奉使不称绳愆过当恣苛刻以摇羣怨织纤微以搆罪端守倅则互责刺亷令尉则更容伺察上下疑贰奏鞫交横未益治平之风反成多辟之暴向申勅戒殊未奉行朕疾夫为国生事之徒背公死党之俗推狂济果去简成烦况长吏者务在全安刺举者素有条禁民如驭马安得骇惊理犹乱绳弗宜遽急当求大中之顺渐致清净之原至于属文之人体要为急苟专非圣之论宁免疑众之诛自今者诡激邀名浮薄连茹用察以害良善倚法而峻诛求雷同私论营罔朝聴竝委中书门下御史台采察以闻故当责其不悛惩乃败类罚之无赫令在必行咨尔有司咸体予意故兹诏示想宜知悉
　　赐中书申明先帝赐文武臣七条戒州郡诏
　　勅中书门下汤徳至盛着具儆之言汉功方茂下督责之诏于时中外协念以趣大康朕顾眇躬托王公之上明弗能烛数有未通每念付畀之勤治平之诏日慎时惕罔敢自安庶臻至治无羞先烈是以畿府州军监县之长居常推择部分总督屯逻之委一皆佥求亦冀羽翮防翔腹背偕奋手足迭扞心膂获宁今乃闻郡邑庶官未能称职纪律耗废真伪混淆或自谓谨柔既难集事或矜为强济又匪恤人或朝夕诡激而望改迁或嵗月因循以济贪冐或广饰防传掩簠簋之渎或曲奉监司逃简书之劾缘令作诈倚公殖私顷者以边鄙未宁师旅四出既不获已调发于民随辄戒勅勿令烦扰然而斗粟未漕民有一钟之费匹帛暂输吏有数缣之入与我共此所望责成为上敛怨任将安寄以至盗贼屯结公行刼掠上下畏懦弗能擒讨惊骚闾里盗弄库兵士非素习之专患无豫防之禁永言兹事宁忘朕懐迹夫弊生实始官滥恭以先皇帝钦睿明翼达见治宜亲着七条埀戒百执每辞去之日普令拜赐凡从政于外举得奉行羣臣亦有刋石传文题屏示坐朕以为既能尊戴曷若践言幸获亲闻便当立事其外任文武臣僚等自今以来务革前失聿新后图以圣考七条更相诲朂置朕此训亦复研寻为仁由已取则何逺上尊先甲之谕次谨申命之防摄尔頽纲缀我漏目使美课岁茂善状日升则隆名显秩朕将何吝必若姧究弗禁农畮卒莱论报诬寃徭役重困不恤士伍不训武经拜有明科朕当必罚咨尔有众无谓食言故兹诏示相宜知悉赐北京留守资政殿学士工部尚书程琳并知相州宣徽南院使保静军节度使王徳用抚问诏
　　敕程琳等卿谋畧沉济忠款精强眷言守屏方倚风力而边州上奏屯旅鞫凶虽遣招懐亦资防遏绥训士众掎角封陲明为指踪以俟安堵
　　赐新除龙图阁直学士知成徳军府事田况诏
　　敕田况省所奏乞罢龙图阁直学士只以旧职知成徳军府事及有河北经度机密事件欲乞暂乘递马赴阙入见敷奏事具悉卿有仲舒之文翁归之武毅然施政万夫所观故易以近职殿于大邦克竚方畧寖担边陲遽露至懐愿仍旧秩择才而授羣议所同往谐官守毌或勤让比又边臣失御戍伍即擒眷惟都防尤须镇辑特蠲入觐便即之藩当体眷期益奋忠力
　　赐任布诏
　　卿年徳兼艾忧勤是力向者悯烦机剧是用许三城之行虽使啬神亦资坐镇何所谦避即以将老为言恻于朕襟似未深谅且洪枢之佐黄发之良非与庶工轻于得谢宜安吉履第守奥藩臻蕃福胙以副衡倚
　　赐知郓州宋某诏
　　勅宋某省所进奉阿胶一合重五十两绯罗夹复裹事具悉胶品之贵阿井为珍卿适兹守土勤于作贡顺时熬液凝剂甘新恪禀彞规参旅方物区产云美料治所须推处厥诚嘉叹何已故兹诏示想宜知悉
　　赐知审刑院事丁度诏二首
　　勅朕念细人无良庶狱未措毎于决事悯然疚懐卿鉴融机敏騞无停奏平疑错枉洞得其情乘此长嬴托夫论执况海区甚广按讯日来能致少闲固亮勤职愿纪直笔弥悉至诚叹悦所兼不忘于意仍依奏宣付史馆敕丁度省所奏今月二十五日已前送下公案竝已约法断絶丫毕别无见在文案事具悉向以官师既众赇冐相寻亷刻之奏猥腾论报之文四出每加申勅无及细苛卿有服念之劳简孚之谨鞫谳虽畏报下无留旬岁之中停奏于册削章归美宣力有劳嘉其悉心之功成我措刑之渐载惟叹尚弗忘于怀仍依奏宣付史馆故兹奬谕想宜知悉
　　赐杜衍乞退第三表不允断来章诏
　　省上三表乞保余龄授以防秩事具悉卿有随防之忠任隗之正易之甘节洪范之有猷是以叶都公议付俾枢管方事之总勤劳王家夫推之同心不容有间久于其任乃克懋功洊阅奏函殊乖兹指且卿属疾虽屡扬休不衰魁然华皓为朝耆硕用及四载便欲引身徇髙全亮自安冲养使天下之论谓朕轻于进退贰于眷毗得无传闻重吾之不徳也况谋谟未究方当匪躬边鄙云骚讵获髙枕昭体大谊即断来章定志宿官熙我丕绩所请宜不允
　　赐权知开封府吴育乞解京府不允诏
　　敕吴育省所上表乞解京府授侧近一郡事具悉卿志力开济饰之文敏京毂操决号为详明庶邦是则繄乃之寄胡遽披请愿去浩繁况具狱报论即情甚细从宜报据在职当言虽不果从要之有守宜祛嫌虑以副眷期懋哉夙夜式永休誉所乞宜不允故兹诏示想宜知悉
　　赐章得象让职第三表不允断来章手诏
　　省三上表乞解重柄事具悉朕闻君为元首臣作股肱相须为体是能有济朕荷祖宗之构临制万方不明不敏每用自愧頼天之福防内以宁惟一二柄臣辅其不逮丕承执竞以克厥庸卿毗佐七年终始一节镇浮以雅伐叛以谋载其清静纾我劳疾俾朝威主惠震叠光明时乃之功冀懋台徳今确徇冲尚引避宰司求申所怀未喻前答永言大谊当存至公何嫌何疑自期独往若然则元首之眷股肱之司得无用违以忝成训毌或封执容适大中即断后章式副朕意所请宜不允
　　赐田况让职不允诏
　　敕田况省所奏防恩授起居舍人陈让事具悉向有边臣无良戍伍乱挺杀害官吏惊骚里闾惧而归命罪乃斯得卿适往临抚善处便宜蕴夷渠恶分北支党旷然按堵后无余灾嘉此成效已令进秩何循谦执乃乞让还赏惟值功朝靡收汗当祗厥命方职尔劳所让宜不允故兹诏示想宜知悉
　　赐王贻永生日诏
　　谱阀华勲风猷沈力亲则副马干惟中枢帝锡予佐实表贤运仲月之魄厥生记辰世祉蕃昌家宗欢吁就颁牢饮兹异宠光俾寿且祺敷畅勋绩今赐乡生日羊酒米麫等
　　赐韩琦生日诏
　　谋府强济忠概沈详干予枢筦允穆王路时惟生日有焕庆宗家情美于高门邦论宠其名世特颁多物庸示褒怀牵酿有常麷粲兼列合而姻族续尔期颐今赐卿生日羊酒米麫等具如别录至可领也
　　赐杜衍生日诏
　　思皇隽辅对我盛期逺迹名世之来显符赉弼之比予治云洽乃功不忘克生纪辰胥庆参贶虽绿顾复之感方乐艾耆之华用遣使人就颁牢品既昭恩眷且及尔私
　　赐宰臣章得象生日诏
　　帝赉茂宰与朕同心翕受九徳修明百度亨期贤运交相为华今兹诞日固有常礼饔人酒正各俾往颁一以申祝永年一以助乐私阃锡尔难老副我眷毗
　　赐宰臣文彦博生日诏
　　崧极凭粹实启周朝昴躔融照是生汉辅眷我良弼挺厥世祥式倚尔才以佐台徳日惟载育礼厚有初俾洽宗党之欢用颁羞饮之具既推异数具炽茂龄
　　赐参知政事贾昌朝生日诏
　　挺秀民彞协美贤运虑合蓍蔡道侔丝防参禆鬷假穆我元化今兹诞日尤验世祥况称寿亲闱交庆私室宜颁多物以助胥观仍续永年之祉图终亮采之绩体予褒曯即当只膺
　　赐参知政事范仲淹生日诏【八月二十九日生】
　　蔚有雅才生此王国参干万务朕与嘉之载诞及辰纠族胥庆宜有优礼以重迩臣既昭名世之显兼资式喜之具申续难老滋奋大猷
　　赐枢密院副使晏殊生日羊酒米麫诏二首
　　进止方重谋犹粹果爕定台縡参决枢华民瞻国论浩然胥协天挺俊乂符我治平知及诞之辰懐顾复之庆宗戚欢祝宴喜相存特此颁分以重褒眷今赐卿生日羊酒米麫等具如别録至可领也
　　硕学冠时清心照理昔侍帷幄在衞翼以勤劳擢贰枢机当论议而沈正载聴惟崧之颂适临生甫之辰俾永届于遐龄用特颁于礼饩膺兹宠异谅体眷怀
　　赐枢密副使张士逊生日羊酒米麫诏
　　贰职天枢同寅相室忠劳允着广益居多属兹生育之辰特举匪颁之典式介眉寿永停嘉猷
　　赐陜西四路沿边经畧招讨都部署司敕
　　朕卹军旅之苦宠边陲之良事从优寛情无遴爱至于常愆细过竝许功除烦文苛法罕由吏议昨滕宗谅张亢竝縁事任合给公用库钱俾其宴享賔僚犒饫军伍而乃用度无艺簿领失防阳托贸营潜有牟入攸司言上遣使即推如闻逮系颇多鞫劾弥广本其冗费宁足深诛已罢案穷悉令原贷其滕宗谅等止免一官量降差遣虽屈吾法期慰士心且夫尽用市租羙推赵将来从我取谊表汉臣每慕前风思全大体尚虑诸道帅守便以兹事为惩或损狭饩牵或裁量药饵苟存畏避谓免讥弹胡益至公亦非朕意但当循经费之式去自润之私取仰于官均惠于众由兹防绩夫何间然安节坦怀毋或疑惮
　　赐南平王李徳政歴日诏【按即交阯郡王】
　　颁歴之义以初为常俾一天下之归用谨人时之授以卿列壤南裔率职本朝宣我恩化慰彼黎庶每属岁元之防必荥庙朔之藏朕亦推处禨祥裁辅舒惨申命太史分次左方宜按象以奉行表布和之胥洎特兹驰锡勿怠钦承







　　景文集巻三十二
　　钦定四库全书
　　景文集巻三十三
　　宋　宋祁　撰
　　内制
　　赐枢宻副使王尧臣生日礼物口宣
　　识裁精深器懐冲劭典司内密参虑几微惟素籥之导寒属左弧之届旦礼优近府恩着上台加惠饩牵侑驩醪酒庸厚枢庭之数且为族宴之荣当体宠私所宜祗受
　　赐枢宻副使孙沔生日礼物口宣
　　才居上哲地在内枢懋宣一徳之规恊赞万几之务迎长纪候载诞协辰锡以缥醪颁兹生饩用示台恩之厚且资族宴之荣当体眷私所宜祗受
　　赐枢宻使宋庠生日礼物口宣二首
　　俊乂大臣耆明旧徳首正开序载诞恊辰爰命宠颁所宜祗受
　　元精异禀大雅克生蔚辅本朝亶有盛徳诞惟吉日庆属首正国体同休台恩着范饩牵有硕醪酒惟醇用助宴私式精礼意
　　赐宰臣刘沆生日礼物口宣
　　任重台司寄深时柄爰属诞辰之吉用稽蕃锡之文式示眷懐且昭毗倚
　　北京赐贺正旦两蕃人使御筵口宣
　　卿等逺渉歳隂并趋元会驰轺永路弥节离都乃眷欢勤俾均宴劳
　　班荆馆赐契丹贺正旦人使到阙御筵口宣
　　卿等肃持邦聘祗会歳元载驱使牡之华已舍郊邮之迩用伸宴犒参慰欢勤
　　赐王徳用酒果口宣
　　卿持节之藩出车遵路已涓良日宜重祖行饮具临颁予懐増眷
　　就驿赐契丹贺正旦人使锦褥被银防锣唾盂盂子等口宣
　　卿等驰止使轺憩兹宾馆勤劳备至休沐攸宜特颁器服之华用适宴居之便
　　赐契丹两蕃人使贺正旦酒果口宣
　　卿等已展聘仪稍淹宾次年华集贶节物多欢各适所懐无嫌乐饮
　　赐契丹贺正旦人使回北京御筵口宣
　　卿等肃驰归传还舍离都得无道路之勤加渉阳和之始宜申宴衎式慰征行
　　赐王徳用御筵口宣
　　卿肃持瑞节近抚价藩出宿在辰祖行増怅宜申异眷敷锡宴羞
　　雄州白沟驿传宣抚问契丹贺乾元节人使兼赐御筵口宣
　　卿肃将欢币来会庆辰渉逺已勤入疆云始俾陈宴豆少憩征邮
　　北京赐契丹贺乾元节使副御筵口宣
　　卿等并饬使华防趋朝庆已舍离都之近谅多持节之劳俾洽宴慈用昭眷渥
　　抚问契丹国信使兼赐御筵口宣
　　适当盛暑逺驾輶轩惟辞命之是防勤道途而罔惮特颁宴具聊示欢慈
　　赐王贻永批答
　　枢宥之地任切喉襟朕选尔忠慎参此机剧自顷狡寇时扰五边屯戍调发事多平日卿宣力念治义无不为方倚斯猷以底嘉绩何所嫌间坚避宠名况易退者士之细槪责成者国之本务惟卿深识宜谅朕懐累尝批复理无顺许往安官守即断来章所请宜不允
　　赐杜衍乞退第二表不允批答
　　西土未靖师乆留屯朕頼卿忠果干总枢轴宣力四载旣有成劳今抒恳奉章愿去机任夙昔惟念未得其由将谋者精而聼之粗欤献者众而从之寡欤中行亮节得微有慊间言飞诋朕无闻焉何遽巻懐欲徇冲洁虽安小谅有缺大猷况柄臣进退系民休戚幸勿烦执方倚咨询所请宜不允
　　赐章得象已下批答
　　南方夀星每歳为候今见于庚寅甲夜泽润焞明揆占惟应君其逢吉卿等乐闻瑞兆铺述庆辞欲以美祥遂刊实录勉从所请良用缺然
　　赐章得象乞罢第一表批答
　　卿识度闳邃谋谟淹正比圗旧望爰冠上司而勤劳王家朝无异议翊戴寡徳朕所自知虽辅政七年已究丕绩永惟万务方倚厥成遽阅奏封愿归宰柄详观所啓怃然动懐且军革尚兴权纲须乂实赖元弼偕陟大猷傥独徇知止之高而外愆为国之计君臣同体既不云然进退大方亦将未亮姑停逊执以副眷期所请宜不允
　　赐王贻永让恩命第一表不允批答
　　卿有林父之忠吴汉之谨匪懈于位无伐厥劳自干枢庭多歴年所参和以济大事先计以叙诸戎功成弗圗报于何有用膺置使之重以畴基命之勤诞告庙廊亶无异论遽披露奏方切冲怀诚有敦于雅俗讵所期于同体官不容旷命则惟行往哉尔谐昭体予志所让宜不允
　　赐杜衍乞退不允批答
　　卿更践剧职遂冠内枢鲠亮之素底衷无隐朕得朝咨夕访克乂权纲比日以卿恳幅致辞感慨祈罢因有前旨欲賖后期冀介节孤操终为事屈忽阅今奏殊乖此心且诗重老成之谋史称魁垒之辅皆作时模表寄国典刑未闻兹人以年为解也矧疆陲务总軵饷日疲共济艰难万赖忠力宜徇公议毋滞冲怀所乞宜不允
　　赐杜衍第二表乞退不允批答
　　国家左宰府右枢省二三执政皆诸臣之选朕所与均休戚责谋谟任天下之纲维者也其于进退可轻议哉卿直清方严明鋭开济裁抑私谒达练事经洒然羣望推为硕老朕方倚以机管隆乎治平而累章求罢弗亮敦勉何专以已伸而不为邦屈重于独往而忽此共济耶矧年高虑精道胜疾损固当务近医剂参实阳休安服而官姑惠予采所乞宜不允
　　赐皇叔徳文第一表不允批答
　　卿茂亲夙望台铉将牙澹焉冲逺跻于华皓聿圗庇本特用推恩佥疏郡封光启王爵宗盟为重国论既孚何列谦辞尚停宠册便当祗受以副褒懐所让宜不允
　　赐皇兄允让第一表不允批答
　　朕惟强干之谊公姓攸先列爵之等王封兹重以卿志力忠谨属望亲贤庀秩本宗领节戎镇休有令誉当圗尔劳用择蕃要以光书社何烦露奏尚执谦懐况定命旣颁公言胥协毋淹宠数速即钦膺所让宜不允
　　赐杜衍等批答
　　保章视夜南极告祥杂候靡差圆晖有烂闻之典纬届乃夀祺卿等干掌内枢欢逢嘉应露封率吁溢美形言徒亮勤诚尤増慙徳所贺悉知
　　赐皇兄允让第二表让恩命不允断来章批答
　　卿属懿地崇望华志美朕所以推常棣之谊重盘石之宗始启王藩聿茂恩礼尚披冲蕴再列让封况普告官师布闻方国颇稽典命未副眷怀容略常让之执即光外曰之授所让宜不允仍断来章
　　赐杜衍陈让加恩命第一表不允批答
　　朕躬祠于郊防帝之福推为庆典徧第众劳以卿总秉中台显相大礼谨有司笾豆之具罄三事夙夜之防值功而赏有国常典何烦露奏愿寝茂恩况普告于外朝方驿腾于成命便畧牢让往服宠章所让宜不允
　　赐杜衍第一表让恩命不允批答
　　比虚右弼以须畯望卿清约忠壮华皓一节出入讽议靡事不为挺然公实见于有政朕志先定成命惟行况万几处可百职修理朕所倚办卿宜知之遽阅让函猥徇谦槩且诞告羣方不容颛辞乆旷台路便废防逊钦服宠章所让宜不允
　　赐贾昌朝让恩命第一表不允批答
　　卿曩侍经筵已知国器歴守京邑则风绩早树进领邦宪则威名流闻阳休山立自处中道朕以为履正识敏材任辅佐引预机政参贰台司曽是逾年休有成效观行则懿俾谋则臧断自予志冠升枢省诞告百执初无异言猥露奏封深存防逊况训论已熟典命难淹速即钦膺以光朝举所让宜不允
　　赐杜衍让恩命第二表不允断来章批答
　　向以戎丑尚桀师伍留屯公私乏匮不可赀省又官滥于外吏欺于中苛察过当浮竞成俗济水无益治丝愈棼圗所振整未知厥序以卿乆在枢禁习总事经年耆识茂尽瘁事国是用选自予志对秉台衡借敏材以康调发之艰褒介节以惩进取之朕旣寡徳方兹仰成尺奏荐闻能让犹固已尝批谕宜体眷求毋烦费词早膺宠典所让宜不允仍断来章
　　赐皇叔徳文陈让加恩命第一表不允批答
　　上帝居歆亿祉丛介朕不欲专享衍为太和遂差庆典之锡均逮懿亲之序以卿耆徳硕望帅节王封藩翰维持宗盟磐石已从佥论俾进宠章何需奏之遽闻列谦恳而尤至但自丝而綍已告于朝惟名与器靡虚其受便当速拜毌乆留恩所让宜不允
　　赐贾昌朝王贻永皇弟允良陈让恩命第二表不允断来章批答
　　飨帝劳旋录功论赏叶同舆议肆举恩章卿左右有庸授受惟允尚牢所让洊露乃情况朝册乆淹诏文已报当膺防异之数即竚对扬之华深体眷毗毌致谦执所让宜不允仍断来章
　　赐陈执中韩琦让恩命不允断来章批答
　　朕比执珪币祗事神只至诚所向鸿厘如答是以推衍天祉沛流茂恩徧录侍祠之劳悉从进律之典卿卓有成效协于佥言而临荣引让稽恩未拜阅露章而旣熟非公论之所期便可钦膺即废谦执所让宜不允仍断来章
　　赐贾昌朝让恩命第一表不允批答
　　朕闻元首明哉股肱良哉治之所隆也元首丛脞哉股肱惰哉弊之所基也惟徳不敏承乆安之余淑慝混淆纪律抏败思所以振弊兴治光辅朕躬惟卿内挺刚正外体和顺不疚于利自时厥中参陪宰司则夙夜以防干总枢会则细大毕举爰立作相用乂我邦公言穆卜浩然胥叶用择刚日诞告外廷何徇光谦尚崇至让冲恳虽列允领已颁毌执难进之规速副具瞻之美所让宜不允
　　赐贾昌朝让恩命第二表不允断来章批答
　　卿虑经王体气陶天倪挺处淄磷之表不从燥湿之变镇定大事赞襄逺猷朕用希则哲于前圣俾实相于寡徳佥都舆论亮成庻工比程尚方之封犹坚匪席之让况典防中出朝野具闻便废道风往穆台路所让宜不允仍断来章
　　赐王贻永让恩命第二表不允断来章批答
　　朕以二陲虽靖五兵未櫜总干枢剧实赖忠荩以卿乆副机务用正使名外询诸朝内断于志用降茂册初无异言何执冲避洊腾章削况官以懋徳非可专辞言惟作命讵宜淹拜便屈谦槩往服朝恩所让宜不允仍断来章
　　赐皇叔徳文让恩命第二表不允断来章批答
　　夫先睦九族后协万邦朕常夙夜庻臻斯路况卿信厚旧徳华皓高年师学弥惇懿行无择比诏王爵未塞公言亟进常伯之崇兼易许田之辅成命旣告有位具闻何饰让怀洊列需奏且茂册备物不可乆停孤风介尚无容封执宜即钦受仍断来章所让宜不允
　　赐新除皇兄允让让恩命第二表不允断来章批答
　　卿风素详劭识理淹该协绥同姓预有成绩向启王社未极宠阶特视台宰之隆仍増户食之衍涓日诞告付外遂行何列奏封再执谦固且作藩之屏谊切先亲自丝而缗理无中止往膺册命即断来章所让宜不允赐皇兄允弼让恩命第二表不允断来章批答
　　先亲右戚为国通规让牢退易处躬常介向以卿虽列王爵未副眷懐申付将旄庻重藩屏再阅来奏殊昧所期况国典朝章不容停拜家情邦礼安得颛辞便略冲仪往谐兹授所让宜不允仍断来章
　　赐章得象乞罢第二表批答
　　朕以凉寡统制万几渉渊俟济凛然祗锡是用擢卿俊望熙我庻工而谟明弼直早允羣议隐正冲坦自表素襟懿徳所孚不仁胥逺朕庻几同底于道克绥永圗而洊腾露章求诿时柄已降谕答尚执所怀况独行之高未足多美勿贰之倚何容执嫌当畧谦言往安宰政孤风静槪徒与嘉焉
　　赐郭承祐批答
　　朕以卿有初载之遇有离卫之勤毅然能力乆而弗懈用建戎节聿图尔功告于外廷亶无异论何饰牢让再列露封夫服谦冲语崖分治躬之偏亮膺名器建勋伐徇国之大方所宜钦副畴咨畧去常执况师兵寄重河防事丛董训有经领防云剧无淹定命趋服茂恩所让宜不允仍断来章
　　赐皇弟允良让恩命第二表不允断来章批答
　　向咨公论大叙懿亲缘卿王社申付戎节成命诞告多方普闻洊啓让诚尙执冲介况涣汗已出备物乆稽宜废冲懐时膺恩数副予眷厚即断来章所宜不不允赐皇弟允迪让恩命第二表不允断来章批答
　　朕敦睦懿亲差次宠典年长者崇爵属近者尚恩眷尔忠贤用加节制公言斯协朝涣旣颁何执常谦欲遂素守道风虽亮允令难稽往哉惟谐毌或烦请所让宜不允仍断来章
　　赐贾昌朝让恩命第二表不允断来章批答
　　朕惟师旅乆兴边境弗赡樵然日旰靡遑祗宁卿材谋有闻政事已试疾风弗偃晦雨不渝用加宠秩回总枢载至于转调兵食结纳边庭伐谋授算攸寄斯重何徇常礼再列奏封以尝敦勗心难开许往谐尔职即断来章所让宜不允









　　景文集巻三十三
　　钦定四库全书
　　景文集巻三十四
　　宋　宋祁　撰
　　颂
　　皇帝神武颂【案仁宗本纪干兴元年六月诛雷允恭七月贬丁谓此篇当是祁未登第时所作】
　　或称皇初之世不赏而劝不罚而惧岂简册之弥文哉议者云否彼固未识夫震耀之饬天威刚健之奋干体也粤若圣人制海内之命据天位之尊总秉权纲章叙典宪不有威僻不足以震元憝不有变容不足以开至圣用能消弭殄行嘉靖多方阐皇灵宪宗轨丕天之大律一民之至权者巳巨宋在宥列圣继统际天丕冐亘地砥属仆威械以去杀袭道枢以训俭恩裕洪畅容典饬画万寳取足合祛于皇极百灵隤祉震动于珍物然犹右贤左戚均权布宠百辟箴阙内平而外成五细在邉番休而递上防检来患蠲涤多辟懃懃恳恳者非弭乱之谓欤然而善制未能无敝有忧所以固国乃者先帝违俗羣邪济凶寄朝家之威席钧宰之贵侔尚方以制器狎神巫而缔绂乃至易守帅以渐丑图徙陵兆而投天隙拂戾蜚语恬有姧计遂欲包祸心以窃发执左道而干纪饵枭羮以未尽砺牙而密噬神灵震赫姧宄呈露辅臣建白丑党震壊赤车具狱而来上凶竖伏锧而前死允恭事败先谓伏诛皇帝陛下深拱谅闇览照前典重当国之职慎退人之礼诏曰冢宰之任万枢所系今丞相谓自底不令其上大司徒印绶于是三事百执抗疏以请曰无将必诛列辟经制与众共弃常苦无赦谓今所犯恶不可闻愿龚天刑以塞羣议帝曰朕不忍致于理其放于朱崖然后起跅防之臣明枉结之狱掊克之货軵上于官附离之党肆赦一解漏鲸彗于网目摧虎吻于市道浴白日以升景投紫蜺而霁氛恶草絶而善苗兴清风翔而羣隂伏人灵纾愤道路相趋既而荐绅之徒相与喟然竝称曰前日末命防梗孽臣乗间潜搆不类隂倾时柄食黮靡化指莠待灭陛下探观时变先防宸虑倚文母之圣揽列辟之议廉考劓殄介不终日末减澄洗荡无余灾定寳业极南山之安殱渠魁易家人之召智不囘虑恶未旋踵事已决矣昔滔天殛而虞功劭流言放而周徳奋观阙诛而孔制列寳瑟僵而汉基永皆拨乱之盛准长世之懿册所由来旧矣是以烈祖二宗垦菑除害萧勺众慝若彼之囏也太后圣上建威销萌祗遹先训如此之备也宜乎励无前之景铄畅不杀之神武正春秋谨始之制释洪范作威之害开赐无疆之眉夀摛着不朽之尊名此其时矣葢天子穆然初载财成仰定未遑论制作之事也下臣儓儗末品不足次新颂辄敢述舆人之咏简康衢之诗亦击辕折杨之比耳其辞曰
　　真宗御天休息羣元委裘上仙茂功全兮皇帝缵务惟新百度尚文右武鸿基固兮孽竖柄臣矜权取勲兴妖放命托禨神兮上公列辟协忠宣力摧凶殄恶清君侧兮曰恭曰谓衔刀投裔神武不杀退以礼兮或附或离横贷敷施胁从罔治董之威兮氛开祲收美泽云游荷天鸿休徳既优兮昭雪忠良舆颂风翔寅威旧章恤无疆兮
　　大有年颂【并序】
　　客有问臣曰民生有本乎臣曰力田为生之本也王道有初乎臣曰养生王道之始也客曰方今表里悦穆上下充足竝贶之瑞翔集太和之气浩作亿姓字遂万寳登成震无疆之休获有年之瑞抑此之由乎臣曰唯唯有之愿客少暇请举凡而述焉洪惟巨宋之有天下垂祀六年卜世弥亿道畅于不宰泽寖乎无垠御羣生之重畜始乎兢业治大国之小鲜终以清净薫然化成之文治内毅乎不杀之武治外神禧防被黔庶蕃息格于上下唐尧之允恭及乎昆虫周家之忠厚湛恩宣洽醲化普畅圣人有以探天下之赜成天下之务屏华处厚抑末敦本服絺衣以训俭黜拱璧而进道碧砮文钺弗输内府之贡珍禽皓兽罔充内闲之玩齐官省三服之费长杨罢周阹之侈土事不作无执扑之讴木功不雕有翦茨之陋辟三面以弛罟措底剭之刑班十行而霈渥懋景风之赏足食去兵而信立既庻加富而教备何则薄来之财易豊也悦使之民易劝也较画之法易守也无为之道易化也若夫域民而为之限劭农而置其使勤恤人隐丕冒海隅田星而违祠谨农事而纪节惟谷是寳务实九年之蓄经界既定式资什一之法万仓箱之攸积傒礼节之兴一夫妇之弗勤惧饥寒之至不獝狨乎鸟兽四灵以为畜不童竭乎山泽万物得其所囿禁弛而刍徃海租免而鱼出备物优裕嘉生报降螟螣销厉浍流恶崇朝之云遂遍纳麓之雨弗迷其豊年之祥有如此者仁博而爱貌恭而肃角民而不乱木作而曲直以正春令礼大而易视明而哲徴事而不匮火烈而炎上以蕃夏物义冝而防言从而顺啇臣而不壊金利而从革以肃秋成知崇而周聪听而谋羽物而不危水流而润下以毕冬气五韪不扰四时丕廕彛伦灼而可序顺气凝以成象其丰年之感有如此者畇隰弥望鲜原相亘秬畟畟而举趾桑闲闲而树宅鄅子之稻咸借周兄之菽可辨异亩同颖有方皁之坚一桴二米无灭裂之报地错如绣渠决成雨多稼不害着曽孙之谣滞穗靡收伊寡妇之利田畯之馌迭洎黄冠之蜡毕逹菽粟之衍譬水火之可求耕耘之速若冦盗之将至其丰年之获有如此者事以中举敛以时入郑人无争承之赋汉仓有相因之粟以实府库则锡予之用饶以懐夷狄则震叠之威立以为禄廪则烝髦之士在位以恭祭祀则祖考之神来格执万国之帛清明而防朝按六龙之驭彷徉而展义汉复逮于鳏寡周醵露乎老夀戸兴穆若之颂民无萧然之费其丰年之报有如此者宜乎勤恁方谷滋育毛泽备乃庻物美鱼罶之多占于牧人协旟旐之吉四鬴羡食九土相宜生齿益防数溢司农之版垦田弥广籍牣尚书之曹逢年之力在兹草莱之叹咸弭下令无壅甚流水之源惟民孔懐思天保之报毕曩圣之能事总列辟之通术虽甚盛徳畴以懿兹葢仲尼以春加于王奉天之谓也箕子谓王省惟嵗教民之谓也至若祈年孔夙方社不莫探精祲之相荡杳肸蠁之如答非奉天乎省耕以补不足省敛以助不给俗殴跻于夀域人转缘于南亩非教民乎古之王者有一于此尚或奋艺乎缃简垂美于金刻矧我后循而致之笃而行之者哉言未终客乃避席而谢臣曰未既也将授子四篇之颂焉客其卒业乃叹曰昔之闻帝韶者肉味都忘语霸道者诶诒潜愈况夫铺懿铄之丕烈订丰懋之芬泽恳菑除害含甘吮滋若此而巳哉而今乃知上徳之难名生民之受赐矣颂曰
　　一气敷百华始泽无垠物咸遂
　　右一章春颂三言据木数
　　南风之薫化以融乗离司夏火方中朱明诞布福来同庻生茂豫告成功
　　右一章夏颂七言据火数
　　西颢沆砀素律凝秋啇含芬垂颖丰楙登嘉祥九围清淑秘祉播无疆豆登祗荐景福垂穰穰
　　右一章秋颂九言据金数
　　霜降兮百功成嵗周兮庻绩凝富万民兮恺乐赫丕徳兮昭升
　　右一章冬颂六言据水数
　　景灵宫颂【案宋史眞宗大中祥符五年作景灵宫仁宗天圣二年奉眞宗御容此篇当是祁登第后所作】
　　臣闻有开必先大朴为神器之本率义而上九皇为圣人之祖然则徃来不穷之谓变隂阳不测之谓神其精甚眞强名曰道故其髙出太虚深际六极冠三仪而称大亘上古而难老帝鸿得之升云天伯阳得之为教父遥源寳糸接正统以延鸿锡羡贻谋启灵心而孚佑非天下之至赜其孰能与于此乎眞宗文明武定章圣元孝皇帝之在宥天下也阅甫静渊之枢绎思光明之懿顺攷古以遵妙道聿怀福以祲羣元虽有佳兵不矜其忿鸷虽有拱璧常寳乎慈俭诏爵磨砥石之钝官惟其人斋居録贱星之囚刑防于措絶金铄次农书惠孤终优老夀弥文郁矣监二代而可从大孝熙矣放四海而皆准疵疠不作宠绥有截于是呼韩就序竝防清明之朝戊已撤咸羁荒忽之服萧勺四畅粉泽交绚既而蘂晨眞防接乎常明之寳兰宇秘图流于主文之辟援絶瑞按秋游纵雉郁苍之椒奠缯堆堀之上曲礼之记三百翕习而摅容神灵之封七千昭明而受记下之报礼也既重则上之降康也弥速当其苍水前戒紫宙博临瑜然象载之美飘如风马之下嘉夜四馥顺拜晬清之容流霞载躬闻声臭之载皇基逷悟飚游上賔天子乃稽灵心极能事以为誓诰所不及则称事裁典故我金声玉振制仪号之当天人之相交必知意合徳故我镂版藏鐀为积累之先尽物之多不足以称德于是总鸿铄荐髙广之称自外而至不止于无主于是度寳构为密靖之都则景灵之作乃国家所以陈钖本支优裕淳烈者也故其测星庙之秘纬即珍坤之寳势鼛鼓不胜其乐灵台勿亟于成宛延鸿纷上轶倒景静深神丽仰法太微峙大众之防据神区之隩焕若飞楼之十二接层城而在兹兀如神鼇之三番负五山而不去秘殿博敞缭垣盘亘瑚玉树恍陟阆风之颠沟水蒲池差胜渭阳之庙采诗供清夜之诵持节神人之来惟清静之庭以观其妙不携贰之爽以为之宗葢天子穆然思所以蠲烝上神申固百禄者又可得而云矣先是上栋协吉也倚云筑而流睿唱银榜将署也泚壶墨而霏仙翰考室大备也治藻凫晞萧露汉钱差赐下逮乎门阑周醵涰观徧露乎歌耋此乐成之三物也典领置使咨于台宰神灵标节着之休令六羽基徳五云御歴受民者十四姓长神者三百年则见于先天之纪云日众变天渊盈塞郡国所上者数百千所羣臣将顺者千有余篇则存乎降圣之记此昭荷之四物也禘所自出王者之配益作原庙大孝之本于是竝诏方国建天庆之祠生民厥初歆然着其盛有物混成寂兮为之母于是嗣荐琼册推懿后之尊典铸尚方摹瑑黄冶作为上帝之神寳分镇列郡之殊庭此隆孝之三物也若夫赤精下教隂隲乎九宗朱光以渥遂开乎百世事隔人理故宫而不庙仪参僊品故荐而不血礼有因造事兼节文则先圣御制赞载之备矣恭惟皇帝陛下奉承审训祗遹孙谋允执厥中纯亦不已方谷既富乐凫鹥之守成秘过不移善春秋之顺祀方且载主卒业见羮永怀故即位之二年诏迓先帝真像于是宫建寳殿以奉安之其后再郊委粟之场大合清庙之主先甲而告按斋辂以右回肆夏之趋饬扣金而一献又以见圣者之作明者之述周家之世世修徳复命武王虞民之烝烝克孝重协于帝者已原乎万世不毁是之谓有功非人所致是之谓受命五运迭起杂霸徳者葢斗精之余千载胥会守天聚者必盛徳之后我宋之兴也基乎溟涬瓞乎遂始挟宇宙以制物载降为皇絶天地而属民用佐于帝及夫气开于嗜欲之至兆应乎精神之向太祖经武攻昧躬文王之一怒于变时雍太宗执竞题期训神禹之五事莫匪尔极故真考之纂大也百度累盛羣公交告仁闵之监临我而无贰博厚之寳涌出而不爱有积善为之长发有列真廸其凝命屹神壝谨馨粢度九筵之堂枚枚而有侐瞻八景之驭飘飘而下臻聨压神臯之奥区震显旧邦之新命万八千嵗俾尔夀而无疆十有五王靖我民而斯乆与夫汉纂尧后立唐山之祀而文献不足李出柱下尊瀬乡之宇而独恭不优非同年而语矣而臣滥首词禁躬阅瑞图猥奉方底之音谬当成功之告重念永定宸刻冠映三辰之章温雒秘文稡合五星之老矧敢轧稽缓之防思赞显承之真躅剽皇坟之末扬天律之大哉姑述下武之钦崇粗标底绩之和防至于奕奕寝貌奚状万楹之多缦缦帝容但继百工之和踯躅流汗敢次颂云
　　于皇巨宋得天之统絶瑞云照防祺山拥福禄总兮粤在三叶虚晨梦协青阁笼霄朱文委牒人神接兮帝心祗遹沛容善述圆封累防奠宗侔栗东风祑兮道防孔彰飚游下翔歌緜悟瓞执竞日强命歴长兮真宗曰咨咨尔羣辟扬庭荐号剥圭聨册首宗祏兮真宗曰咨咨尔畴工仰观星定大度瑰宫罄尔邕兮炳丹激射飞仙图写邃轩拖虹囘阿舞马表神舎兮氊罽周张琼糜迪尝云旄芬树罴案凝锵奠青场兮天钖神寳飞荣妙道美镠冶质福庭分告尊有昊兮帝署嘉名宸藻乐成娲天镂石奎画摹星袭六经兮两宫纂服上仪防缛不失旧物聿怀多福似以续兮先圣丕律美假洋溢肖像颀长栖神曲密降之吉兮干旄之旟惟皇厥都有而书有龙而图沓珍符兮五城宛延舘御列仙渊然其泉健然而天亘永年兮
　　皇帝幸玉津园省敛颂【有序　案仁宗本纪天圣三年五月癸已幸御庄观刈麦此篇当是祁未之复州推官任时所作】
　　臣闻六气时乗统以乾元之首一游为助表乎夏家之谚王者法顺动以省民教辟囿游而寓稼政车舆每动则攸徂相庆傒我后之来蘓羽旄载扬则百姓欣告庻吾王之无疾厥有其道非圣不举恭惟皇帝陛下懃恁道甫妥绥民极敛武旌而匪怒陈庙器以戒盈汤既执中周先登岸际日出以丕冒罔不维序为天下而守财于以克俭洪惟坤育之防叶赞天元之治绎思髙拱澹深渊以惟黙凝览泰定铄清光而无际麟题信厚之族章叙于内鹭羽羣飞之贤夷仪于外太仓陈粟之腐水衡见钱之多又何以加既富矣简则易从有亲矣信可以纾散否滞颐养精神诏警跸出入之严慰臣民侥幸之望云霓大旱钟鼓饰喜者欤若夫南直斗城外敞琨苑励储胥长杨之禁均郊野近蜀之富先时斥官壖之地以收课谷领勾盾之职因为弄田毎丘麦既登原师至喜则必按徐銮之节省敛穰之勤因见三老力田差赐百戸束帛供帐留饮极欢而罢勤民之恤累圣为常月惟蕤宾日次东井窃扈谨九农之政贻麰告万箱之收天子乐由庚之得宜间大昕之夙退前除隐椎之道右清连御之落官以辨物储不改供于是廓霄宙賔旸景洞应门引秘驾短箫铙吹沸渭而夹引师兵弩箙隠辚而军装风清九九之尘云彗央央之斾呼鞭凝响切神光而坌入彀骑流赭绕黄山而斜趣葢天旋辰正以降于行在焉观夫周原砥平汉锸云荷甸师清野以献状畯夫涤场而作劳倬彼大田是观铚艾馌乎南亩遂成茨京揉耒以识帝农之来栖粮而歌东戸之泰曩也昏作今焉稇载既而美恩下属偕云而族勰气相因助风之薫散遗秉为寡妇之利丰四鬴为上嵗之食皇襟兑悦帝晖日润乃诏环星之法从普合需天之宴慈帷牙九张饮烽三烛外饔献彘尝之膳太师侑日举之奏千唱万和自成葛天之歌式晏以遨竝拜鹿鸣之赐懿哉是举可以推圣人之用心焉昔之重雍在辰多欢作豫则必大纵茇苗之猎靡旃未还多从外夷之客过都辄赐雪宫独乐不与众共鹿囿増筑虞其非正陛下骏惠先辟慎脩思永方且毖事之小塞政之违独纡神行乐登嵗取因一夫之获恤下之有劳推一谷之登劭民之足食岂徒燕出入以为乐自满假而居逸况时令之既尝新矣先荐寝庙春秋之不书他者惟重麦禾陛下上以荐馨嘉下以劝耘耔一出而兼二美非圣人其能哉若夫爱心自中不待匏之感至教广运无须家戸之至况臣厠技儒肆寓目车尘道之不谈咎将焉执辄次康衢之颂庻知上帝之力词曰
　　君之来兮吾民休傒如云兮骖玉虬君之乐兮我田良积如坻兮丰太仓彼都之人兮宴以喜官扈民兮无落事自今以始兮日益宁禹躬稼兮莫我京
　　乾元节颂【有表】
　　臣某言臣闻至圣出乎千载由旦暮之逢升歌本乎百工盛光华之唱惟乃神之宅后标载震之发祥庻物谢生吁颂声而乐止两宫介福袭天算之万斯褒赞所先承平为盛恭惟皇帝陛下丕功建极明度塞违置方国于阜安畅祖宗之纯烈南北郊之祀竝荐于馨香一二日之防靡忘于兢业属清和之戒乐化育以延祺揭着神灵题名节物荷鸿休之长发应礼享之多仪公圭男璧以在庭金鉴珠嚢而备物霞凝夀饮山立舞干呼声者三与嵩神而协应探策得一示天极之同符而臣叨迹下僚钦闻絶瑞爱心所感虽近发于和柔峻徳难名讵周知于巍荡轻投悴曲仰祝皇龄谨斋戒撰成乾元节颂一首
　　于铄巨宋茂徳耸于四世圣文睿武仁明孝徳皇帝聪明寛裕清和溥鬯拥萝图付畀之重奉椒极供养之勤玉色视大昕之朝乾纲统万枢之政斗精布度气母袭常彻横草之谁何措爰书之斋决茨梁露积乐华黍之年丰刍荛徃畋谓文王之囿小于是后宫无珠玉之玩尚方罢蜀汉之器遴柬多士则自楚而刈蒌寅亮柄臣则増堂而及陛方且遹宁先训总览大猷东面访尚书之文支日受汉家之奏黎民纳我之轨物百神据我之馨香宿离仰澄黄瑞涌出于时徒歌者迷上帝之力谢生者懐天保之报矣粤若仲吕鸣琯炎官执衡轸躔中昏月魄防望元后诞圣之日也先时有司刺经取制援天叩圣元以乾元冠于节首制曰惟霄系骏发之逺皇阶锡羡之厚重熙袭哲朕与嘉之况累圣之旧章也盛典也其每嵗百官効露囊之馈福庭严蒲馔之供内宫滟九行之觞戚里上三服之贡臣隣和防黔细禔福若此而已矣臣祁昧死再拜而言曰夫天宰黙定生民而树之君帝期感防出震而齐乎巽且图纬存必着之感故神灵无虚发之应昔者电枢北绕轩祖得之以款塞门接万灵渚虹下流少昊得之以官鸣鸟卓五典河龙出防丹陵感之法天以为大禖乙临降景亳受之奋那而为首生民厥初诗人推之以尊后稷之载育在震不忧太史谨之以騐文王之夙成或赤光照室卯金复四七之祚或紫气充庭仙李兆本支之防此可畧而道者才数十君受命之难不其然乎至唐开元有臣曰説始建千秋之号名为白帝之赛尔时自谓诧休烈伻景炎作古于我无慙来叶然未有殊尤絶迹震寤黎献可攷于今者也伏惟陛下体兼二仪精合五老当履武之始也至和薫于太史之琯及诞弥之期也清澜冽乎冯夷之宫祥云入房神龙视浴故生而岐嶷握裒着其文长而敦敏甚徳包其度宥密而不敢康功业以见乎变及夫宅端命绳遐武日出而天下明风兴而羣隂伏成王访落以谋庙文帝销志而求衣皇矣上帝之监一哉王心之协九歌叙四维张然后颙颙卬卬如圭如璋以奋乎天子之光议者述夫南讹之交君向以治也盛徳在火式乗其王也炎精挺其命则真人应其期覆视图谍之兆宛如符节之合天之启宋不惟旧哉是日也华暾辟层禁积阳之鸡三唱云龙之幄九张乐羽芬庭虎防夹陛谒者治礼以次奉引哕銮皇绂拱乎有定之着袭玉卓马陈乎旅百之实夷酋裘长竭欢致福者膜拜以俟羽裳毳侣续夀无量者列奏以闻肃然若百灵防帝于钧天翘然如十月朝汉之长乐俄而呼鞭传警雕辇出房神扶太庭之居天临绛扆之坐土下胪句内外传趋望尧之心若云慕舜之徳如螘视不登祫天咫于顔一以赞下武之丕承一以乐天命之陈锡薫风可驭薄翠葢而裴囘香云攒柯卫赤旂而容与既而人声之歌作堂下之乐奏惟一二元老上千万嵗夀诞育之庆推于母仪夀昌之算还于天极使圣人富而多子三祝可兼食天子日举以乐太平为盛然后合需云以赐法酒晞湛露而宴诸侯币帛以将之慈惠以示之神鼇倾首之抃王鱼莘尾之跃与下同乐克洽万邦之欢卒事不规盖陋六王之享煌煌哉嘉祚之钜丽槀饫之饰喜非我后其畴离之夫日月不纪其初则无以重寳精之序颂叹不布于下则无以示王泽之深下臣区区敢忘斯义其词曰
　　昊天之命于穆不已挺生我皇赤帝之精感乎孟夏昭廸殊祥惟干之健配元之始嘉节允臧上公拜首称千万夀淳醴是将帝谓三事股肱同体举君之觞百执和防扬休乐凯奉承亲光天乎悠乆地乎博厚我君无疆












　　景文集巻三十四
　　钦定四库全书
　　景文集巻三十五
　　宋　宋祁　撰
　　颂
　　太一新宫颂【并序　案仁宗本纪天圣六年九月祠西太一宫宗会要雍元年建东太一宫天圣六年建西太一宫此篇当是祁已改大理丞国子直讲时所作】
　　臣闻昔者宅命之骏索百神以徧祭降生之嘉鼓万物而均福然则祀典载其羣族礼文领其盛节疏之则气纵而靡震狎之则精防而不物上圣于是揖归运之孚佑倚太虚而参变慎斋精意洞洞属属旁求于幽闇爇萧煑鬯芬芬苾苾烝进于馨香是以封君错居守神灵者七千之广冢宰制用备祭祀者什一之仂诚欲异而不渎建为有极鼔舞至妙祛合无垠以亿上帝以庇生民者也粤若体粹亨之元奋希微之妙厥存主宰以司变化上验秘纬之次总按万灵之图何言而善乎应象先而不为老肇称太一尊有十神亳忌启奉祀之方天官着常居之记化截羣有辅盖髙之监文包幽室啓无穷之命畴恤祀而不昌罔匮神而能永若乃瑰宫奕奕砻砥而孔曼嘉坛崇崇借罽而四合蘂笈真籍按循醮式草楼上士奉承薰濯沃酒茅以示洁黙牲銮而撒腥搜三代之文有所未秩擥羣条之极制定其当质不及野仪不过物镇神华以作固举禆海而防祉非巨宋之善制畴克臻于此耶防惟皇帝陛下髙拱密清共规洪鬯得天统以播宪括地象而经野建大中之治陈之浃日订丕承之烈肆于时夏尺一信牍重抚树惇之乡六齐佳兵更铸大农之器囘霜收电而钦刑之恤鍼疽委辔而慎赦之数合质剂以一度同土炭以均风扪箕舌而堲佞谗攦倕措而黜纎巧于是都人摈踶囓于赘聚女红后纂组于絍织薪棫美官人之盛鲿鱼譬万物之多光明缉上下充格儒者之喙三尺纳于抒颂从臣之槖千翰秃于宣美方复澹然无治几而不康可以震珍见怪者罔不祈可以防嘉获丰者罔不序由是种祠旧畤悉领县官嘉币偶马以为岁事者不可载已乃诏建太一宫于都城之西南顺礼文介事且言时也先是筮既同天星既中圭以傃景臬以攻位镇沈奥之厚载据神明之积髙审曲有经伻图中覆陛下以为崇奉真荫导迎袐祉不可曲外府之财用取祝史之辞忱乃命损乘舆张饬发少府藏偿其调度因过更冗卒覆将作善匠给其员程既而陇材千章周版百堵督墨为雨叩鼛成雷法大壮之上栋宪斯干之南戸人不扶勉工以雄成未逾二时大告考室述夫秘殿则崔嵬博敞郁律鸿纷翠虬齐首以负栋海鸱防尾而衔瓦玉磶重荷文珰四注阳宗倒光以纳景阴祗蒙雾而扶倾犀尘不游螟风无隧乃有皇邸五色黼帷九张为之真寝乃有云梢三素绿舆八景储乎仙卫甲乙异张辛壬殊秩众殿竝列十座如一焕紫宫之是环羾赤霄而可挹其左右则飞宇囘带修廊班属云楶百层芝栭万状因其真画之品竝绘羣灵之迹怳然觉神仙之可以致肃然知鬼神之易为巧具前则藻扄连观抗为重门树松隐椎表其驰道掲示篆银之牓列坐铸镣之狄所以震叠焜照千祀也其外则缭垣白盛灵囿封殖甘露腾文于茂树醴泉侧出于阴沟间以九层之台五城之楼荣曝偓佺袂挹浮丘所以范围鸿洞九清也及夫尝烝戒旦刚柔涓辰祓惟浄之场裒列真之对于是乎水土和气之实玉帛二精之防沚毛纷旅洞潦淳溉仙浆揖斗香云薄霄像以鸾辂龙驹器以扣金华葢瑞祝发中而临遣使者持节以侍祠灵璈綘幡导乎谒款则盥而不荐稽大易之象坐工合乐陪乎夜诵则昏祠至明采甘泉之制髙真竝享啐福如仪飞龙秋游以格思肸蠁兴作而归福数百千所聊记符瑞之多七十五来更迈神光之异猗欤盛哉濬哲之能事神明之钜典也盖制作之本我朝旧矣始太宗徇史官之请胥宇于国南以开拜贶之馆今陛下按故府之法度筵于都右以敞集灵之庭俯仰其前不失夏家之旧物陟降于上越成周邦之新命有由然也夫神能专福不加于鲜徳君能专祀不殖于非礼且如黜其刲血岂为觳觫之爱而懿德改荐遂介无疆之休探乎秘经不徇拘挛之义而层构昭事自成一王之典捐金斥币纾执事之滞而民不益赋升坛奠斚为百姓之请而过无移下由是言之宁不善始善述虽丝衣其紑髙子志星尸之绎梦蛇下属文公作鄜畤之瑞待我具五始标黑帝之祠向坐而拜躬接髙门之享一何区区者已下臣陶乃文之化觌告成之迹固非大夫之能赋实虞薪者之多诮辄次舆颂升之有司其词曰
　　奂焉层构兮镇我都之夹右兮我稽神宗之旧兮
　　右一章
　　肃然上灵兮戾我宫之靖冥兮我据昭徳之馨兮
　　右二章
　　帝宥黔黎兮匪孔祷之私兮与神裒是对兮俾物之阜而滋兮
　　右三章
　　天眷圣皇兮执周道之彊兮俾君寿而臧兮配天之久且长兮
　　右四章
　　借田颂【案此篇是仁宗明道二年祁直史馆时所作】
　　皇帝再纪元之明年春二月率羣臣耕于东郊恤毖祀祈丰年也前此诏书示有司曰自我太宗袭厥功亿神裕人宥命方国肖翘跂行亦莫不寜永惟土著之本民天之重乃躬耤田以倡农先震地房之满导改政之长懋柔嘉令芳于是乎孚肸蠁卤莽灭裂于是乎复敦厐穗滞秉遗见粮如坻我真考因其累盛重以明徳故能步师百万狩医闾见武节髙世八九升突辽建元封奉符隤祉以摅无极肆余承绪祗率厥典则爇萧布币固有常所监农狎野厥存旧章惟一二执事率循而懋明之方春作时百谷革始姑使斯人悦羽旄之美重见汉官后嗣谂稼穑之艰不失夏物无赘聚储峙无烦劳供帐趋合于礼劭吾农焉前期则修饬神壝按除膏壤夷道如砥呼跸填街稍夔獝以防野杂荆牟以守燎阡陌绣错原隰龙鳞蒸膏冒橛恊风囘春于是旄头先驰属车齐躅奔星舞于旗斿行月栖于羽箙夀犀注铠肃给乎师营苍虬范驭秋游乎天辔琼钑流景金根照涂帟幕周张纨绡綷防既而揉耒剡耜载保介之间先穜后稑厐播植之器官分无诿事具不教天子乃以丙午之旦升华辂由大庭颜行山则衔枚无声龙虎见象堪舆奔警坌阊阖切囿游乃彷徉乎层城之外五精来同七圣景从銮声佩节次于帷宫上既淳濯圭洁储思渊黙昧明乃顿大次款嘉坛索先农以享之因教稷以配之血毛幽全金石铿訇躬接妥侑加祠官之一等礼重沿袭具祖宗之遗意尔乃防灵场俨朱纮物覩于圣天健其行星田弥望绀辕储驾洪縻序进玉步有容三推成礼迩臣告备上曰朕志在敦本充其强力既可以劝何惮于勤遂推而进之有司以义固争几十墢而后释乃始弭节容与御夫观耕之台三公羣后班趋次耨靡然从风迈五逾九大农洒种庶人终亩官师抃手行内天旋于时都人驻望皇轩或歌以壤或击于辕不图丛云之旦复见东戸之年日华晏温天心慿豫奉斗极御应门翔鸡树竿坠鹄宣制大赉四海与之更始亏除威辟存问髙年振淹修坠平徭阔赋中外百执告至而策勲践过三更以差而赐帛膏以解鼓之巽风不崇朝而周万国先是羣臣绎丕懿润鸿名将琢之玉版纳于金匮至是则回雕舆坐前殿震照仪矩翕受典册皇哉兹礼真帝世之希濶臣工之旦暮者欤儒臣学于旧史窃明载芟之诗甸师之职在耤之义有三説焉一典籍之常礼二籍履以亲事三借民而治之所言虽殊要之驱天下之民弃末而归本耳且古者谨察天庙申赦阳官田之不辟辟在司冦作为御廪钟而藏之其故何哉以为奉荐粢盛非无良农不如亲之愈也课督耘耔非无猛制不若劝之善也夫祭莫大于备物物备而百神据之兵莫大于足食食足而四夷怀之人莫急于丰财财丰而有生聚之是三物之济否在此举也且周宣缺之戎轧其衰汉文用焉民阜其宜唐后勤止以丰易饥洪惟太宗光廸于前陛下述宣于后皇矣同底于道蒸哉不陨其声方且九扈勤民三事就绪儗儗其盛陈陈相因粮余可栖草殖弗奥民一于耜家万斯箱遂驾五帝轶三王奋甘实而据馨香也敢作颂曰倬彼鲜原帝耤于田匪耤其勤我为民先悠悠春旗覛土于畿阳膏泽泽迈乎三推有壬有林亦莫不祗我疆我理载耘载耔实苞实皁茀厥丰草田畯至喜祈年伊早我谷用成我仓既盈我仓耽耽钟于东南其用伊何事神荐馨为酒为醴为粢为盛蒸之浮浮释之溲溲上帝居歆降福孔休防福伊何我民既蕃室家溱溱三事不谖食足武奋震叠尔功蛮夷来同罔不率从帝猷昭升式于九围竞竞业业以毖万几在丰念匮在饫思饥子子孙孙勿替引之
　　阳郊庆成颂【案仁宗本纪景祐二年十一月乙未纪天地于圜丘邧时为太常博士此篇即其时所作】
　　臣某言臣向者幸得以博士奉侍大祠清庙圆丘防导升降伏见陛下接神措亊饬躬备物亹亹夙夜如不敢康至诚上通灵贶如答辇出殿幄而瑞霰先涂斋款宗祏而祥飚迎辂景至之夕步自帷宫改衣云散灯坛月皎收戢凄凛煦如阳春旂无荡游燎无摇景已事还轸官不告勤三灵洪洞交相为庆涤秽荡瑕纳于昭清此则上帝所以顾諟陛下所以钦奉天人之际不为逺已臣亲觌盛礼昧于知量辄订诗人之义作阳郊庆成颂六篇义大词褊无以游扬万一庶几侲童謡汉击辕慕韶之比窃用缮録冒昧以闻
　　瑰宫朝景灵也　屹瑰宫帝下都君来飨六龙徐羽籥罗金石扬俨然进荐嘉觞灵之歆肃隂阴徧观此憺羣心既安坐唫靑黄纷上驰烂遗光赉孙谋永延长
　　右四章三章章四句一章六句
　　我将祼飨太庙也　我将受命于祖于宗洞洞翼翼物有其容物容备矣帝心嘉矣有壬有林骏奔走承事夜如何其我不敢宁万舞洋洋九奏备成燎薰以祼复降在庭毛炰竝进亦有和羮帝酌而献工祝善词僾然如闻孝有余思神饮我福弁胙而余辟公亚荐就幄以须礼成七祏不敖不竦徂来于孝嗣福禄总总纯嘏以溢我受而施之骏惠丕承宝我大
　　右八章章四句
　　枚枚祀奉慈也【案仁宗本纪景祐二年诏奉慈庙迁庄献庄懿袝于庄穆之次故此云纪奉慈也】　枚枚閟寝三妣厥灵以肖柔徳【案原本缺三句】但籥不干有磬无鏄盥而又荐我孝我防物以志诚不在牲牷贰簋嘉止百福番止无不或承以保我天子
　　右四章章四句
　　嘉坛合祭天地侑以祖宗也　嘉坛兮泰尊蔼竝飨兮坤元祖与宗兮侑纯嘏百神腏兮坛之下干枝列炬纷秀华微风荡漾月金波乐遵奋物金石和帝造新曲扬清歌郁华聨案醪品醇馨闻既逹刲血陈黍豆甘实焫萧春壁精粲粲琮黄熉三垓升降玉鋗鸣裴回常羊延上灵至诚感通对殊休谆勤此路符所求燎笼盘空币烟举天极余欢笃纯祜纷纭六幕云施普
　　右五章四章章四句一章三句
　　南阙肆大眚也　南阙爵连天翠华此临驭灵心交肸蠁鸿恩思庆豫毰毸上鸡竿笼童下鼍鼔翠緌俨麋至赭按轩霞举此屋徯予后婆娑声载路涤秽天防波崇朝觧为雨束帛劳众士三钱发中库下防不赀惠上锡无疆祚俾寿万斯年南山均巩固
　　右一章十八句
　　垂鸿受徽册也　惟帝垂鸿法上天推名让徳纪初年温瑜秘篆金縢聨涓成吉日膺鸿册申羽刻商谐乐石冠劒相趋纷动色帝徇羣心答天意珠旒粉衮拜容备丕休显号光神器功跻皇王黜杂霸不自矜功无满假翼翼防防对天下
　　右四章章三句
　　明堂颂【案颂作于皇祐二年本纪所载祀明堂月日俱于此合时祁复为翰林学士太常乃其兼官】
　　臣某言三月戊子制诏季秋有事于明堂臣以太常与礼官博士诣垂拱殿议配飨事即建言周有臣曰旦始严父配天仲尼是之唐并诸儒説竝祀六天帝不敢损陛下幸访有司请如古便四月乙丑诏若曰夫礼称情适文今议者言周唐则善至牵制所闻褊而不优宋亦一家让不制作如来嗣何且事天不及地配父而遗祖朕甚陋之水旱不时羣神预焉今赖天之力方内以治朕能合飨天地以三圣侑腏报百神咸秩竝修况祖宗郊雩不为无比有司无讳以劳务称朕意臣伏诵圣训久乃开晓以为前古所缺羣臣不逮陛下独得于心其所以事神训人使万世子孙无以加者至于作声歌琢圭邸帐帟无文夜鼜弗严以竭恭致敬者尚数十物臣愚且不能徧知若今诗颂不传是陛下盛徳神功不尽注天下耳目耸动四夷声隠乎无疆也谨撰成明堂颂一篇辞浅义直可使户晓壤翁辕童皆得歌讴臣昧死再拜以闻颂曰
　　天有明命以圣付圣太祖太宗燮代大定谁僭而王孰擅而土左披右攘罔不就绪厥角在廷四夷无侮真考显承受报收成休休厥宁震震厥声七十而五号以大荣皇帝纂武有庇于下兵櫜不铦箙委而羽一农之饥吾饲以哺一夫之寒吾暖以褚日寛租徭嵗贷囚瘐恊气四薄顺旸若原髙隰下百谷膴膴二十九载惟秋九月廼即大庆度筵度室寳字署顔震照多物置使有五悉诏辅弼既款灵宫亦享庙祏天兵桓桓罗列衞营有闟有游龙轭螭衡耳耳其驱雅雅于行旖旎连蜷风舞云萦士若衔枚骖牡不鸣吉日辛亥进祀于堂衣画衮然环瑀玱玱六帝二祗三后侑旁醴淳牲肥嘉罇钜房芼醢果粢浄洁芬香膋炽胖升以廸厥尝我钟钦钦我舞俣俣天妥于坐百灵来序奔精哆光防霍层宇山灵渎怪显幽驰骛或旅诸墀或席诸庑【案此处疑脱一句但文鉴亦同别无可攷故仍之】有羶斯饫相维辟公既敏而度帝拜稽首柴烟上举祝有嘏言皇帝受之产百斯祥裒万斯禧其矗如山其积如茨皇帝曰咨朕不专有旦御端门百执奔走其赦天下新邦之旧赒之录劳刮濯痕垢官赏兵赉金爵是富驿欢四海间弗容昼天谓皇帝感实火徳火徳在孝宗祀惟极其还而功防嗣干亿而子而孙长有万国天谓皇帝安我羣元投蛑斥螟稼溢于防厉讫疾攘人乐蹮蹮皇帝眉夀永锡万年前祀三日区霿如闭皇帝既斋一夕而霁六幙扫除若逢彗天清地晏夜星腾晣皇帝小心恭与防并徧见神只拜跪送迎久立于次须乐之成器必全玉牢不爱牲制为诸安以正和清夜鼓彻严敷致厥诚明明皇帝惟先训是式惇睦懿亲其磐如石存问龆耋容受谠直振淹登畯毋或失职惟慈惟仁不厉声以色皇帝有言克已则兴丰守吾俭尊舍吾矜惟日之升瞿瞿竞兢无不此或承
　　尉氏县吕明府创修泄水渠颂
　　神州之地积髙于西北而下于东南尉氏直其坤隅故上薄周疆侧负郑鄙污渎所荡行潦所趋注我西偏汇为大浸异时县官徃徃募民开田渠入之惠民河【今自江以北沟漕总目为河】因灌淮楚人虽在勤水不为害太平兴国初或建言惠民河濒尉氏折东而北地泐垫漏水多壊决乃西并崇冈更开新道长隄右移众渠咸塞于是水无所泄则沮洳渊沦钟为回渊每水潦不时必壊官亭漂室庐害膏腴之田千百八顷其大者则韩沟防军二陂以名自达轮广三十里他脉连股引延缘苇间沟遂之小小者尚数十百所汇民厥瓖邑吏选耎蔽不敢闻嵗趣其租人用重困葢水留四十年狎为常玩事穷而复理固然也圣上初元之年大理丞吕君长吉始为政于兹邑既视事即按行堤阏周知其要乃叹曰河漕中都堤不得弛陂盘善地水不容止溃陂注河则舟废缮河限陂则农夺长吏不谋土其鱼乎于是度杨桥之北累石编木以为窦口规引积水潜出河下东因废洫行七十里与惠民下复合水有所放漕亦无停君即伻图上言于计便甚事下丞相府复诏中贵人段微明与寰内察按使者李识张君平等兴作水工覈实程员无虑用材五百章碈甓数万膏垩称是工四千人度三十日罢条陈中覆悉蒙可报明年正月遣内侍臣谭好古领徒防作君参掌焉众以子来匠以心竞任器成云环材若林不急不徐如期而毕以佚道使人故也二月渠成水下瀺灂转腾曼羡纡余洒其沈灾导其流恶数旬而牛马辨经时而桑田复是嵗耒耨所刺排水泽而居者盖以大半三年水涸地沃畆率收一钟流庸还占参倍于旧过是而获者则不书矣于时和气絪緼阖邦如春绕为景风结为油云终古沈斥一朝茂殖昔之劳人今焉乐国夫善防者水廞之善沟者水潄之因地则气不壅达变故民不倦惟吕君毕给政术举无后艰肆水之走下而奠其归乗人之曹好而兴其利县令之任今所轻已君而重之敝政之改重所难已君而易之探古旧章图我新政复地力阜财用民糇不愆神糈可怀御菑键蠧莫非嘉绩朝旌厥能秩君宫坊大夫佐郡二千石民去思者八歳矣谷益以殖年益以丰亿万之口并防厥福既而邑之耆耋杂然共计曰吕君功绪章章在人其可歌也盍琢金石以铺其馨香予从事于斯文宜伦次舆诵而存其梗概颂曰
　　天畿之南兮下田良壅流弗泄兮漂我疆地环万井兮原其谷嵗逾三纪兮祖弗属我有贤君兮来何迟累防疏窦兮河之麋注潢引污兮涣东凑鲜原畟畟兮农其耦水反嵗定兮黍稷华稇载斯箱兮纷满家去我兹久兮田益庑手之足之兮声在路何以报君福穰穰明神所劳邦之光树乐石兮渠之旁摅德音兮永不忘


　　景文集巻三十五
　　钦定四库全书
　　景文集巻三十六
　　宋　宋祁　撰
　　表
　　定太常寺进案到钟磬一部表
　　臣闻鳬氏之为钟也巳厚则石已薄则播故以弇侈之量齐焉磬氏之为磬也上则磨其旁下则磨其端故以清浊之法制焉是则器先利而音调民已和而乐应礼着夏歌者实先于人奏诗次啇颂者本依于磬声然后奋豫餙情统同布度尽韶之美黜武之慙谐下营以九成绚崇牙而四合圣期累盛至范交修恭惟皇帝陛下攷古立均披图迎律大猷翕作韶象嘉成推至乐以求音本乎在治顾攸司之合奏容有失传所属以闻发中垂可特颁明命俾攷正声臣等共率惷冥仰祗推择昧阮咸识防之妙非文收调哑之能淹乆日时咨求典故方且校堵肆之全缺参宫羽之重轻或鑢其铣栾均疾舒之所在或镵其鼓股取击拊之有宜曩惟周臣肇营律准张弦列位代管还宫居有雅音取为定法今已攷齐钟磬一部与律准之声悉无差异七均有叙九变告和诎然能终纯如可纵惟夫金有大定之徳石无可转之文苟二器应以克谐则八音受而为度上符丕律有焕懿纲窃惟真圣之朝已尝脩正雅乐旧章故在年所聿迁遗我成规以啓淳烈况今穆清多裕聴览余闲幸得树羽充庭了人肄业虑治音之有误丐善聴之所裁庶使靡靡遗声不容于五降愔愔王度来格于三神永示方来以矜能述臣等无任省循干冐激切屏营之至其钟磬谨随表上进以闻
　　进耤田颂表
　　臣某言臣闻王者必耤千畆庸劝九农载御耦干介间脉阳膏于廛左借民之力时辟于甫田为神之仓嵗储于馨稷睿明在御容典交修茂遵文祖之规遂庀阳官之旧恭惟皇帝陛下菲衣训俭重谷教人乗春官之载阳按大田而惟正追循先烈只展上仪缀万骑于中营抗九旗于先道农柌讫享神甸就耕服黛耜以天临纡朱弦而声劝本宜一拨遂遏九推掲丕律以自新冠前王而絶拟自昔车牛马耦仅出偏方钩盾弄田罔稽正典订兹之盛曷拟于伦臣陪列祠宫宿官道室窃兴盛礼敢废徒歌愿因风土之余音少识樵苏之谈道谨夙夜齐沐撰耤田颂一首干渎宸扆
　　贺乾元节表五首【按仁宗本纪帝生日为乾元节在四月十四日】
　　臣某言伏以金魄就盈龙杓建已纪为诞节允焕休辰尽日月之照临祝乾坤之悠永恭惟皇帝陛下膺符受箓出震体元乗火运以兴王生正阳之令月体万物之长治三光之庭俗乐成康刑措文景梯山航海咸知中国之圣人就日望云悉祷后天之遐筭臣滞守邉圉徒咏圣辰阻奉万年之觞但极防凫之跃
　　臣某言伏以夏序始交月灵几望俨明堂之朱轼式焕帝容纪华渚之流虹用标圣旦恭惟皇帝陛下茂至教遹骏光猷孜孜厥心则九功并叙烝烝其孝则四极爰臻混车书而极和塞天渊而浸福那欤之盛尚矣罕偕属千载之应期固万灵之输贶诞弥有始延祝同寅九宾在庭殊邻拭玉如山之委拥汉瑞而勿休侔天之刚冠羲图而弥永臣离邦未几荷宠最深但倾景于葵园阻称觞于蓂戺
　　臣某言伏以帝出纪乎震方圣生符于里社掲为亨防以洪休歴古为仪廼今尤盛惟长嬴几望之旦实丕后厥生之辰嘉序标名欢声绵宇恭惟皇帝陛下奉承基构精厉宪章嘉祐顺乎天时羣生庇于上徳饬躬必俭令下弭奢侈之端御戎以和纳民于仁夀之地化孚无外恩浃有知每电枢之及期徇露囊而饰典大为和防广给宴遨搢笏相趋交修于钜礼呼嵩为夀均祝于无疆庆运有蕐万灵胥抃臣向陪近列今退思闳苦盭蹠之不良隔班绥之序进姑勤丹悃永固图
　　臣某言伏以夏籥启和辰躔几望本圣生之初旦着天防之昌期令节埀鸿緜区交庆恭惟皇帝陛下丕承寳序骏惠先猷万灵接乎馨香羣氓舎于仁夀抚不羇之服未始加兵献又新之铭居常待旦化含无外恩激有知每属电枢之辰胥抃露囊之旧大披路寝普见羣臣执玉奉觞罄欢心而如一后天絙月续景算以无垠震动休符昭明钜礼臣向陪禁闼今滞侯藩溯昕景之鸿阶隔王官之凫藻姑勤抃祝永固隆
　　臣某言伏以帝出纪乎震方圣生符于里社掲为亨防识乃洪休惟丕后克生之辰当正阳几望之旦万灵输祉九防祝延恭惟皇帝陛下膺赤伏之祥据緑圗之防天付所覆罔有不臣世贻厥谋用侈斯庆掩刑书以几措敛威械而就櫜物无夭伤俗致仁夀谢生靡所名徳无阶是用企电枢之期相与徇露囊之典式披琼馆或叩金祠括舆地以投诚后璇穹而归老呼韩荐币夷獠奉珍虽旧而新常茂居安之业俾万斯亿永膺昌大之期臣久服内聨今乗邉溯君臣之万里隔觞防之九行姑抃昌辰内翘欢素
　　正旦贺皇太后表
　　臣某言伏以上朔攸开防阳肇布莳月蓂而颁厯旅星柏以陈觞恭惟皇太后陛下教本至柔道孚俾炽赞天元而布度包坤顺以蒙禧方届端辰弥昭景祐臣违顔左墄假节东侯阻陪观象之趋但结干旌之思
　　长宁节贺表【按仁宗本纪圣天二年正月以皇太后生日为长寜节】
　　臣某言伏以玉烛开年恊风播序寳月上之始祥沙启繇之辰着令有严多仪云备恭惟皇太后陛下秉文骏惠袭道至冲擥百度之枢用孚有极慎五刑之诰乃统至慈皇矣而荷帝观隤然而示坤简属兹善旦爰纪圣期订千秋之旧章拥三灵之丕祉当阳称夀于以教孝于人列辟相趋于以后天之算并包无外防被大禧臣久滥迩行近分优寄睇日升而増祷参鼇抃以无阶
　　贺夀星见表
　　秋分谨旦见为常惟明润之成文告夀耆之介贶允丁至治丕应祥躔防惟皇帝陛下骏恵先猷宠绥庶物敦仁而用锡尔极深拱而罔测其名防合三灵震动殊祉烂焉南极之宿载于太史之占视孤之前踞内而出腾华纬表铄景天垂繄见象之甚明属攸司之奔告圣期开赐谅増千万之遐皇格重雍方阐一平之盛仍咨良简俾获信书臣等亲遘嘉辰荣观美瑞内循欢悃实倍常情
　　贺冬节表
　　臣某言伏以宝典线长盛仪杓亚步璧珠而聨景挺芸荔以参萌恭惟皇帝陛下执兢是皇纂图惟大澹冲猷于尧屋懿新徳于汤盘协气顺跻庆辰昭防方荐恭而钦燎式拥瑞以如山臣逖守五符阻陪万玉注遐情于望鹄羡余抃于欢鼇距陌于兹选言非喻
　　贺生皇子表【案皇子即鄂王防时系庆厯元年祁在寿州上】
　　宝祏丛休天支毓秀庆腾秘禁欢溢中区恭惟皇帝陛下受命溥将凝图丕赫权纲相乂根乎克念之防简素所安表于不勉之懿且复钦刑薄赋重谷弛畋一方少饥则急驰使节方金稍乏则辄续禁钱民用靖嘉神罔恫怨是以上帝歆佑三后顾存诒美孙谋昭衍无疆之烈归功元首茂啓多男之象诞协仲商挺生哲嗣星弧具礼天第交华惟翕辟之储英固覃訏而絶异逖聆诏谕并仰献仪荐笏相趋抃吾君之有子珪璋流爱宜天下之系心臣始去近聫遽承吉语歌緜瓞早知周徳之遐参祝祠禖罔逮汉臣之幸
　　贺南郊礼毕表【按仁宋本纪庆厯元年十一月祀天地于圜丘是时祁在夀州】
　　臣某言今月日马递到敕书一道以南郊礼毕大赦天下臣当时集本州官吏军民宣读并下管内诸县寨施行讫者帝仪讫飨朝涣推慈飞驿疾传庻邦丛庆窃以天郊之重国制有常凡万乗躬行必三嵗间徃不烦不怠由列圣而持循以妥以防合诸神而裒对睿图累盛缛典勤修恭惟皇帝陛下纂大合华溉中布度抵金璧之玩率俭示人收霜电之严措刑于下克励明徳格于皇穹交熏太和冐我羣品顾懐时亿瑞应日来亟藏上仪若祗旧典戒期百执颁诏九州曵云罕之常羊服翠虬之半汉殊庭一献清祐徧跻遂自阳灵之宫徃防天元之旦羽旄四合垓陛参登上璧左琮之华合祛而信祝祖蕝宗题之次更侑而迭尝拜嘉祚于席垂烈钦柴于灵表云心合答典备成然后还坐中天之闱普肆随风之泽改颁大号崇冠初元昭神之祥祈命惟永赏功赦罪已责逮瘝咸与惟新牖民衷而迁善聿懐多福导帝祉以緜区盛际有光彛伦咸頼臣向观旧史殚见往朝或不爱牲玉为恭殊非明荐或所过租赋为复葢出重劳语昔罕全订今絶拟所恨清尘在望自苦周南之留紫橐仍持不与甘泉之从第班防谕均浃欢悰
　　定州贺南郊礼毕表【案仁宗本纪系皇祐五年事】
　　臣某言今月八日马递到敕书一道以南郊礼毕大赦天下者臣当时集本州官吏军民宣读并下管内诸县寨施行讫严燎炀薫翠舆旋轸庆腾观魏欢浃黎苖窃惟报本以诚莫尊飨帝就阳而祀是谓因天有国以来三嵗为法合万灵而腏享穷四海以职来乘兹治平用举能事恭惟皇帝陛下丕承正统奄治中区惟古与稽有典咸秩既扬诩万物乃嘉享三神前防诸儒讨定新乐俄颁制诏悉侑圣真谓周以后稷祀郊祖而忘考唐引睿宗配地亲而未尊参对上神自我为古推处犬孝卓冠彛伦爰卜景至之初克申躬见之礼三后居左自外止则匹行两仪位中由天明则地察罍豆惟旅箫石告谐祓馨徳于神衷委纯祺于霄极万乗渊黙百礼休成茂对刚辰用肆大掲日破蔀注海濯瘢累系有更生之欢废锢得自新之路赏币丘垤屯旅藻鳬欢驿疾驰不崇朝而徧羣心保合置天下于安臣适防穷边阻观钜典惟军旅而未之学久尘摄师之行知鬼神之所以然方隔受厘之问姑宣上徳明谕遐甿
　　贺日蚀日降雨表【案仁宗本纪至和元年朔日庚午日冇食之或祁在定州因雨不见耳】
　　臣某言臣所治定州并辖下州军去三月二十九日云气晦暗至今月二日午鼓防尽酉刻未止及尺以上属县告足臣伏寻近防徳音以有司言朔日日当食有诏避正殿辍膳改元示天下自新引咎太切三灵震动重隂蔽霄日景不见夫不见者与不食同臣诚喜诚抃顿首顿首伏惟皇帝陛下纂成四叶忧劳万方日月祗惕罔有懈忽辰晷回薄大抵有常今近推变异厚自克责天监在顺神佑者谦感无旋旦转祸为福前此六月不麦禾枯悴及兹滂沛遂冀有年天完太阳地茂多稼君道尊安旱灾讫息敌使在道亲觌感应震畏盛徳抑伏姧谋上推古昔无今伦比臣乘邉在逺不获与羣臣称庆阙下谨奉表陈贺以闻
　　定州贺圣体康复表【按仁宗本纪系嘉祐元年事】
　　臣某言今月八日得进奏院状报圣体康复已于二月二十三日御延和殿亲见羣臣者六气顺宣偶愆常裕万祉交荐施舎太和便坐天临别辟凫藻恭惟皇帝陛下躬甚盛之徳继下武之期悉揽权纲罔惮宵仄百度已治举器而置于安一物未宜无灾而为之惧聴断逾励颐摄稍愆仙剂暂尝客疹俄解前颁旷荡之泽遄防清明之朝帝祐神扶阳玉色勤在谋始虽有强不息之劳福及报成方介万斯年之享均干宏冐与日长跻臣忝服近班欣聆吉语且念处无为者当简于事谓冲用者莫啬于神望畧繁期永光丕祚
　　代中书乞降御制诗付编修所表
　　伏以国有大事所以训恭帝庸作歌是称盛徳况且铺棻天耤颂叹慈闱宜首信书以传不朽恭惟皇帝陛下勤宣众甫祗建大中泽浸有生谊柔絶党遵端拱之旧惟永乐之尊教必有先爰劭农而劝穑古由我作不爱礼以奉亲诚动天渊声震金石因纾寳袠申述盛容据体要以成文包猗那而同美臣工赓和方夏敷闻华日月以照回被风云而翔舞臣等职当细绩亲觌文思圣典不昭攸司任咎是敢仰祈副简垂锡书筵掲为大猷俾永鸿烈布之天下遂抗于尧言藏在名山永光于汉策其御制耤田礼毕及觌皇太后恭谢太庙诗共二章伏乞降本付外编修
　　代进新稻双竹诗表
　　伏以层城仙籞顺动于王游区稻町篁纷函于天施仰趋中召与觌嘉生奉衢饮以属厌激蓬心而感发恭惟皇帝陛下勤劳训道闲豫凝神聨汉氏之离宫有周家之灵囿特侔滮浸临籍香滋务知五稼之艰式扈九农之劝箭筠其成睢苑所珍强簳挺敷秀茎岐出本至仁之普汜萃灵物以旋铺警跸纡行臣隣拭目乐崇丘之允殖蔼折俎以均施内荷帝慈窃惟天意一禾实頴准嵗取之且千众节共苞示世支之维百臣等共慙梼昧适遘亨嘉敢抒费词少陈大徳庆千龄之累盛维以遂歌恧五防之容弹安能中雅方尘睟览交集腼顔臣等谨夙夜斋沐各课成亲稼殿新稻仪鳯阁防竹诗二章干冐宸严臣等无任省循狂斐慙惧屏营之至其诗谨缮冩随状上进以闻















　　景文集巻三十六
　　钦定四库全书
　　景文集巻三十七
　　宋　宋祁　撰
　　表
　　谢改待制表【按本传祈次当知制诰以兄庠方参政乃除天章阁待制在寳元二年十一月】
　　臣某言臣伏奉制命特授臣依旧充天章阁待制者命发于中擢非其任惧先褒集感与愧参伏念臣早以惷冥陶于文教在阿防育易仕代耕由荐牍以应条齿经生而挟册提给尚书之礼升直道家之山间属成书亦防进秩不挹浆而持斗举畏叨名未司牧而逢防居惭何力仰含天造未委官刑猥濡墨于螭防兼倅筹于盐防清光在望更无咫尺之违至治丁辰时纪殊尤之事内修幸会畴敢越思廼蒙皇帝陛下録以刍防记其状貎慎行奨数超寘迩僚弗縁左右之容特出颙卬之眷披霄延防破部回光惟宝阁之神深秘珍图之襞积创为美秩庸竚惇儒寜兹仆遫之才可重清闲之地卑防骤列辞控无从昔之待诏承明陪游金马无闻定着尚诧荣阶讵比亨嘉之辰専为顾问之选第惊兹授偶值无庸谨当佩训自强饬躬思勉驰无泛驾虽千里之难期盆靡望天冀一心而论报倘施涓敢吝靡捐谢赐金紫表【按表内有属司容局云云当局衫为待制判太常礼院时事】
　　臣某言今月九日蒙恩改赐臣金紫者戒涂近对绶品更华祗佩宠灵内深荣防伏念臣行能无算孤拙自知振鹭珍羣居慙簉羽太官美食遂叹浮人久含藏疾之慈未获酬恩之所属司容局靣控感懐俄被句传曲膺蕃锡袍文染防鱼餙垂金服不值庸忍斩于安吉力防稽古贻望于儒先还綍无从光躯何幸斯盖防遇皇帝陛下重隳常体防置迩聨特假身章俾隆官等庶奉防如之赐益图蕞尔之酬
　　夀州谢上任表【按本传祁知夀州即在庠罢参政之后为庆厯元年六月】
　　臣某言伏奉去嵗六月十一日敇书差臣知夀州军州事兼管内劝农使即于今月七日到任礼上讫初违侍橐出总州麾地控翰垣政兼民稷引章揆宠处阁知惭窃念臣本以孤身仰陶上教措词简斐少不名家投策猥并遽叨署第用沿仕牒寖剽宸猷匪智也愚自知其天分谓多而拙罔待于人言朝不汝瑕谊无过废料于未至靡有先容次补者六宫乃正防郎之秩内迁者四职遂玷从臣之聨朝夕参承嵗时赉于亲逢云幸平进罕阶故尝昼昃忘餐夜分置寝算劳念得则防横草万分之勤计过悟非则有坎檀一介之刺内讼左数寜靡遑昧死闻陈乞邦自试书下丞相之府久已见俞笔阁承明之庭兹焉获遣洪惟盛世慎择长人申朂表乎诏文共治形于宸叹俯循极陋曷称敷求此盖皇帝陛下善育人材勤恢敎职谓屡经于策励审一出于忠愚特委细文俾临善地况楚畴沃衍淮产伙豊潜圣作藩国封攸启元戎疏镇帅节甚雄憬彼东南此实都防臣敢不悉心庀务安节首公宣谕本朝之恩刺斯民之瘼冀逃诿事姑服彛箴但念夙侍轩墀未尝去国自同犬马寜不恋君魂栖交防之严心结觚棱之邃傥使赐环仍在踦履终收则奉计来朝敢三年而殚逺省躬论报虽九殒以犹生感愓自中涕洟横集
　　谢书目成加阶勲表【案晁氏读书志崇文总目于康定二年告成祁亦预修同加阶勲是年十一月改元庆厯康定二年即庆厯元年表内有中请为邦语是祁时己出守夀州矣】
　　臣某言月日进奏院递到告敕书各一道将授臣朝散大夫依前官加轻车都尉封赐如故臣放朝谢者秘録终篇鸿都第赏例霑徽数垂料余勤授受交虚荣忧两萃窃以广内之奥中经所藏自四圣相承凡七纪而逺积丘山而尽在糅朱紫以未分金匮深严牙韱丛舛攸司传失有诏部分畴简名才总制都目体汉家之流略概见所从参史氏之艺文种分必类讨论既定统纪悉周而僚辅他迁纂修交集臣猥縁懵学俾预末行素自憃冥动咨典领虽片词残牒时窜左文且杂语诸家尚悉全载讫慙斁职中请为邦遂専刀笔之烦益忘缇油之习不谓芸编卒业黼幄程文嘉众籍之有条美诸儒之竞力因褒迩列施及孤臣聫文散之近阶赐朝勲之优转揆荣至渥抚已无堪阁笔居多早戢钟繇之恨杀青偕上敢叨刘向之功汗漫不收天髙难诉但能铭于肝膈或论报于涓埃愚疑不诬明神是质
　　谢加阶并爵邑表【按仁宗本纪庆歴元年十一月郊祀加防百官祁时在夀州】
　　臣某言今月日进奏院递到诰敕各一道特授臣朝请大夫依前官仍封临洺县开国男食实封三百户勲赐如故者缛仪交展信赏第颁縁策従勲泛霑异数罔功被贶尸宠防慙窃念臣本以孱羇误膺识拔云章乏使荷槖见收东帯而奉朝趋居常三省戴盆而仰天极决匪两能止竭朴愚以图称报寸劳未效公议遄兴出屏近藩尚通秘借适防于郊之享爰修以职之防法有侍祠虽预甘泉之簿身方守土遂阻玉关之归负结恋深心驰魂震廼防皇帝陛下广歆馨之福推舎爵之仁畴庸以差均泽于下眷孤臣之补外助经入而有常録此余勤沛为庆典进阶越等啓土肇封闻命若惊修顔罔窴且扫除奉引未始请行而于穆猗那无从抒叹坐沐光荣之集例承深润之褒难拒大恩姑铭丹亿傥云酬之有誓至殒以无忘
　　除陈州谢上任表【按续通鉴长编庆厯二年右仆射张耆以鱼周询奏于七月丁亥判陈州九月甲申徙夀州耆自陈徙夀故祁自夀徙陈】
　　臣某言月日进奏院递到敇书一道就移臣知陈州军州事兼管内河堤劝农使许辞谢取便路疾速发赴本任者睿慈垂济羇偾见寛许停逺方俾守近屏拜命云已感涕交沱臣即以今月九日还付故章假领新节恭趣便道罔敢留行以二十五日到任礼上讫眷兹宛丘陪迩京邑譬周寰内均汉右扶氓俗敦厐阅盗稀简臣既与吏民相见即告以朝廷抚育之厚乡县期防之常最厉惰勤整比纲目况谷食豊贱闾里阜安傥谨奉条稍留考课虽臣庸贱保致靖嘉伏念臣比荷简求擢在亲近业以狷直初无援私宠灵设加伦比惊娼臣亦知险涂易踬孤枿难林尤避讥嫌居常寝黙冷司闲局自分嵗时寸劄片文不干台省冀縁谨敇弗累采收然飞语无根狙縠潜拟倐违法从外典守麾仓卒去都靡遑自辩间关居外谁肯为言而谮不乱聪昧果防照未逾再禩俄及内迁幽荄赐萌朽骼防肉城阙在望顿比玉关之归传瑞交华决非淮阳之薄抑臣又闻簮履至贱所收本乎君徳狗马何预所恋在乎恩主物诚有之臣可无似敢不勉懦为力既力而忠竭肝胆之愚塞分寸之责生年死日质圣誓神疏屏方防造朝云阻躬防心企感恱丛并
　　上谢替赴阙表【案本传祁由陈州还知制诰时系庆歴三年】
　　臣某月日都进奏院遽到敇书付臣为差宣徽南院使保静军节度使王徳用判陈州令臣交割讫发来赴阙者节音垂召诏底前颁弗弃而收释忧为抃拜恩匪次戢感无涯伏念臣本以空疎误防记识课劳未騐□宠已华遂自史员入尘禁阁水浅舟胶势必有然驭拙吻伤理无容济果烦正议将责罔功伏遇皇帝陛下广覆由天至慈如父谓树立之始实出羁平虽进擢以来不由党援排訾摈刻出宪回仁俾千石以出麾促万分而自赎甫逾年律特改近藩坠叶重春摧辀复载防须辅镇将授帅臣因得代还以图收齿闻命欢踊抚已震慙且念蕞尔孤生觌然去国长而多病衰不须年鬓雪纷斑目花黑越在遐外积有流忧尚恐狗马道穷先填沟壑江汉天限无复朝宗敢期踦履之余倐被召环之赐光华下集首领生归威灵改加殒越奚报但念九阍在望十舎而遥虽否运已倾决无终塞而清光可仰敢俟驾行甫讫交符即当就道欣荣参防澁讷难宣上谢知制诰表【按表云三月诏书乃庆厯三年之三月也是月蔡防除知练院祁有待制词见本集时祁年四十有七故云臣逾强仕者六年】
　　臣某言伏奉三月壬寅诏书授臣依前官知制诰者有命自中无阶申让怔忡即忝感懵交顔窃以星署严华是司书赞帝猷粉泽専寄彦髦故言之简烦视人之贤否比纶而演如汗弗收绚日星而森垂薄天渊而充塞号为盛选宜值难才伏念臣天畀以愚学陶所习本縁薄技伦比诸生待罪文林荐绅朝笏预成六典见谓少勤因得防笔夹阶注言于左史前筹倅府商利于县官防臣兄某越自禁扃擢贰公府伏防皇帝陛下怜臣淹久记臣朴忠方以避亲尤难试可天语宣示台宰具闻遽内交防之深实兼待诏之美此为异等絶骇常均遂使羣议坐讙夸者隂媢得无忌克时凂聪谋蔀屋夜脂触太阳而销散幽萌朽枿托厚地以兼容迭为二藩不逺千里而赐环埀洎趋节生归不图误恩复齿中禁荷宠惟谷扪襟若酲且臣逾强仕者六年废辞丛者三嵗虑穷刀笔气耗风波壮为病侵衰先老至任焉不称谤又将兴矧今鸾鸿簉庭兰蕙交畹检之禹律繂以唐文庆霄光明万物丹采安可细事菅蒯厠之色丝扬粃糠先乃嘉谷抚孤生之匪次寜乐育之当然此盖陛下先置不能以来多士罔遗笃物庸示至仁策十驾之庸驽班四户之凝近上循感防俯视官箴敢不勉惰为防拂昬于了浚明惟恪絜矩以须稍禆慎令之行冀免知臣之诿臣无任循荣抃遇感惕屏营之至
　　上谢转吏部郎中表【按本传不载此职又歴代名臣奏议有庆歴三年祁为尚书礼部郎中知制诰上三路防邉七事本传亦不载其职今防表内误直禁严及直徇郎台之进秩云云以总在知制诰之日未授龙图直学士之前】
　　臣某言伏奉制命特授臣尚书吏部郎中依前充职者课容嵗比官得例迁华秩误跻愧襟罔措伏念臣本縁羁逺误直禁严病与生俱衰先年至间抱风波之悸实依山薮之藏牵勉拙艰婆娑嵗月攸箴未騐不职应诛敢图公府之署年直徇郎台之进秩报闻既允付外遂行拜奨綍以惊魂躐华涂而抃股此盖皇帝陛下天无择覆春不检和谓陟明之格普颁且宿业之勤必録遂容孤迹亦被优除谨当澡雪而烦彰施厥采和羊肠而叱度触鸡雨以长鸣苟昧是言有如兹日
　　上谢龙图阁直学士表【按本传祁以龙图阁直学士知杭州留为翰林学士此首与后一首皆应在庆歴三年】
　　臣某言今月四日阁门拜受官告敇牒各一道除臣龙图阁直学士知杭州者层禁叨荣大邦防委恩丛非愿愧溢乃情恭以圣考上文宝楹胥构大开天策之蕴分置金匮之藏间召名儒入当清问因旋题之华构冠学士之美衔咢为峻资罔非崇柬如臣者器资梼昧学术迂孱幸有亲逢记无报称四年待诏姑奉凝严之游两郡佩符不絓循良之目赐还迩着俾演大言扞格衰龄尫绵宿疚胡广不愆之旧动辄有忘左史能读之书举皆未学兹焉弗职况也自知适防要藩慎求缺守宰司误啓制诏闻俞既借内于神深又节假其蕃翰谊非轻外治实责成目见河图遂过宣尼之愿名留禁闼更无汲黯之嗟斯盖皇帝陛下续短于长劝能以否谓虽一介自有鸣吠之専借曰万分亦收涓埃之补庸加抆拭垂逮未愚敢忘夙夜之恩以忝身修之永神而可质心不难铭
　　上谢宣召入院表
　　右臣今月二十五日翰林书艺董皓至臣所居奉宣圣防召臣入院充学士者驿使猥临天辞垂谕齿收单迹引内禁林列让靡従寘顔无所窃惟凝宻之署诰命所司朝选慎其咨愈士类托乎清切非有羽产之懿严徐之才曷以对扬迩言传为成训衍膏润于方夏鼓笙簧于典谟是惟能贤足暴公议伏念臣懦防素禀蹇拙众知偶縁雕篆之防乆被菁莪之育新逢圣诱自力攸箴有事素风遂安所习向从青简之列越缀皁衣之聨緤组为邦赐环上计入陪星掖祗演绵词而扞格长年尫劬槁质故疴新疹痊剧相寻浅学空文废忘防半间伏蒲而自乞愿剖竹以再麾遽沐俞恩仍迁近职天诱其愿人及尔私方具扁舟径趋守屏不谓玉堂任缺宝诏中留还骇栗之飘危补持荷之空乏郤其诉避敦以恪居旬嵗内而三迁贯情涯而载愓此盖皇帝陛下过循虚誉防饬孱姿枉颁召节之华俾蹈髙门之复敛躬图勉揆奨思酬誓以澡祓防心绎求丕律体齐人之编栈谨廸身修探羲易之随风慎裁宪令万分可采九殒为期
　　上谢兼侍读学士表【按本传祁徙审官院兼侍读学士表内云自去嵗收还郡符是时当为庆厯四年】
　　臣某言伏奉今月十一日制命授臣兼侍读学士者命由中发职匪次加揆宠自循无顔容愧窃念臣天赋愚朴地托羇单去嵗中收还郡符引内自禁以多病之后乗早衰之余昏眸于临文倦舌呿于论事而尧章焕日汉律丕天形过照而自穷驭已驹而必蹶方将免冠顿首自劾旷僚托迹尘缨复从冗职何言大度并赦弗闻遂令防木之流获预复门之秘恭惟上徳稽古至圣多能当决事之少闲托不明而访逮尤湏练逹上副咨询讵容孤生遽谬髙选何以披文玉版摘句清厢觇师尚父之书尊其为道观太史氏之防知所以王匪曰值才居然过聴此盖皇帝陛下爱同刍狗冐若阳膏方诡效于寸长不殚能于再割遂令鲰质进尔清光誓且窥管于天自涔而海渐识三坟之大稍知二首之疑俾免多言是酬洪造
　　授龙图阁谢防表【按本传庠后知政事罢祁翰林学士改龙图学士庠复参政在庆厯五年正月】
　　臣某言伏奉制命防恩特授臣兼龙图阁学士者停直复门徙恩层阁本縁亲而自乞蒙引籍以对除揆宠兼常无顔容愧窃惟先圣有作丛构实典郁律辰居之严襞积雾图之广踵华创职称是取材肇允荣涂何尝轻授伏念臣识局庸浅术学肤孱入忝玉堂间陪讲殿徒以朴忠无餙孤耿自将附湜湜于泾清守嘐嘐于晦頼天焘煦旷日保全适以臣兄庠召自外藩复参大政理所宜避地不居嫌稽首请间素言叙恳丐上还于禁籍得専侍于经帷伏防皇帝陛下见谓由特从换秩罢兹要近处以清闲拂佁儗之尘容廕蟺蜎之宝宇伏况臣出入三嵗便蕃五迁四叨学士之名罕见从官之比虽素领焦秃病干尫癯器极斗筲之容利止铅刀之割尚当勉懦为立续短俾长倘有补于涓铢矢不忘于陨踣
　　上谢复侍读学士表【按本传祁以张贵妃事出知诗州甫数月复召为侍读学士表中止停严直犹屏大藩曾未半朞亟颁成命正指是也张贵妃事在皇祐元年又庆歴八年　五　月　庠为枢宻祁复为翰林学士此　时　祁当有一谢表今集内未见】
　　臣某言今月十八日马递到官诰敕牃各一通授臣依前充翰林侍读学士仍放朝谢者左符待罪方儆常箴中制疏恩遽还近职祓前尤之诖谬艶来宠之便蕃抚已衔荣无顔容愧伏念臣福祚单狭性局憃烦距跃至愚坯陶上教因随士夫之课谨修官学之方入直文林进簪侍笔从鸡翘之游豫备虎观之讨论荐许为邦俄防纳节序跻天掖只演王纶再忝复门之游久奉华光之学至于删定条约豫法家之议者三年整比京司牧县官之财者万计止贪云补罔避谤嚣仍因擿句之间尝逮迩言之访质当今之谓利病靡敢廋情语前世所以存亡或防称善以孤逺之质荷颙卬之知播于传闻寜无妬媢何者一金被赏来众口之毁销寸的取褒啓百夫之决拾名盛难处援寡易危况复因希濶之仪抵忘误之禁缘为飞语遂凂至聪所頼公议原情眷慈含垢悯一之失义有相除在三赦之科愚最无害止停严直犹屏大藩曽未半朞亟颁成命举已除之籍复署禁扉慎数易之宜仍留州阁孤心按堵蹇歩良行此盖皇帝陛下飬以至仁纳之大度忍令久弃俄与自新冐陈橛以流膏破幽盆而逗照故緌更饰足追露冕之矜新组交垂遂免寒灰之辱况臣素探前载粗识大方谓事君之尽忠不忘于外知获罪之无祷有私在天水虽折而犹东石可磨而弗挠谨当宣明厥守煎溉尔疵夙夜匪告于劳淄磷不昧其节河湍日皎有如自誓之言劲韦柔参服攸闻之戒获收涓效归报洪私
　　景文集巻三十七
　　钦定四库全书
　　景文集巻三十八
　　宋　宋祁　撰
　　表
　　让恩表【案宋史仁宗本纪皇祐二年九月大享天地于明堂殿佘据表内钦柴已事湛露函禧及进三品之矣阶加八柱之荣数云云盖即譲进封常山郡开国侯恩也】
　　臣某言钦柴已事湛露函禧叨预秘枢均推渥典席恩徽之累等扪心极之有涯敢援呐辞启停蕃锡窃念臣乆尘几縡无补显猷仰就徳以日跻罄小心而昭事惇崇秩礼震动殊休歴款先祏而遂见閟宫裒对上灵而升侑文考光华接于旦暮汪濊塞乎天渊内恧衰残法当侍从防如进揖宁善于鲁仪肃若动心但钦于汉瑞获纾不敏之咎已衔大庇之仁敢冀睿明首褒机管锡之崇号训以懋功进三品之美阶加八柱之荣数静言匪服秪足憎慙且夫礼行于郊孰非展寀勲在于防斯可归勤苟曰罔功率为不称矧当三接之地尤寄百度之宜宠既自叨劝将何有伏望皇帝陛下矜立志之难夺靡间于匹夫察过令而必收罔论于涣汗丐还虚授庸息羣言叩善聴之弥高露危情而偕极期于从欲是免滥官
　　谢覃恩转给事中表
　　臣某言伏奉制命授臣给事中依前充职进封常山郡开国侯加食邑五百户散官勲如故者休成毖祀恩赉庶工録台蕝之少勤枉帝缗之平施进升官着申衍侯疆荣虽例加愧实中积伏念臣性分疏拙学习空虚逢时盛明与众伦比向尘词署自抵禁条尝从解籍之科亟沐赐环之召老马无弃姑结恋轩之劳榏木未殚已辩伐檀之误専陪劝讲弥迩清闲居甞刻肌坐或忘食以为铩翼方奋势不高飞折足始痊誓无疾走冀保全于晩节惭云补于厚恩防国家推攷上仪懋峻宗祀福不専飨泽乃普颁眷鲰薄之孤生忝光华之旅贲琐闱增秩望郡陪封追论讲求之功适当容典之礼有因革皆中诏自亲其文议或纠纷故上心制定其当合任隳官之咎顾偕躐等之迁此盖皇帝陛下徳畅多方仁包有截和气中律庶彚并甄太阳垂光万影同见遂令羁宦豫齿褒章步区舍之重深食户租之优富罔功被赐诚无独让之阶累日储劳愿补他年之最涓分可効糜殒为期
　　谢复兼龙图阁学士表【案本传祁以祀明堂迁给事中兼龙图阁学士今集内表谢两次必当时亦两次加思本传统言之耳】
　　臣某言臣伏奉制命授依前给事中翰林侍读学士兼前件职者恩洗曩愆宠还故授縁荣得忭顾忝成慙窃念臣识憃冥学机扞格乆尘法从再直禁垣谬误隳官徬徨去国蘧瑗之老何止于知非石建之愚自甘于抵死永言孤迹俄轸上慈外停刺史之符入引露门之籍用是昼分忘馈夜艾辍瞑收擢短才诡成来效报深恩于骨肉掩余诮于防川伏遇皇帝陛下修祀合宫均厘环海幸参图始讫覩告成普赉侍祠例防扶秩尚念过虽一解职未尽归再纡泥綍之褒仍廕雾图之秘偾膏沃朽破蔀延晖覂驾复骖渐习安行之谨伤禽已奋益惩虚堕之虞敢不祛拂防禁申寻典学服攸箴之训匪懈厥躬有如日之明不忘于素涓分可効踬殒为轻亳州谢上表【案表内云二月者乃皇祐三年之二月也据本传及续通鉴长编祁坐其子从张方彦防出知亳州庠亦以不戢子弟为包拯所奏于三月罢相出知河南但观祁表宿疢作及难参法从愿守外藩等语系因疾乞外并无为子引罪之语疑祁知亳州尚在其子事未发之前庠知河南则在其子事既发之后】
　　臣某言伏奉二月诏书差臣知亳州军州事臣即于三月二十八日到任讫涡阳旧里谯社胜区聮奥二京之间参雄三辅之亚长人如此衔赐无涯伏念臣学本迂疎性非通晓叨尘禁近乆歴嵗时惟悉心以事君不因囘而取福居常敛分动輙省身正以所得之名多浮于实匪衷之服易用致灾比年以来宿疢继作两鬓纷白余日何几双目昏飞花无数难参法从愿守外藩伏防皇帝陛下裁贷憃愚记怜靣目申择善地俾总化条顾臣此州所领七县盗贼数发流亡尚多所赉首麦向登膏防仍降力农相忭比屋寖安仰惟清衷无及多轸臣亦早侍秘幄屡耳圣言以四方宣力则和虽一夫失所为负敢不勉责吏事勤喻诏恩向冀刑罚稍衰手足知措仓廪向实礼节可兴勉衰偾之残躯报光荣之误宠违顔方迩结恋徒深
　　定州到任谢表【案续通鉴长编皇祐五年正月壬戌知成徳军宋祁知定州与本传及此表俱相符合其成徳军到任在前年七月故表云甫及半朞更忝兹授也】
　　臣某言伏奉正月日制诏就移臣充定州路都部署兼安抚使兼知定州臣以二月二十五日到任讫由中被诏益北防边外循衰癃隂讼庸短强顔临部扪感充膺伏以中山之区河朔为剧作国垣扞压敌喉襟高墉萃而云聫诸屯班以棊置风俗质俭气尚强雄从古以还号劲兵处自四道分帅大将须才韩琦以旧臣之劳实首兹选出入六载经营百为补绽成完敛顽就法声绩明具纲条设张考课上闻居治第一伏惟皇帝陛下精覈吏事留意塞防谓琦报政之成进易其地惟定代更之重谨择于人过听腐儒俾嗣前最伏念臣称自寒素得厠班行所习简牍之功不知军旅之务比尝出守止责亲民故于嵗成偶纾官坐自尘真定之擢遂总中权之华定命不可以固让还逺戌不可以不才解径趋所莅甫及半朞讵谓佥言更忝兹授官并二组地绵九州且臣自揆所能出羣臣之下逺甚潜计其齿去六十之年几何论公则应黜乃迁语私则当闲反剧惧溢于喜荣弗盖慙况此州遭水潦之余困储廥之积且食先军足士以马强今乃庾乏亿秭之饶牧微騋牝之衍贤守未办况臣至愚谋夫深忧况臣浅识斗筲陋器蒲栁余隂倚以成功判于诿事然闻生者士所重徇义则轻兵者器则凶忘教斯怠臣既粗识前载数剽大猷虽旅力复弗强知忠孝在所尚当悉心细大自力宵旰奋练戎行绥育生聚有如缓急而可用曾是掊克之靡加至于事当便冝物有长利奉上无据义固争敢冀睿慈每赐裁赦乗鄣在逺拱宁賖期心溯凝宸魂栖清防谢加端明表【案本传祁在定州上御戎论七篇加端明殿学士进论在至和二年见歴代名臣奏议诰敕在八月见本某转端明殿学士谢执政启】
　　乗塞无状增秩防褒赐予侑颁心顔交靳伏念臣才弗振俗仕偶逢时备内朝臣十有六载学不足膺天子之问文无以代王者之言遂图外迁冀云少补惟定武一道直契丹右廷咸平以来号劲兵处自夏竦分建四帅韩琦始领九州节制中军部分诸将琦既进律臣实代居以一介懦儒当万夫要任谊难辞剧奋靡顾愚然臣所习者艺文未晓者军旅用非所习虽勤而弗效责于未晓故技必有穷用是再朞居无底绩在法云殿惟黜是宜乃防皇帝陛下悯乆成之劳排彼谮之侈虽逺犹録谓拙可矜收云阁之故资着丹殿之新籍仍秩经省未易守藩丛防徽章夸嫮鄙邑重降严防切却让封臣亦内揆愚心旁谂公议若循礼叠请则恐涉不诚或固节还恩又似规早罢不有粗使谁扞边疆例格除音孰尊宠数辄昧涯分祗服器名日三省以自营身九殒而奚报但臣所念者边务至重敌诈益滋得人失人系今日轻重知巳知彼为天下安危而有司特用苛法相挻守臣类以生事为解封侯畏怯不敢摇手仓库虚乏正可寒心建明累上而朝省未从姑息小亏则谤嚣立至况臣衰晏素自憃防判无成功徒忝休命望审择于豪俊俾临统于方隅设张逺谋羁制骄狄因罄敷于感臆窃附列于瞽言朔垒地卑君门天阻被符蠲谒揽绶知荣
　　益州谢上表【案祁知益州在嘉祐元年八月到任在次年二月】
　　臣某言昨被嘉祐元年八月诏书授臣吏部侍郎仍旧职移知益州臣以九月解定州符印十月过阙下又奉诏防许朝见靣赐训敕自见逮辞凡一月即乘驿趋官以今年二月二十日领州事既见官属即徧询闾井病利皆言稼穑蕃稔雨旸顺时人安常业物无翔价吏下如律邉尉弛虞事便于冝人重犯禁无逖与迩式舞而歌臣身所闻见与言符验伏乞睿慈少寛勤防责臣治理保致靖嘉伏念臣早防记识得籍近严惟知悉心事君未尝枉道从众是以将贺而吊至未誉而毁从一去朝聮四易藩守前日须泽变为华颠向时强力郁已尫瘁今又走五千里之逺委西南靣之雄躐进华资冒取丰秩防防之技斯罄悠悠之言云何此盖皇帝陛下翕受庶工善养多士容萤助日收壌培山料録冗微俾充器使然臣愚有所禀志不可迁故直尺若寻自视无愧食荼而荠罔有惮行况兹图政之辰敢负惟良之委昔王尊一叱其驭便诧忠臣何武转而上闻粗禆盛徳臣于兹事未谢前人假节方初造廷云阻丛感斯望临文罔宣
　　谢龙图表【案本传祁知益州还以包拯言其兄方执政不可任三司乃加龙图阁学士据本集西州猥稁系题云自嘉祐初来州已阅再朞则此时当为嘉祐四年祁自庆厯三年知制诰授龙图直学士至此已歴十七年至表内所云翰林端明者各再龙图阁侍读者三今本传惟再为翰林可攷端明则一见于知定州之日未详其再龙图则一见于罢翰林学士之时再见于祀明堂迁给事中之时侍读则一见于徙知审官院之时再见于许州复召之时俱未详其三】
　　右臣伏奉今月七日中书劄子以臣陈让龙图阁学士奉圣防令臣依累降圣防不许辞让便令受告敕者危愫数陈严音三却拒命难固防宠增慙伏念臣天俾惷愚性止崖介时借其运实不副名然十七年中徧践美职为龙图阁直学士者一翰林端明殿者各再龙图阁侍读者三今又丛资累华并为异数当今两制兼职皆不逮臣材劣众贤而恩冠近列是以亟剖丹若上格诏文涣汗弗收匹夫终夺昔三绶为侈两印自矜未若臣秘禁经筵宝图重构衔置重复班级高华此盖皇帝陛下垂怜衰残早经驱策因避嫌之请增通籍之荣扣铰廐驹称服珍带山岳施重蝼螘命轻论报何阶抚躬如陨
　　郑州谢到任表【案祁知郑州在嘉祐四年四月】
　　臣某言伏奉四月十九日诏书授臣依前官加龙图阁学士知郑州臣见乞免所加职名朝防外已于今月二十四日到任上事讫让还剧使恩与近藩始冀避亲终成冒宠伏念臣器识迂暗年事頽侵前日防邉用非所习向来治蜀烦不值能防赐代符进迁计职适以臣兄庠冠枢近之秩参调发之繁谊不处嫌理容上诉果沐中防许收误恩复以华资寘于便地陪京甚迩举族自安此盖皇帝陛下大造曲成至慈善飬释臣多惧恵臣更生臣敢不奉扬化条刻诵圣训尚期寸效归谢上仁
　　谢加常山郡开国公表【案仁宗本纪嘉祐四年十月癸酉大祫于太庙大赦戊寅加思百官祁时知郑州故表内有盛修合食及郑土之拘等语】
　　臣某言十月二十三日进奏院递到敇诏伏防圣恩授臣常山郡开国公加食邑实封者制出中天恩临蕞品扪躬匪称拜命载兢伏念臣才不适时智非周物坐逢熙序歴践华涂防国家追讲旷代之遗盛修合食之享孝思上格臣职骏奔俯惟守土之拘莫预奉璋之助魂驰龙扆魄集驽悰恭惟皇帝陛下凯泽一均至仁四被靡间孱陋例霑宠荣集超列爵之高益厚加田之目涓尘微效夙无补于圣猷穹壌殊私遽并膺于奨典重恩难让愚悃奚安徒镂骨以自期庶粉躯而论报
　　谢转工部尚书表【案本传唐书成祁迁左丞进工部尚书进唐书在嘉祐五年六月时祁尚在郑州至次年始进谢表故云奉去年六月制诏又祁有让转左丞劄子见本集】
　　臣某言奉去年六月二十三日制诏授臣工部尚书职任勳封食实封赐等并如旧仍放朝谢者成命临下愧汗交顔伏念臣性本迂疎能有涯分论撰清选每得窜名虽邉要至雄亦叨假节奏课弗效误眷无酬向以众力成书特恩进秩避让既却冒受尚新俄録嵗勤更偕省坐名品尤峻迟暮难堪但四载叙迁已成定制一辞祈免恐近取名辄服褒言肃只官次此盖伏遇皇帝陛下广无遗覆照必逮防垂记孤臣普加涉典敢不益勉孱陋愈探典刑肌骨昭铭防埃厪效
　　让加承防表【案续通鉴长编嘉祐六年二月甲辰诏翰林学士承防宋祁遇入直许一人主药祁以羸疾请之也加承防在五年中祁卒则在是年五月丁酉】
　　右臣今月二十二日閤门降到诰敕各一道授臣翰林学士承防依前兼端明殿学士翰林侍读学士者闻命震惊抚躬愧汗伏念臣病求解郡恩许还朝获便医药之良以救桑榆之晩是为再造举戴深仁然自休偃于私居尚苦纒绵于旧疹深虞盈满遂致颠隮今兹诏除尤出望外且承宻防者或膺疾召或访欲谋法从翠华之严恭持紫櫜之重必资该敏仰副眷求如臣者年事頽侵气力衰耗且责于必不能者败加所不宜授者僭实累公议致速身灾自知甚明人言将至伏望皇帝陛下推云戢霈破蔀延光许回误恩少安危悃誓坚九殒归谢鸿私




　　景文集巻三十八
　　钦定四库全书
　　景文集巻三十九
　　宋　宋祁　撰
　　表
　　代章集贤让拜相第二表【案章得象字希言歴官承防景祐二年知枢宻宝元元年同平章事】
　　臣某言确挚上陈危言若讷猥烦敕晓尚閟俞从内省冒陞罔谐宁舍臣闻力不胜而强用者儋石益之则踬视既劳而犹察者舆薪值之亦昏何则才局于素定之倪效屈于用多之广早明兹理敢誓固辞伏念臣本自诸生不经逺物虽图筮仕止望易农向縁迩禁之聮遂忝鸿枢之领投髋婴屡缺之畏蹑足微必胜之筹众不可诬事皆已试寕足越司天宰之柄上宪干台之华昏于已穷踬乎强用名器者天下之重师尹者列辟尔瞻滥始于兹下安取法抑又闻宜负而乘小人之盗实招不狩有鹑无功之禄为刺巧于室者弗令桡而贻压爱其器者非欲满而就倾如臣所懐举皆类此况今权刚俾乂宪度交修方当访弱翁之贤总领众职资胡广之问练逹朝章无令萧枕之余首玷论思之地伏望皇帝陛下念任人之尤重谅省分之足矜质臣以彼己之言许停赞制免臣以疾颠之咎俾示曲全耆哲在廷俊髦布列枚功而举谋国必臧沥危款以罄闻仰睿音之垂可
　　代杨太尉让加节度使第一表【案杨崇勲字宝臣明道元年授检校大尉山南东道节度加枢密二年同中书门下平章事】
　　臣某言伏奉今月某日制命以修葺大内了毕加臣某官落成在旦懋赏均禧由置局之有经枉推恩而异等罔功已甚拜赐不遑窃念臣自阘茸之中遘亨嘉之会器非适用食乃浮人椎顿少文罔裨于纪律朴忠自任仅宿于官箴猥防大度之容进贰中枢之职一昨大营层构别建攸司领使以上公之尊咨副于迩臣之列不图推择偶及妄庸臣于斯时罔及崇让诚以二宫侧身之际百役僝功之辰冀率寸长仰寛旰食其如庻民乐劝百堵竝兴有茂宰以见规有劳臣之宣力臣但参陪庙算奉行符节无黍稷之重无涓之劳讫太紫之雄成塞天渊而涣汗猥纡成命序进宠名锡号以纪庸爰田而衍食本兵剧职疏社近藩而臣退省其私何力之有掩上之功则在体不顺掠下之美则多谤其兴取身之灾为国深悔两失其道人将谓何伏望皇帝陛下收已防之仁据循名之实许还误赏无俾滥官责其陈力之防纾以害盈之咎日有三舍或遇感而必移志在匹夫信有诚而无夺援天惟切得请是期
　　代杨太尉谢加节度使表
　　臣某言近以防奉制恩骤膺宠数寻露章而再凟冀还赏于至公洊沐慈音仍防来表祈天靡谅拜命知荣窃念臣论品下中赋材弱植縁先朝之误宠收一介之防劳感会风云污尘名器执戈外御适遘偃兵之期涉级序升遂窃登坛之拜总提师律拱衞宸居积日为慙无劳可纪不图圣奨擢贰近枢坐席未温营宫勿亟咨宰庭而命使挟戎帅以领徒曾是妄庸亦参经画逮落成之告始顾居逸以兴懐百诏攸司聿陈盛礼应天以实裒对于庙灵与物惟新茂宣于雷解祈年易日集福推恩而臣底绩至防备员有素因端闱之第赏纡温检以开荣视秩本兵建藩维翰益勳臣之殊号增采邑之真封矧基命预闻迩臣同体上方引咎克谨于盈成下或分功何顔于启处宠灵逾分震怖装怀沥恳固辞成命难寝亟烦褒谕只益罪尤斯盖伏防皇帝陛下变复在辰寛仁布度姑厚惟平之施勉从寜僭之科臣敢不祗服训言罄输忠力防几事之诫无俾害成佩进忠之言更思尽瘁永惟素守用质幽神
　　代上皇太后第一表
　　臣某言斯干勿亟式壮宸居丽泽遂行首褒枢管省贪天而冒赏举局地以增忧窃念臣智效有涯亲逢为幸宜疎而粺濡翼于梁倚上圣之兼包遏烦言之举劾擢于宿衞外佐枢衡间属完复宣温缮图轮奂事资専逹别建攸司官必有聮用均底绩臣始从末至遽贰敷求冀千虑于参禆希万分于报称而寸长自验任重咸知上则只禀于谋谟次乃倚成于众力秩未加而争勉功不日以庆成千门翚飞百堵山立而臣委此在列拱黙居官讫乏僝功之能仰禆烦使之任今乃温辞诞告列位徧闻特移近镇之崇兼领上公之秩任官宻勿廪食丰融曾是冒居畴能安处虽含垢者天道姑务乐成而觖望者众心无容厌服伏望皇太后陛下察其退省恵以克终追改命书弗加虚饰必若笃臣邻之分懋功赏之科则陈力有期或容于积日陟明无滥更俟于宣劳臣止乞比类近班例外彝序庶乎不僭以肃无厌愿囘从欲之仁垂采薄言之诉怔忪于此俞可是期
　　代第二表
　　臣某言臣近以崇进宠章輙腾让奏大言垂答成命未还慙衷所并慑处无措窃念臣材姿蹇浅地望单平获对圣期遂阶枢柄汲深绠短自审于无能材败锦伤虑隳于有典值国家从周考室嗣禹卑宫获赞事经亟成丕绩惟当阳之引咎因肆眚以翔仁首眷近班并推异数鸿私交委危恳匪寕何则宻勿之司体均休戚弥缝之任责在臣邻当九重旰食以励精宁百执晏安于受爵上亏治表俯畏人言伏望皇太后陛下垂照危悰曲全琐质重名与器罔俾于官邪收綍以纶特从于人欲傥逭易盈之责实衔再造之私
　　代谢皇太后表
　　臣某言近膺制命崇进宠章再沥危悰冀囘误赏俄枉防章之防俾遵践次之规徇守莫从拜嘉何幸窃念臣本由羁齿复遘亨期顷在先朝已尝剧职协华继照图旧见收擢领干城留参离衞汉臣少戅仅乃过之林父尽忠自知底止偶偕天幸遂贰帝枢亲佩畴咨之言预闻甚众之事营宫度室权使虑功匪伊乏人姑愿宣力而灵台勿亟斯干落成惟翼翼之小心答高高之深戒肆类霄极只格庙祧沛为鸿思赉及羣品薰至和于有截示昭徳之不违乃眷臣工并推奬数而臣揆庸最浅进律首加奄土宇之昄章拥名器之烜赫疾颠是惧薄诉载勤而孤根莫隔于青春幽盆遂均于白日循墙罔获濡沫增慙斯盖皇太后陛下协畅懿纲辅成至治谓已行之赐宁僭而不收俾无用之臣未劳而先禄敢不力希汝弼务告斯猷式是柔嘉保乎慎宻循孤生而有托喻厚报以无涯
　　代杨太尉让枢密使第一表【案杨大尉即杨崇勲】
　　臣某言伏奉今月五日麻制授臣依前官充枢密使余如故者躐等之恩猥加蕞质本兵之地超以宗工聆诞告以不遑抚危心而如灼窃以天人感防之要夙夜宥密之严号为枢衡罔私名器自匪安世之慎林父之忠履无重纲之疑进有九鼎之重必程兹效始免冒居如臣者根柢防材斗筲近器亲逢圣旦假歴要涂将将之仁上依于汉度师师之序乆玷于尧官中寝告成攸司可力例防霈宠改就近藩让不获从坐犹未暖旋颁涣号俾正使名总异数以大来匪孤臣之克荷且臣闻之爱官同乎美锦用士异于积薪使人皆学制则百度且亏后而居上则有功不劝而况擢于数臣之末抗乎三事之尊力且未陈进仍无渐伏望皇帝陛下据其器使贷以满盈追罢徽章许仍故处用勤补过少冀于万分歴级升阶况存于有典庶全邦体恭俟天从
　　代上皇太后第一表
　　臣某言隆名烜赫异数便蕃辱诞告于王庭俾显升于枢府缺然无状惴若临渊窃以运动二仪本之枢轴昭明万事责在股肱自置使以居中匪得人而莫可况丁下武尤慎旷僚伏念臣系本孤平材防开济由骖之靳四服于驰驱如山出云偶邀于期防任图大事蔑报万分因考室之防功辱改藩之茂渥号封兼列锡予孔蕃方且澡雪憃防讲求故实俟愚者之一得塞小人之攸箴而成命洊颁荣阶逾缛由数臣之后进领上司未三旬之间再烦大贶顾惟冒处实速多言且用在材表者有必穷之期赏超功外者无能守之实下取四夷之哂上紊百工之伦祗悔既多害盈可待伏望皇太后陛下谅其悃愊辍乃宠章且延积日之期俾竭寸长之效渐希有补乃议叙升在授受以为宜亦等威之不僭倘防顺许是免颠隮
　　代杨太尉让枢宻使第二表
　　臣某言昨以肃膺茂典进列上枢亟露奏函愿还赏典蕞尔之诚无感往哉之训不移夙夜以思懜慙罔寘窃惟官可以阙不可任非其人邑虽与多无容假之以器何则十手甚众百度所丛允当则丕命其承虚授则浮言胥动况几微开策左右仰承累苟及邦身焉赖宠臣甫从末至未究大猷猥属建元例防进律己忍慙而冒处冀陈力以少畴宁谓宸衷过私赞画旋降正名宥密之署财成一二之几内揆妄庸曷先胜处夫栋干或桡则困于众材马力巳殚必覂其所驾国之阙政常必由之士有食功亦宜底止伏望皇帝陛下追收允令改命能贤暴剡牍于百工纾贱躯之九殒罄敷危控防俟俞从
　　同前上皇太后第二表
　　臣某言近膺明制擢拜上司入并宗臣对执枢柄寻露情于尺奏冀收缛于误恩答命虽颁俞音弥阻省循至再震越无从臣闻善持器者不欲满而就倾巧度材者不使曲而强直物宜尚尔人理则然故责功者过量乃伤陈力者不能而止敢援斯喻备述愚衷窃念臣虑靡经邦官才宿业获阶近缀未及半朞爵与众而例加让防恩而弗聼瘝官之诮曷日可逃不图含垢之仁复举扬庭之典知小谋大任重道悠国有旷官身余后咎脱致彝伦之紊宁容一介之诛伏望皇太后陛下体防防之能居然筮短察缕缕之请罔俾官邪许停授受之恩实荷平成之赐
　　代杨太尉谢枢宻使表
　　臣某言昨以叨膺茂典入管鸿枢伏省户以陈章丐绨囊之收霈危悰再凟明制必行惧烦失以致尤辄进思而冒处臣闻佐王基命简在臣邻秉轴居中本之兵柄非有号令风采为下所瞻则必愊臆谋谟熙天之载异于兹道孰匪旷官窃念臣材庸乏施地寒寡援与顔行之下因得累劳陪周衞之中罕尝进熟见容汉皇之度乆总轩师之营贰宰繁机佐经中寝防落成而不日因毖祀以祈年汪濊深仁道迎协气而臣沸从灾异之变更加名器之多寝黙懐安委蛇就列内循无状自诡必酬何月律之未淹沭天私而载造擢于末缀遂正近司辄成奏以让还枉深辞之切敕薄言匪控进拜增羞助百姓之昭明行虞辱国干六符之疏濶举畏谈天斯盖皇帝陛下养以至仁赦其少戅同五帝之亲事不及有司俾一介之孤臣无空大位敢不益勤緜力罔伏旧章期有补于万分敢自纾于九殒
　　同前谢皇太后表
　　臣某言近叨恩制俾正枢司伏閤上言愿还于成命断章催拜再枉于慈音固让莫谐冒居何幸窃念臣液樠材散培塿地卑获对圣期屡扬剧任敌王所忾既防于偃兵积日之劳何从而塞责洪惟职覆深谅由衷斯谋斯猷罕尝入告予求予取不议汝瑕惟先帝之旧人贰禁庭之几事属图考室兼议僝功燕寝乃安顾成并享纪年肆眚舍爵计功首膺无戏之言已援于宣之数僭夫国典布在人言岂谓天眷谬加宠章尤渥靡伦彝序超据上游壅薄诉于危心隔盖高之善听光华异等震抃装懐三接谘诹未识主臣之对万几处可曷臻宻靖之风乘是泰来缺然升授此盖伏防皇太后陛下道敷善养人不备求贷衞绾之孰何取子顔之谨质特捐厚礼期责寸长顾懋赏以不訾誓捐躯而有所
　　代杨枢宻谢加恩第一表
　　臣某言庙耤藏仪并修于典业饮勳论至申告于治朝顾无状之具臣滥本兵之右职便蕃荷宠慙姡交顔窃闻赏以功为重轻官用能为次序故公器者假之于下则伐檀之刺兴天秩者授之以庸则缁衣之风劝上闗损益昭见典章如臣者志抱朴忠任非文敏攀鳞附翼实出亲逢壮事老谋验于已试擢升宥宻未阅嵗时防含垢之至仁遏空飧之横议亶惟天幸亟相帝容陪騩乗以清尘从春旂而赈士徧升七室用劭九农而臣自始属图则乏倪寛之建白逮于相礼则有孟僖之坐慙奉凝跸之还衡琢温瑜而升册曾防千虑少答万分免戾为多开荣非觊又况崇阶异数衍食陪封即旧以表其新临惧更延其宠臣躬虽幸国体谓何傥腊毒以冒居实败材之行及伏望皇帝陛下推明有典询逮羣言用必役其所长赏不加于非次收还成命昭示陪官弗兴钟鼓之妖俾缓氷渊之惧探情非饰凟圣奚逃
　　同前上皇太后第一表
　　臣某言庙筵升祼阳土就耕并成希濶之仪徧第臣邻之赏顾惟輶眇猥玷近枢优渥首加震惶罔寘窃念臣器非适用材不及中感防风云湔除埃厯更华剧滋骛嵗时曾不能僶俛宿官从容进执建明事望练逹政宜徒以上庥晏晏之仁中懐龊龊之谨曲轮直桷有性分之専乘雁双鳬无盈虚之系入司机管参决谋谟属以慈极奉先长君劝穑枚枚閟宇荐一徳之馨香畇畇大田震九阳之满眚礼兼今昔声塞天渊而臣但荷亲逢絶无云补将顺其美则当国之辅在焉属图其仪则搢绅之儒戾至安可因饮至之际遂窃崇阶无计功之差例增采户使劳臣觖望多谤沸腾尚贻斁于代天谅胡顔于接昼伏望皇太后陛下察其知止恵以有终协赞当阳垂收涣汗且夫物过于鉴则照有必穷鼎渥其刑则餗将必覆愿为慈防矜允危悰或免戾之可期实捐躯而知报
　　代宋资政谢大学士表【案宋绶字公垂歴官参知政事资政殿大学士】
　　臣某言伏奉制命云云者大言申奬清职踵华揆宠欲惊置顔靡所窃念臣禀生朦弱循志朴忠典学在勤课功寡要惟仁与义慕大夫之求匪智而愚为有道之累逮事真考已列从官爱不汝疵举知帝力伏惟皇帝陛下遹成丕烈乐育谫材専録文林之勤召升严署之邃尝令守屏旋诏归台肇启秘宸显标通籍时惟辅相之缺忝贰论思之余跻圣在宸备员取悔防收还于机务乃厌息于谤言改服禁班别陪经省仰縁簪履之旧奉望帷幄之中然而志以忧摧气随惧夺烦心易感末疾间乘孰为四体之勤才烦三月之免弥年无状有众具知敢图则哲之明更滥惟名之假矧兹峻等创自先朝未始平除盖无常置本臣邻之均逸故位絶以至优宁容孤生冒处兹任窜景风之余曲取鞙佩之深讥斯盖陛下夙谅孤危审非雠党大明垂烛蔀屋之家罔遗和气偾蒸拔杨之柢重茂静循荣渥夐絶常均傥可效于寸长誓无忘于夕陨
　　代谢加恩表
　　臣某言昨以防贡露封让还渥典呐辞虽逹善听靡囘烦深诏以为言俾防章而趣受拒恩难凟拜赐奚胜窃念臣禀质至愚逢辰最旧乆参宰政讫乏寸长向属三嵗常郊万灵介祉翼翼文考推以配天实实閟庭盥而竝荐得陪显相协藏上仪居谢徐生之容无俾伯始之问何言饮至亦与畴劳内积冒居之慙虑开觖望之隙丐收茂涣用穆彞经而遴布俞音慎行出令废其悃愊敦以宠灵表云台之美名贲岩廊之要望阶章魏品之峻勲柱楚官之华参萃于斯为荣尤至得非宁赏而僭在邦体之则然匪汝为疵恃君养而无恐輙膺敷锡增激懦衷此盖陛下钦待臣邻懋明宪度禄以为砥冀磨钝于人赐不逾时示劝能于后遂令緜薄首被庆私惟百虑以勉修期万分之称报
　　代孙侍郎谢加龙图阁学士表二首【案孙奭字复古仁宗即位迁工部侍郎天圣中加龙图阁学士】
　　臣某言天台封劄忽被于癯姿神阁直图俾陪于清缀即支离之病叟参汗漫之仙游崇让无从省躬增防窃念臣材非杰出世本旷僚志安草茅望隔青紫逮事真考擢备从官预拥桥门之经俄待承明之诏力非稽古陈车服以既多义乃不耕食囷禾而太厚托上仁之廉养匪予取以见疵讫乏寸长以终无补陛下丕承在旦善贷均休念旧物以轸慈由至愚而取信每縁沛洽洊辱进升出则陪清道之游入则奉迩言之问龙光所集儒者罕阶顷縁匪服之灾迭遘负薪之疾气一交遌体不自支陟月卧庐移书请急方将再拜归道渐露乞骸之求百工咸熙少息瘝官之议虽私悰内断防成命已颁谓宝构之严凝号文林之极挚青蒲规地近接禁林朱叶藏文居然帝所以原簪之未弃俾龙署以叨荣嘉亨允钟夙慕深计且臣忝识大分乆服近班伸于至明谊不徒让又被宠先帝结犬马之恋深归报二宫虑桑榆之日短苟逡巡违命偃蹇懐安上孤图任之私下取自高之誉臣虽无状宁昩所归辄拜贶以自大誓糜躯而有地傥神明之观未耗而筋力之能可求尚当夜思昼行克守无邪之戒早入晩出懋敦时敏之方展四体以上酬泯百生而后巳
　　臣某言荜户病居方累支离之叹兰图秘构忽尘清切之司骇细劄之已行跃羸躯而祗受一辞罔遂三省增慙窃念臣学术本疎行能无算起家东鄙玷迹周行纡真圣之误知偕迩臣之旅进浅谋料事无助幄中之筹直道干时常贷道边之死计功未效僭赏云多恭遇皇帝陛下察无他膓垂矜旧物忘其蓬颗之陋饰夫牺木之文超羾神深洊陪讲劝而臣将身寡术匪服挻灾及此首冬继成淹卧造朝希濶伏枕纒緜且念旧章不忘臣则无胡广之智大事垂问臣则乏仲舒之才在九罭以不盈去双鳬而非少宜先引避以肃懦贪私计未行洪恩俄降罔示汰澄之责更阶严近之资臣夙夜自惟揆卜宜审且下知止足盖一身之谋上所懋官为百辟之举苟云图大无容后公讵可逺忘先帝之恩近矜小让之节臣知非是物谁谓宜用僶俛以拜嘉勉婆娑而陈力冀调医齐益就平彊厉乃朴忠絶其吐茹庶逭玉堂之污少禆黄髪之询一死可留期报恩而不朽三军能夺誓刻志以无渝至礼不文感悰奚隠
　　代郑公授知制诰谢表
　　臣某言伏奉制命防恩特授臣本官知制诰并赐金紫者祗居宰庭猥具代言之章参华掖署遽尘通贵之阶宠溢所涯畏深余栗窃以随风之命本鼓舞于庶方成綍之言实权舆于四禁张官至重责实惟艰自非业广器闳文深识敏揆雅奥之明义屏愆忘于旧章则何以参直秘曹对司允令慎徽布度克成近雅之风给藻防机仰贲弥文之化亲逢景运遴柬惟人若臣者篆刻偏才簮缨坠绪先枌之占籍叨神壌以陶风不观非圣之书仅承遗业窃冀上农之禄庶代寒耕防天歴之初元举贡条之旧式猥縁薄技升冠甲科一命卿僚贰参郡政逮及之趋节旋给札以试言超践宫坊入尘史观承人之乏遂赞计筹遘天之瘥自婴家衅痛上恩之未报分余喘以斯沦哀纪俄周槁骸故在辱台符之振叙复朝绂之光华荐居勾失之司仍贴记言之嵗逢防课例及当迁陟谏省以尸荣弥缝未效坐礼闱而辨秀衡藻无禆静言备位之慙宜寘黜幽之典乃防皇帝陛下敷求介善乐育羣材念乆次于书林絶先容于仕路特颁俞防改命清司因程奏之升闻纡睿辞之训敕就加金艾之服以奬朝廷之容况职业所存典章可复各居一户非人则上动秘躔分押六曹值日则専司进画讵伊庸懦可称恩华然汗令之已行顾驽筋而思勉谨当奉循丕律输罄朴忠寝阶寡悔之方用毕捐生之报臣无任戴天荷圣激切屏营之至




　　景文集巻三十九
　　钦定四库全书
　　景文集巻四十
　　宋　宋祁　撰
　　表
　　代中书谢表
　　五芝封检忽颁星掖之文六枳维邦遽贰夏卿之秩骤叨成命若蹈严渊窃念臣材不逮中生惟薄祜遘协华之圣旦托闻道于先师淳濯槁梧之瞑防被菁莪之育洪惟真考颛训儒猷涤天览于书林滙化源于璧沼误咨艰拙入备详延诚虽厉于月将虑曷周于天咫以规为瑱讫无助于四聪有禄乘轩但贻讥于十手大明继照时敏聿修识姓名于皁衣轸慈怜于踦履忘其多悔擢以近班日参桓郁之拥经孤奉汉家之前席矧惟兼领殆有数司外则阅四方之副封次乃主一王之仪典虞庠诵领厥官聮駉野骊黄専其使顾寸长之易竭徒多口之成尤且复强力弗支华颠寖薄第家移病时容襆被之归防笏书思每代临文之忘赖九重之矜体免万坐于刑章况在荣名敢懐贪觊乃防皇帝陛下至仁格物大度包荒兹因毖祀之升禋更録微劳于饮至以为宁过而立固愈于废人大徳曰生无容其归报罔佥羣议特出宸谋颁温润之厚辞极龙光于迩着下收枯木备用于皇居未极景风先行于赏典三循墙而靡让九复贯以何言谨当内激诚明仰只猷训参一二而交戒蔽三百于无邪白璧可为慎守先儒之行鸣鸡不已庶无时夜之渝极尔蕞躯期于上报
　　代中书谢不允降官表
　　一昨绪求天意传致国章引咎旷僚祈恩贬秩冀以奉大君之罪已塞黎献之攸箴洪惟上仁务全治体谕以包荒之徳防其昧死之章违命莫谐循幸兼极窃念臣等共陈膴仕获对显时遘睿化之日昭乏深谋而夕访罔能燮定乃及荐饥屯甘防于西郊漫贪蝗于南亩江淮土著靡室靡家齐鲁力田为凋为瘵百贾皆震九扈大残上轸如伤之懐申济何辜之困切敕长吏还定流人振廪化居缓征濶赋因复省大庖之举聿遵古训减备册之号以奬至诚过不下移谊无文应而臣等繋同休戚均下惨舒进见岩廊与知肜日之诫论思前席亲觌云汉之忧蔑陈称报之方自保宴安之地遂图降品聊示责躬答皇矣之临观助勃然之兴化言闗清览情尽懦衷伏防皇帝陛下深防汝疵罔讥彼相夺其小节纳以大猷责孟明之忠俾增厥政重张武之赐式愧其心赦烦凟于免冠谕温纯于细札靡加明黜趣勉防功臣等敢不进抚五辰退求百度开陈熙縡革刬便文渐臻玉烛之和规复茨梁之积少寛昧旦免玷代工庶依观过之仁得及知非之路他官有始扪舌何言
　　代宰相谢传宣入伏月令午正归私第表
　　右臣等今月一日中使传宣自入伏日令臣等午正归私第者炎隆秉序慈哲推仁以畏日之方阳且挥汗之相属特容夙退俾便私居仍尽伏金之辰始举常参之限仰衔优遇交极感怀况臣等旷位居多计功无补晨趋暮出自有成规趣驾先期猥烦寛诏钦服从人之恵谅无防暍之疴共誓交修少图报称
　　代石太尉谢令安州照管表
　　臣某言八月日安州进奏院递到中书劄子奉圣防已令本州常切照管者寛大之命下济于天光觳觫之躯甫还于筮魄发瞽若辉于龙烛释忧如出于虎蹊抚纩息以幸存奉丝言而增惕窃念臣本惟梼昩获遘防昌乏千里之折冲懵四夷之方畧程材六郡获预于良家待罪五符讵知于尺籍先帝轸其单贱勗以勤劬靡试异于外庭遽编名于衞署宣威亭毒屡分四牡之华弭乱巴賨曾预一夫之勇未能陈力深惧旷官伏遇皇帝陛下苍震承休珍图纂业将懋功而致赏方右武以劝能俄辱宠章洊膺渥洽乘轺出使蔑施横草之功饮至劳旋滥预防勲之爵自尔奉简书而只畏饬师律以申严克完犀利之兵上副穆清之寄累劳未验乃眷益隆寻复盗起坤维妖兴玉垒吴蛇荐食窃弄于库兵泮椹未懐敢稽于天讨而臣谬当深诏躬佐下军受堂上之奇谋制目中之丑敌帝赫斯怒貔貅方议于奋威人得而诛虮虱已闻于相吊天声大震月防继闻俄申戮于凶渠俾维新于污俗集成巨伐皆禀睿谟若専微臣几误大事乃至边陲屡警戎索载严鏖兵老上之庭斩级云中之塞宸旌直指殄嶓冢之星狼革辂亲征见汉家之武节分屯介士防遏盛秋臣实妄庸获膺任使敢不深惟一得之虑载施十驾之勤备重耳之艰难谨武侯之节制披坚执鋭志竭于寸长斩将搴旗誓当于一队旋属穹庐纳欵左袵通驩兜零罢照于边烽督亢遄归于内地肇建和戎之防茂臻偃伯之期遂复第赏灵台酬庸盟府当阳三接屡荣锡马之侯列国十连均仗齐坛之钺继颁成命出领大藩而不能恪奉诏条勤修职业畔官离妄肆于矢言殄行震师果罹于昭宪既具王庭之狱请从萧斧之诛岂谓天意好生皇明独断屈成刑之端议申肆眚之大猷止外窜于遐圻俾俯存于余喘念一介之贱不忍加诛廓三靣之罗与之更始洪推大赉旷絶常均此际仰舜法之大寛荷尧仁之不杀挺身万里甘沦御魅之区赍志九泉用塞防元之责未周成嵗寻霈鸿私自临贺之炎陬徙房陵之内郡假青宫之道候给长府之廪钱擢于钳釱之中齿乃衣缨之列弃簪之贱特轸于上仁涸辙之波弥涵于丽泽仰繋大度克庇微生敢期再嵗之间复降自天之命改陞环衞徙置方州蟠朽回春顿茂九阳之气幽潜发蛰骤惊百里之音夫何流宥之余获覩光华之旦斯盖陛下阜昌景化丕阐宝慈以臣乆在戎行屡持师节管穴之见虽无前筯之勤犬马之劳不舍敝帷之报特形隆防昭示守臣俾自励于操修且深加于存防不寒之栗潜释于氷渊垂暮之年免挤于沟壑事逾初愿恩极更生再念臣抱衅以来抚躬至熟诚由爵位太厚尸旷居多失汉臣醇谨之风冒道家干进之忌冦至谁咎器满则倾垂贻折覆之凶上玷清宁之化然而事君无隠靡有于他膓食肉寡谋荐招于祗悔由物情之靡协致隂谴以自贻每念前辜敢忘终食谨当上遵彞训克励乃诚用酬观过之私循致寡尤之地属桑榆之日索惧蝼蚁之命轻虽贪禄鹤轩深贷百锾之赎而裹尸马革愈坚十死之心臣限以拘留不获躬诣阙庭无任感激屏营之至
　　代晏尚书亳州谢上表【案晏殊于明道二年以礼部尚书出守亳州】
　　初违四近出守一麾只禀诏条奉扬民政拥左鱼于官次傃疲马于君轩揆宠循躬兢荣惭刻窃念臣本性孤逺获对盛明因縁篆刻之防陶被师儒之诲先皇帝怜其稚齿奬以片文长育中陵之阿每诫素丝之习遂用谨敕进服宠光涂饰朱丹湔除埃乘人之乏每食辄浮始自书林寖阶辞掖属星渚之贰极参震邸以为僚此际出入两闺遭逢千载宁无越思之过或有奇中之谗大度兼容多言讫息入跻内署弥迩清光伏遇皇帝陛下重协睿华丕承淳烈轸其旧物谓无他膓防自宸衷佐经枢筦室大柱小罕不挠之期车重驭烦有必颠之势果停密务近守留都旋沐召还再加收试南台风宪之地秘殿侍从之荣咸叨践扬蔑有论报擢司邦计颛领使权虽笼天下之财罔纡县官之急遽防中诏参预宰庭忘申侯之有疵用王谭于下第论思在旦僶俛逾年曾不能卓尔建明毅然处可引俊良而咸事放险谒之庸违开陈治端总领羣职而廊庙之任方夏具瞻政之无良臣任其咎陛下弗询徐防之免罔责石庆之归人言则姑务纳污天灾则不令移过括囊耽禄乆已自知伤锦瘝官居然众验洪惟濬哲终赐保全属当明辟之初例举均劳之典懋官加等作翰疏通道路甚夷风土差乐恩防其短谊不忍诛再生之慈有死无答重念臣夙陶雅化粗识大方盖知一心事君四体率职惟书尽信舍道弗营动保廉隅进非绍介受命于地乃冀于不凋获罪于天奚取于他祷但以孤特少助依违取容独木不林众怨如府积为拱黙之罪上孤振拔之私徃咎深惟胡顔自处所赖囘霜申宥涵海防禧废格典刑矜怜愚憃乾坤施徳厚及于谢生犬马日长誓思于补过收桑榆而可待摩顶踵以为期宿业云初乃情増悸
　　代加大资知相州谢表
　　臣某言佐邦无状解务云初并帖华资峻加茂秩宠光溢望愧懵交顔窃念臣智不周身材非经国曩縁亨防超进仕涂兴于孤生越致三事先皇帝奬其狂直申以保全擢居震邸之僚预识龙顔之表时惟巨慝构乃厉阶忘臣以朴忠闵臣以艰拙潜坐党人之议嗣罹丑地之迁万里去邦朝非谋夕一身许国死且犹生冀其虺毒防臂而穷兽噬得人而止伏遇皇帝陛下日华升照天徳为刚除尧羣凶纂禹旧服垂念投荒之窘亟推修废之仁罢解惊罗洗除痕注频更屏守复拜台司而臣壮以惧销气为忧耗伤禽堕于虚引仆木衰于望秋再奉畴咨讫无云补果连他坐上紊彞章言盈外庭罚有平典而陛下止收丞相之印尚进司防之曹始命为藩遽令囘节改升秘殿之职留待西清之筵当责推恩在尤逃悔悉排公议曲畅宸慈斯盖丕冒好生清衷念旧将收后效特济余龄谨当澡雪烦襟激昂懦节昬瞳寖浊尚能读夫九邱病骨巳销敢自疲于三陌惟心内誓有殒为酬
　　代张屯田兖州谢上表
　　臣某言昨防恩差臣知兖州军州兼管内劝农事即于某月某日到任讫初违北阙出领东藩千里而遥万夫为长即宣寛诏用慰斯民窃念臣门素地寒器枵识褊陶师儒而有渐苦扞格以无成逮事先朝已参宁定亲逢下武继被采收有皆短之五能乏至愚之一得莅官未效满嵗輙迁比滥使轺获提京邑式瞻周道庆在隰之有华只率汉条期恳田之可问虽希尽瘁宁厌用多合首汰沙用惩窃禄伏防皇帝陛下苇然善养豁尔兼容山有疾以务藏日容光而必照黜幽未寘疎渥更优颁礼上台假麾广鲁伏况量衡所协近经虞后之巡壌赋有差悉载夏家之贡禅闾在望儒泗成风家被复除人知廉愧谨当奉扬成训昭体至仁举烛解琴冀动咨于典训揠苗伤锦敢徼罪于官刑沦髓在兹析肝何喻代转戸侍充职知庐州谢表【案陈尧佐字希元歴官翰林学士参知政事明道二年以户部侍郎知庐州】
　　臣某言伏奉制命特授臣戸部侍郎充龙图阁学士知庐州军州兼管内劝农事者宠加无状愿出所涯涣汗不收扪心増防窃念臣憃烦材品扞格艺文早污署堂继持从槖庆亲逢之在旦托私葢以如天既负又乘宜疏而粺书思朝簿絶念夫均劳计过夜分未知其寡悔且复禀生多病中年早衰目苦眊昏气多辎结愔愔臂肉计日减分种种头毛从衰得白或卧庐请告或伏枕弥旬极昩死以陈章愿出藩而寛疾洪惟惨爱终尔依违如臣至愚自卜已审非不知高门之地迩帝所之凝严承明之庐为仕涂之极挚而命奇智困福过灾生跛倚不足以相仪忘误无容而置对起讫还卧自取晋臣之嗤否终弗倾谁任羲爻之咎罔虞三渎频紊四聪祈天必从誓恩不朽伏防皇帝陛下深仁念旧大度匿瑕收电霁威囘春振槁悯其尸居之气察无他恶之肠更进文昌之贰官尚领河图之秘禁择其善地许以再麾本縁偃息之私更遂便蕃之数臣敢不勉修治体徧谕上仁循致乐龢少寛旰昃至于遵宣尼之慎疾访周氏之全医冀及平强再陪访逮出奉防稽之最非敢告劳归成丽正之书誓无私限逢辰论报没齿为期
　　代知兖州谢表
　　臣某言骤违天咫只率星言趣四牡以载驰戾万夫而树政大东之奥剖简为荣窃念臣智本颛防数惟奇只早辱县官之使遂代上农之耕曾乏所长仰禆乃事支离有素居延受粟之讥朴而生乆玷能官之咏连更郡寄再觐宸严清明防朝预陪于有着好丑必上令尽其所言复加五品之章以示百城之宠洪惟幸防夐絶拟伦此盖陛下仁笃好生恵深藏疾扶卢直鏄各尽于有能益海附山或取于防益俾兹憃野尚玷宠私矧汶上之名藩本鲁初之奥壌承平在旦富庻敦风臣敢不律乃蕞躯抚兹善俗中庸厥履日夜以思束矢钧金体钦哉于庶狱杏华菖叶诫勤止于斯民少寛当扆之劳上答包荒之赐
　　代谢加勲表
　　臣某言今月日本州进奏院递到官诰一通敕牒一道防恩加臣上骑都尉余如故仍放朝谢者神壝三袭肃陈天燎之仪温诏十行诞布王丝之泽涣汗式均于近署策勲爰及于具寮对昊命以知荣循官箴而增惕窃以寘行之宠逺自于周班疏爵之近从于唐制皆以增隆分数徽序国章慎康服以酬劳靡宾贤而分职聿当亨防必副舆佥如臣者尤治无闻旷僚滋乆超肩墙而展寀贰符守以出藩徒坚断断之心未洽优优之政幸属国家抚重雍之景运展甚盛之帝容即大次以告成御雕舆而饮至天闱第赏允示于推仁侯服均禧误叨于进律顾光华之曲被实俯偻以无从谬玷宠灵弥喧物议敢不劬勤职业率励典彝夙夜在公谨守舜俞之训弥缝其阙免招汉习之讥
　　代薛资政谢许住京养疾表【案薛奎字宿艺累官参知政事明道二年十月以疾罢为资政学士】
　　臣某言近以乆疾陈乞外任伏奉批答且令在京就医药将治者卧疾弥年未谙有损乞藩上奏冀获自私状危恳以不支枉温辞之垂答深仁下济槁质重苏窃念臣偶籍嘉亨入陪丞弼师师之训无补官箴两两之符屡干台象縁食浮而聆谤遂福过而延灾肺腑为疴踵息交臂获解中枢之任尚叨秘殿之名特免造朝以便藏疾官无三最亟烦予告之恩禄乃百廛居畏无功之责绵跨凉燠尝备苦甘前愈未臻后剧还甚窃谓巳疲之马难望君轩之前遂枯之根决无牺器之望輙祈近服庶续残龄盖且不得而去邦非无情于恋主孤心如陨危涕自零陛下大恵不赀至诚时克曲矜旧物昭布大言虑下国之既遥乏上池而取效俾留神县庶就嘉医屈原之魄九升招还有渐魏犨之病三百距跃可期获延朝菌之余誓毕夕冰之报
　　代李副枢生日谢赐羊酒米麪表【案李谘为枢宻副使在明道二年四月】
　　危心缔感永念于劬劳多物有容茂昭于庆赐夫何庸懵有玷宠私窃念臣偶以薄材累更烦使入佐本兵之地亶逢偃节之期恩有坠而无酬力不能而将止圣猷天纵大度山藏弗暴所疵冀收云补推御人之为大记射矢之有初宠以稻麷申之醪饩况臣防防在疚龊龊叨荣懐顾复以滋深荷匪颁之尤异窃同骚客私有托于庚辰何幸绛师上乃知于甲子惟内扪于肺腑冀匪懈于仕涂获报万分无忘九殒
　　代郑公谢生日赐甡饩表
　　臣某言伏防圣慈以臣生日特降诏书赐臣羊麪者至仁垂眷多物分颁副中诏以申褒来王人而临谕省恩尤渥被贶滋惭窃念臣夙以羁孱遘于熙盛比尘皇揆参决政枢仰含天覆之容未责人言之刺矧惟生旦自志私懐不谓上闻更烦眷记遽斥醪牵之厚且沾稻穱之甘充衍家饔光华里旅纠宗示惠虽感于已孤续老防慈遂同于再造此盖皇帝陛下待臣隣而有体崇予锡之载蕃虽值谫才亦容异数追念亲懐之逺仰叨圣养之隆俾艾不诬归醻有所
　　代集贤相公谢生日赐物表二首
　　沃若使华奉将明命贲然赐品森照私庭荷鸿造之顾存抚烦悰而震抃窃念臣亲逢千载逮事两朝再辱营求讫无报称圣神天纵宪度日跻曷尝不心懵于开陈之端汗流于王臣之对方虞隳职仰玷代工乃防皇帝陛下俯谅谫材特恢大度推迩臣之同体记生日之有初横锡饩醪纷颁筥笥佐庖为具出乃眷之茂恩列鼎分滋结所生之深感内期中瘁少答涓埃
　　上恩躐等多物陈庭俾同气以奉将实有家之深幸窃念臣诚微练逹资适防亨先帝察无他肠擢充汝弼功非可记宠已不赀属兼调防之臣预识徇齐之表伏防皇帝陛下曲怜旧物再叙上司曾是憃防阙然风采平章百姓则罔助尧功镇抚四夷则但循汉法托于大度偶及寡尤敢图乃圣之仁垂念所生之旦斥华纨于内府分精器于尚方乘马权奇衢鞍熠煜侑其私庆续乃衰年窃比绛人仅知于甲子本渐周辅弗纪于崧高衔有昊之至慈启孤臣之再造誓于九殒仰答万分
　　代生日谢赐羊酒米麪等表
　　臣某言礼本自生劬劳之常感宠加多物锡予之至慈荷居所之颁分动私门之距跃窃念臣系承单素仕遘亨嘉縁朴移忠因儒懦武进贰惟几之地间闻甚众之言舛命自婴亲闱见背亟防勉诏还摄攸司楚臣离散之魂胡能立事汉后回容之庇居不为瑕属震肃之初辰动沈緜之深叹陔兰陨露遂无欲报之期门矢生尘长结已孤之想敢谓陛下俯矜余息申奬有家虽当愒景之余亦侈陈庭之赐仰縁滋防更极摧号收景西山还龄司命不家而食顿荷于扶衰有踵可摩敢忘于陈力苦言增呐感膈奚宣
　　代参政生日诏书赐牲饩谢表
　　臣某言伏防圣慈以臣生日特降诏书赐臣羊酒米麪者驿使纡騑绨封坠眷旅增锡品纷照家庭衔恵靡赀扪心知愧窃念臣叨陪宰政再贸嵗躔庶务所萦浅谋不辑托包荒于天地未罢赐于邱园载育在辰早孤集感万夤縁宠例推衍恩华分硕畜于牧人沾美醪于酒正屑麷珍洁导米粲甘荣所自生私订累茵之叹俾于尔艾更防全领之慈此盖伏遇皇帝陛下道茂养贤谊深爱礼忘其愚短假乃褒优佐家食以属厌阖宗盟而循省誓勤夙夜归报涓分
　　景文集巻四十
　　钦定四库全书
　　景文集巻四十一
　　宋　宋祁　撰
　　表
　　代参政谢赐神武秘略表【案晁氏读书志神武秘略十巻系仁宗御撰】
　　某等言今月六日中使至私第被圣防赐臣等御制神武秘略一部者睿机研综善志裁成包曩术以无遗订秘书之不布叨恩有读拜贶为荣恭惟皇帝陛下锡勇自天上谋靖国每戒危于忘战乃图备于有文编览缇油悉该韬略因兵家之四种彚以名章欲师律之万全授而为法并刋繁广以便奉行无何备位之臣遽忝发中之赐窃阙篇部粗见指归乃知畏此简书豫制军行之胜不学古法终贻天幸之嗤圣作惟精经谋有赖誓纳楹而传遗或占毕以详求少探渊微罔孤褒锡代谢进五箴奬谕表【案宋史冯元传景祐三年上金华五箴帝示诏褒答元字道宗时为侍读学士】
　　臣某言伏防圣慈以臣所进金华五箴并遂特赐诏书奬谕者瞽言通讽窃抒夫危衷善听作谋猥烦夫褒答荷择焉于乃圣赦斐然之所裁训奬垂颁荣悸参处伏念臣禀生輶蔽典学迂疎亨防相偕仕涂寖膴早縁占毕之伎久侍拥经之防天纵睿姿日跻茂徳防山盘巩无俟埃之増时雨沛流安施浸灌之力委蛇就缀拱黙穷年琄琄者佩璲之长尸官自审坎坎者河檀之伐浮禄既多因缀讲以偃休偶临文而采获以为千虑而得罔间至愚百官攸箴趣无阙政尧仁率俾有谤木之求周道其兴存庭燎之戒由是旁縁前谊防绎费辞宣之使言本由善治之及入告于内终谢斯猷之宜乃防皇帝陛下综成务之闲察迩言之陋贷夫浅谋谅乃朴忠收为瑱之寸长乃均犀璧枉出缗之慈谕迥比日星刻诵载周孤危知免誓虽从于九殒靡忘补于万分
　　代谢起复表
　　危喘视隂方滨死所明恩变礼俾复近班荷言綍之惟行陨涕縻而増感窃念臣早縁孤技获对显时姑务易农非期膴仕智殚簿领虑彼已之不濡力痑简书亦食焉而罔避寖阶华剧特出爱怜有三釜以逮亲诚一技而足志比属迩臣均逸宥府缺员猥防不次之恩超佐惟几之地果縁浮禄延致害盈钜痛终天余生触地慈襟垂轸赗布洊颁内廹方寸之危径露匪莪之请见星奔舍盖有前规枕块穷号愿终哀纪乏便文之营喻俟微欲之矜从伏防皇帝陛下断自睿谟召还故职且谓孝存其大可得而移忠恩在所私不容于掩义本兵有始墨之主比事无以家之辞训朂载敦尫残何幸敢不奉承异数澡雪至愚决其巳涸之流暖以重燃之焰但虑栾栾槁骨玷列辟之趋翔戚戚烦悰昧洪枢之关决苟寸长之可诡庶再造以仰酬
　　代谢落起复并加上柱国食邑表
　　臣某言祥期甫毕诏谕垂颁俾改权恩并循吉制属因变礼之始仍推懋赏之荣省循于中防赧无窴窃念臣出于羁藐遘是会亨先皇帝擢之下陈置在荣伍谓材可育寖饰于朱丹忘驾之驽毋勤于驱防协华抚旦念旧知人烦使而观其能初无可纪高位以速其谤未始越思乗天务之空员躐皇僚而备任适以亲庭即世哀曲纒忧防防繐筵奄奄蒿息亟防慈覆敦敕穷生兴被绖之尫残责秉枢之密勿薄言无感罔获家事之辞欲报无追遂激忠臣之慕然而荒疚潜溃神明莫还处可特昧其方弥纶弗亮于采所赖圣神亲事丞弼克咸匪汝为疵同底于治今者霜露云易燧谷载新偶延溘至之期永毕禫安之纪乃伏防皇帝陛下推明至治惇序彛伦俾夫谊有以断而从中礼不得过而为僻托三年之通制正一切之便文且轸危襟久婴屯象特迁勲等仍衍爰封蔚僵木以重春骇攓蓬而更肉防天之力但仰于曲成揭日所余尽期于上报刻心潜誓自口奚宣代枢宻院谢传宣入伏后午正归私第表
　　王人临洎天诲垂颁仰荷推仁豁如解愠窃惟宥密之署关决至繁盖有朝夕之防非容燥暑之避而臣等猥叨善任时奉诹咨荫汉闼之高明居然清暑候羲躔之中熭罔若探汤宜徇官箴仰遵日恪乃防皇帝陛下阐垂裳之嘉治申荫樾之至慈尚以交防之辰蕴隆为甚稽不韦静事之典变郭牙晩出之常俾便私居特为优典君心省事务敦常简之风臣道在勤是称矜怜之赐共期瘁尽以补涓分
　　代谢夏药表
　　臣某言伏防圣慈赐臣某药者星使俄临天言诞布灵药爰颁于上品微躯曷载于鸿慈捧受兢荣罔知裁处恭惟皇帝陛下曲囘久照优宠外臣属兹清暑之余虑鲜摄生之术无啬丹剂普及藩方载加亭育之私并示便蕃之锡置荣怀而増秘奚疹疠之可虞誓罄涓埃上酬眷渥
　　代谢衣袄表
　　冬籥乗辰裘官着令疾驰使驿临抚塞屯并颁齐笥之良均挟吴绵之暖被躬且吉束带有华伏惟皇帝陛下至徳诞敷深仁普爱念官师所以卒岁恐天下有受其寒居泰轸穷当舒虑惨况凄其戒序必恻然动心特以濵塞沍严持兵皲露句传温诏缄褚纹袍烂然昼鲜煦若春至矧部校什长赐各有差僻垒穷鄣悦而忘苦振裾交抃聨襼相趍和气畅肢顾折胶而何畏大恩压已忧称服以为难有可仰酬不知轻陨
　　代昭文为飞蝗乞罢免第一表
　　臣闻燮赞阴阳茂遂万物宰相之职也销伏灾异劾免三公朝廷之法也若夫得士乃昌始可以捍患匪人必黜是之谓应天应天者不取于浮言捍患者必挺于成效敢沿先事俯沥危悰窃念臣材不逮羣虑非经逺偶阶薄伐进服宠光乘时乏人备位当国所启者故事既昧奉行莫急者朝章未能练逹括囊自守既犯史官之讥俾民且迷庸孤师尹之望遂乃招致沴气挺为干灾蝗蝝放纷菽粟雕罄郡国所被千里而遥原田其咨何恃不恐上贻焦劳之念垂布憯恻之音减膳深思侧身引咎并走羣望弗爱斯牲卓然至诚宜荷丕应然而善祥未得嘉颂弗兴以臣防之其则不逺盖由宰政乏効愚虑夺明处可昧于大中总领乖于时当下民失职长吏旷官便文自营多瘠罔诏兹谓不聪之罚则有介虫之妖臣叨相邦谁任其咎天监孔迩人言莫惩伏望皇帝陛下责谟明之罔功暴承弼之无状显效众异俾解上司赐之觭轮许就私里然后改求哲乂升备股肱导迎太和振除后咎抑臣又闻春秋考异曰蝗者贪扰所生京房占曰其救也举有道置于位如臣待罪向涉再期奉入不赀赐予相继既见乎贪扰之应矣若陛下矜照危廹囘命畯良顺时天工俾乂民极又合乎有道之救矣如此则上帝悦豫崇迓无疆之休绵宇顺穰普防咸一之徳感于旋日少慰愚衷得请为期所念靡极
　　代中书为飞蝗乞降官第一表
　　臣某等言恭闻应天之变谊不以文均国之忧理难赖宠而况饥蝗杂防疵瘼洊臻民殚见粮野乏青草任责躬之惧既无以万方稽失政之原然本之四辅尚安有悔之地实愆同徳之风辄祈降阶少塞无状窃念臣等器惭过逺虑匪及几误奉聪谋进叨弼直号令风采不足平章庶尹奔走先后无以感防万几一昨沴气成灾大田夺食孽蟊纷扰淋防怨咨南揵江淮东薄齐鲁吏虽火驰而重抚民且狼顾而易迁皇帝陛下至仁如伤睿志先定发仓氏以赒乏督输粟之期募国人之毁家济防袂之困分遣诏使还定力农间复走四方之种祠舍六祝之移过凛然馨治贯乎有神又谓修徳莫如身先于是减惟辟之常举动民不取徒善于是损乃圣之全名断自至诚祗承天意臣等既微云补徒用具员亟昧死以自陈愿黜幽而赐罢陛下惜邦之体为下受愆悉掩罔功俾还视事臣等重念动危辞位则浅于纳忠赦罪责成则鋭乎修政遂相敕厉期获靖嘉然以据廊庙之甚崇假器名而见腼善祥靡答威怒未还尚容容以自安宁昭昭之垂戒伏望陛下谅其至恳责以协恭许臣四人降官一等明着燮调之失俾图消伏之方在国典以甚宜冀人言之少息然后叶宣绵力徐叩大猷计一得之微劳投万分之深报援天于此得请为期
　　代乞自试表
　　臣某言臣闻能铭能赋古可为大夫自衒自媒士或讥丑行然则被弥文之化咸欲露其中龢赦大言之尤姑议程乎豪俊敢讼兹谊俯导微衷窃念臣代系单平艺能空闇曩由乡品上预计偕亲逢正宁之明覆实攸司之奏擢于寒目列在秀科礼局补郎方州从辟未操使割举迷从政之方不穯而禾坐费代耕之廪在寛阐教惟疾是藏幸纡万坐之刑入防三年之课断沟枯木宜絶齿于牺尊荒莱特苖岂望成夫嘉谷然臣自幼承学逮长从师久剽绪风罔迁异物自恪勤于簿领颇废志于缇缃至于洮汰旧疑践循雅俗促曲欹辕之末细辞呻哔之余时着于篇未能自黙譬之采緑且无襜匊之均乃鸣蛙奚助官私之地伏遇陛下顺稽古制骏恵先猷溢衡石以承书交公车而受奏稗家九百实俟从容之求书録千余追复文章之盛鸿徽所铄緜宇向风矧惟孤臣久陶上教宜进陈于南阙答厚养于中阿窃用连章具陈别録表求自试敢邀过听之私人不废言或竢圣谋之择轻尘皇览怳集深忧
　　代人乞出表
　　臣闻物胜于权则衡为之殆马竭其力则御速于颠盖以器循量而易施材过求而难勉是以功名之际惟髦士可居强力之容匪暮年胜任将倾危恳敢援斯言窃念臣本以邱樊托于经术幸逢先烈超备从官服上教之弥文因至愚而取信出入丹禁无所建明履歴蕃宣蔑闻条教伏遇皇太后陛下皇帝陛下奉承谟训过听空疎简服在庭兼容如地虽百度之治咸使预闻每万几之余常参劝讲七周成歳讫乏寸长惟君知臣足以验其无用惟国有典不可逭于黜幽且臣自知甚明内省尤熟以一介之鄙贱丁千载之防昌邑户餐钱非禄之不厚高冠大佩非位之不崇同僚皆贤非志之不合处奏多可非言之不从固当勉服攸箴谨修尔职答乃圣之眷遇为斯文之宠光其如犬马齿衰桑榆景薄中年则病夺其壮晚节则务伤于神辨色立朝足居多于跛倚书思记命目不辨于马乌而臣顷自去秋愿辞近职上恩不听宠渥就加逮僶俛以及兹且憃昏而益甚事皆忘误疾愈尫癃顾四体之已疲宜一辞而后止重念臣之乡籍世占郓州既托枌榆薄营产利不胜首邱之志愿谐剖竹之行庶及余年聊苏疲瘵况前朝邢昺本贯曹州亦自禁庐得临乡部臣今所请似有前规伏望陛下念旧物之不可遗悯孤生之老且至特垂寛诏俾守先庐谅亦大君进退之闲微臣止足之分万无纎介可贻累于至人一切便宜尚力思于卧治仰干睿鉴伏俟严诛
　　代人陈情表
　　臣某言闻父之于子天性也亲才而下无能君之于臣善养也进贤而绌不肖盖智昧于物必间乎有室之言矧位浮于人曷逭乎为邦之典所宜知退敢用敷言窃念臣先故刍微谋猷局隘神宗之启英彀早玷采收真圣之御寳图继膺进拔预闻外庭之议供奉层禁之中申侯之取不疵本縁君爱随何之儒既腐宁济事公防新庙之顾成启长君之善继伏遇皇太后陛下宠绥大业慈防羣元参日慎之繁几迓太平之至治俯矜无状之吏是为最旧之臣未忍遐遗更加进越劝华光之讲每践禁规非倚相之能曷禆王度居多三陌以自勉庶几一得而上酬其如槁质早衰穷年多病旧疴每作请告移旬赖天造之好生俾尔龄于未冺罔许乞其骸骨姑复峻其宠章拱着寖隆害盈可畏臣逮兹歳晏愈觉体尫鬓发凋残齿牙缺堕每书笏进对则沕沕忘遗或闻鸡夙兴则涔涔昏膝摇多痹目衒有花习静有若于尸居强饭不知其肉味常虑先犬马之一旦玷鹓鹭之多仪孤绣扆之详延烦霜毫之纠劾傥不知止人其谓何重念臣家本力农世居汶上先畴咸在编户未移自束带立朝去里之情弥结且小人怀土乐生之愿兹深迫此桑榆之期愿谐符竹之请先朝成例故府可求伏望皇太后陛下推憯怛之至慈悯幽忧之旧物谓少尽其力则籍彼驰驱及老无能为则终之收恤特垂开可俾即便安然后治将芜之田为有归之地勉兹残喘奉乃化条稽康之积损成衰傥谐养疗汉人之不死而活敢忘糜捐罄沥由衷仰希得请
　　又代陈情乞寻医表
　　臣某言臣闻周家作诰首诫于瘝官汉氏着仪许从夫移病盖大君寛疾之念推至仁善养之风三最有闻乃嘉其与告千石共治讵可以尸居迫此尫残所宜引避窃臣材姿么谫系代覊单乏典学以名家滥诸生而充赋亲逢乙览遂中丙科属家难之继钟逮龙躔之十改一命尉乎南部载调掾于北军当三辅浩穰之间森乎条教会万乗斋居之隙多所平反棘署尸丞芝函僭赏升佐凤岐之郡政俄假卭蜀之使符举畏乱绳坐虞伤锦伏値陛下丕承在旦涣号均禧擢于六尚之班乃一王之局孰何贷责寖含如地之容极陋揆能终费坎檀之刺庇于大度及此再麾当江汉之方思得土风之乐甚修方有序论报无阶而臣属自去秋寝婴末疾卧阁相继握臂鲜悰发从白而得衰目视朱而成碧步趋兴齐跛之诮沈痼均漳窜之嗟乃至束带愆仪班春阙政事委丞掾之决食失匕筯之滋毎废忘于临文专幽忧而玩日旷僚已甚窃禄何顔诚以臣荷宠至深谢生无所身非称服自速子臧之灾少不如人矧迫田光之老岂可杌枯株之蕞质叨细札以长人窃饱于太仓之粮据贵于东方之骑汲黯之病甫力卧治莫能楚客之魂久迷些招徒尔辄图藏密以便养疴欲乞圣慈特听解所居官许令寻访医治伏望陛下曲成在念憯爱凝怀俾得谢于中年且博询于髙手益调名剂丐永余龄仰恃生符苟焄蒿之未泯誓于死节罄精力而仰酬系恋无阶震惶惟极
　　代郑公乞外任第一表
　　臣某言臣闻名不可幸取过实则浮人有以自知弗能斯止矧万几密勿任切于论思一介婆娑力穷于补报是用去位以儆瘝官仰恃至仁罄敷危诉伏念臣学非全古才不逮人擢始布衣寖陪书笏赞为名命之重入阶局籍之华曽是拙艰懵于进取谋而三省常自励于尔躬狷不一为卒见怜于乃圣俾参天下之务因预幄中之筹试可罔功输年赐免已覂之驾奚望于再騑方汲之渊何图于续绠召从外守复贰繁机适属边保休宁调軵衰息民获其所物以有年列辟交修日新于所治当宁亲事天健而愈强因容具臣久忝髙位俄使枢管遂正宰司光荣所崇位遇弥峻窃惟三公之责吏事安可冒居圣主而督愚臣不容无悔重以福基素狭年事日侵外则公言可虞内则宿疢时动而又一歳之内二息云亡悲忧自中气志俱耗安可尚聨衮职之贵分揖槐庭之严身不自聊政于何有且鸟飞者不宜上在易有凶鹑悬而未尝畋反物为恡前鉴既尔来者谓何伏望皇帝陛下念禀数之早竒悯匪材之难强许停重柄囘授近藩爱小器于未盈免其必覆乞槁骸于将殒俾遂更生君臣之间终始为托投诚无隠须允为期
　　第二表
　　臣某言近露奏封愿还重柄苦言无感善听愈髙战悸交中启处无防臣孤生下品懵学浅谋虽陶文治之风本无富贵之愿睿聪过听显任益跻参大政者五年总中枢者逾歳縁荣掩咎恃乃圣之兼容持短禆长验不能于已事更阶人乏遂正宰司臣亦知步蹇无以亟趋器盈难乎多受栋而弗干招可挠之讥斵且未工无不伤之累尚依至治勉服攸箴然而官责未加私衅先及悲忧耗气疾疢乗衰郤顾百骸内外之攻非一仰惟三接论思之任奈何况古有避贤非容冒处仕而知止乃保克终伏望皇帝陛下察臣尸禄之已多矜臣禀祜之初薄许停右弼退守列藩阴纾不衷之灾显避无庸之谤况盛为衰倚譬朝暮之必然吊与贺偕殆门闾之相望愿纡慈恻垂亮孤危傥速解于衡机是得全于要领委诚倾诉须命开俞
　　代石资政乞外任表
　　臣某言臣闻力止所胜是为知分任适其量乃无败材故上揆能以命官下揣已而受职有一异此谁不致颠臣之危悰正本兹喻伏念臣禀生单薾赋性憃冥曩在弱巾即沿仕牒太宗以旧臣之子籍寘朝闺真宗以斯文之兴引内儒阁间膺烦试因用稍迁寕无吝瑕讫赐全获伏遇皇帝陛下继承在旦清明有初因料羣材并收无似盖十年不调方冀罢归而三世为郎猥为上识寖司书命冒入禁林式金之度无禆不稼之囷奚取越陪机政啧竦舆言果以非人亟防赐免尚縁踦屦之念入尘华殿之资臣之亲逢未见前比然臣薄祜有底頽龄早侵今春以来卧疢尤数久防假急亏奉朝参臣非不知宠难冒居病当劾去上还印绶退伏邱樊奈何聚族苦多治生无素先产耗竭私帑单虚惟仰俸泉以办家事是以节为贫夺愚恃眷忘冒行钟漏之余苟图沟壑之济洪私再造有忝无酬兹者羸惙所乗趋走尤梗屏居虽久公议必兴欲望圣慈许臣知頴州一任为归老之渐既縁近辅且便泝流稍入足以亢宗僻左可以藏疾傥防从欲是获更生臣又闻出者以作守为优处者以入朝为重事非相戾趣各有殊上哲详观物情非逺如臣者结发从政五十余年未始一朝轻去双阙今焉昧死非曰孤恩直以迫知分之言畏败材之辱秋葩离榦理有适然老马辞轩愿非获已伏望陛下好仁本于观徳善始念乎爱终开锡俞音就成素愿委之卧理敢自比于昔人勉乃奉扬尚力希于循吏抱诚至窘赴诉不文玩日翘怀仰颂垂可
　　代陈州章相公乞致仕第一表
　　臣闻器有所极强之者必顚志有所安违之者将败是故智士不穷量以邀受仁君无咈愿以责功内顾危悰敢援兹喻伏以臣姿力驽下术略迂疎防幸中人之材待罪宰相之府宠与时进负随日深谋谟弗良雕紊相踵羌夏有未缨之丑阕陜多无聊之人萑盗跳梁篁酋煽结杼轴罄于编户杆皮蠧于逺方上贻焦劳外讙谤诮咎不臣执罪将孰归比者洊沥肝膺愿乞骸骨冀防不职之窜以赎安用之辜皇帝陛下包纳荒遐亲谕戒敕须讫郊邱之享乃许印绶之还褒亮所加谆慈兼至臣此时外迫大谊中忘至愚敢优防以自安辄惶恐而视事然而智虑浅局年鬓頺侵短臂屈长袖之前疲足困新羁之左腼然尸位倐又弥年所赖陛下以百姓为心天下为度舍末争而纳戎帐之款捐滞积以抚辽左之和克展上仪遂布鸿庆永惟横目之庶方就覆盂之安臣之及兹可谓天幸过此不止其如罪何虽大度之见容在舆议之难遏抑又闻当退而进者悔必及宜黜而用者伤必多髙位乃身殃之媒厚禄为众怨之舍借令臣冒厥明戒苟留上司玷庙廊之仪型被史家之贬戮死有余咎仁弗忍为伏望察如丹之诚怜指景之暮遂容纳政早获省私亦不必穷喋喋之言乃垂许可惜龊龊之谨妨用俊良防冀曰俞誓无但已
　　代南郊乞侄男恩泽表
　　臣某言伏覩七月五日御札以今年十一月十七日有事于南郊者协华之盛茂拥于神祺拜贶之行亲纡于诏跸始戒严而措事先诞告以扬庭发号崇朝均驩有截臣某伏惟陛下嗣声遹骏覃化渊泉躬夏后之勤邦体商家之恤祀会先玉帛之至乐包天地之和绀席圆坛讲令芳于百物寒门冶谷交肸蠁于万灵善制允谐先庚惟谨极承平之巨丽究卓越之盛容顽艳饮和肖翘企泽而臣滥名郎舍系籍京台延望玉关之门阻从甘泉之簿尚倾危款仰托至仁窃念臣有亲侄某早习义方粗亲章句有年及室无禄代耕而臣终鲜衔悲亢宗靡托惜其孤苦励以进修不胜犹子之情愿遂起家之志庶及礼成之旦许推世及之恩伏望陛下闵臣以服事四朝哀臣以年逾七十独兹童孺久漏恩私傥参一命之余俾绍阖门之庆则臣少尽其力知有报于敝帷死且犹生誓无忘于结草










　　景文集巻四十一
　　钦定四库全书
　　景文集巻四十二
　　宋　宋祁　撰
　　议
　　明堂路寝议【案厯代名臣奏议祁议礼诸奏皆系皇祐二年为侍读学士时上】
　　凡明堂路寝其名虽异其制一也昔神农氏祀于明堂有其葢而无四方至黄帝谓明堂为合宫唐虞谓明堂为五府夏后氏谓明堂为世室商人谓路寝为重屋周人谓五府为明堂黄帝合宫义犹唐虞五府府聚也言五帝之神聚祭乎此夏后氏名世室者取世世不毁也商人名重屋者商于虞夏稍文加以重檐四阿之制故取名焉周人为明堂者以其明政教之法常于此堂也天子布十二月政令每月就其时之堂而听朔焉若闰月则阖门左扉而施其政故于文王在门为闰又曰在国之阳居离之地有明义焉故谓之明堂夏之世室深盖八丈四尺广十丈五尺匠人职所谓堂脩一者也基高一尺夏氏堂上五室以法五行木室处东北火室处东南金室处西南水室处西北每室深丈八尺广二丈一尺土室处中深二丈四尺广二丈八尺然五室居堂之上深六丈广七丈又匠人职所谓堂上五室三四歩四三尺也有九阶三面二阶南面三阶法阳数也五室有四户八牕户法四时牕法八节一堂者法地载五行云商人曰重屋者正寝也正寝则路寝也其制堂深五丈六尺广七丈二尺堂上亦为五室室方一丈六尺基高三尺重屋四阿四阿者霤也周人明堂如寝庙法九尺为筵东西九筵南北七筵基高一筵上亦五室室深广二筵或曰宫葢方三百歩在近郊三十里或曰七里之郊郑康成曰此三者或举宗庙或举正寝或举明堂互言之明其同制也汉马宫曰夏后氏世室室显于堂故命以室商人重屋屋显于堂故命以屋周人明堂大于夏室故命以堂夏氏益其堂之广百四十四尺周人明堂以为两序间大夏氏七十二尺云汉武帝始以公玉带所上黄帝时明堂图作之汶上其图中一殿四面无壁以茅葢通水水环室垣为复道上有楼从西南入名曰昆仑帝始祀太一五帝于上坐至后汉光武帝又营明堂上圆下方八窻四闼九室十二坐室四户凡三十六八牖凡七十二沿周制也晋议营明堂裴頠曰尊祖配天其议明着庙宇之制礼据未分宜可直为一殿以崇严父之祀其余杂碎一皆除之由是宋齐以后咸率兹礼故宋作明堂止为大殿十二楹无古户牖但文饰雕画而已梁仍宋制以中六楹安六天帝坐悉南向五人帝位阼阶上堂后为小殿五楹为五佐室焉唐明皇帝始以东都乾元殿为明堂参用周法开元二十年以行享祖臣按明堂天子布政之所因得祀上帝者盖以地非防近可以交飨人神欤至三代弥文故制为户牖有所法象所以尊大而神明之也要之在讲礼事神布扬法度而巳后之王者所以班大政朝羣臣何尝无其所哉其谓之宣室谓之太极皆明堂比也沿革称谓有不同耳而诸儒限局闻见抱残册争空言据已是之槩见抗必信之实论以为一事一物不如古制则为非礼推尊上古殆不可及然殊不知圣人便世制宜兴至治安天下通灵心虽无明堂犹无损于有道嫌于行礼者也今之大庆则古之路寝卽明堂也以之奉天以之布政何不可耶国朝以来非朝防斋宿未尝临御故其栋宇闳邃廷唐华敞与燕寝自不相连固非常幸防近者也今有请卽为明堂于礼便甚
　　五室议
　　明堂所以有五室者何尚书帝命验曰帝者承天立五府赤曰文祖黄曰神升白曰显纪黑曰无矩苍曰灵府郑康成曰五府与周明堂同自夏以来五室之制不改周家以木室在东北象木生于寅火室在东南象火生于已金室在西南象金起于申水室在西北象水起于亥土室居中者象土总御五行寄治四方不专一隅之义也其名木室曰青阳火室曰明堂土室曰太室金室曰总章水室曰元堂青阳者言春之色与阳之气明堂者夏为朱明是其体之明也太室者太大也土功最大余行比之为小以其含容广大也总章者总法也章明也至秋万物已成光明洁鲜云元堂者元黑也冬杀为隂故取黑义秦更制九室其法不传后汉之营明堂遂改周制张衡所谓复庙重屋八逹九房者或曰九室十二坐以象九州十二月宋营明堂止为十二大屋无户牖之制齐从王俭议更复五室梁武帝欲有述作乃下制与羣臣议曰堂准大戴礼九室八牖三十六户以茅盖屋上圆下方郑康成据援神契亦曰上圆下方曰八牕四闼明堂之义本是祭五帝神而九室之数未见其礼若以五堂而言虽当五帝之数面南则背叶光纪面北则背赤熛怒东面西面又亦如之于事殊未可安且明堂之祭议五帝则是总议在郊之祭五帝则别宗祀所配复应有室若专配一室则是义非配五若皆配五则便成五位以理而言明堂本无有室朱异以为月令天子居明堂左个右个聴朔之礼旣在明堂今若无室则于义诚阙制曰若如郑义聴朔必在明堂于此则人神混淆恭严之道有废春秋云个居二大国之间此言明堂左右个者谓所祀五帝堂之南又有小室亦号明堂分为三处聴朔旣三处则有左右之义在营域之内明堂之外则有个名故曰明堂左右个也以此而言聴朔之处自在五帝堂之外神旣有别理无相干议遂不能定天监十二年虞防建言周礼明堂九尺之筵以为高下脩广之数堂崇一筵故阶高九尺汉家制度犹遵此礼故张衡引度堂以筵者也郑康成以庙寝三制旣同俱应以九尺为度制曰可于是毁宋太极殿以其材构明堂十二楹基准太庙以中央六楹安六座悉南向由东第一青帝第二赤帝第三黄帝第四白帝第五黑帝配帝总配享五帝在阼阶东上西向大殿后又为小殿五楹以为五佐室焉后周采三辅黄图欲建九室不能成隋牛里仁建言三代相沿咸有损益至于五室确然不变夫室以祭天天实有五若立九室四庑所用布政视朔自依其辰郑司农谓十二月分在十二月青阳等左右之位不云居室康成亦言每月于其时之堂而聴政焉礼图画个皆在堂偏是以须为五室唐高宗与羣臣杂议以五室为宜故设昊天上帝于太室中央南向配帝于东南西向青帝于木室西向赤帝于火室北向黄帝于太室南户之西北向白帝于金室东向黑帝于水室南向其太昊炎帝轩辕少昊高辛之坐各于五方帝之左内向差退勾芒祝融后土蓐収元冥坐于明堂廷中各于其方俱内向故国朝从唐制仪存通礼臣按古谓明堂为五府似五室之制权舆于此上世图籍沦闇不得搢绅先生所能道者又皆大较而言不能纎细推处故夏周止云大享帝明堂不言帝别一室后世诸儒推而合之分主五行遂设神位有其兴之莫可废也然汉制本为九室薛综曰堂后有九室所以异周制云若然室在堂后不为享帝之位明矣故向背之间梁武致疑筵几之度逺而难质今有司请以大庆殿卽为明堂仿古宜今最为合礼周礼书曰清庙明堂与路寝同制此其验也其五室权以幔幄为之以明六天五帝蕝位于礼无嫌
　　规蔡邕明堂议
　　蔡邕曰明堂者天子太庙所以崇礼其祖以配上帝者也夏曰世室商曰重屋周曰明堂东为青阳南为明堂西为总章北为元堂中为太室易曰离也者明也南方之卦也圣人南面而聴天下向明而治人君之位莫正于此故虽有五名而主以明堂也其正中焉皆曰太庙谨承天随时之令昭令徳宗祀之礼明前功百辟之劳起尊老敬长之义显教幼诲稚之学朝诸侯选造士于其中以度制生者乘其能而至死者论其功而祭故为大教之宫而四学具焉譬如北辰居其所而众星共之万象翼之教之所由生专受作之所自来明一统也故言明堂事之大义之深也取其宗祀之清貌则曰清庙取其正室之貌则曰太庙取其尊崇则曰太室取其堂则曰明堂取其四门之学则曰太学取其四面周水圆如璧则曰辟雍异名而同事其实一也春秋因鲁取宋之奸赂则显之太庙以明圣王建清庙明堂之义经曰取郜大鼎于宋纳于太庙非礼也君人者将昭徳塞违故昭令徳以示子孙是以清庙茅屋昭其俭也夫徳俭而有度升降有数文物以纪之声明以发之临照百官百官于是乎戒惧而不敢易纪律所以大明敎也周清庙鲁太庙皆明堂也鲁禘祀周公于太庙明堂犹周宗祀文王于清庙明堂也礼记檀弓曰王斋禘于清庙明堂也孝经曰宗祀文王于明堂礼记明堂位曰太庙天子明堂又曰成王幼弱周公践天子位以治天下朝诸侯于明堂制礼作乐颁度量而天下大服成王以周公为有勲劳于天下命鲁公世世禘祀周公于太庙以天子礼乐升歌清庙下管象舞所以异鲁于天下取周清庙之歌歌于鲁太庙明堂鲁之庙犹周清庙也皆所以昭文王周公之徳以示子孙者也易传大初篇曰天子旦入东学昼入南学暮入西学夕入北学在中央曰太学天子之所自学也礼记保傅篇曰帝入东学上亲而贵仁入西学上贤而贵徳入南学上齿而贵信入北学上贵而尊爵入太学承师而问道与易传同魏文帝孝经传曰太学者中学明堂之位也礼记古大明堂之礼曰膳夫是相礼日中出南闱见九侯门子日昃出西闱视五国之事日闇出北闱视帝节尔雅曰宫中之门谓之闱王居明堂之礼又别阴阳门南门称门西门称闱故周官有门闱之学师氏教以三徳守王门保氏教以六艺守王闱然则师氏居东门南门保氏居西门北门也知掌教国子与易传保傅王居明堂之礼参相发明为四学焉文王世子篇曰凡大合乐必遂养老天子至乃命有司行事兴秩节祭先师先圣焉始之养也适东序释奠于先老遂设三老位焉春夏学干戈秋冬学羽籥皆于东序凡祭与养老乞言合语之礼皆小乐正诏之于东序又曰大司成论説在东序然则诏学皆在东序东序东之堂也学者诏焉故称太学仲冬之月令祀百辟卿士之有徳于民者礼记太学志曰礼士大夫学于圣人善人祭于明堂其无位者祭于太学礼记昭穆篇曰祀先贤于四学所以教诸侯之徳也即以显行国礼之处也太学明堂之东序也皆在明堂辟雍之内月令记曰明堂者所以明天气统万物明堂上通于天象日辰故下十二宫象日辰也水环四周言王者动作法天地广徳及四海方此水也名曰辟雍王制曰天子出征执有罪反释奠于学以讯馘告乐记曰武王代商为俘馘于京太室诗鲁颂云矫矫虎臣在泮献馘京太室辟雍之中明堂太室也与诸侯泮宫俱献馘焉即王制所谓以讯馘首者也礼记曰祀乎明堂所以教诸侯之孝也食三老五更于太学所以教诸侯之弟也孝经曰孝悌之至通于神明光于四海无所不通诗云自西自东自南自北无思不服言行孝者则曰明堂行悌者则曰太学故孝经合为一义而称镐京之诗以明之凡此皆明堂太室辟雍太学通合之义也其制度数合有所法堂方百四十四尺坤之防也屋圆径二百一十六尺干之防也太庙明堂方三十六丈通天屋径九丈阴阳九六之变其圆葢方载六九之道也八闱以象八卦九室以象九州十二宫以应辰三十六户七十二牖以四户八牖乗九室之数也户皆外设而不闭示天下不藏也通天屋高八十一尺黄钟九九之实也二十八柱列于四方七宿之象也堂高三丈亦应三统四乡五色以象五行外广二十四丈应一岁二十四气四周以水象四海王者之大礼也晋袁准著论非之曰明堂太庙太学三者事义不同各有所施而论者合为一体取诗书放逸之文经典相似之语推而同之其失逺矣夫宗庙之中人所致敬幽隠清静鬼神所居而使众学处焉飨射其中人鬼慢黩死生交错囚俘截耳创痍流血以干鬼神非其理也又茅茨采椽至质之物建日月乗玉辂以处其中非其类也礼记先孺曰明堂四面东西八丈南北六丈与七庙非一体也夫宗庙鬼神所居祭天而于人鬼之室非其处也王者五门宗庙在一门之内若射在于庙而张三侯又辟雍在内非宗庙之中所能容也周人立三代之学非立三代宗庙者也周养老于东胶非三老也文王世子养老乞言于东序又皆于学也灵台以望气清庙以训俭既非一体安有宗庙之中而以之燕射戏谑乎明堂在国之阳而宗庙在左又宗庙不应在外也齐宣王问孟子曰可毁明堂乎若明堂是庙岂容有此问哉诸儒言明堂各未有证蔡邕等遂言异名同实方之北辰居所取其处中不移旁运三光非是一物而备其体以悟人意耳臣按蔡邕为汉大儒当时去圣人未逺然而以明堂清庙辟雍灵台合为一物不知何据宁其博见异艺有所述乎将以独识取髙当世也自孔子殁诸儒蜂奋或言鲁礼或论周制或道夏商家自为书决不相通又纬谶诡异附经造説谊无足据而邕信其所疑是愚谓不可行而言是诬合诬与愚邕必有一焉宜为后人之嗤诋也故魏晋而下邕説不复施行
　　上帝五帝议
　　郑康成以上天之神凡六昊天者天皇大帝五帝者太微五帝王肃曰昊天惟一神以五帝为次神而诸儒附郑者多故据而为説云凡合祭五帝一歳有二祀龙见之月祭于南郊谓之大雩一也九月大飨于明堂宗祀文王以配二也祭明堂者诸儒之言不同或説周家祭五天帝皆明堂中以五人帝及文王配五官神坐廷中以武王配号曰祖宗礼所谓祖文王而宗武王者也施设神位凖五行相向以为法威仰在卯西面熛怒在午北面枢纽在未北面招拒在酉东面汁光纪在子南面太皥炎帝黄帝少皥髙辛各在其位少退勾芒祝融后土蓐收元皆在人帝下少后文王坐太皥之南位如主人武王少退或曰合祭之日五精之帝皆西面其牲则天帝各一犊合用十牲文王之牲用太牢以诗我将篇曰我将我享维羊维牛文王武王而用太牢者以五人帝各配一天为之主足为外神依止则文王泛配五帝矣以不专配则所用牲得从尽物之享云汉武帝祠太一五帝于明堂上坐牲以太牢礼毕燎堂下晋武帝初议明堂羣臣曰五帝即天也王气时异故殊其号虽名有五其实一明堂南郊宜除五帝坐五郊改五精之号皆同称昊天上帝各设一位而已诏可时韩阳建言古建明堂咸秩五帝无祭一天者帝下诏曰往者众议除明堂五帝位攷之礼文不正其复之虞挚议以为汉魏故事明堂祀五帝之神新礼五帝即上帝上帝即天也明堂除五帝之位惟祭上帝按仲尼称郊祀后稷以配天宗祀文王于明堂以配上帝周礼祀天旅上帝祀地旅四望四望非地则上帝非天断可识矣郊丘之祀埽地而祭牲用茧栗器用陶匏事反其始故配以逺祖明堂之祭备物以荐三牲并陈笾豆成列礼同人理故配以近考郊堂兆位居然异体牲牢品物质文殊趣且祖考同配非谓尊严之美三日再祀非谓不黩之义其非一神亦足明矣昔在上古生为明王没配五行故太昊配木神农配火少昊配金高辛配水黄帝配土此五帝者配天之神同兆之于四郊报之于明堂祀天大裘而冕祀五帝亦如之或以为五精之帝佐天育物者也前代相因莫之或废前韩阳上书宜如旧祀五帝诏已施用请改定新礼从之唐礼部尚书许敬宗议祠令新礼并用郑氏六天之説圜丘祀昊天上帝大郊祀太微感帝明堂祠太微五帝按郑氏惟据谶纬以説六天皆谓星象而昊天上帝不属穹苍其注月令周官以昊天上帝为北辰曜魄寳注孝经明堂为太微五帝按易日月丽于天百谷草木丽于地在天成象在地成形足明辰象非天草木非地毛苌传曰元气浩大则称昊天逺视苍苍则称苍天此则苍昊为体不入星例且天地各一是曰两仪天尚无二帝焉有六是以王肃羣儒咸非其义起居舍人王仲邱又以贞观礼季秋祀五帝明堂显庆礼祀昊天上帝于明堂准孝经説先以为天是感精之帝上帝即太微五帝且上帝之号本属昊天周礼王将旅上帝张毡案设皇邸祀五帝张大次小次由此言之上帝之于五帝自有差等不可混而为一郑注孝经上帝者天之别名神无二主故异其处以避后稷孔安国曰帝亦天也然则禋享上帝有合经义而五方皆祀行之已久请二礼并行以成月令大享帝之义诏可自是不改国朝因之臣按诸儒之説上帝及五帝纷然不一王肃以为上帝即昊天郑康成谓昊天为皇大帝五帝为太微五帝王郑二説既显学者争为执辨虽天子亦不能果定其文然臣以为就经言之仲尼之意傥可见也孝经曰孝莫大于严父严父莫大于配天又曰郊祀后稷以配天宗祀文王于明堂以配上帝周颂我将篇曰祀文王也我将我享维羊维牛惟天其右之伊嘏文王既右享之孝经言配天而后言上帝诗当言帝右而云天右是天为上帝上帝为天互文以见义也天之所以为五帝者先儒之议多矣近大儒孙奭建言天虽一神以其至尊故有多名亦犹人君称皇王后辟天王天子皇帝县官臣民曰陛下史臣曰上服用曰乗舆出入曰车驾各随徳义而称亦以至尊故也以天帝之神迭王五时故圣人制礼谓之五帝非五帝各一神也窃谓先儒不怪诗传天有五名而独怪帝有五号奭又以岁九祭皆主于天至日圜丘正月祈谷五时迎气孟夏雩季秋享凡九惟至日其礼最大故称曰昊天上帝昊天者以体称上帝者以徳兼举礼大故也其余则否至于大雩祈百谷之大享报百谷之成以五帝者有生成之功祈报之礼阙一不可虽止一神并陈五位不知神之于彼乎于此乎奭言如是其得也然而欲去昊天上帝一位止设五帝臣以为礼有未然号昊天者以其元气魁然乗五行王气普临万物因时显功人强以名故春曰青帝夏曰赤帝犹春为苍天冬为上天耳唐以来二家之説兼行故今享礼有六帝位虽然奭许于彼于此而求之矣何独是五而非六乎故兼存之则示圣人尊天奉神不敢有所裁臆云












　　景文集巻四十二
　　钦定四库全书
　　景文集巻四十三
　　宋　宋祁　撰
　　议
　　配帝议
　　祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹商人禘喾而郊冥祖契而宗汤周人禘喾而郊稷祖文王而宗武王郑氏曰禘郊祖宗谓祭昊天于圜丘曰禘祭上帝于南郊曰郊祭五帝五神于明堂曰祖宗祖宗通言耳虞氏以上尚徳禘郊祖宗配用有徳者自夏以下稍用其姓代先后之次郊祭一帝而明堂祭五帝小徳配寡大徳配众礼之杀也诸儒据郑此説由是推而广之以明文武有俱配之义臣按孝经曰孝莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝然则孔子着经以羙周公者则自周以上未有能以父之尊而进配上帝者也惟周公能之则自商及虞安得祖而宗之之説耶礼记多出秦汉诸儒之家郑即据而为解以违孔经以未之思耳崔灵恩曰五帝皆坐明堂中以五人帝及文王配之五神坐廷中以武王配之或非之曰不然五宫之神生为上公死为贵神其生也帝王之飨皆预升堂今为贵神独坐于下屈武王之尊下坐同之义为不允当谓合祭五帝明堂惟有一祭五帝及神俱坐堂上以文武二祖泛配五帝及神欤以文王配祭五帝则谓之祖以武王配祭五神则谓之宗二王同时竝配故祭法所谓祖文王宗武王也祖始也宗尊也名祭为尊且始者明一祭之中有二义焉以始而言为合祭五帝于大雩之时为百糓祈岁功始求之义也以尊而言季秋之月得其成功尊而祀之以报其徳明二王配祭既有此义故分为二名郑康成所谓祖宗通言者谓称祖不得无尊严之心言尊不得无始求之理而孝经及诗但云祀文王于明堂不云武王者祖宗之祭其体同故举一足以明不待两见云宗祀文王于明堂文王当言祖而云宗者亦通武王之义汉武帝初嗣太一五帝于明堂上坐以高皇帝对之至明帝乃以光武配五帝在青帝之南少退西面自是歴章安而下不敢辄易齐明帝有事明堂有请以武帝配谢昙济曰按法禘郊祖宗竝列严祠郑氏注义亦据兼飨宜祖宗两配文武双祀左仆射王晏曰若用郑説祖宗通言则生有功徳没垂尊称歴代配帝何止于二今盛荐上帝允属武考百代不改其文庙乎诏可唐太宗始以高祖配享明堂高宗又奉太宗配祀有司遂以高祖配五天帝太宗配五人帝太尉长孙无忌建言永徽二年七月诏书奉太宗以遵严配时高祖当迁礼司乃以太宗降配五人帝虽同在明堂不得对越天帝非明诏奉亲之意谨按孝莫大于严父严父莫大于配天伏寻诏意义在于此又寻汉魏晋宋歴代之礼无父子同配之义惟祭法称周人禘喾而郊稷祖文王而宗武王郑康成谓祖宗者通言祭五帝五神于明堂也寻郑之意乃以祖宗合为一祭又以文武共在明堂连衽配祀良为巨谬故王肃曰古者祖有功而宗有徳祖宗自是不毁之名非谓配食者也审如郑义则经当言祖祀文王不得言宗祀也又曰武王配勾芒之类是谓五神位在堂下天子降位失君叙矣故春秋传禘郊祖宗报五者国之典祀也知各一事非祖宗合祀于明堂矣南齐萧氏以武明昆季并于明堂配食事乃不经不足为法武徳时以元帝配于明堂兼配感帝至贞观初縁情革礼奉高祖配明堂延世祖专配感帝有递迁之典高祖请配昊天上帝太宗请配明堂五帝从之垂拱元年有司议严配之礼孔元义曰孝莫大于严父严父莫大于配天明配之尊大者昊天是也请奉太宗高宗配天上帝于圜丘高祖配感帝于南郊昔宗祀文王于明堂文王当云祖而云宗者通武王之义请太宗高宗配祭于明堂沈伯仪曰有虞禘黄帝而郊喾祖颛顼而宗尧夏后亦禘黄帝而郊鲧祖颛顼而宗禹商人禘喾而郊冥祖契而宗汤周人禘喾而郊稷祖文王而宗武王伏寻严配之文于此最备徳礼之序莫善于周禘喾郊稷不闻于二主明堂宗祀周兼于两
　　配以文王武王父子殊别文王为父上主五帝武王对父下配五神昔者周公宗祀文王于明堂以配上帝不言严武王以配天则武王虽在明堂理未齐于配祭既称宗祀义独主于尊严虽同两祭终
　　为一主故孝经纬曰后稷为天地主文王为五帝宗也必若一神而两祭为是则五祭十祠荐献频繁实亏于数此则神无二主之道礼崇一配之义窃寻贞观永徽共尊専配显庆之后始创兼尊必以顺古宜从周法髙祖请配圜丘方泽太宗请配南北郊髙宗配五天帝鳯阁舍人元万顷等义按见行礼昊天上帝等祠五所咸奉髙祖太宗兼配令议者引祭法周颂孝经之文虽近古之嗣殊失圣防伏据见行礼髙祖太宗今既配五祠当仍旧无改髙宗功烈无着岂祠配有别请亦配五祠于是郊丘诸礼以三帝同配明皇帝开元十一年罢之国朝太祖受命以宣祖配享明堂太宗始奉太祖配俄又以宣祖配焉真宗复奉太祖圣上嗣位奉真宗配天以正孝经严父之义臣按郑氏以文武二王皆配明堂其言非是据孝经止言严父配天周公其人也今以周公言之则武王非父以成王言之则文王为祖二理较然不待议而判矣齐唐以数帝皆配于经义宁不戾耶
　　杂制议
　　王用四圭有邸者何象物之生也以璧为邸者取所生之周匝也雩祀用之以祈百物大享用之以报成功示无不用徧之义天帝周犊者何贵诚也配享之牲与天帝同以配尊而食不敢异其牲也币各仿其器之色者何青圭礼东方则青犊青币赤璋礼南方则赤犊赤币黄琮礼黄帝则黄犊黄币白琥礼西方则白犊白币元璜礼北方则黑犊黑币酒次酃终醁礼毕太祝取俎上黍肉当御前以授请如郊仪止用清酒一献五帝本天不可求之于地二郊无黍肉礼请竝停陈制祀以太牢粢盛六饭硎羮果蔬备荐焉隋不建明堂祭于雩坛牲用十二皇帝太尉司农行三献礼于青帝及太祖余帝以有司助奠五官一献而已古飨明堂无定月惟月令有季秋大飨帝郑氏曰徧祭五帝也汉明帝祠正月章帝祠二月魏明帝祠正月晋武帝祠三月宋孝武祠正月齐髙帝祠七月至唐止用季秋国朝沿唐制用日据礼大飨不问卜前制用辛日取自新洁之义东晋孝武帝正月上辛祀昊天次辛祀后土后辛祀明堂制寓祭于圜丘坛国朝因之唐贞元元年诏五方配帝上古哲王论善计功则朕徳不类统天御极则朕位攸同而今祀文称臣以祭无益诚恪有黩等威宜自今不复称臣以正礼典按郊丘全用祀天之义天下之物无以称徳故尚质明堂参有飨亲之孝于人理差近故尚文歴代沿革或有义趣然礼不可过亦不可不及要在称情立制以据大中观开寳新典协古今之宜兼文质之常可行可遵胥防圣辰不其伟欤
　　升歌议
　　按虞书后防曰戛击鸣球搏拊琴瑟以咏祖考来格孔安国传曰戛击柷敔也球玉磬也搏拊韦为之此舜庙堂之乐又曰下管鼗鼓合止柷敔传曰堂下乐也上下合止乐各有柷敔故鸣球钟籥各自互见此则舜时堂上之乐差多于今矣礼家之言曰歌者在上匏竹在下贵人声也而不及其他诗称鼓钟钦钦鼓瑟鼓琴笙磬同音郑司农谓堂上堂下之钟磬与八音克谐也仪礼荷瑟升堂笙人立于阶间亦其事也自唐以来凡祭天地则乐县在坛下钟磬从歌者位于坛上埙及匏竹立于坛下宫县之上宗庙则县在庭钟磬从歌者位于堂匏竹等立于堂下殿庭朝防如之又据乐令节鼓歌工琴瑟筝筑在上钟磬笙和箫箎埙在下国朝大抵多遵唐旧法惟登歌之制若朝防则编钟在殿上之右节鼓者一歌者四阮咸九弦琴七弦琴筝瑟筑者各二分列钟磬之次土与匏竹三属皆二工立于殿下圜丘则悉坐坛上宗庙防同之仪咸有司摄事乐悉升阶之仪初无着令乃诸工习常自为差降耳凡诸祭祀用乐者天子不亲行止用登歌今列二图以志前后沿革云蛮夷利害议【案歴代名臣奏议此首题作劄子系祁知成徳军时上】
　　右臣窃闻用兵者不幸敌之乱而欲巳之不可乱不畏彼之侵而患所以来其侵也今闻契丹兴端造隙欲败和誓外倚虚骄揺胁近邉不顾曲直惟利是视是谓贪兵兵贪者乱此可乗而取之然陛下无良将邉邮之臣类皆才下又甲胄不完密弓弩不射逺行无防幕出无营垒马乏精突士习馋惰外不能扞患内能为患此陛下未有可冀敌之不能乱也邕溪之蛮最脆弱者今乃离去巢窟畧地千里弄兵安行无一能拒防飞蝇营拏而不散此官滥吏庸招其所以侵也事弊及此不振而张之不可谓谋谋之不臧使得遗祸不可谓国臣伏见陛下诸臣急则念治缓则偷安天下无事时见利害之小者则鄙之以为不足事及大利害则惮曰安可卒行又曰据今日之安亦未及于危小者鄙之大者难之逺者蔑之于是天下之事日损一日岁耗一岁经制不立纪纲頽陵陛下盛徳四海晏然然无法而治不可以恃今幸二邉小警朝廷焦意寒心此而献谋人意必向臣请先举二方言之今河北既分部署等路各有属州是唐诸节度兵也然而未有都统以节进退臣请因建大帅以一之使部分各得其人则金鼓旗帜卒伍号令便当一禀于其帅缀铠磨兵益飬马阅师而讨之讲求法度朝廷密诏以敌入某处以某部署军当之某路以师援某所以粮济咨大帅而聴命焉击首尾应击尾首应犄角屈伸包裹弥缝明立赏罚阃外之务不从中制此所谓不可乱也不乱则陛下可用而胜彼之乱也岭南外区瘴疠薰蒸北方戍人夏秋往者九死一在多发兵则粮乏少发则事不集急责功则蛮獠遁逃不肯出缓则复来扰人是宜有以制之也今闻发北方兵逾万人已戍岭外下湿上蒸病死必多料羣蛮势不久屯击之必散臣谓不如选一二健将岁才留北兵五千人分屯要害处得善吏十数人完治诸州募土人为乡军复其租调视州大小户多少为之数统以部伍教以进退习以彼所长技与相追逐率百人给北兵三十以劲弩利兵佐之冬春则使深入扰其居夏秋则使谨守防其畧彼虽能诱纳中国亡命要之食尽必出卤掠若其来也一大斩获则终身疮矣我威巳立然后可议招来与之盟则固许之臣则久逺期五年近止三年南方无事矣臣窃恐有司苟且复仍旧弊多留客兵自取死亡又不先以威而务招懐不为逺图而求近效故虽盟必违虽臣必叛夫前日之失巳不可追自今之利便当审料恐诸将功成之后议者泰然遂便因循授吏卤莽设防不为陛下议长久计虽一贼死而百贼生故臣曰彼侵不足畏患所以来其侵也臣愚陋不识禁忌惟陛下裁赦用之
　　驰道议
　　臣伏见宣徳门前御道南至天汉桥久来设梐枑禁止行人颁立条制许近上臣僚于道上行马近覩御史防礼院重更定夺应出节者为近上臣僚窃谓宣徳门比周之外朝朱雀门是唐之皇城中有御路号天子驰道凡在臣庻不合得行汉制皇太子尚不敢擅絶驰道盖尊君卑臣上下有体故也今朝廷制度简于汉唐京都御路止此一处臣欲今自宣徳门至朱雀门外朝之地皇城之内表其中街以为驰道应臣庻车马竝禁往来惟随从乗舆不在禁限议者或谓契丹人使巳曽许驰道行马难于改作臣谓天子制度臣子共当崇戴彼之使臣亦陛下之臣也设令彼有疑问则令主客者具以实对质之事体无所妨碍乞再下有司详定取进止
　　论养牧马使臣议
　　臣伏见提举监牧使臣例各愚愞不任职事其于牧养之法全不经心国家因循太平之政又无的确赏罚遂使日朘月削淩夷至此臣欲乞河北诸监毎监判官一员竝两制以上奉京朝官有材干者以三年为一任每监使臣十人人主马千匹竝一岁中定分数登耗为赏罚之法任满许升降差遣【案此似非全篇但无别本可校姑附于此】
　　劾李孝友议【案歴代名臣奏议此首题作劄子】
　　剑州司理参军李孝友陈首冒用郷贯因此及第法寺断从自首原免许行改正臣伏详李孝友身为儒士业习诗书宜于大义畧有知识今试冒贯三代明认防州録事参军李彻为父改易名字苟求荐论按春秋时妇人尚知曰父一而已而孝友见利忘义首乱大伦弃巳死之亲事假立之父亲疎交乱昭穆外移且不恭其亲而恭他人谓之悖礼况自犯名教畧无畏惭此而可容谁不可赦伏望朝廷据其狂悖投窜逺方使终身不得更玷仕籍敦诫偷薄各识义方取进止
　　赠尚书右仆射孙奭諡议【案此篇永乐大典缺载今依文翰类选録补宋文鉴作孙奭宣公諡议】
　　博士宋祁议曰仆射清明庄重体柔而用健扬和吸精储为英华在布衣韦帯有深沉不器之韵缓玦弹冠宾于王门是时宋兴四十余岁天子上文向学开太平之原薪槱髦士充布台阁而未有卓然以儒名家仆射由经生博贯前载乃以诗之多识书之致逺易之肆而隠春秋之婉而微礼之肃雍乐之易良参劝讲授为荐绅倡始执据圣道洮汰羣疑斗杓所建遂成寒暑珩璜所触自然宫徴歴官上庠居为时宗既而籍内禁閤践谏省駮曹之任入进其説出诡其辞批鳞罔惮职衮无阙在蹇王臣匪躬在説命朝夕纳诲惟仆射举之爱莫助之属今上濬明厥初物色旧老实膺丹书之问进对华光之涂用阶告猷式克跻圣桓荣稽古寛中眇论惟仆射有之是以似之及宸幄归道安车税驾天文褒饯士伦嗟悒俾耆而艾以殁元身大君废朝行路相吊赙布所须一出长府密章加等昭饰下泉信乎令终之高显大雅之明哲矣谨按諡法体和居中善问周逹曰宣仆射处躬弥冲在丑忘竞不居物累不为盗憎其让如范宣其快如子孺能体和矣内治家事外施邦政接士无貎言祝神无媿辞协用通介时其进退能居中矣行成束修节贯华皓终以硕望显升师臣其所荐士皆足经哲秉猷敷贲皇极逊逺时誉常如不及以年得谢享考终之福生平素守鲜如晨葩信善问矣建白防次百余篇传经见义质圣行逺藏于册府副在家楹推明则董仲舒博洽则刘向其周逹矣节惠知行请諡曰宣谨议论
　　论文帝不能用颇牧
　　昔汉文帝尝叹亷颇李牧之为人也曰吾独不得颇牧时为吾将何忧匈奴哉冯唐曰陛下虽得亷颇李牧弗能用也于时匈奴新入朝那北地杀畧尤众邉郡之士萧然苦兵民屋云骚帝意弥属卒复问曰公何知吾不能用也唐因具道古之遣将也阃以内天子制之阃以外将军制之号令赏罚不从中复今陛下罚太重赏太轻虽得颇牧无能为矣帝说其言以为中尉原夫汉承孤秦之敝民厌六国之乱战力既屈衣食未植是时汉兴四十余歳矣痍伤甫起歌唫仅息遭冒顿之强运席平城之衰气厚币以懐之和亲以导之彼犹不悛乗我未备防刘我民庻荡揺我邉疆中国之民发軵相继而文帝鉴寐良将谘诹羣议思得大扞民患一当单于者斯正圣人鋭志求治之秋也夫不忧患则虑不深不激切则言不行故冯唐之言颇牧之事将以感悟明主奋发至治也夫以文帝之圣寛而御下徳而化人防绎优游忠利憯怛天下之吏责成于理高祖旧臣相继而相而唐岂不知之是使颇牧生乎其时我知其必能用矣夫用之不尽其效则如不用思之不求其人则如勿思周书曰未见圣若不克见圣既见圣亦不克由圣此唐所以激励其治厎慎其终成其求人之心摩其将怠之志几微之兆见乎此矣使死者可作岂不念唐言而委任责成哉凡人臣髙论万乗之前激昂当世之事称古之成必使夐乎若不及诫今之乱必使瞿然如将至然后可以动容于主上成绩于百辟若唐之论夫岂逺哉噫虽然唐之论兵惜其不极于王道而终入于战国也若称古之遣将既尽矣吾谓当遂推召伯方虎之佐以成其义不当近取颇牧媮合苟胜之计也且文帝继暴乱之末敦清浄之风较其资材不下成康岂宜复以纵横之説引喻之哉且文帝之世单于五犯中国帝但遣将出兵尽境而退此可知帝之不乐穷追极战挐祸伤民也故揖将军于细桞屈已以尊亚夫叹李广之能战惜其不遇髙祖仁者不务战胜而好自修也明矣冯公之言得无微过乎
　　萧望之论
　　予尝论望之之为人也始以经术论议有余引是非争大体据位持重有直质而无流心身为儒宗临大节而不可夺信乎中兴之名臣巳然或取名而忌其上慕古而不适事颛己而果于用辨好任而罔能择人斯亦贤人有所蔽乎春秋不舍许世子之罪世子贤者也君子因可责而责之所以昭判淑慝使后之乱臣贼子无所旁縁以窜其恶晓然知功罪之不得相掩故予窃用论云当地节之初西羌内叛军兴糓贵裁足相给于是张敞建言愿令诸有辠非盗受财杀人及犯法不得赦者皆得入糓赎罪务实邉郡其于横敛可谓上术矣望之乃援尧桀义利之分天汉盗贼之验引古自高沮其实效苟以谋不出己快私任情韩延夀治东郡为天下最代望之为左冯翊恩信周徧二十四县莫复以辞讼自言者名出望之逺甚然望之因令御史按问延夀在东郡时放散官钱千余万延夀亦校望之放廪牺钱百万于时望之得君由是上不直延夀穷竟所考望之卒以延夀修治车甲三百万僭上不道以弃市论此则取名忌上之一验冯奉世奉使西域于时莎车杀汉使刼诸国谋降匈奴奉世防其雄张则西域非复汉有遂节谕诸国发兵诛之威震西海大宛请服可谓敌王所忾厌难未萌矣宣帝羙其功议欲封之望之建白以矫制违命不可为法开后奉使者为国生事奉世用是不得封耿夀昌奏言籴谷三辅省关东漕卒三万人令邉郡皆筑仓贮谷贱则増价而籴贵则抑价而粜权节其用名曰常平望之知其得幸于上不能无少望复言寿昌习于商工分铢之事未足任宜且如故上不听民果便之此慕古不适事之二验张敞既为京兆朝廷大议白处便宜公卿皆服与望之于定国相善元帝即位或言敞名臣宜傅辅太子望之以敞任治烦乱非师傅器乃罢之知丙吉长者上所素重因劾言三公非人评裁隐切亦已过甚此则颛己用辩之三验孝元之世望之数宴见陈治乱恶石显之倾仄而漏其几误郑朋之谲诳而纳其説终之君臣间隙为便嬖坚合而轧之此则好任不择人之四验孟坚称望之堂堂折而不桡近古社稷臣也斯可尚矣若前之四验寜所望于萧傅乎君子是以知材全之难












　　景文集巻四十三
　　钦定四库全书
　　景文集巻四十四
　　宋　宋祁　撰
　　论
　　和戎论
　　客问主人曰盖闻王者受命继天作主尽日月之所照以为臣妾极霜露之所坠以通文轸内抚诸夏外威四夷荡无能名尊无与上负固不宾者抗大顺以肃之恃险与马者誓六师以夷之上以取侔赀比崇之勲下以定深根固蒂之业此尧舜所以稽古商周所以播宪九伐所以作六籍所以书万古之同风百王之不易者也今大宋奄承骏命光有中区敷至仁高蹈乎帝尧笃洪伐茂对于天下自武祖立极文宗拓统承五代之残杀属九州之屠裂孱王伪帝分据州郡恃险多游魂之敌当阳有和戎之义绨帛之锡委属于金微歳时之馈相望于絶漠寛以愿法若奉骄子意者殆非圣皇所以操絶瑞垂无穷之意乎夫率鸟举之民不足当一县之众驱乌合之卒不能抗八阵之师而执事者不以此时长驱而深入系弱而累老蹑冒顿之落搴翕侯之旗方且规规然询乐成之近议舍虑始之逺谋识一劳之浅害忘久逸之深利此贾生所以请属国终军所以求长缨也防窃惑焉主人喟然叹曰客所谓知其一未知其二见其内不识其外也夫持夕死之类与论春秋之变则极矣从尺泽之鲵而谋江海之深则乖矣仆常恶闻其説今为子扬防而陈之夫天生五材民之经用守在四夷君之善教兵者凶器可戢而不可玩争者末节可遏而不可召故善师谓之不陈至仁所以无敌子贡足食以去兵为先楚王还师以禁暴为徳先诸夏而后夷狄限于中外也修文徳以来逺人贱夫争战也故圣王能御大灾能捍大患而后举行一不义杀一不辜而不为讨其君除其害救之涂炭敺之仁寿而已故七旬所以格后予所以怨三舍所以降一戎所以定此圣人所以用兵畧也夫匈奴之患为日乆矣虞书有猾夏之诫禹谟着即叙之戎以高宗之明不能息鬼方三年之役以宣王之盛不能休太原六月之师高祖困白登之围孝文警灞上之戍斯皆当鸿钧之代困侵畧之暴惊邉抗士烽举而燧燔飞刍挽粟云属而波委以至甘辞重币命奉春而和亲抚髀击节思李牧以为将此皆穷极发愤计深虑逺之谋也是知可以徳服不可以兵碎在乎严备不在乎深入且匈奴无城郭之守廪庾之备羶肉酪浆以适口革笥木荐以便体桀骜相尚迁徙无常厉折胶之威骋新羁之足防犯无皲瘃之疾胜败无让救之援轻赍而入则师不宿饱转粟而前则重不及事得其地幽阴惨杀不可以播殖辇其财荷旃被毳不足以祭祀并其众被发左袵不足以使令糜敝中国以奉絶域非恻隠之仁血战不解胜败参半非定功之武且秦皇借破縦之势举推锋之师东转琅琊之粟北收河南之地及其末也天下愁怨民不聊生于是乎始有陈胜之乱汉武摅数世之愤矫前代之议筑朔方以毁左臂通乌孙以裂右肩及其末也府库殚竭贰师外叛于是乎始罢轮台之卒由是观之力非不足士非不勇其势然也则李斯谓之非完计严尤称其得下防不其然乎是故圣人知亟战之劳民则懐之以恩信虑内侵之为患则严之以亭障来朝也不徴其玉帛请和也厚结以盟誓入而冦也御之以整引而去也纵而不追春秋赐以奇赢之帛关市通其贸迁之货泛惠以抚之畜力以待之然后可得而制也今子乃欲舍盛际而论爽徳徼小利而阶宿祸亦巳谬矣且往年单于有南牧之患上圣奋濯征之旅轻车突骑布于寳城擒俘斩馘献于行在旬日之内戎丑大殱当此之时六驘之君贤王之师震怖相视鞮译狎至咸愿移珍款塞息军旅之事放牛牧马结兄弟之国尺奏既入诸帅防议多以为敌众既壊归路且絶内无抄畧之获外无求应之援屡挫其鋭罔有鬭心计者不若阳许之和且懈其志然后隂诏环卫之士勒兵坚壁与之上下又命沿邉之郡乗髙守险掠其辎重命一上将躬率鋭旅以当其中如是则不数日单于之头可致于魔下矣惟天子当观昭旷罢退众説以为获而杀之非胜残之道迁而防之非顺物之性搏之于败非勇许之而背非信一动而四失附何为而可哉乃大赉其众厚答其意漏以吞舟之网结以刑马之盟自是以来朔野之民息肩于奔命龙廷之荩厥角而请朝由斯以谈则来而拒之成汤之甚武也拒而胜之文王之三防也服而舍之唐尧之至仁也抚而安之宣帝之重威也按六经而校徳歴列辟而论功声名之盛殊尤之伐未有若斯者也传曰王者之师有征无战语曰如有王者必世而后仁宋徳可谓当之矣客曰有若是言也且小雅称普天之下莫非王土春秋美九州共贯六合同风爰自晋室召戎伊川被发种落既盛干戈日寻侵伐我邉疆凭凌我畿甸是使先王桑梓为瓯脱之区离石将兵乱可封之俗至乎皇朝诞命疏俗来廷而匈奴尚窃据幽都首防北鄙先帝念遗黎之困承战国之余姑务籹寕未遑吊伐洎我后抚期御歴柔逺怀迩财力雄冨朝廷淑清躬行节俭垂二十载禁钱流出仓箱红腐介士拳勇神兵犀利坐筹之相决胜于内注意之将分命诸外加以天休地寳雾集山委古人有言曰日中必熭操刀必割是宜挟符瑞之感并贤能之力大啓土宇以成先志图上方畧克复内地斯必取之术也又何疑焉主人曰甚矣客之不知言也夫公刘避狄人而去国周徳不以衰孝元弃朱崖而罢戍汉道于是显贪外虚内君房之格言费十爱一子云之深诫况乎芜絶之域泻卤之地黠敌之所处共工之所流得其域不以益广失其众不足损威且政莫大于安民祸莫大于从欲今不忍涓涓之愤而敺元元之众挤之幽之域以攘尺寸之地嫁从欲之祸隳安民之政嵗月不拔师人流离则祸可胜道哉故曰仁言不如仁声之深也地利不如人和之愈也古者不居之地不牧之民靡与受朔安足烦中国是以侯甸要荒限逺迩之宜义应贪骄戒兵革之举过此以往圣人所不谕矣方今宏大之化安若覆盂密清之风髙迈垂防今子乃欲秉飜然之成议角无用之虚文劳四海之冨复一州之地亦以褊矣且子徒惜匈奴之获我币帛曽不知怀其部落使逺徙漠北徒见匈奴之窃我土地曽不知羁其王侯使自致阙下谓符瑞之可恃曽不知安必虑危谓将帅之可用曽不知师曲为老言未卒客降服而谢曰鄙人黔浅泥于闻见牵胶言而逾侈厯执古之醇听而今而后乃知圣人之事业非匹夫之所知也
　　御戎论【并表　案厯代名臣奏议系至和二年进】
　　臣于皇祐四年秋七月待罪成徳军五年二月改定武军皆兼本路安抚部署两司此河北极选贤士大夫日夜所望立功名者也臣某诚恐诚惧顿首稽首臣不肖少服儒业幸得秉笔代天子制令奉职弗称遂用外迁乃防皇帝陛下擢自疎冗付以剧使俾専一靣护诸将责重体雄日靡遑宁出入三年无毫发之报窃以持兵拥甲野战乗城皆非臣所能勉加体力早衰年向六十谋不逮逺识不先事姑奉陛下经武之畧赧然汗发于背然所至询疆场事所以制敌大畧目见耳闻参以一得辄次为御戎论七篇其语不文以便事也弗泥于古从权宜也直取今日利害决为可行也不足示后时异则计有所不用也伏以中书枢宻院皆忠力大臣谋谟闳深奉承圣算明烛万里物无遁情臣今所上乃廊庙残计筞牍弃语犹敢冒昧上陈者欲明邉臣思不出职亦上佐朝听刍荛千虑之冀也干冒宸览臣无任愧羞战栗之至其论谨附表投献以闻臣某诚恐诚惧顿首顿首谨言
　　篇之一
　　客问臣子为陛下守中山直契丹西鄙天下精兵处敌敢引弓南面射最先薄战自先帝咸平以来常以重将临统子今出入三年颇知敌情伪乎臣应曰太守本诸生朝廷不知其愚使防诸屯未尝履军防阵又无横纵之辨王霸之术乌能论敌乎虽然传曰知彼知已太守诚不肖粗能举其凡客曰愿子无让请以今事言之窃闻西夏与契丹解仇申约复为甥舅信乎臣曰契丹使一介叩朝廷言夏人臣顺事驱马羊纳有司果信矣然则两敌合而无隙彼将连衡以扰二邉奈何臣曰合则有之隙未平也契丹地大兵众而猥羌地狭卒寡而精以大临狭则弗获已而合以精抗猥何敢安受其臣哉且契丹与夏战一不胜杀卒二万余北主仅自脱筑威武金萧等城跨河而守者五年矣讫无尺寸功是北穷于侵而西倦守矣故卑辞厚币以休兵甲之劳思弭隙而连和以轧吾境抄刼系累各饱其私安得不合臣曰不然如客所谓兹易与耳国家嵗弃金帛五十万与契丹以五万与西夏彼有背盟为不臣者我币五十五万固不出境若隂以十万许羌人赦其罪以擕之彼必与中国合还兵而抗契丹契丹失西援且不敢前我又隂许还契丹三十万与之平则二敌之仇结不解矣朝廷安视其祸以虚馈操二国重轻何所患哉客曰羌人自元昊以来势始张国褊而兵寡虽与合恐不足为重轻对曰不然元昊善用兵其左右皆贤故数乱西陲未尝少衂焉虽挟胜而不敢不来臣知事大之体也既父子戕死而诸酋扶孀妪抱婴雏南面而朝人惕息相与守旧君法无违徳南抗中国东支契丹养马按兵自如四邻不敢欺中国有年无疾疫死亡意者天假之幸是且将兴乌得不为重轻哉
　　篇之二
　　客曰子谓契丹与古孰强臣曰耶律一姓王二百年今其衰也欤客曰彼兼奚黑水髙丽达靼新罗数十国薄海而东南包燕蓟肥腴之地与中国争长六十年今又得西夏而臣之何云衰耶臣曰客诧其表不责其里请为客道所闻敌主懦庸其弟悍剽好战本许传国故尽以奚契丹兵属之敌主有子且长更为王以燕蓟华人属之然其弟常右蕃卑汉数请犯中国子常佐汉愿与中国和故敌主依违不能有所决华人之辅政者皆附主与子蕃长之当国者附其弟是一躯裂为二支祸难待时作耳有如君长一日病死其弟即位爱子能相下为君臣乎能为君臣无疑忌乎华蕃大臣能合而不限乎内不能定必大诛杀安得不乱乱必有党党必争争未必有能国也彼高丽逹靼等苦为契丹属乆矣诛求无时调发无度一旦契丹乱彼将猬毛而奋自王其国且何恃而强又和戎以来北人习见朝廷袍笏之美百官之冨肴果饩醪炙瀹甘珍衣服器彞薰泽光鲜皆委毡毳厌血食慕为华风时时道诗书语窃问儒者礼乐等事争货纨绡纎防之丽橙茗辛馥之竒以相夸尚此贾谊所谓五饵坏其耳目腹心者也客曰五饵等语班固诋以为疎子何据之臣曰然谊于治体深故其言奥其事乆而效固俗儒也见谊不为文帝用便以谊为空言固则陋矣且自古北人所以强中国者随水草无常居耐霜雪以鞍马为家此其胜邑居城郭也射狐鹿兎麞饮其血服其皮脯肉而糗之此其胜耕敛囷廪也喜相羣怒相杀杀人者取偿而止有罪即诛凡召发传一箭哄然皆集此其胜文檄簿领也生能挽弓传矢带刀劒懦妻弱子皆习熟此其胜营伍教督也不事制度文物君臣竝肱而踞情一而志通此其胜礼文亲踈嫌疑等差也今则不然反杀而强仁反战而崇和弃乳酪甘饔熟羙衣食酣声乐所以胜中国之具者一切防矣是耳目腹心壊而不完徒操虚强以揺中国太守知其无能为也
　　篇之三
　　客曰景徳时契丹数侵河北我诸将谋必败战必走何耶敌既负胜由是鼓而前破五六城突魏触澶躨跜无所畏子识所以然乎臣曰识之中国失虎北之隘自幽而南地如袵席然何承矩始畜陂障建屯田塍而畦之限敌驰突然东不尽海西薄常山数百里辄止外无所阨故敌常埽穹庐而来厉壮马走平地以大众加中国其时也马适肥士适饱人人贪抄刼之利气适无前我诸将常迎其鋭薄之又以寡抗众故彼常胜吾常负失所以制敌之术也曰然则何不待其气弱而后战臣曰得巳而然哉夫大将在外必有贵臣监军贵臣见敌至不课彼已强弱不待便利促其将使鬭鬭而败闭垒不敢出矣然后敌以数万骑缀广信安肃二军婴保州则定武仅能自守敌精兵猎瀛冀犯深赵瀛冀自不支其穿西山而出者绕镇右行镇兵虽急战不能禁其入由是蹂邢躏洺而睥睨澶魏矣客曰防安出臣曰在择将以阃外事付之夫任一则权不分故外不见胁于中上不见狃于下值隙而后攻逢利而后为可而奋不可而止避其鋭间其惰邀其归厌其所不能无促以功则功易成无必其期则战易胜此亦一端也客曰未也请衍而申之臣曰敌之来因粮于我闻景徳时大敌固营不动而游骑四出发窖窦畧马牛系老弱刼樵采旦而出夕而内之军中仰以济师当此时诸将熟视不出一卒以乗其敝由是肆然燔室庐残邑聚逮于讲和河北为空此一失也又诏书勅诸将逐敌无深入及境则止故敌胜则驱而进不胜则不畏追而退塞外之人按堵而吾鄙不聊生矣此再失也夫敌人惟劲镞遗胷长刀筑胁乃怖耳当抄骑之出我若以邉人逻士邀之或防其左或戹其右蔽林伏垠掩所不防但令无所获而走不过五日七日众饥师老矣以吾饱乗彼饥何攻不破何击不北耶敌之入塞掠吾老弱畜产若干我伺其便以五六月马瘦弓弛之时勒偏将出塞虏其部属牛羊亦若干相当即止敌所恃以为冨者特幽蓟耳彼能残我河北吾一支病也我能残其幽蓟彼一躯废也若是则敌惩艾计较必不敢轻入矣汉武帝使卫青霍去病深入鏖鬭斩匈奴首级最凡十四万而巳北狄遂衰此验在前可质也故曰不杀不怖不伤不刈不得其当不止此上术也客曰太守计虽审然与严尤班固之説戾而不合何哉尤之言曰周秦汉三家征匈奴未有得上防者周得中防汉得下防秦无防焉又言宣王时猃狁内侵至于泾阳命将征之尽境而还故天下称明固之言曰来则惩而御之去则备而守之此圣王制御蛮夷之常道也臣对曰尤固皆中人俗儒不足与论天下计彼特得皮忘髓齧胲膍而未知隽腴也唐牛僧儒尝诋尤以为御戎无上防秦为无防非是世谓知言夫御戎无上防必以强武服之所谓武未有不杀而能威之以武秦汉是已然秦与汉自以他失为后世讥病于计匃奴不为无功尤盛赞宣王以及境则止为明非也宣王兴厉王之后奋衰气逐强敌威不能加于狄故及境而止诗人姑羙其能中兴不羙不追贼也易称高宗伐鬼方三年克之伐而克非不伐章章矣故曰来则惩而御去则备而守殊可嗤怪必如所言是兵常在邉而弛甲无期矣故曰尤不足与论天下计
　　篇之四
　　客曰敌之来常因吾粮故朝廷以清野困之常猎吾民故坚壁挫之今日北邉高城濬池楼橹坚宻比景徳有加焉一日契丹送腰领其可以制敌乎对曰能捍敌未足以制敌也吾野虽清吾壁虽坚若镇定兵不出敌犹敢负戎马足直驰深入虚而夺人气也曰然则奈何曰敌之中军其大渠常自将我若使镇定兵从之与相上下吾常环车固垒出轻骑扰其饷击其钞夜噪其营彼求战不得攻不能下掠无所获大众老而惧吾因其惧而举薄之无不胜矣前日敌人犯定军夹唐河以阵彼不能胜因舍定攻瀛破其外郛又不能克乃直走澶渊是时定军尚未出也由此观之吾失在不战矣太守是以知今日邉臣専修守械不为攻战计未足以制敌也客曰然则今日楼橹城隍果胜于异时臣曰不然祖宗时有北复燕易意故不専于守今者専于守故城益高隍益深势自当然非今人工昔人拙也客曰今日朝廷分河北为四路可以经制乎对曰甚善无事时训师徒抚风俗便事之宜治葺保障督官吏能否鼎峙而立其效过异时逺甚一日军兴犹须即河北安抚为大使统而一之乃可责功又镇定不可裂付二将宜及平时并为一路使将佐部分有臂指之势轻重相权谁曰不宜沧州东薄海南倚滨棣斜视淄青北与敌接其间弃地各数百里土咸泻水泉不可食夏蚊如云不可居也至冬雈苇际天姧细商贾未甞行故朝廷轻其戍列数堡而已景徳之后守臣广陂障蓄水接海又黄河限其南是以议者超然不以沧州为剧地自河决横垄商胡游波纡浸贝邱荡永静环海而北破干宁恣肆放流以入于海凡游塞下陂水数百里皆为平地则滨棣淄青失河之险未有以恃也我未有恃则啓戎心故不可不虞也是宜权建沧州为一道以扞东陲伐敌之谋然止十年计河若用道沧可废矣客曰塘水之险可恃乎吾闻议者或谓不然对曰塘水东西斜六百里其阔百里或五十里夏浪冬氷浅不可载舟深不可乱而济足以挫敌骑突怒省亭堡之防也然议或不同何哉盖议塘之利者不列其害谓害者不该其利是以听之似可用质之则无有也客曰其害奈何对曰昔之蓄水为塘其制曰若干地浅若干尺若干地掘而浚之若干尺相错如绣是谓深不可度马浅不可载舟也后人忘向时之制惟因霖潦时涨而广之故壊民良田无有涯极而议者诋无涯之害因忘设险之利也客曰若何而可曰邢镇定皆西倚山水泉悉输东北其地西髙东下若建瓴于霤然昔之为塘必掘而浚之所以留水也今若接旧法为塘之限濶不过百里狭不下五十里隄而限之亦足制敌人之入为中国患又得良田还与民则利害晓然判矣客曰可为无穷利乎曰百年计耳水潦自髙而注者必嵗淤而月廞如今不掘而浚弗出百年为平原矣
　　篇之五
　　客曰敌人负其众中国常为之屈将天运乎亦人谋有未至耳臣曰儒者不可舍人而言天意者谋有未至耳祖宗事太守不及知直以庆厯时验之敌人乗西鄙方扰裒众叩境作谩言求关南十县时议臣仓卒直以十县岁赋才二十万为对故岁益金币二十万与之因欲塞求地之请敌由是得自大谓不遗镞缺刃而成功妄言以夸示其下由是县官用度益急矣殊不知与敌二十万则其地固其有也彼且縁为辞曰吾不取赋而还吾县即是朝廷植今日之祸根取他年之乱实已失吾财又亡吾地尚谓国有谋乎故曰有未至焉客曰不然是时不许其求则战我兵未合必为敌乗故为一切之权以乱其谋子何昧焉对曰等为之权不如直以百万赂之使罢兵既不为无穷之馈又使他年絶旁縁之辞不犹愈乎客曰敌人得朝廷之赐充足其欲然常以虚计揺边何耶对曰契丹君臣合谋以为取二十万于我为无名谓我且尝胆以图其国刷耻取偿焉是以岁阅马料众治桥路邮舍以自张大外又挟汉为重制服诸戎太守固知虚防而实衰也客曰如此何计而宜对曰莫如自治所谓思患而豫防者也今朝廷英俊林立岂谓无人但莫适任患故功不立粮可广入也而便籴日改法下不信则塞下之仓庾空财可豫积也而有司辞以用乏吝而不出则塞下之帑库空马可孳养也议者媕娿日推月引苟安其任终不肯尽力则塞下之牧廐空不止三空又有五可诮骑军多马少三分其人马才居一士既不可为步是畜无用之兵一可诮河决澶滑横流不制壊陂障破漕渠失国所恃以为防者又破沧州岁赀七十万朝廷玩之不为塞二可诮河北义勇且三十万着令岁一大习尽一月止用古一时讲武之义而州县避事或嵗未稔民且困即罢之又惜数万石之廪嵗为此言虽有教阅者不为部伍行阵如小儿戏即止又流亡物故皆不补十耗三四自谓便民民之便国之不便也三可诮縁边守将轻授而重任之重任而轻易之众皆知不肖而朝廷谓之能见效无状而厯任累其年一日警急是辈巽愞奔走败军损国者也若乃公忠材猷崭然风采士不肯衮衮雷同欲卓尔自立时或有之但一失意于衘命小臣则飞奏朋毁使内不能自明上有以为惑一纸诏移他路矣是以不材者在而材者去四可诮近年议边臣公用钱尤急计较出入剖析毫末探间谍无资募召比萧徳吴湛等告西人之和足及藳街尚未得其奉使意此乃所责小所失大五可诮故曰三空宜早实五诮宜速除居安虑危之至计也然朝廷每得敌人一好言便释然髙枕至边戍奏请罕复报下得一妄语焦心不终日督切边臣宣勅纷然此似未尽其情夫用兵以狙诈为本凡不足示人以有余强示人以弱兵家常防也景德时敌人穷兵深入豕突澶渊先时令王继忠累表乞和兵益急表益来防伏弩射杀其将敌大惧因遂讲好先帝不穷其奸而与之盟此已验之效也故得敌好言可听而不可怠得敌恶言可防而不足惧不惧谓何自治有素矣
　　篇之六
　　客曰敌常籍诸戎兵席巻入边故河朔之势不支子何以御之苟如子之防可决胜乎对曰大众不足恃也其取胜者在中军而巳中军不振诸渠长且土崩虽众何赖为夫镇定在河朔兵第一今使悉众从彼中军与相进退令瀛魏军当渠长纵奇兵击钞骑河南列屯营谨守澶渊余州皆清野以待不逾月敌必饥饥必求战我畜鋭不发以羸畜弱卒尝之待其争而嚣则整师伐之无不败众涂地矣然中国不用兵五十年军有所未习先屈而后胜未可知用之数年习知委曲则士心侈而乐鬭矣士见所得财珍马羊皆自取也所上首级厚赏也死事者防其后奔怯者无众寡必戮罚信而赏明则士气鋭将谋果人心定不止御自来之敌可北图燕蓟矣夫燕蓟契丹恃以为强也故太宗已平河东而先取幽州圣谋深矣故不复虑北契丹不可臣客曰子言太髙恐不为时所信且陛下为四海屈已斥银币五十万为年赐使者贺正月庆旦日廷劳答贶又十余万西夏六十余万大抵直百万嵗弃之二陲安天下元元徳至厚也子欲轻动干戈为国生事非策之宜对曰唯唯太守所云非谓欲朝廷举兵讨也直因其来而豫为计耳敌之南牧必先犯镇定邢赵瀛魏以地平易战民富有易扰而多获也所在发掘钞畧终无顾巢窟意夫敌留吾境大众不轻动吾可用竒矣若令轻骑挟半月粮出河东以残云应出雄州以袭幽燕治战舠数千载半嵗食出青莱浮海以动营州纵谍者告敌能安然不畏乎北敌既还吾轻骑战舠归矣故彼归我出我出彼归不数年敌山川险要无不究则彼自保不暇矣朝廷又出寳货募使者走间道赂新罗达靼黒水等以谍士随説之许以重爵割地与之平使叛契丹彼不从必露言于敌敌且内相疑若聴吾命敌固失援矣此皆伐谋纾难可先计而后用者也客曰或言契丹嵗得银币五十万库积充满安肯自为送死彼之来不过畧河北数十州固无五十万之获敌虽愚肯舍安受之贿与朝廷决不可必之胜也子试策之此言是乎非耶答曰今者敌君臣皆不肖殆有是矣彼其臣为主谋曰宋所输珍寳君皆自得之今若纵兵抄畧所得财皆防于下有功者君又将倾府库以偿然则违盟而战下得所欲上丧所畜君且有胜负之虞将何事焉太守防之此北敌所以迁延自安未肯作反计昭昭矣
　　篇之七
　　客诘曰子策契丹不反然子之在中山所统九州军修楼橹濬壕隍畜粮増马勒部伍无日不讨于兵何不自安对曰客言非也兵家有云无恃敌不攻恃吾所不可攻也彼虽未叛吾备何得弛乎常治所以待乱也不虞是其可虞也前所谓敌主孱其子长也而弟又凶徳一日敌主疾病死弟与子必争其位争而势分有弱有强强者与我为敌则弱者求我为助许之强者怒不许弱者必致雠于我彼习知边鄙怯懦汉地富有故攻所易攻以自长雄不可不为之备又其弟得国必恣狂勃先剽刼于边左右素不慊者将妄诛夷虽不保终要能为疆场患朝廷尤须以兵镇抚所谓待乱也庆厯时敌主将叛乞师于诸戎皆以兵从之约曰所获人畜财赀皆自取众戎喜日夜驰且南向防与敌和各罢归众戎皆恚曰欺我使来因大掠幽蓟间数十县去契丹不能禁也今敌主再遣王纲约诸国借师皆曰又欲如前欺我乎不肯出兵故去年八月遣使叩塞告于西夏絶言甘而礼厚正以反谋未成为诡计欺朝廷耳异时能得诸戎兵即又寻隙责言肆其沓贪此谓可虞也故太守欲朝廷自治以待彼乱常备不虞奚待可虞也又况嵗出赀百万赐二国此宁无穷垂子孙计耶水旱疾疫古今代有假如万分一中国遭三年之水旱数千里疾疫南方治课不登而上取无涯之财填沙幕之北是自困天下者也天下穷则厚取于民厚取于民则怨怨而不乱者未之有也彼将乗我之困民之怨责吾所输恚气直词归曲于我此不谓倒太阿假敌以柄乎太守闻异时县官嵗与银皆还入汉边相贸易官得什六嵗益三四则畧足自庆厯后敌禁止银不得复入边州且十年此欲困中国非一日计也自和盟以来嵗与三十万者四十年五十万者十年契丹所得银币凡千七百万矣有如他日敌复压境又欲如庆厯时嵗増入之物与之盟乎故莫若先自治待其来勒兵因以威武示之如前所陈者我威一立与之盟则固与之惠则恱而易臣有所赐予不过二三十万则天下之财不至乏垂之后世而易遵焉





　　景文集巻四十四
　　钦定四库全书
　　景文集巻四十五
　　宋　宋祁　撰
　　序
　　大乐图义序【案崇文总日祁着大乐图义上下二巻当在景祐时上】
　　臣闻至乐之作也本于天理藏于人心天理难乎象见故推数以成律吕人心易以假物故探和以写金石音之所比曰曲声之所集曰音细大得所曰平骄僭不入曰治然后诗以文之舞以动之歌以长之盛荐上帝升配祖考邦国以和神人以谐疵疠不作隂阳来韪君子得其道小人得其欲乐之时义其至矣哉昔圣人之制作也以律吕造夫妇之乐宫商合君臣之义埙箎寄伯仲之睦琴瑟懐志义之思舞缀以观劳逸宫轩以等贵贱非为娱于耳目取玩于性情自周衰去圣世变风移玩其所以为音略其所以为义去易良之辙遡回遹之波或窕或槬或流或湎宋郑縁隙桑濮増华新乐遂兴而至乐隠矣是以宣尼皇皇表于云乎之叹子夏勤勤纳其非听之説而后新声盛于汉世杂謡讙于江左成器乱于隋吴曲并于唐歌国教相沿民心积习但闻惉慸之尚不见雅颂之全是故众邪胜正羣雕散朴而人不可与言乐矣夫古乐今乐大畧可详古之乐也攷中声而求之迭主均以生之故黄钟九寸而为律本其为声也高不凌下不犯从客舒散清明博大隠然常有法度而得节奏之中故听之者乐不及荡过不至哀今之乐也大则倍之使不及听小则促之务以为玩浊外饮浊清表増清故其为声也或震荡或噍杀去本律犯他声繁错曲折以为要眇荡然无有法度可畏故听之者广则容奸狭则思欲骄极而侈随溺终而哀来其不可也如是夫天地之合自有中和之境以寓大乐不至者堙郁乱国之音过之者悲哀亡国之音是以圣人之常据中以御两瑞故过色缦声无自入焉谅非不世出之主甚盛徳之君畴能上懐千古以示来裔皇帝陛下丕绍景歴勤经大猷百度交修九歌惟叙因太常署周王朴所制律准遂推正声别制新曲出入韶勺轨度英茎被之匏匏以协移之萧籥箫籥以调发而不散幽而不宻徳全而文缛气盛而化神太和薫然四极爰臻而有司孤陋无京房荀朂文收孝孙之学不足以奉承盛徳观海靡涯歩天无阶口诵耳剽尚所未暇又况敢望清光助万分哉然乃知前圣后圣未尝不垂意于成功留神于作乐因律以本万事即音以平八风盖乐乐所自成明有制也用先王之乐明有法也作乐之本非律不生非声不恊非音不写非均不谐而史氏乐家所传至广聮缃图秘广内或未接帝览或有烦书程纷纶葳蕤弗获其要臣窃不自揆辄推本前人六律五声八音七均之説及三大禘所用之乐古今宫县升歌之异上列为图后诂其义并今乐署阙典所当厘补者更为杂论七篇附焉总目曰大乐图义析其巻为上下惟歌舞于律吕差逺故不着于篇臣又闻先民有言知而复知是为重知陛下攸总聪睿肳合天徳乐之元本巳知之矣而臣重以为言者乃惓惓于効忠亦思不出位以备稗官之一説云尔浅闻孤学惧不足采谨上
　　登科记序
　　真宗即位之八年匈奴宼河朔既而邉鄙入保民屋始骚赤白之囊狎至于宰府烽燧之火几照于甘泉则齐赵北邉萧然苦兵矣于时帝怒有赫天威遐震矫成周之中防黜灞上之儿戏亲纡宸御以见武节至仁由是无敌有嘉于焉折首一戎大定六驘遁去方见铸劔防之器以复九农纳虎豹之皮讲其五利涣焉大号民见胥恱而天子悯黎元之重困惧俊选之犹鬰特诏大河之北别从多士之贡深诏方国妙覈真伪于是卫多君子贲然来思燕固竒士此焉游处时则有若状元蔡公负卓越之志偶隆羡之运裒然举首扬于王庭天不违顔肃陈其下拜手之所蠲竝防于余地削牍程奏上心嘉叹见主父而何晩擢平津于第一自公而下预选者才十有三人儒者以是荣之才难不其然矣虽周人谂王国之盛文皇发吾彀之叹畴以加之而公羙鱼汕之得贤遘菁莪之乐育罄夫感遇形于论著乃次登科以来圣制表谢及奏御辞赋诸公诗笔凡若干章总题曰登龙记先之以制诏尊君命也次之以赋颂归臣美也杂之以表奏思报上也终之以诗笔王泽盛而颂声作也观是深防足以知公之志焉惟公深慱有谋惠训不倦善断也如竹迎刃而解善教也若草望风而偃平居感慨常自比管乐临事忠荩必思致尧舜不好延誉自结明主故处身也髙明无内热之诮歴官也私室乏谢恩之所好尚儒雅而敏于吏事不为章句而得其体要凡所譔述必究逺大成虽少选沛若绪余信犹夫吴王金钱乃往往有之楚国云梦特小小者耳夫器之愽者无近用羮之太者有遗味故公之所着直取其切与夫雕章缛采不周于用者将有间矣议者谓公奋英蕤取殊级探天下之深志训天下之方动使得其位虽式百辟理乃事可也岂一台即可尽其用哉某谬为公之知为日已久零丁孤苦辱然而见矜空侗颛防已瞠乎而在后毎励驽蹇冀酬题齿顷因假日得公前所著书惜其事美隆平当时名未白着爰叙本末以冠篇首噫得人为盛当知天下之竒才垂美方来信是传中之嘉事博雅君子其有取焉
　　送张端公转运两浙序
　　国朝析扬州具区之地为二淛以建行台北滙三江东引五湖而注之海尽淛分也地殖稻鱼山采铅铜熬盐赋荈错出珍贝飞舻长帆以输都藏号令经营天下之甲故漕局兼按必难其人嵗在庚午夏四月清河张君冠柱后惠文以二千石持节领使东南之利得尽商之初君以粹和文明夷靖强立毅然声采出诸公间培风览徳遂簉鹓鹭乗传蜀道也按谳平允除缴绕之禁属城畏之佐治天邑也精力靡盬遡宻靖之风都人宜之话言艺极优为沛力坚金所柅而羣躁就制大刀所奏而众綮洞分惟二宫亦知其能故淑旂赤裳倚君为重噫君又将推二方之善政化吴粤之细民检其美没殴之忠厚防慎财求推明章程幅利便民振淹紏慝缓阁更赋悦息夫家将使一方之人和声善气韵为景风蒸为甘濡予知夫诛求辜权谲一切之政自君革焉斋刀启行朱芾在股行矣强饭企乎令声公卿有缺予又将见君之入也谨序
　　南阳集序
　　曩予以布衣偕计来京师凡当世有名士必求得其文章尽疏之牍凡数十百家其间南阳赵叔灵诗才十余解清整有法度浑焉所得不琢而美无丹雘而采然恨未见其多哜醴亟釂闻雅音不竟曲其嗛于愿也后四十年予为益州于是叔灵之孙抃以殿中侍御史领益路转运使始尽得叔灵所集疾啓而玩快然乃大偿所素则诗之外又有文焉其文恢动沈蔚不减于诗然叔灵以诗自名信其好也叔灵名湘淳化中贡进士未试而春官已题其警句于都堂之壁俄中第调庐江尉阅朞卒于官生平所蕴未及设张论著不盈志名虽在四方而不彻天子赍恨太宵与化而蝉报享之昧昧使仁鄙一归于数可胜叹哉殿中曰君既知吾祖请遂冠篇以信于传予曰诺大抵近世之诗多师祖前人不丐竒博于少陵萧散于摩诘则肖貎乐天祖长江而摹许昌也故陈言旧辞未读而先厌若叔灵不傍古不縁今独行太虚探出新意其无谢一家者欤惜夀夺其壮不克广取而究述寜天于诗有所啬乎殿中蹈庆址复有名于时为天子才臣则叔灵弗大于身而大于后者身虽没其言意所谓不朽者叔灵尚无憾云
　　送薛嘉鱼序
　　昔孔门第十哲之行及其叙政事则先文学而后三科班氏称西京之贤至于列循吏则次儒林而为传乃知决科者必深逹国体执政者当辅以经术故广位求士无取有名炎汉决狱専附古义用能使遐迩输向驱跻仁夀之域中外佥属财成义理之文行之维艰兼之则寡非夫详延博逹之士精白廉茂之行诞彰凝猷秀出人表安可宣深厚之训明以谕下树尤异之绩转而上闻者哉河东薛君禀淑茂之姿生孝谨之族粹性中积道文外发弄翰弱冠乃卓荦而观书游刃三年遂踌躇而满志休誉隆洽儁声流闻既而掞藻紫庭飞英文陛天子嘉危言之防喜于同时羣公钦末至之名居之右席乃命以位出彰其材试清秩于芸局奉成规于县道惟君天资谨厚而敏于吏事政经严备而餙以儒雅按谳之际多所平反笔砚之间皆有方畧乃至健讼连搆巧诋成奸捕逮纷纭充曹而牣府牒诉悾愡置坐以装懐食肉未能逺谋歴政号为难治加以山泽出纳之计米盐调发之劳抏敝既深诖误増剧简书旁午按劾而靡遑簿领相仍沈迷而未破君必发摘囊槖刺取是非思若有神心无留义解盘牙于余地析臧否于片言吏不敢欺民是以息先是君之任茶陵也故外制陈公以史阁之职领漕运之权益召高材坐镇雅俗始闻君之治迹深所嘉尚以为当世之少双及见君之行事又条于属郡以为治行之第一特发山公之宻启以竚汉皇之増秩逮考绩于三载且奏课于十铨式奉丝纶之言再子男之邑骥子絶足宜顾景于中原鲲鱼扬波犹暴鬐于碣石而君深达大观雅量不倾増修素风清议益注岂衒鬻千数方朔无自荐之言属和数人宋玉有弥高之叹当淹速之由命寜地势之使然乎秋八月理棹大江扬舲明发诸生供帐赋汉客之骊歌彩服调甘奉鲁侯之夀母施于有政何乐胥多见夫十室之民将受其赐百城之长拱以防成当使蒲邑驻车善三称而未尽齐人易俗政五月而有成自余恢明道纲激昻盛世奉行无故祛榺薛之烦坦懐至公无樽爼之越朝有好爵官无费留勉扬令声用速殊命谨序以为送
　　送刁君绩序
　　建木百寻不殖培塿明玑千琲必产溟渤贤人君子出于代家冠胄亦犹是焉君绩十九郎生于庆门不习纨袴而天与之器道资之粹弱冠裒文贽诸公悉倒屣握臂为延誉大扺为文磅礴史汉上下隋唐理参文表气注言外竞于使人不能加也既以父任随牒参姑苏戸曹军事未行而乡举秀选君绩因禠黄绶衣逢掖与羣英竝游求三物之举为攸司裁抑以非是报罢荐绅处士怅然同咨而君绩方夷然不屑以谓非战之罪近乎命不怨胜已近乎仁道之苟存更何恤也翌日拏舟东下匄言为赠先时陇西李献臣为君序字以表其徳献臣文之雄伯士皆蕲向言所许可重于阳秋而相许于朋盍之间则君之取重足以暴天下矣矧旦夕拜某公为二千石朝之宗工太原王子野关郡主人之贤方是行也君绩挟汝南之评据山东之阀辅儒雅之饰以求伸于贤主人譬建瓴走丸不为难矣何徒劳之足累哉仆之妄庸不足増重若夫复九变之贯宣上徳刺六经之道润吏事有所劘切者第见子野索言之谨序以赠行
　　送张都官知兖州序
　　先皇帝既释凉州之旅夜索防昌之图震于殊尤诏成希濶镂肪玉之秘牒上完青于翠巅还坐明堂膺倪寛之夀遂觐东后防帝姚之廵济北益献旁邑之地羣臣皆治朝宿之邸坛墠修餙牛酒和防顺祝驰祷使辙相望脯胊既祭县次传送于是兖为巨镇冠于东方则吏二千石宜其遴简清河张公以三署郎选为百城吏师践扬诸难莫匪嘉绩实有成命俾侯于东以公文敏之才条教可纪是式是力有猷有为则变道之邦易以从事濶畧苛细宣导湮鬰洒其烦言化为颂声则傒苏之民乐于向方将使上佽靖嘉下无灭裂桑林经首出庖丁之余蝉緌范冠为子臯而化给储偫贡之艺慎斋疾驭之神公优为之朞月而巳若乃理状异等为吏民嘉美者姑见转而上闻以续西京循吏云
　　送杜偁罢举北归序
　　选士之制其来尚矣昔者东家设教十室有求信之言西汉抡材三适着有功之义左雄建限年之制始汰末流杨绾复射防之科专收秀业殆夫质文史野家国异殊有拔十得五之称有取貎取言之失盖当涂之士推阀阅以居多负俗之贤遗丘樊而亦众今犹古也吾见其人杜君茂才生齐鲁礼义之鄊被洙泗诗书之化韵宇凝峻天骨超迈素履靡劭隽声自高太冲门庭期十稔以无废方朔文史遂三冬而足用既而北方重陈良之学稷下扬田巴之音蔼然令名冠映多士防稽之箭盖镞之而益深宣王之鸡皆应之而返走学且优而达矣时既盛而明矣由是奉鄕书而得荐偕计吏而来宾生刍素丝邑人推平津之举阳阿騕褭列侯重祢衡之荐自是朋友称其长者公卿处之右席望风附景者无虚日矣亦既就试宗伯奉御天子引对紫宸之殿接武丹泥之涂思若有神文不加防特以一字之误黜于盈庭之议汉臣获谴由马尾之不全卫国弃裘实羔防而为累方之小过盖其伦矣噫君子出处随道汚隆贤人进退与时损益不可豫谋者道所以罕言者命且孟轲之徳也沦于连蹇蔑之陋也失于不言冯衍之材闭关而郤扫买臣之智负薪而行歌纆牵之长骐骥累于千里按劔相盼夜光屈于闇投庄助少贫为友壻富人之辱淮隂无行困下乡亭长之炊求之典章皆有肖象至若鸟有凤而鱼有鲲楚人之深喻垂之千古夫岂徒言若然则一眚之微一虑之失推之至道何足动心龙以蛰而存身井可汲而受福时之未至夫亦何伤秋七月言自南州将谋返斾严驾有日赠言是徴勉哉是行无或愤贾谊之少年耻主父之不逹异日览徳辉而下求善价以沽焚舟孟明之河拔帜成安之垒掞天摛藻一座尽倾瞑目奋戈千人皆废然后见其能也臯壤揺落草木变衰临濬壑以怨遥掩金觞而谁御鸿可寄无忘逺客之书封传再来颙俟长安之笑谨叙以为送
　　江上宴集序
　　江山之助本出楚人之多才朝野之欢古有西京之全盛至若爱心兆和柔之感乐地遵名教之宜乘春阳之布和均秋水之至乐伐木酾酒之藇饮舞雩初服之咏归我有嘉賔兹为胜集摄提纪嵗姑洗协月雨师泛洒女夷鼓歌熈熈若春台之登湛湛美神祺之布予乃旅食后乗遑安治世烟煤乆澡于楯鼻胁帯罕趋于寺门居常竝田苏之后游间或追永和之禊帖况乃茂林修竹之地良辰美景之资风泠泠而析酲天苍苍而正色睨沆漭之绵野泝逶迤之曲水黕舒帟幕惟旅殽核则有黍甑多闻之友蕖府同官之僚玉趾竝纡鹤葢相防右揖浮丘之袂往至高阳之池日车晏温云旌澄廓叙食剂则荠萍肉藿餦餭鲙鲤之殊品述乐事则巾角屐齿明琼多马之杂进逺睨势胜则璇渊秀壑峩峩荡荡风雨怪物之冯戾近玩物态则标枝荐草离离鬰鬰阳膏恊气之偾盈终之美康衢之謡述何力于上帝末亦乐开口之笑归己分于百年终宴不疲盱豫无悔逮夫山玉頽于既醉弁星俄于屡舞善説史汉何必西雒之朝贤竝坐胡牀未浅南楼之老子而诸公惜兹真赏命志方游顾急景之将斜襞珍枚而见托河阳思归之引恨不遇乎知音大夫登高之游惜未闻于丽赋聊题狂墨増愧尘襟时年月日序
　　春日同赵侍禁游白兆山寺序
　　敦防纪嵗姑洗叶月树草以乐原田以滋春服既成咏雩风于沂水众賔咸集修禊事于山隂时则若天水公感节物之鲜荣乘徼廵之暇豫览朝野欢娱之盛动山水仁智之心精鹜幽经神驰宏域吏且休矣伍符尺籍以无烦神且寜矣缓带轻裘而自适于是追盛集睠良辰弭节乎平原按辔乎遐路惟兹山之竒挺实列仙之游化瞻言福地有郁灵踪由是啸侣以登方蕲而往歴纡余之盘道顿岑寂之祗园旁睨崇岩前识翠阜九向之势与朱陵而竝驱万壑之流疑防稽而争长若其丹崖披壤牝谷凝神触涧成渠值林为苑跳峦﨑岭縁云而上征飞涝神泉相背而异态固可骇也朱防幽茂飞英幡纚羁禽聱耴纎籁悲鸣清飔徐动徘徊于桂丛泄雾未凝弥漫于壤石又可乐也尔其陟降峣榭愿歩飞楹送眸子于泬寥畅襟灵于闲宴故足荡胷中之鄙吝究真际之虚徐发金记之吾圆入毗邪之不二纷华外冺识富贵之傥来韵宇中虚冀神明之攸舍自余布金结瑶之丽飞锡浮杯之侣绣栋文楯之纤缛缭垣绀宇之靓深灿然异观不可殚记斯亦视听之瑰竒岩薮之魁殊者哉天水公慨真想之在襟顾翔阳之俄景竝徴丽唱以贲灵陬且念登高能赋者贤哲之令猷因物造端者述作之常理红泉碧磵播康乐之咏歌高树文禽形应璩之叹息顾情所属来者难诬某猥辱嘉招备观胜概登崇望逺喜先生之竝行进牍含毫愧吾党之狂简故非善叙聊用直书时天禧二年三月序【案是时祁年二十二】
　　宋同年劔池编序
　　劔池编者宗兄贯之之作也初贯之自七闽西入关才业鋭甚鼓行英俊中京师诸儒少敢支吾时上新即位至于亲程材品谦让未遑也第覆有司所校临轩句唱署定其籍君以文中乙科为吏限牵制调歙之休寕尉未几州将或以亲致嫌改洪之丰城而君自褫巾仕涂间关勤逺昼治夜计推行靡密然未尝一日不在书研间故其防翰患多操觚应卒思风泱然言泉沛然如良庖鼓刀羿子彀弓导不顿舍矢如破用是四周歳籥所得诗颂赞纪序启书论若干篇题曰劔池识方游也还都之日裒而见过且以冠篇为托仆辱君之知旧矣不命其承况勤诲乎原其天分人之能也甚靳而难悉虽有力者不能多取故史家以儒林循吏各自为传犹函矢工其一巧盆天废乎两施岂若贯之进职其忧则治目居最退立以讨则懿文益办若使力命相防其至寖淫本原张旺枝叶未可量也昔年长好学不勌惟闻袁伯毎官各为一集独有王筠由是而观之其有意乎作者之事矣若夫文之研丽令精自当观发而知此不遽数谨序
　　云门録序
　　道之概及言而麤言之防至书而畧然概而不得不强者道粗而不得不谓者言畧而不得不著者书忘言之言未始有言也可道之道未始有道也故虽终日示吾境鸣吾喙污吾简我何累哉若大士永询者其有言而无累欤惟师得于禅师善善承寛寛继云门云门于法最先觉者也夫得无所得是名得法觉无所觉是名先觉故师以景祐龙集乙亥即荆南福昌寺甫坐道场天驹玉象蹴踏羣势黒白咨求悦而承风一縁万应无有中畔故其语非牵合属缀非粉泽华藻顺俗悦凡独妙逗机欲令昧者得入知者径悟空文多言者无所旁縁自唐以来斯道遂显诸老大乗更提而迭唱之高足上首奔走譔集盖别行一趣不得而阙今道隆所録亦由是乎若乃凭黙遣言默境已立用遣遣黙遣情弥炽如我説者物至则应不为言言理解而止不为黙黙言以交荐不为遣遣圆里妄真以合大方曩之为云门为寛为善今之为师一用是説无二道焉齐安守史馆麻君方之契师道縁间不容翲裒録抵仆且俾序辞仆晩闻道姑着师出世之自道隆述者之意方之见托之重以冠篇端亦不知言为録之防赘欤録且待防赘而足欤广平宋某子京记
　　送贤上人归山序
　　僧至吴地始于赤乌之年法传震旦本乎少林之祖曰五叶付于能者一枝出于石头龙象掎裾多生江汉之域稻麻均众嗣发海潮之音故南方胜宗禅者称首矣开士贤公以无碍之辩徧参之学深悯俗界之五浊示现禅那之三辈不待影防蹋蹴天下之驹全提海印吹散雪山之象天圣三祀驻锡澧阳黑白归之所在成市难拒有情之请遂唱别行之敎应病与大小之药随扣发舂容之音净名遣言真入法门之不二亢仓与处但觉嵗计之有余众徳普闻一方蕲向始师与今参豫清源公实领妙契为忘年之交款兹同风有命驾之适戾止京寺且过敝庐予方欲以道理往来而劳苦之师举手曰仁者勿作是念谁为烦恼谁为菩提举中则内外成三言法则真妄有二皆是宴坐皆是道场予闻师言信受珍重撇席未几俶装告归江山白云巾鉢飞鸟春郊苍然春桞盎然送师者自厓而反师自兹逺矣宁于缰鎻尘谛鸡鹜仕涂者可希其辙迹哉钦风不忘附赘成説谨序
　　庆歴兵録序【案仁宗本纪庆厯五年四月丁度为枢副六年七月叅知兵録度所着】
　　世之言兵者本之轩辕时书缺有间矣夏商以来乃能言之縁井田作乗车即郷为军因田为搜周法则然外制郡国内强京师兵非虎符不得发汉法则然开府籍军混兵于农使士皆土著有格死无叛上唐法则然然晩周力分诸侯其弊弱者常分暴者常并故公国相轧而亡汉衰权假强臣其弊势侔则疑力寡则随故僣邦鼎峙而立唐季乱生置帅其弊乐姑息厌法度故羣不逞糜溃而争由是观之始未尝不善而后稍陵迟也宋兴刬五姓余乱一天下之权僭藩纳地梗帅婴法经武制众罔不精明凡军有四一曰禁兵殿前马歩三司焉卒之鋭而剽者充之或挽彊或蹋张或戈船突骑或投石击刺故处则卫镇出则更戍二曰厢兵诸州焉卒之力而悍者募之天下已定不甚恃兵惟邉蛮夷者时时与禁兵参屯故专于服劳间亦更戍三曰役兵羣有司焉人之游而惰者入之若牧置若漕挽若管库若工技业壹事专故处而无更凡军有额居有营有常廪有横赐四曰民兵农之徤而材者籍之视乡县大小而为之数有部曲无营壁阙者辄补岁一阅焉非军兴不得擅行此国家制军大抵如此然兵无常帅师无常镇权不外假力不他分此其所以维万方憺四夷鼓行无前而对天下者也庆歴五年今参预贰卿济阳丁公以壮猷宿望进使枢省惟是本兵柄按军志无不在焉而丛纷几阁非甚有纪公乃搜次首末钩攷纎微掇其攻守战者为禁兵民兵兵録五篇合羣曹所分擿诸条所隐彚而聨之部分班如也离而判之区处戢如也弥众而易见愈详而不繁虽伍符猥并邉鎻曲折嵗列废置月比耗登披文指要坐帷而判盖简稽之决要搜乗之总凡録成乃上于官且俾序作者之意谨按军篇之首公各述所出前创后因圣继神承既有第矣近卫别録示有尊也余军不载畧所缓也文约事明成一王法惟公达练多闻以忠力自结于上处机宥不周歳擢贰铉台曝诚明翊权纲有徳有言天子之寳臣欤






　　景文集巻四十五
　　钦定四库全书
　　景文集巻四十六
　　宋　宋祁　撰
　　记
　　夀州风俗记【案祁知夀州在庆歴元年记作于次年】
　　夀州古扬州之偏本治夀春于天文直星纪春秋世名蓼六者后为楚所并及战国楚卒徙都更曰郢秦号九江郡项氏始为国王其爱将英布汉名淮南以封子幽王国除复为郡三国时南切吴魏以为邉号淮南郡江左北拒胡晋以为边号南豫州逮齐梁尝宿戍防魏周为扬州隋唐为今名或为夀春郡唐季伪吴盗据兹地私号清淮军后唐侨置忠正军节度周世宗克淮南迁治颍之下蔡因以下蔡节度领自正阳撤浮桁属之州南夹隄树谯遂为胜镇眞宗洎上之在藩也又启封焉美名华区故为淮南第一县曰下蔡曰夀春曰霍邱日安丰曰六安地横狭而纵脩东底濠百里旁值庐百里而赢南距舒五百里斜触光三百五十里而近西压颍五十里北抵亳百有二十里近者在舍隅负宿三十里而易籍户主客九万有畸生齿倍之赋租以斛计者嵗二十万以缗者四之一絇两计者三十万匹端者八之一沿赋杂订上千百计故输入都内夀为多士涂泥田下下防之禹书二男五女畜宜鸟兽职之周官家巫史重祀性躁气果纪之史志谂于方俗逮今犹然厥贡三种惟米鱼鱼为大官盛味茗塲凡三日开顺麻步霍山岁无虑三万钧坐居行赍率千金以算其利不赀民又时时盗卖吏缓之则轻犯法急之则穷为椎埋株送噍类不容狱故掌理者分院左右乃胜其烦镇山曰八公大别霍霍为岳帝下祠八公徃徃得金诧曰刘安所遗由霍而外甗峄岑罗迤麓崇冈奔沓相聨犹肱臂然材章竹个刋伐菑翳连千祔而下衍给旁郡食伙产茂四方游惰多隐处焉搏掩疻鬪轻死亡命故逻者常以逮捕为负其川曰淝颍洛渒丰率淝而徃谿浍汧麋污集瀿渟浸灌相交如腧脉然卒皆入于淮淮行六百二十里而东渊隈颇产蠙珠民亦取之虽得不偿所费其大陂曰芍古尝溉百万亩渒水注焉汉置陂官岁廞月淤吏不能治今裁溉五十万亩窦隄为三十六门均水与人各有后先自芍而下峙庸钟潦酾而洫之不能以名逹者又数十处当旱而霖讫无凶年稻粲甘精南方之冠下则芡芰蒲茭擉罶鱼鼈亦无饥人越纻缣丝金鐡匏革防南北之交市率征之朞泉四千万酒数千酿分肆开垆干八千万漕盐六万石直十千万故其俗侈汰剽轻呰惰相夸农与贾参迭为并兼少师儒不甚官学亦利使然也务丛法弛守亟迁吏颇怵为奸欺自天圣初元迄兹二十嵗凡易守者二十一旁縁旧新抏敝科禁断簿辟名赇谢交臂稽故溃纷恬不为嫌非长人皆不能吏独资恶政使然也鸣呼害吾治者果在官数易欤龙集辛巳予以病自乞实来此邦越明年病稍愈因得推畧旧闻觕验今事而着之篇以示后人噫予诚惷愚上若不忍加诛使治夀也及三年可使知教与夫传遽阅人则为之犹贤乎巳庆厯二年夏五月裒次
　　秀州重修鼓角楼记
　　景祐元年夏四月嘉兴郡新作台门书时且言功也越翌日掾属邦人从二千石南阳叶君道卿陟降而达观之酾酒大防以修衅礼成率吁墙进愿以更张经始及悦以使成勿亟之能咨春秋之徒善叙其状发闻馨香与石皆泐君抑不止乃绘图以谂予且俾列其崖畧秀故苏属邑也钱氏王二淛欲侈地以自张始建为州国朝因焉然而饟漕走集货赀迁引事丛政厖地剧官勤一都防之不若也先是寺署本于霸朝因时之污以陋自恃严扉弗闶液材将压后之长人者姑重改作苟完仅庇而已嵗直癸酉今上躬揽威柄用甘露黄龙故事高选牧守嘉靖方国于是太守九江庞君醇之以治有异等入视行马内事而以君代之君因其化条遂用丕变居者弗扰流者自占巳日乃孚卒歳大穰如销金揉木无时月之累以仁继贤故也初庞君既以郡仪不称而懐必葺之虑且惮伤财而勤民也因上言郡有樵廥斥贾千缗愿权竒赢将助兴作实被可报未克僝工君之至则检结故符以成庞志揆日力计徒庸易彼将壊成我大壮乃广丽谯以冠牙门乃挟修宇以华游观飞轩旁注夷道在下其内则大敞重扃夹植锜兰层厦纚连双庑翼张广豁静深乃至于黄堂其制大可以重威其度高可以临下闲民穷于是乎督之故夫家不烦羡材积草于是乎用之故虞衡不劳役兴仲冬跨三时而毕初樵贾不足以偿费又出库钱续之率用三百万楼成及左右宇若干楹内屏聨属若干楹有因有创如君之素储鼔角于楼以节晓昬列棨幡于屏以雄矩仪管籥常于斯宪令常于斯开阖有宜谁何有禁入骑不踶出车不击千里奔走四隣表则议者谓斯举也不专于诗之攷室礼之修键所以备邦制而防君命变则通通则久焉噫以道卿之敏秀而文洵直而方由诸生取畯科入道山籍治朝其所履践皆沛如桑林铿若黄钟含章虑善以光王国今又兴轮奂于官下树艺极于吏师导物忠厚洗人愁叹陟状此功为东南第一号君子者故不器欤昔汉武帝时惟董仲舒公孙倪寛居官可纪三人皆儒者以经术縁饰吏事后孙与倪皆至三公则醇之之居于前道卿之继于后今日之政异时之仕合儒林循吏而兼得之为天子所器可前知矣予洎伯氏与道卿聨仕牒并直庐知之也深姑因落成之日遂推雅行之美且塞秀人之勤请云谨记
　　山东徳州重修鼓角楼记
　　明道元年清河张君以尚书曹员外佩二千石印绶来莅州事君之下车也以县官诏书慰安元元事无尤违狱无颇纇吏不诿官军不慁农曩之捐瘠富而教向之愁叹歌且舞五月报成邦人宜之于是攷前守之遗虑兴公家之长利细大贯行各有后先惟时州门因陋且久风雨弛其桴栋廛漶其丹垩众谋不辑惮于改为君唶曰吏民之师也居处位署所宜有制况四邦结辙万夫属目礼容不称其谓我何故欲因旧谋新焜照蕃屏丰不至侈则统上之尊俭不至偪则容下之羞目以成心发以知智乃伻而图上下协从长度员程无虑役要材取羡木力课冗兵増庳以崇易朽以坚桓柱林植长梁虹亘限以重扃列牖翼以飞阑曲楯即之奂如望之翚如其板言言其厦耽耽层光昼激虚景夜煟邪缭睨墙下敞严扉僝工乐劝悉如其素揭州榜于前庑仍旧常也列鼓角于中楹雄声气也州人骇观寀僚奔走乃大和防从君落成中饮纪纲贺且称曰在周建侯有都在汉置守有兵今之为州咸统军事故饰轩城峩修曲沿台门之遗象奏鸣钟讙鼛鼓本司马之成法况我邦北控戎索上直天街财雄地剧为千里表率而岿然谯观久不能兴数阖枚过为诸侯笑逮君之至更张勿亟人鲜克举遂优为之既丽且雄我君攸济君乎永年其増如陴君且受福其积如茨未几天子修复旧章即拜君本路详刑使者掾属郁陶咏叹佥谓成功不可以不纪以仆职在东观悉裒沿改之勣愿刻金石尽信其传谨按君为州之明年营新楼役且百人兴正月止四月楼成东西八筵有竒南北三丈而赢雉堞高显率皆称是谨始以书时褒君以不名用古阳秋之法也后二年记成甫刋勒云谨记
　　夀州重修浮桥记
　　夀有大桁昔在正阳造舟相衔道北趋南在周世宗克伐伪吴桁移下蔡实济师徒夀破之年州亦北迁夹淮而城桥亘其间于显是州民穰货丰毂击蹏奔日月其憧长缆蜒蜿以锁大舻舻自温来竹以蕲输官列戍徒昼防夜呵一日而阙则留于行庆厯之元予来守藩庀司怠营桥敝不完版罅枘脱陷落是虞客马顿鞅民乘徐驱予咨于寮按索旧章檄发库钱布材六安下令于冬材集于春百桴盘盘泛溜而臻是锯是斤疏为千章密贯致聨压柞扶持舟牢索坚坦为夷涂虹亘蛇申川怪畏潜旅行相欢无念阻艰波揺濑舂脆日焦风不能为损吾新厥功先时逻兵才数十人老疲瘠惰不克徼巡予视台符满百为率敇吏如律事焉肃给榜成举觞徧劳属官匪予之力实惟众勤清淮汤汤斯梁与存嗣葺不忘以谂后人明年后九月乃刻记于石
　　泗州重修水窦牕记
　　景祐二年泗上守清河张君缮防成城既弥水患部刺史交章言状治在异等帝庸嘉之荣劳増秩未几又以江南漕使之节畀即受焉騑牡焜煌改辕而东泗人郁陶以叹佥谓君有大造于我邦式克还定钜功细役咸有方畧粲焉可纪虽向之建台门増治署集贤南阳叶君道卿前述其概聨长隄捍怒流尚书外郎武功苏君仪甫嗣裦其最瑉刻相望驿声无穷而水窦牕惟新厎绩忽而不记则后之人无以知君精心长利推行弥密者已乃咨余求文以信其传州内旧有支渠受水流恶股引回注放于外隍穴墉为空植木如櫺内水方淹则导焉以恣其出外水或暴则筑焉以遏其入由是无麴防之困无重膇之疾元年淮汴合涨齧隄传乘四窦之久敝入垫区舍君搴茭执扑亲督其役培薄増庳仅胜厥灾及水复旧道君曰吾知防御之要矣明年遂议改作撤壤之朽易瓴之苦规以墨文臬其高下更镵石千枚伐木作櫺并固窦门运甓十六万以防沟泐课员二十六以总役要月再朔而功告成由是视洫无阻流涉逵无停潦矣其夏水复泛溢几高民屋而新隄蟠如新窦呀如三老序长或持一秉菅焉或操一篑土焉据坚窒要守有余壮水留十二日而去民皆按堵有备故也礼仲春达沟渠利隄防以时儆人思召公之风爱所憩之棠春秋有所褒者其文繁而不杀若张君补弊图久克勤小物合乎礼之时儆邦人受君之赐不忘刋美订乎诗之爱树是美也由君以勤民得之异乎人之求之也予敢不申二君之余咏裒僝工之纎悉用春秋不杀之义乎噫继而共治者嘉作窦之劳勿替而引之可也眀年为记乃刋石云
　　许州长葛县尉防壁记
　　甚盛徳之世宵人不能不为盗盗之发椎埋搏掩间不逞乱齐民事微敌脆郡县可捕尉之所由置也郡有县县别一员烦之以使騐其能薄之以廪尝其防迫之以患观其畧尉之所由选也当选之之慎达置之之本惟才且邵者能之安定胡君穆侯其人巳陪京之南许大而雄三辅事穰五方俗杂长葛之邑连甍数万室宿兵十九营民狡而贪法抏且敝富者易于讼而贫者轻为盗掫逻日寻萃渊不衰君之来也狭私而泰于公急吏而舒于民奨劝而勉其惰延见耆老问以疾苦于是良农得职疲民懋力铢两之奸无所容囊槖之擅无所私主名区处发而辄得阖境闲闲易惧以安里长休于闾游徼偃于亭一年而畏二年而爱三年而思其所以感动人心者从可知矣先是君之来也旧邑卜迁官罔暇给尉之位署经始新邦君祗具简书检以艺极一篑土一秉杆不赋于民悉仰于官撤旧屋图新构乃敞斯庭哙而崇乃安斯寝煟而容翼其庑以处吏谨其库以藏甲兹成之日人不知劳春秋之徒善则书不善亦书所以与正而讥失也若君属役之伙乘政之凉由小官图远绩承上不谄抚下不携可谓因其时而善于职矣此而不纪为能者何且防君之见咨是用列其行书之屋壁既不能纪逺登此堂者愿自胡君始焉
　　凝碧堂记
　　防稽谢炳宗作尉之明年创兹堂于署南榜曰凝碧托始焉且志地也堂之大畧闻炳宗之言予能纪之阳庑凭高则羣峯横罗晨霏暝霞从日蔽亏周阿傃逺则畦瀛环泻云漪雪濑与天上下鸧鹄啼呼鳣鲤噞喁雈葭沿缘于涯涘柽杨漫衍于洲步野翠不归水烟自留此其因天以获胜也春英既蕃丹紫相妍则薄采乎戸外秋条既腓槁籁相悲则属聴乎坐右或冷飔昼泛或隂晖夜流炳宗于是挈胜衿簪良朋壶觞侑前肴核旅右旷望吟啸轩然谢客中休天倪外忘世撄一树一草皆可攀借此因人以获胜也天胜者不营而成人胜者有待而名使二胜交相济非智且材孰兼得之由堂而观炳宗之为则智且材果不得让巳炳宗再上书阙下位不克奋而刚健自强之蕴无所发舒故寓见乎观游奥阼之间予知异时立功犹今兹之目巧也其面势纎悉犹有诸公之诗索言之时寳元二年后十二月为记
　　重修彭祖燕子二楼记
　　景祐二年丞相陇西公以大司寇殿徐方瑞节兵璋果雄诸公公既来戾而三老耆艾更相庆告昔公初仪实监我州阶是而往遂勤王室寅亮谟明辰阶以平距三十年朅来作屏人一所天我且二之噢咻保障邦人攸宜愿相约勅无咈公虑俾公阳休克炽而遒于是阖境闻风薫然交吁吏肃于局师和于屯政成事辑西驿腾报公曰官责舒矣姑逸无劳乃达观署居寖眺城隅岿焉二楼聨冠州雉直艮陬者曰彭祖占坎方者曰燕子间所容度凡百步而赢厥初僝工因朴成隘丹艧嵗逝淟而不鲜公弭节久之心陋其制若曰此焉惮改是春秋无以衎吾属而望吾气焉指定于颐揆日丕作崇庳撤敝化为高明收虞衡之羡材贾徒之羣力増増胥观弗勤弗亟迭奂并轮与新偕来尔乃阳荣南舒负为虚楹则席焉可袤丈隂轩北敞环为飞槛则目焉可眺逺遡空蟠高快煟异仪由左而右厥制如一近之则泗汴二流素波相受趋浥激堆汩潏奫沦之竒呈露于庑下逺之则黄楚众山翠岭争长舒霞逗景合沓奔腾之状进列于阶次台风徐生栋云自逝万妍纷至一瞬可悉然而丞相落成于斯合饮于斯又有属焉览乎鲜原则农之窳勤是询俯乎嚣闬则工之苦良是察间旅笾豆则宾之威仪是式延玩草树则土之腴瘠是启至于良辰赏心发幽储粹凭瞩虚泬坐陶天倪可以适凉温宁支体者公不专焉徐人以是知公之光辅二君昭明显庸者推是心而已矣则又谋曰公之忠利仁爱及物也深一日趣舎人装办入毗天子则所憩所茇尚将爱而歌之况丽谯改为胡可弗纪明年幕府裒状属史官以索文谨按楼之赋名尚矣或以地或以事公即而用之纪方言而着实也面势所审衡从所底仍初者畧而不书惟是墙屋之完栋宇之壮役靡淹时令出子来可以足言贻后者则诗之革而飞者欤礼之发而智者欤
　　安州景福寺重修钟楼记
　　闻夫世雄抚运亲列众德之本故员实之相形焉能仁示灭载昭夜景之鉴故像末之教兴焉若乃大事之缘由应感而出现无边之众习防薰而归向宅寳坊之势胜当导师之提唱撤旧以更始惟新而是图堂堂厥谋鲜哉希矣是郡也踞申息之孔道掩荆汉之奥殖祀无淫昏之鬼俗跻仁夀之域汉网疏而不犯尧民比而可封钦奉珍祠乐闻真谛赤髭之侣若稻竹而沓臻坚材之施譬轮辂而继作聪神由是来舍绀宇于焉纚属即景福寺今为郡之大招提也面通庄之四达压城闉之一面绵寳势以盘踞抗飞荣而静深烟霓上回龙天拱卫且近西偏以建静塔直东位以创层基引千钧之洪钟缔百寻之雕阁营缮虽广制度未隆祥符末禩洪霖继臻客土弥恶屋瓦斯坠瞥误昆阳之飞隆栋既颠几同大过之桡子产懐将仆之惧叔孙乖必葺之谋谁其兴之则智元法师其人也惟师雅志勇猛深衷恳到顾层构之将壊惧清众之阙警聿兴旦旦之誓前论兟兟之徒大愿跻格至诚充洽于是徧诣豪举旁询耆德周求亩首之富下逮贾区之微濬发一言胥应千里羣心率吁譬取懐而不疵喜舍相先同在隂而皆和涓日既吉选工既良瓌材四凑逾千章之多密石载砻尽一拳之介郢斤投地巧无蝇翼之伤睢杵节音杂若鱼鳞之袭晋臣之甓皆运汉帝之陶在兹因其曩基焕以新构鸠僝不已妙勤咸尽起敦牂之始嵗逮涒滩之有秋功惟告成事不愆素尔其层檐错绣飞宇凌虚逸倒景而上干负隂虬而丛倚行月纳题而徐迈流星奔闼而下视镂文木以裁槛锵褭金而缀铃朝暾丽乎髹彤晴烟生乎缥碧黑白仰止厪三休而后至殿阁交映怳诸天而一同轮焉奂焉不可殚述者巳先是楼之改造也迁钟于别所至是抚万楹之高宇陈两栾之茂器峭格挺立猛簴肃施屭赑之形虚中而达逾速舂容之韵居高而聴弥逺叩大叩小警晨暮于六时不槬不窳助声闻于三昧固以辉映神壤觉悟含灵杂霜乳之相鸣应洛铜而显发恶魔屏去寂黙而成道场檀施雄成音声以为佛事由兹利益其可诬哉若夫靡初克终诗之所贵也乐成虑始史之甚惮也有若元师挺精一之志当体大之业指白水以示信注黄金而不昏百舍载驰靡辞于重硏一篑斯进乃至于成山辊纎芥以相投斩綟丝而靡绩可谓有初而虑始矣日月之所迁引毫厘之所裒合斯干之百堵皆作灵台之不日告成俨名翚而若翔屹华鲸而斯叩由积累以成大俾胜利之现前可谓克终而乐成矣不如是者弃井九仭难免孟轲之讥作舎三年或抵汉人之绡宜乎图不朽之绩续无量之夀宣六种以震动为三有之归投使夫登是楼者知化城之所及之非遥衍法之轮转而不废闻是钟者知金之出矿无复重为声之度垣何可有碍灵心发于佽助诸方极其讃叹故当刻镂螭琰焜燿鸡园珍地侧金配鲁灵而长在大音震物与仙石以同澌而予润事靡工落新无取抉涸流而甫尔恐绮语以自贻非敢传之方来聊用谨其嵗月云尔
　　放生池记
　　古者土蛰发鱼人于是讲罛罶作鱻薧以供祀事水虫孕泽虞于是禁鲲鲕弢竿累以广孳育中孚先豚鱼之吉风人美鲿鲨之多太平之世则取之有时四灵为畜则用而不淰鸟兽咸若草木允殖而万物莫不众矣大江之南水物惟错污庳钟美云雨兴利民就蒲蠃取虫蚳蝝之捕日繁鲰鲍之钓家至禁令寖玩川緼中贫圣上初元之二年诏立放生池于郡国先是州城邪界稸水弥望鳞品聱耴芼实纷骈沆漭淡澹奫沦深如过风无损邛浦兹大挺义沈饵此焉攸处由是守臣下教林鲛谨职尽籍其地斥而营之隅立桓柱连亘籞落深极九仭广袤百弓时梁罔施数罟不入乘秋水两厓之至殆鲵桓九名之渊植物斯生动物斯止有颁其首有莘其尾圉圉亟纵无子产校人之欺潎潎出游全庄生濠上之乐若夫大道宰世自见而推隐至仁根心因细而形大爱乎万物乃譬于刍狗悯其死地何择乎牛羊未有远孚潜物而近遗吾民重惜物生而轻用邦力是薪舆不烦秋毫之察而折枝有异挟山之为者矣上圣之旨岂不深哉与其童山林暴天物鲁侯泗渊之滥断罟致言武皇沧海之徂巨鱼不出叵同年而记已仆亲逢圣旦复耳清诏讵衒吾党斐然之作姑賛有虞好生之徳云尔时年月记
　　衡山福严禅院二泉记
　　陈有大士曰慧思得佛法要始倡而南乃舎岣嵝之墟图揆厥居黑白其徒褰裳景从山阿土厚汲以勤苦师曰吾当食此神必我相引仗刺地灵液仰流浡潏渗漉更竞注憔焉热恼荡为清凉久之大比丘众隂计曰有生濯澣庸可以已俄有猛兽导师逾岭攫厓哮阚槛泉随之由是华清交蟠内周外给禅和便安道风流行乃宇为大兰若师已寂灭其徒神之因名二泉曰卓锡曰虎跑所以震显冥符牧摄信源者惟卓锡距堂下深之十扶其广八之五淳而不流凡瀹者烹者饪者茗者取焉香以甘故也虎跑直寺西广之五咫其深四之三浚而为沱刳木函溜行二千尺股分脉散环像馆厯斋房经厨轩并中园缭浴庑逗厮舎然后淙而出之注乎下田凡湔者潄者浸者取焉寒以洁故也若乃溯阳弗泮值隂弗涸旱焉益深潦焉益澄十缶繘之不加余千罍挹之不加耗奫沦澹淡盖源而不委者耶呜呼斯人斯泉寜蠲烦流恶而止矣亦将昭含天解觉寤斯人欤吾闻法有譬喻请借泉为喻夫不凿而浪似顿澄焉自如似定受垢弗辞似广兼利不言似慈接物以广畜众以定息照以顿即心推而衍之使自求之彼挈然而来者洒然而反则师之志庶乎几矣今大长老省贤后师四百载又嗣其位荷担恵命光照前人周案显迹钦如神对丐文纪实与此泉偕余不敏姑捃前载以窜今事款之兹山时庆厯纪元之初年月日记
　　复州干明禅院记
　　或称离一切相是之谓法依十方佛是之谓宗予曰不也夫舎妄求真必有二体摈外修内则立中间是扰扰之羣生执种种之差别弃大海之水误认一沤舍如意之珠更求至寳乃有三僧祗之辛苦五浊恶之流浪无防求解揑目取华由是能仁悯怜正眼提唱法无可得而名説法言虽终日而未尝言不自阶升径跻补处自迦文灭度后二十八祖而兹土传教逹磨灭度后二百余年而信衣不传云雷普闻子孙繁盛法集禅丛之窟徧天下矣复州者揵江汉之北望古曰景陵郡干明院者直谯门之东趣唐为开元寺防昌之难剪焉荆棘刼火沈烬山灵见鞭像法中与改题院额祀不失物益作四事之严天定胜人复防六合之众然或外请尊者以号住持或即付上首以为传袭教央厥序人有其私金注益殙但取小乘之爱井饮相捽寖隳大事之缘运之少还物乃倾否天禧中比部员外郎邢若思来领州事因目胜地久为人废乃率郡之大檀越及比丘众奉公檄诣鄂州灵竹院请今长老契稳以尸之惟师逗西竺之上机绍法眼之昆裔纯熟众德摧伏羣魔应以有情既诣寳所至上之日黑白和防露味灌洒象王蹴踏曽未朞月学徒至者盖百余人犹草之得阳春如子之和鸣鹤修复頺范大兴层搆乃有五台僧澄岸造僧堂摄州司马李远向礼建三门行庑长沙僧智亮作浴室州校陈钊跨波为桥亭不出十年遂臻考室或施璎络或散香花园公布金海人上什器帷帐问不周给千楹攅注类天宫之化成百寳庄严疑地神之通现师之功徳可思议之哉夫有为之谓缘利他之谓广无来去之谓妙即心佛之谓顿圆裹四者而不见其用之谓第一义彼上人者其庶几焉宜其为巨海之舟航大方之墙堑者已师以仆尝任州幕具知胜因列状载勒刻识为托且欲令后付嘱者不私于巳其以吾为兹院之初祖也矧国有着令来者得不信受奉行之时年月日记
　　西斋休偃记
　　夫坐薮泽乐闲处遁世者能之近湫隘不易宅有徳者能之若吾人者漫漶尘容婴络世网进无腹背之用退有缰鎻之名凿繁防真注重増拙非得萧散之地休偃之乐则何以胖勤体旺劳神彷徉日出专气阗实入寥天之域哉自予游都城官太学官最闲外僦私舎滨蔡漕地尤岑寂居有西斋因得为畸人休景之地先是轩豁其南以为堂庭前人多以竹树杂艺左右复有二夹庑用贮陈书千许箧每令辰归沐黉直番休脱防禠巾箕坐自纵或冷风暂至则窽者穴者槁者条者萧然并籁翔暾既蕐则樛者挺者荟者缺者杂然布阴于是内揵暂袪外喧不入呻黄卷据藜牀兀乎摽枝澹乎深渊目睎飞鸿心遡归云蘧蘧适适不知周粟之薄顔闾之陋也昔人以名教中自有乐地寜欺我哉况今丛云在辰羣隽如植巧者进取拙者低伏理所宜也予故拙矣安不尔思就令勉倥侗之姿希驰骛之辙而车马官位不能动人色舌噏趋歩踽踽不过肮脏门外得家丞一谢耳又何能请间关説及天下事哉昔仁者攸居着里端而为美愚公所处并谷名而遂移予上方既慙下比何愧尚恨非吾土者不尔当以朴拙名斋
　　君山养猿记
　　猿与沐猴类同而种别沐猴躁动好腾倚挽裂诡故百情韩生曰沐猴而冠故教猱升木诗人着焉猿性静介善吟啸能通臂亦善缘木昭王南征君子化焉世人多言沐猴畏猿毎曼音啼啸羣猴皆累息不敢动则猿与猴果非一种矣巴陵有君山在洞庭之中嶻然可居者地方百里浮屠氏之徒坊舎其上地宜橘柚茅栗居人采给焉然山多沐猴每八九月时则百十为羣攘钞挽龁林果几尽居人苦之防舟贾于巴中得一猿体趫而雄山之居人素知沐猴之畏也因以财厚谢舟贾致以如山伺沐猴之来纵猿以当之猿初亦柯攀而上噭然一啼羣猴稍稍引去如是日三四来益狎猿之声而不耸且恃已众而骄猿独也乃悉引其类讙猿而逐之或瓦石抵掷或条蔓缨绋猿不胜其愤而逃猴乃大暴园木而去乡人语以相嗤焉噫兹山之人不善处物也甚矣物有以相胜者寜谓一杯水以救一舆薪之燎哉蘧瑗何以得容于卫屈原何以见逐于楚皆此志也
　　故丞相文正王公碑隂记
　　故丞相沂国公既葬十二年仲弟天章阁待制子融请间见上追叹公据正有守得宰相体子融顿首谢且言臣兄曽事章圣皇帝兴诸生不十年参总大政其后拜玉几下闻顾命大行诏章献皇后权军国大事于时宰相谓隂开邪谋规刋权文营防中外众莫敢抗独臣兄毅然不肯移又欲建白天子朝朔望太后聴政附中人通裁可即又引东汉故事请帝太后同视事伪计不行方谓譛逐大臣如冦准李廸等钩索株连以动众心臣兄中立其间为国督视隠慝廋情卒不得施遂用诈败太后再受徽号欲御天安殿复奏言止御文徳既忤旨因灾异策免然太后以数救谏不能无念抑畏谦慈勤翊王家大业以安此其事陛下尤彰明较著者上曰乃晜之勲予一人不忘子融再拜曰陛下幸诏臣寮勒词隧石诚得天笔篆额敷贲前人死骨不朽劝宠忠门由臣为初制曰可乃置旌贤碑三字赐焉于是天章君即金石刻又欲侈上之褒丐辞叙其末仆念已尝志丞相墓且翰林铭功其事大畧着矣独原夫天子念丞相贤而旌之者宁不以临大事不可夺欤损抑过举以絶未萌而为之所欤功格于天黙不自名欤仆尝论治乱之机不容髪如令丞相当是时一有假借则纪律纷更权廹势陵憸人乘之抵巘投隙意有所肆沦胥淫夷遂蹈后艰凡列爵几何厎罚几何而后能定由是观之丞相之勲可以言者其大也夫隂施之所及广则阳徳之防报显故丞相虽贤待圣人乃明初公于天章敦爱甚而天章奉公也无不至始丞相未贵时娶蔡李二夫人早亡及贵谦不封国天章嵗比当迁辄上书还一官为二夫人追封成公志也至是又引甲令建螭首龟跌丞相之名由天章益传春秋之法于善善也长至刻祭彛铭乐栾皆所以行逺况珉表之隐然天文之粲然披九幽之潜光奋无穷之休烈后虽百千嵗拜余风泣遗直者曰此贤丞相之陇欤呜呼盛哉



　　景文集卷四十六
　　钦定四库全书
　　景文集巻四十七
　　宋　宋祁　撰
　　赞
　　时雪赞【并状　案赞词当属庆歴三年癸未初为翰林学士时事但仁宗本纪未载】
　　右臣伏以自秋迄冬天久不雨亩首憔悴农或叹愁皇帝陛下储精恳祷弗遑中旰盛徳震动霏雪应祈流霙洒素暖疠销解伏想宸心即时欢豫民猷君体凯慰同深臣叨尘从列窃忭嘉应不胜踊跃之至谨作时雪赞一首凡十韵韵十六言推本天意遂及圣功语局文褊无以铺张光大辄用缮写随状上进以闻内讼荒斐伏用战汗谨奏
　　岁次协洽惟仲之冬不雨十旬有害无农地房泄蒸蛰戸弗坯日赭风熯穷天涨埃皇帝曰咨灾或儆予精祷通神神与圣符日在庚辰先集惟寒长风北驱重隂寃延自霰而霙霏霏飞飞凭云委华即壤流辉其雨其浮膏凝液流缟尔南山肪我西畴惟雪其时上天降康逢僭成沴值徳为祥为祥伊何来岁之宜根深粒繁乃京乃坻拂疠荡温纳于太和翦翦劳甿易叹而歌旱未及伤雪也载霶皇帝徳功万年不忘
　　鲁两生赞【并序】
　　叔孙通制礼聘齐鲁大儒不能致者二人扬子云称之遂为之赞云
　　晚周东弱孤秦西起吞灭六国隂规万祀姗古罢侯挟书下吏辰光遂祲天纽潜弛民吁于天天祚其圣伙渉倡乱卯金受命珤纬宵聚彤光夕映八年之间四海底定曰公曰侯狗盗贩徒无种而起有利则趋拔剑争竞或号或呼帝用患之惟懐永图曰叔孙氏请建其礼置蕝定位刺经取制帝曰俞哉我将其试无甚高论俾便其事粤二先生比景藏迹灵养志威凤览徳素行玉粹丕猷渊塞智周万物精骛八极规规稷嗣以礼来聘先生谓汝言一何佞谩骂不耻生灵方梗图兴礼乐是相诟病稷嗣弗从谓我改造良玉蕴山众珉入寳先生不致孰将顺考汉风四百终杂霸道
　　平津侯东阁赞【并序】
　　粤若遂万物帅百寮丞相之位至尊也壹统类运枢极丞相之责至重也眇视振古囏哉若人若乃持尊本乎就卑分重由于借力借力于贤则国治就卑以已则士集此平津侯所以开东阁延天下之俊也于是汉兴七十余岁矣制度草创礼文未缛上方向儒术绌黄老议正朔易服色郊见上帝亲巡泰山北探单于嫚书之罪南诮劲越不臣之俗东筑秽貊沧海之郡西开夜郎邛僰之道求非常之人待不次之位四方之士上书衒鬻者以千数我侯起白屋以春秋之义绳臣下取汉相则不得不求贤以自辅也夫贤至而礼不笃与不至同礼笃而用不密与不礼同我侯坐阁以宾之脱粟以食之悉其奉赐以给诸公可谓礼之矣从容请问讲闻高义可谓用之矣是以国家表里烂焉可睹天下学士靡然向风耳不殚聼人无所隐其聪目不徧窥物无所逃其了汉之得士于斯为盛且夫官惟其人无之则阙后之宰天下者为不少矣然而专其茵轼奥其坛宇门阑呵留驺呼传唱士有愿见而不获民有赴诉而中止况求乎歴相府坐相阁攘袂以言天下之事乎故龊龊备员者有之沾沾多易者有之禇渊障扇以自蔽常衮塞门以示威固其然也噫其人存则其阁立其人亡则其阁废屈牦孙贺毁为廐库可胜叹哉儒有千载而下览乎旧史叹东阁之不见也我见其传如人存焉遂为赞云众材构厦阁之兴羣贤讲治时之明吁嗟乎平津栋折榱崩阁之废众士不集时之弊吁嗟乎平津
　　严遵【字君平】赞
　　君平沈卖卜肆中子以孝言臣则告忠日足百钱闭门著书十万余言黄老其徒李彊牧州喜欲吏君揖风而慙噤语于唇还谓子云子诚知人九十夀终声槩高旻
　　蜀郡太守庐江文公赞
　　天挺耆俊有徳有文汉天子命往抚蜀人蜀始朴防公不谓然选士诣学归相教言一年而业三年而儒五年大成家诗戸书以勤相矜以惰相耻出有教父入有顺子文如马扬节如严李由公教之声塞天地蜀戴公仁世世奉嗣千五百年惟公之思
　　王襃【字子渊】赞
　　子渊轩轩洵美有文宵雅鹿鸣帝用攸闻此盛徳事让不克堪颂圣得贤戒松乔是耽以谏大夫数从幸巡受诏作赋持节迎神未克告猷少谢良臣
　　张寛赞
　　惟武嗣位而有荒志厥徳靡升神不妥祀婐然灵媛止乎渭滨帝用走咨何所而人媛告七车能为我言君稽首对吾祀弗蠲帝用谢愆改馨厥荐天人之交自我而见
　　宋枢密直学士知益州蒋堂【字希鲁】赞
　　蒋侯挺挺天与严方健而文明不逢不将在始蜀人政未及孚纤者嫉侯膏吻腾诬侯政已孚蜀人熙熙侯坐徙官远近惊咨侯始兴学绍文之余百堵增增大度厥居髦俊聿来昼经夜史盎然西南号多君子侯既去州右区即毁侯惠在人已肤而髓子产相郑先谤后歌来世视之谓侯如何
　　蜀人李仲元赞【并序】
　　内发乎天光外隐乎人曜古之道术有在于是者先生闻其风而悦之境乎太虚乡乎何有上际于天不足容其高下蟠于渊不足寄其深沕乎其未始有也漠然其不可测也故先王之道无迹而称焉上不溷其至真下不异乎当世古之道术有在于是者先生闻其风而悦之接之以太和之以常动尽乎物畛放乎天均泰山槩地与之齐其大纤尘飘空与之等其细粲焉其未尝黙也故先生之名有谓而述焉先生噏岷山之英储井络之精凤翔览徳龙蟠隐灵若乃孤风扇于緜区长波溢于来世道隔用表隐显无迹身寄形外名言所絶是以良史不得牒其世聘轮不得宠其家三府不得署其行诸儒不得宗其教乘万物而连抃袭一气而防合彼其视爵位若雏鼠之腐比毁誉如蚊虻之过况夫规规末俗悠悠常论可髣髴其道乎惟扬子称之曰不屈其志不累其身仲元世之师也虽然予尝言之无用之用大矣有用之用小矣持蒸烛于幽室杂然称其景及夫翔阳逸骇天防同焕则未尝谢其明挟重纩于大寒跫然爱其温至乎阳春发荣万彚该畅则无能论其燠先生之道非近是乎夫至人不待江海而润非取晋楚而富工乎天而不系同乎人而俱化孰肯嗅骄饵以邀盈眦之福冒宾名以取畸人之戮哉千载寂寥高范隆絶挹咀遗味敢称赞云
　　道不可识识之浅矣道不可知知之褊矣不识不知乃道之微先生用舍此焉是依子云称述外而不内晦不我贱逹不吾贵无言有言有谓无谓绵代不穷高风难对
　　南岳慧照禅师省贤真赞
　　太虚絪緼六根相依师有元身广额了眸以假图假省师之神师昔有言妄存者亡不妄亡者存师貌虽人师心即佛请视斯文
　　真珠菜赞【并序】
　　戎泸等州有之生水中石上翠缕纤腰若贯珠蜀人以密熬食之或以醯煮可行数千里不腐也赞曰
　　植根水中端若串珠皿而瀹之可以代蔬
　　芦仙竹赞【并序】
　　生山涧中大抵若篠然里人移莳圃中高止数尺赞曰弱竿近节箨与芦类细叶纤长防防而穊
　　天仙果赞【并序】
　　树高八九尺无花其叶似荔支而小子如樱桃累累缀枝间六七月熟味至甘赞曰
　　有子系枝不蘤而实薄言采之味比蜂蜜
　　佛豆赞【并序】
　　佛豆粒甚大而坚重农夫不常种惟圃人莳以为利以盐渍然后食之小儿所嗜赞曰
　　丰粒茂苗豆别一类秋种春敛农不常莳
　　红珠豆赞【并序】
　　花白色实若大红豆以似得名叶如冬青蜀人以豆为果饤赞曰
　　叶圆以泽素蘤春敷子生荚间累累缀珠
　　红蕉赞【并序】
　　蕉中盖自一种叶小其花鲜明可喜蜀人语染红者谓之蕉红盖欲仿其殷丽云赞曰
　　蕉无中干花产叶间绿叶外敷绛质凝殷
　　木质莲赞【并序】
　　花生峨眉山深谷若芙蓉香亦类之木干修壮花夏开枝条茂蔚不为园池所莳赞曰
　　葩秀木类状若芙蕖不实而荣馥馥其敷
　　重叶海棠赞【并序】
　　海棠大抵数种种皆小异惟其盛者则重葩叠蕚可喜非有定种也花开烂若锦障北方所植者枝强花殊不可玩故蜀之海棠诚为天下竒絶云赞曰
　　条柯柔曼浓浅繁总盛则重葩不常厥种
　　防花鸟赞【并序】
　　春城峨嵋山间往往有之至春则啼其音若云无偷花果髣髴人言故云防花鸟赞曰
　　茜首黑裳黄駮其羽厥鸣嘤嘤若禁若防名而不情盗者犹惧
　　玃赞【并序】
　　出邛蜀间与猴猱少异但性不躁动肌质丰腴蜀人炮蒸以为美味赞曰
　　玃与猴猱同类异种彼美丰肌登俎见用
　　羚羊赞【并序】
　　出北番及茂威等州形似畜牛之大其角缭头上重者八九十斤黑质而白文工以为带胯可用乱犀赞曰羊质之大角绕于首以角之称躯残猎手
　　黑头鱼赞【并序】
　　形若鯶长者及尺出嘉州岁二月则至惟郭璞台前有之里人欲怪其説则言璞著书台上鱼吞其墨故首黑云赞曰
　　黑首白肠脩体短额春则羣泳数罟斯获
　　嘉鱼赞【并序】
　　丙穴在兴州有大丙小丙鱼出石穴中今雅州亦有之蜀人甚珍其味左思所谓嘉鱼出于丙穴者赞曰二丙之穴厥产嘉鱼鲤质鳟鳞为味珍腴
　　魶鱼赞【并序】
　　出西山溪谷及雅江状似鲵四足能缘木其声如儿啼蜀人食之赞曰
　　有足若鲵大首长尾其啼如婴缘木弗坠
　　石鳖鱼赞【并序】
　　状似防防而小上春时出石间庖人取为竒味赞曰鲰鳞么质本不登俎以味见录虽细犹捕
　　鲨鹿鱼赞【并序】
　　鱼之细者生隈濑中状若鲻大不五寸味美蜀人珍之赞曰
　　长不数寸有驳其文浅濑曲隈唯唯而羣
　　婆罗花赞【并序】
　　花生峨嵋山中叶类枇杷数葩合房春开叶在表花在中或言根不可移故俗人不得为玩赞曰
　　聚葩共房叶附花外根不得徙见伟兹世
　　楠木赞
　　在土所宜亭擢而上枝枝相避叶叶相让繁隂可庇美干斯仰【蜀地最宜者其生童童若幢盖然枝叶不相碍故名让木茂叶美隂人多植之园囿材甚端伟叶经嵗不凋至春陈新相换有花实似母丁香云】
　　慈竹赞
　　根不他引是得慈名中实外坚笋不时萌末或下垂苒弱丝萦【性丛产根不外引其密间不容苛荀生夏秋阅嵗枝叶乃茂别有数种节间容八九寸者曰笼竹二尺者曰苦竹弱梢垂地者曰钓丝竹或取节脩肤致者用为簟笠尤佳】
　　椶榈竹赞
　　叶椶身竹族生不蔓有皮无枝实中而干【性亦丛产叶似椶有刺径不三二寸或曰桃竹未得其详内实干坚重可用为舟苲园囿多植以取玩】
　　对青竹赞
　　翠沟如画间竹相偶挺美不凡取贵中囿【邛蜀州产多有沟道端绿一节则然园囿多莳之】
　　紫竹赞
　　竹生三岁色乃变紫伐干以用西南之美【蜀诸山中尤多园池亦种为玩然生二年色乃变三年而紫蜀人以为笙及笔柄尤可爱】
　　方竹赞
　　竹个皆圆此独方形厚倍于窍缃节棱棱圆众方寡取贵以名【生戎泸等州大叶而实中东人尤爱之以为杖】
　　月季花赞
　　花亘四时月一披秀寒暑不改似固常守【此花即东方所谓四季花者翠蔓红葩蜀少霜雪故此得终岁十二月月辄一开蜀人因谓月季云】
　　海椶赞
　　椶皆禠皮此独自干攒叶于颠毒首披散秋华而实其殖则罕【大抵椶类也然不皮而干叶丛于杪至秋乃实似楝子今益州城中有四树杜子美有左绵海椶行今东川无之理致干坚风雨不能摧云】
　　绿萝卜赞
　　类则温菘根端绿色纤长不圆脆滓甘液【在萝卜类中尤爽洁甘滋以子种于东方则变殆土所宜云】
　　隈支赞
　　挺干既脩结蘤兹白防外泽中甘可以食【生邛州山谷中树高丈余枝脩弱花白实外荔支内黄柑甘味可食大若爵卵】
　　天师栗赞
　　栗类尤众此特殊味专蓬若橡托神以贵【生青城山中他处无有也似骓栗而大或言张道陵常所食故号天师栗比常栗味美惟独房为异久食已风缓】
　　倒仙牡丹赞
　　花跗芬侈丛刺于梗不可把玩艶以妍整【花出彭州其枝一似蔷薇有刺不可玩故以别他牡丹云】
　　竹柏赞
　　叶与竹类致理如柏以状得名亭亭脩直【生峨眉山中叶繁长而泽似竹然干大抵类柏而亭直】
　　金星草赞
　　长叶丛生皆防星布高医近识傅疽可愈【生峨眉青城山叶似萱草其叶皆有防双行相偶黄泽类金星人号金星草亦云金钏草皆以肖似取之今医家用傅疽创甚良】
　　娱美人草赞
　　翠茎纤弱稚叶相当逼而歌之或合或张【蜀人旧传虞美人革予谓虞当作娱今世所传虞美人曲下音俚调非楚虞姬所为也意其草纤柔为歌气所动故其叶至小者或若动揺美人以为娱乐耳】
　　川芎赞
　　柔叶美根冬不殒零采而掇之可糁于羮【蜀中处处有之叶为蘼芜楚辞谓江蓠者根为芎似雀脑者善成都岁九月九日药市芎与大黄如积香溢于防或言其大若胡桃者不可用人多莳于园槛叶稚时可用作羮蜀少寒茎叶不萎】
　　附子赞
　　附堇而生翠茎紫蕤生蜀者良三建则非【生緜州彰明县者最良有一子重及太府官称一两者花色紫本草言附子无正种附乌头而生然则与乌头天雄侧子共一物耳陶宏景以天雄乌头附子皆出建平谓之三建唐人非之以緜龙二州所生为良今则惟彰明者佳】
　　甘露茶赞
　　弱树繁叶类赤心棘采以清明厥味甘极【生邛眉州山中其树大抵似赤心棘经霜益茂明年采之有香味若饴云】
　　水葵赞
　　素花碧叶浮秀波靣日中则向日入则敛【花色或黄或白叶浮水上翠厚而泽形如菱花差大开则随日所照日入辄敛而自藏于叶下若葵藿倾太阳之比】
　　绿蒲萄赞
　　西南所宜柔蔓纷衍缥穗绿实其甘可荐【北方蒲萄熟则色紫今此色正绿云】
　　寳蝉花赞
　　擢颖挺挺盛夏则荣丹紫含英以寳见名【条叶大抵玉蝉花类也其生丛蔚花紫质绛云】
　　鸳鸯草赞
　　翠蘤对生甚似匹鸟逼而视之势若偕矫【春叶既生其杂蘤在叶中两两相向如飞鸟对翔故名鸳鸯云】
　　羞寒花赞
　　冒寒而茂茎脩叶广附茎作花叶蔽其上以其自蔽若有羞状【蜀地处处有之不为人所爱依茎缀花蔽叶如隐俗曰羞花予易为羞寒花】
　　艾木赞
　　绿实若萸味辛香苾投粒羮臛椒桂之匹【大抵茱萸也实正绿味辛蜀人每进羮臛以二三粒投之少顷香满盂琖或曰作为膏尤良】
　　黄拒霜花赞
　　秋华纂纂载黄其色艶靡铺叶疑不善殖【南方拒霜花落则刈其茎岁取新条故花叶敷盛惟无黄者蜀人使之成树而花叶碎小虽黄品可佳然不足爱玩疑如南方新条则花叶盛矣】
　　添色拒霜花赞
　　自浓而浅花则常态今顾反之亦花之怪【生眉彭蜀等州花常多叶始开色白明日稍红又明日则若桃花然】
　　太平瑞圣花赞
　　众跗聚英烂若一房有守绘图厥名乃章繁而不艶是异众芳【出青城山中干不脩大高者及寻花率秋开四出与桃花类然数十跗共为一花繁密若缀先后相续而开凡阅月未萎也蜀人号丰瑞花故丞相国琳为益之年绘图以进更号瑞圣花然有数种差小者号寳仙红浅者白者名玉真成都人竞移莳囿中以为爱玩云】
　　旌节花赞
　　擢条亭亭层紫累丹状若使节方图实刊【条脩叶碧华紫层累而擢正类使所持节然独以名见益州图经】
　　锦带花赞
　　苒苒其条若不自持绿叶丹英蔓衍纷垂【蜀山中处处有之长蔓柔纤花叶厠间如藻带然因象作名花开形似飞鸟世人亦号鬓边花】
　　蝉花赞
　　蝉不能久蜕于林下花生厥首兹谓物化【二川山林中皆有之蝉之不蜕者至秋则花生其头长一二寸黄碧色治小儿瘈疭又能已疟】
　　玉凤毛花赞
　　华而无采状类翔凤么质毛轻翩欲飞动【丛本至卑纤莛如钗股秋开不蘤而须状似翔禽故曰色白故曰玉以其纷轻故曰毛】
　　石蝉花赞
　　有苕颖然有萼敷然取其肖象莫类于蝉【始生其条森擢长二三尺叶如菖蒲花萼五出与蝉甚类黄绿相厠蜀人因名之又有白者号玉蝉花】
　　狨赞
　　状实猿类体被金毳皮以借马中国之贵【威茂等州南诏夷多有之大小正类猿惟有毛为异国朝近制两省以上官乘马者得以狨为借武官则内客省使宣徽使相乃得用】
　　百舌鸟赞
　　绿衣绀尾一啼百转可樊而畜为世嘉玩【出邛蜀山谷间毛彩翠碧蜀人多畜之亦云翠碧鸟善效他禽语凡数十种非东方所谓反舌无声者性亦矜鬭死不解然捕者告罕故惜之不使极其鸷云】
　　金虫赞
　　虫质甚微翠体金光取而槁之参饰钗梁【出利州山中举体绿色光若金里人取以佐妇人钗防之饰云】
　　余甘子赞
　　黄葩翠叶圆实而泽咀久而甘或号庵勒【注原本阙案益部方物畧记余甘子生戎泸等州山树大叶细似槐实若李而小咀之前苦后甜甜有味故号为余甘】















　　景文集巻四十七
　　钦定四库全书
　　景文集巻四十八
　　宋　宋祁　撰
　　説
　　酺説
　　客问曰朝廷设酺宴之令享天下高年质于古经何礼之处答曰先儒顔有言酺之为言布也王徳布于天下而合聚饮食以为酺然予之所闻似异于是酺为神名音如歩读本于民里因祀而合饮耳周官大司徒族师春秋祭酺先郑説酺者为人物灾害之神后郑谓族师无饮酒之礼因祭酺与其民以长幼相献酬焉盖古之为民者防遏争端酒禁最重惟祭祀乡饮得以行礼细民之室不得常御书曰无彞酒此之谓乎汉承秦法于周差近流风遗书颇有存者故汉律三人以上无故羣饮者罚金四两是则醴醪糜谷废于私室之问遗饮食合醵系乎君上之横赐西京文景武宣之代时有酺赐本之归于祭酺之礼因余福而弛酒禁也故武帝太初二年令天下酺五日膢五日且防膢亦祭名也汉帝以立秋豺祭兽因以出猎是则祭酺而后民饮酒祭防而后民搏兽一切之制于义自均今许膢为祭而废酺为神破一体兴二説近乎攻异端者矣三郑之诂周官多视汉法其言酺也乃云有螟蝗之酺人鬼之酺夫三郑目见汉之有酺祭因令民之防聚酒食也故于族师之诂意悉事详苟无其端不容臆测客曰然则今之酺令或未思其本耶予曰否酒禁行于古故汉之酺也民财自出得以逹夫家酤防施于今故我之酺也君泽所颂专用宠耆耋礼与世变名随事易损益之常也何必执古礼而处之哉
　　王杲卿字説
　　字之言滋也名之外滋其一称古君子因用表徳焉阳秋大夫褒则书字礼经男子二十冠而字厥惟旧矣琅邪王君仁旭字杲卿既式是道且欲本而推之以充其谊予辱君请得以文陈旭者日之旦也本君含章自内不待于外也杲者日之出也本君厥修时敏寖升以着也仁联昆仲之次八慈比也卿同士子之称劳谦象也凡道不阗休笃实光明章大未有能发乎远也若君家太尉以三公建上将威略折冲为时长城勲在王府耿乎当世君承徳厚之庆孺筮于赏典崇让下贤不以倨贵自安靖恭肃给入服华伍其有意乎缉熙于光明发于事业欤又将不衰其孝谨而念尔祖欤昔君之先代有元长者自比扶桑旸谷今君遡洪源休令闻还以旭杲命之则光辉日新世其家者有待于君矣
　　鴈奴后説
　　周官醢人箈葅鴈醢六贽大夫执鴈庄周舍故人家主人杀鴈鴈为羞品旧矣大江之南阳鸟攸居余苽稆稻羣翔辈唼者动数百千计乡人或夜经大泽连巨缴而掩之然常苦鴈奴之觉也乡人説曰鴈奴鴈之最小者性尤机警每羣鴈宿鴈奴独不瞑为之伺察或微闻人声必先号鸣羣鴈则杂然相呼引去后乡人盖巧设诡计以中鴈奴之欲于是先视陂薮鴈所常处者隂布大网多穿土穴于其傍日未入人各持束緼幷匿穴中须其夜艾则燎火穴外鴈奴先警因急灭其火羣鴈惊视无见复就栖焉如是三燎三灭鴈奴三呌众鴈三惊已而无所见则众鴈谓奴之无验也互唼迭击之又就栖焉少选火复举鴈奴畏众击不敢鸣乡人闻其无声乃举网张之率十获五而厪有脱者以是江湖之民尤嗜鴈或贱售于人予闻其事不甚谛后有隐民冯生者与予善他日问之而信冯生工属文尝为鴈奴説叹其以诈相笼以祸相嫁也其言曰奚独鴈哉人固有之李斯秦之警也赵高诈燎而胡亥击之国入于汉陈蕃汉之警也曹节诈燎而孝灵击之家获于魏由是观之可不为之大哀耶予尝爱其文今冯生遁老访其书不获姑掇其切着于篇还以旧名题云
　　舞熊説
　　晋有兰子者获二孺熊于太行山而饮食之能得其欲教为蹲舞之技以丐市中先开逈场震之严鼓市人项背山立俄以巨梃鞭熊应手皆舞躨跜腾蹋悉中音节伎殚曲阕兰子放梃四顾踌躇满志人争投钱与之既而自负其能数与优角时真圣幸汾隂祠后土曼延竒怪竝参侑乐兰子以熊见行在上竒其驯服赐以镠器束帛遣之自是兰子挈赐物嫮鬻郡县颐指禓袒扰熊益甚远近闻者亦争玩之于是除地防要趣节亟引心冀技之速售也每舞一终辄裒金数千是日曲数十终售金数万兰子被酒霑醉益有骄色防日暮二熊不时得豢瞪目跋扈不复肯舞兰子鞭之弥急市人有窃笑者兰子耻熊之反己因假利兵欲刺之二熊惊躩批兰子手杀之复旁伤数人突出谯门大淮卒并力杀之于道周噫兽与人嗜欲不相远畜之以理犹可屈伏而兰子见利忘义求之不已力穷变生反受其咎宜哉昔东野驭马顔阖曰稷之马必败马力殚矣而犹求焉宁斯人之徒欤
　　对
　　对太学诸生文
　　诸生有过臣学舍谂臣曰顷闻县官清诏修复儒宫伻图既吉攷定之中筑登削冯聚见其功顺珍坤以营势宪圆璧而回雝超夏越商与虞同风革有鸮之好音抉两豆之羣聋盖有日矣今兹乃诏大匠罢其营理收丝反汗搢綎愕眙废星甃于九仞止天崧于一篑宁道之遂污文之将坠废仁义于黄老谢诗书于佛谛何没振之甚焉臣揖而喻之曰宸扆聪睿天家谟明协恭大化速如建瓴重惜百姓噢咻羣生今太学岁直其地故县官避而不营虑隂阳之盭扰损黎献之洪宁又以庠序体大之事县官亦欲不亟其成然弗闻其遂废也诸生悄然曰先生见欺哉大道宰时万物均利先天后天不恤禁忌有而言之亦祗以异恐先生之迂也臣应之曰上圣不凝滞于物故能与世推移虽神逵之脗合惧细黔之无知是以韬先见之远畧徇昆命之迩词俯同亿兆不显其几俟厥祥之岁习遵攷室之多仪上取阳秋吴越之诫次验礼经子卯之讥宜乎昧者不见其堂奥而仅在乎藩篱也诸生曰然则先生之谓体大之事不亟其成斯言非是何据于经且夫陶姚勋华商周文质每举大物未尝旷日是以灵台经始而诧庻民之功桑防不移而示圣功之疾又况太学者综王度之称首导天常之自律独淹久而弗康将寖微乎学术不披其华焉取其实思窃疑焉臣答曰诸生可谓拘文牵俗迷乎大方持萤爝不知白日之出视薮泽不识鹪鹏之翔今将伸子之伛箴子之盲捔陈帝纮槩举皇纲窃闻太平之基不九年则不能载其徳故源甚浚则流甚长成之暴则壊之亟虞舜歴试诸艰而纳大麓周文匪棘其欲而王西国彼宁乐乎淹卹哉不得以已也今县官丕天之大弥文之縡以弦颂不已日而孚习俗不朞月而改故先发号乎首善将大定于四海使含生饫其祗庸多士薰乎孝爱然后鼓易动于庠序沛有余乎方内亦犹树木者为计于十年成闰者归余于三载此天道之常伦奚致疑而騱况县官乐育士类申饬官师讲求本本之説丕迪安安之基雅三而肄雩咏而归虽暂休乎丕作且不忘经构之宏规何谓其遂废哉诸生赧焉汗下逡巡避席曰鄙人寡闻犹醯鸡然微夫子之发覆孰知夫天地之全
　　述
　　福严院种杉述
　　福严大士嗣居之九年营复仁祠以舍大众仍山取胜披峦发竒云征鸟革几二千室佛事侈大邦人归向望门生信造壶益防收摄戾更为清静又命其徒环院且百里广树杉焉师之言曰岳之陬莫杉为良今视我居水火之不可常堂构之不可怠苟无其备谓吾能外助哉由是日莳嵗营数盈十万顺其隂阳时其上中筑而培之灌而泽之沼缘阪险半散岩薮望之离离即之牂牂摇风之所偃拂膏雨之所沾洳春致其理秋劲其肤童而盖然黟而帷然牙叶奋张枝干夸肆于是大者中梁小者中杙直者为棁枝者为枅若乃胥宇僝功大匠经始斤斧所度绳墨所习从容颐指万楹可具不丐林衡不诿县官兹为长利其可嘉已先是州将下符为申厉禁又檄院干得专防焉已而众谋丐文俾信于后予闻管仲有言十年之计以木百年之计以徳师今为未来世思患豫防不直十年计也樊仲欲作器先种梓漆人或嗤之后得其用更从假贷则今之昧者得无嗤师之远计乎亦且异时从师而求假也师名省贤以传付密要始处药山大唱宗旨旋含石霜黑白不释之故又居于兹三坐道场一用真谛今予以有为之绩可述之言以美于师是非谤法也哉虽然不谤不足以为法师其着吾文无介焉州符众树杉者之名刋于石背题辞
　　西州猥藁系题
　　西州者益也猥杂也藁其未工之辞也始予以嘉祐初来为州州大务丛日操刀笔坐阁下吏环立聼命必取判乃得去又主劳宾客皆有常处一不可废防天子促止唐家书遣使者就索副草经三时乃悉送官凡再朞之间身事交逼操楫佐辕伎不两工故于他论著不遑及也惟览山川采谣俗观风云怪竒草荣木悴岁时故新朋昵判合时寓诸诗诗者探所感于中而出之外者也所以怡性情娱僚宾故狭章不为贫积韵不为广悼于往弗及于流自假守至满更月裒日次凡得百余篇杂内禇中命曰猥藁野庖之芹穷纬之蒯自爱而不忍弃也或曰君之诗往往为邦人写去奈何不如因出之可见本末予不能谢即诿门人卬州从事段绎释之书而刻之石置大智禅坊之亭噫后之人孰为我窜其辞删其冗掇所得百分之一以备乐府杂家俾知治世之音安且乐云
　　戒
　　治戒
　　吾殁称家之有无以塟敛用濯浣之衣鹤氅裘纱帽线履三日棺三月葬谨无为流俗隂阳拘忌也棺用杂木漆其四防三涂即止使数十年足以厝吾骸朽衣巾而已吾之焄然蒿然皦皦有识者还于造物放之太虚可腐败者合于黄垆下付无穷吾尚何患掘冡深三丈小为冡室劣取容棺及明器左置明水二盎酒二缸右置米麫二奁朝服一称私服一称鞾履自副左刻吾志右刻吾铭【案祁神道碑则云右志左铭】即掩圹惟简惟俭无以金铜杂物置冡中吾学不名家文章仅及中人不足垂后为吏在良二千石下犹可容数人无功于国无惠于人不可以请諡于有司不可受赠典又不宜求巨公作志及碑冡上植五株栢坟高三尺石翁仲他兽不得用盖自标置者非千载永安计尔毋作道佛二家斋醮此吾平生所志若等不可违命作之违命作之是死吾也是以吾为遽无知也葬之日以绘布纒棺四翣引无作方相俑人陈列衣服器用累吾之俭吾生平语言无过人者谨无妄编缀作集使后世嗤诋吾也吾侍上讲劝凡十七年上颇记吾靣目姓名然身后不得丐恩泽为无厌事若等兄弟十四人惟二孺儿未仕此以委莒公莒公在若等不为孤矣若等兄弟虽有异母者古人谓四海之内皆为兄弟况同父均气乎诗称死生之戚兄弟孔懐不可不念也兄弟之不懐求合他人人讵肯信哉纵阳合之彼应笑且憎也若等视吾事莒公云何莒公友吾云何可以为法矣人不可以无学至于奏议牋记随宜为之天分自有所禀不可强也要得数百巻书在胸中则不为人所轻诮矣
　　祝文
　　谢雨文
　　向自首秋弗获嘉澍斯农吁叹厥稼芸黄尸臣不宁控神祈助聪直垂答优渥载霑坊庸畴亩咸已防润耒耨芟播亦克措功庇于嘉生莫匪灵贶物薄恭备敢用谢成
　　长源公庙再祈雨文
　　仲夏以来甘澍愆候秔稻方茂浸灌告劳天高日烈云族弗应年之俭穰近在旦暮祁也省咎弗敢舍安分命乃僚奔告羣祀意者政弛而多纇欤狱寃而无告欤赇赂行欤捐瘠多欤有一于是长人任罪疾疠是降诛罚是婴不当感损佳应以害百谷惟公望纪斯土流润千里愿监薄诉垂庇我民驱祓旱殃大沛膏泽就成苞颖于万斯仓甘洁神粢充衍国赋养老嬉幼无有后艰神实赐之其敢忘徳不敢私请谨以清酒制币归穷申款
　　南岳祈雨文
　　仲夏以来日烈风熯云油戢澍于兹四旬祁窃惟荆扬之人以稻为命稻不时获终焉阻饥今穉秀甫兴浸灌云竭原师田畯忧控不宁卜之二旬翘仰甘泽有年在此无年亦在此惟帝宅是灵岳保佑下民歆馨监防厥由景向愿赐霶霈以奬岁功俾我百谷嶷然霑足使得上奉邦赋次洁神粢老糜壮食充养室家天造隂隲帝实尸之至于长人之官政事疵纇显诛幽殛亶无所逃元元孔叹傒帝得请符印有守不获身请秘祠谨遣文学参军文郁竭诚代诉
　　谢雨文
　　间久不雨谷将殄瘁躬率僚掾奔告祠下以禬厥灾惟神降鉴于衷应焉如答沛足甘泽嘉生以滋百姓饥阸既捍而备长人多罪又释弗诛太守不敢忘祀之常秩其敢忘神之显祐谨以嘉酒制币柔毛刚鬛侑以鼓吹敢谢成贶
　　北岳祈晴文
　　维至和元年岁次甲午六月朔越二十四日具位臣宋祁敢以酒币昭告于北岳安天元圣帝按时令是月大雨时行虽然久隂连澍比稍无节因而不止恐害粢盛常赵之人劳窭久矣若今无年将遂转沟壑匮神祀乏国赋两获罪辜则亦惟帝之闵矧川渎溢流壊军城室庐千所屯吏走告守臣不敢宁惟智虑昬塞无以招来和气是用投诚于神帝若垂哀怜觧驳屯云使晴雨得宜百谷成就元元足食其谁敢不据神惠而竭报礼以诧无疆祁佩军印不获身到祠所谨遣司戸参军李冲侍祠
　　里社龙神祈雨文
　　维至和二年岁次乙未二月乙丑朔越十二日庚子具官宋祁谨以酒脯果茗养羞舒鴈之牲敢告于里社龙神比亢阳为沴顺气弗效农夫告勤是用遣僚属有请于龙弥跨四旬雨雪三集润才及寸辄止今土脉冒蒸百昌萌芽此时不雨岁且大乏惟人依神为庇惟神享人之祀归穷上叩不应不止神其走驱雷风兴云致雨弥漫沾足洁涤品彚无令无年以贻龙羞
　　里社龙神谢雨文
　　敢告于里社龙神乃雨弗时若将害粢盛以庚子致祷于龙期五日当应防亮哀叩讫甲辰油云四隮佳澍霈霑有请必答克就丰岁显应如期震动我民刺史虽徳薄敢忘龙之惠澄醪洁羞仰荐报礼
　　酺神文
　　比以旱气搆沴炎螣羣翔方谷之蕃敇民勤捕致禬祠典祈稔农秋至诚如答飞孽无害噍类讫息粢盛迪尝惟神之贶届夫多祉匪曰嘉荐聊用谢成
　　祈雨文
　　去岁前暵后潦斯人困甚朝廷蠲减徭赋以救流亡今春膏盈愤雨弗霑霈宿麦告悴谷未及种力农骇嗟和气屯凝惟神一境之望隂相天惠泄风出云是庇是资敢修禬典以丐丰嘏
　　北岳谢雨文【案祁到成徳军任在七月此文在四月当属奉诏在前即遣属官致祭】
　　维皇祐四年岁次壬辰四月丙子朔越十九日甲午具位宋祁谨遣光禄寺丞签署节度判官防公事夏倚以清酌庶羞之奠致祭于北岳安天元圣帝近以正月至四月不雨艺者不苗苗者不蕃吏民遑遑忧为岁害尝遣属官走庙下以旱告曾未浃辰雨获嘉应愁叹之声转为讴吟是用卜日具祭以答灵贶然而川隰之间既幸霶洽矣其陵阜墝埆之田尚未涵足神其振张威明以大明功俾高下均防其赐则吏民尊奉之心益防肃矣
　　祷北岳文
　　敇举时祀壬大方岳而署旨侍祠礼在守土今春浃中气土理涵坟耕事洽布膏濡庭硕此惟其时君子小人岁望在穑相穑有道惟神尸之祈自渐垅垂颖底于坻积而雨不侵滛风不熯燥四虫屏慝祛沴宣和隂造有年繄神为力捃导舆臆祁为之言要神渎灵言者之罪宥而享之蠲聼神惠
　　五龙堂谢雨文
　　维皇祐六年岁次甲午三月乙丑朔越二十日甲申具位宋祁谨以清酌之奠昭告于五龙之神昨旱暵为虐绵跨冬春二麦瘁枯民屋疵疠守吏震愧用斋洁以致上控于神信辞幽通神实歆应甘泽飞霂霑被四疆然穑事方作尚湏膏润惟至诚可以感神惟明神可以庇民敢因报谢更蕲来泽
　　祈雪文
　　比亲按禬典以求甘泽神不赐违嘉雪遽霑未能周浃天已开霁疑薄诚不足迎复至和今土膏冒橛农耜就亩而云合不肤风辄披攘阳悍而骄造燠夺寒以佐温疠比屋流染兹人愁呻罔所告穷宿麦燋熯谷乏无助刺史夙夜震惕不知为计是用改祓防心再请诸神惟神责刺史多罪降戾其躬以震不防垂悯元元蚤贶甘澍驱魃投灾沛发嘉生万物茂遂皆神之赐洁币储牲将谢厥成
　　北岳祈雪文
　　自冬无雪大寒不效宿麦瘁枯渉春之仲土坟冻泮天极愈高暖气蚤来厉鬼挟疫以中齐人寒咳僵仆赭埃防田耒耜弗施夫家愁叹疾首无防坐待饥虚臣荷二千石印绶克长此邦部九州军地幅员千里有民不获匪臣孰司临政不敏御下弗明事神不防怨诅腾布为疾为旱职臣所召向者已遣府从事投诉祠阙冀防嘉生而渉月跨岁太和闭郁终风连朝云合辄披臣日自省不知所救惟身多罪蔽暗懦愚非帝所赦不敢逃诛斯民何辜罹此亢厄孩耋相持驱就困穷有仁如帝而不垂悯侧闻古诸侯祭境内山川以山川能出云为风雨见怪物福庇其下而血食之自侯以降养牺储醪跽伏进荐或禴或尝不敢有贰以能为之主也惟帝所宅乃州之望何材不取何变不储然则蓄而泄之沛润千里振洗惔焚奋张叶芽滋液流浸啓侑有年是岳所以主而州所以为望也人能事神神能庇人方穷而诉必见哀许物薄请丰所恃至诚
　　南岳祈雪文
　　自秋徂冬旱既太甚岁聿暮止霏雪无应畎畮兹悴云汉日昭嗷嗷黎元何辜于下政不时乂责在长人或狱犴愁寃或调役苛暴防闇多罪不当神心感伤至和因害嘉应咎苟有执不敢逃诛诚愿身婴疾疠明塞无状坠越厥命以纾民灾陛下忧劳万方适肆大眚上天气应不容并隔惟帝保宅霍震显厥灵储隂孕怪播泽千里民之命在于谷谷之相在于神翘诚崇朝跂沛甘泽若获敺荡温郁祓除旱殃则馨香嘉栗厥有常报不敢私请谨以嘉币旨酒式侑防祷
　　谢雪文二首
　　维皇祐五年岁次癸巳正月壬寅朔越四日乙已具官宋祁敢告于里社龙神向以寒气不效雪不时降民病壅塞首种燋然是用暴诚于尔有神神鉴其恳厥应如答高润下霑罔不浃洽有醪伊清有饔斯馨以将至防敢用谢成
　　比以旱沴参搆绵接二时天房泄暖麦首芸悴人愁室叹食力寖艰守臣震惧夙夜惟省而政疵咎积罔克弭除是以归穷披款驰修禬祝帝监于下赦其愆尤庇育有邦丕答嘉应乃十二月乙未有请越三日戊戌甘泽遄降弗亟而缓霑足四疆叶蒸土膏代匮为禳涤灾迎祐惟帝之赐我不敢知曰聪直变化实司民命亦不敢知曰巩畏嘉栗克厌灵心辄修旧典姑谢灵贶谨以少牢嘉稷旨酒制币肃奉报礼
　　定州到任谢神文
　　恭闻古诸侯祭境内山川鬼神祁被皇帝诏书来此邦凡在祀典者春秋之笾豆彞斚举得奉承故始莅事不敢不见祠下惟刺史所治弗疠弗灾以享其年神寳庇之辄以熟饔旨酒侑以鼓吹遣属吏摄事再拜诸廷
　　风震祭土地祝文
　　乃六月丙申暴风震电拔大木并损室庐刺史与邦人苇然不敢宁永惟怪祥发所治之地必有以感之邦人无罪刺史其罪或寃郁未申或底诸困穷嗟呼怨诅仰干神罚刺史愿誓神自新省念咎愆庶臻治理以纾威责匿首归穷惟神赐哀不敢私请辄以熟饔清酌侑荐于前
　　祭文
　　祭孙仆射文
　　呜呼圆方相函有奥有清禀乎粹灵贤人挺生荃宰相期有暌有遇值其嘉防盛烈斯举允矣我公懿徳乘时总是二美蔚为人师齐风泱泱洙俗訚訚弱龄就傅典学书绅巾箱襞积油素纷纶神宗御天擢首儒先所立卓尔其声裒然一命筮仕铨衡密啓缓玦缁帷繙经璧水礼有爱羊河无渡豕我冠两梁我绂斯皇进陪朝禬兼侍藩房诸家去圣诋诃夺攘空言秕稗异制械桁公愤若时毅然含章增埤发墨塞路摧杨兟兟学徒终知向方章圣临驭神庭搆宇命公待诏轩然凤举邦实上贤人荣稽古鲠亮摩切优防博裕匪尺是枉伊柔弗茹前膝宸帷叩头省戸砥刃以湏衮章辄补谋之具臧弊庶遄沮帝念蒸黎连翩出麾奉行细札褰去垂帷神明树政乐职闻诗居则率俾去而见思乃践谏霤乃官琐闱长君继明进阶贰卿追锋趣召燕席光亨宣室清问华光授经有猷有为弗猥弗并典常坟大武戒汤铭诵言必对嘉猷是经白首魁垒与世作程银台崇崇公阅其封牧驺耳耳公事厥使或司緜蕞或教国子惟公得之异乎求之截河弗溷导款靡亏大车而载秋阳以辉鸿飞防不慕矰弋公居法从志澹虚极抗章引年阖门谢客上所固留愿焉弗获龙筦纳言得请东藩奎钩洒翰宴斚申恩亦命四近赋诗赠言卧阁逾岁乞骸去位春坊傅席菟裘仙里疏受挥金式宴以喜广徳挂车诒孙及子天且佚老君能知止向用五福与善则常公明且哲宜夀而昌天乎弗淑萎哲歼良睆箦占命忠言孔彰玉辉金相掩此不旸人彛代矩今也云亡士类相吊朝家悯伤恤恩告第蹏书宻章高明令终微公孰当某等或奉绪言或庥大庇游藩防润挹流疏秽平日函丈今兹交臂拘此宿官永乖薄酹有李成蹊有碑堕泪遐赍令芳庶展哀忾呜呼哀哉尚飨















　　景文集巻四十八
　　钦定四库全书
　　景文集巻四十九
　　宋　宋祁　撰
　　书
　　安抚太师相公书
　　祁惶恐今兹淫雨溢河相辅为患无虑千里人将其鱼安抚太师相公身督吏下障塞济防一面堵安人不流捐发仓廪墐道胔存亡皆济此臯陶益稷所以树明徳也徳之在人也深则所报长宜乎享万钟夀期颐常冠四辅为国元老决不疑已比来百体若何固太和凭厚而纯祉咸荷也祁部中有秋什八以上但地狭才数百里林麓间之不能及他自济而已乃余波所及也州帑偿直已办民无横调吏如律令边寂然乞纾深虑秋晏为邦国爱重
　　上两府书三首
　　至序多庆伏惟动止万祜天下无事方国有年戎夷纳欵尉彻警翊戴之效光明震叠百工下执仰被余庥至幸至幸乗障待满诣府未期望为苍生多爱下情叩叩不宣
　　边州久阙军储今者頼顾腹许为五年计昨有司改法须合比直増钱伏防台慈特赐开允商贾流通斛食继至虽不敢望如素料庶几可及三年守臣脱罪衔戴无量卑情不任感刻之至不宣
　　比日塞晏然年谷丰稔盗贼静息伏乞上寛台念然北敌多诈累遣王纲于诸国乞兵皆不遂是以遣汛使作好言安慰朝廷其本心未可测也其如内畏西夏兵精不敢与连和为中国患三二年中决未有警急但朝廷沿边州郡仓库处处空虚马数全少伏望廊庙论思之时更赐擘画叩叩不宣
　　上曽太尉书三首
　　伏承枢省繁务日奉天扆裁报百为罔不经懐然体力初完健粹之明宜用之有节上副台家下答官师所以眷咨者兹最区区所望伏惟少赐垂采祁病虽小愈余苦一二尚未平告满百日再荷朝防寛疾入新嵗或可赴紫宸之谒莒公尝谕钧诲令饵金液丹可补羸薾今遣孺息仰丐余剂庶治合精到有十全之用轻易干闻伏待风防
　　累日防令嗣寺丞垂顾私庐及传勤诲一二周悉承比玉体强安尽祛客疢兹天辅善帝赉弼之明应不胜欣快并道所服白术兔丝已验且令参酌服饵祁衰老緜痼病势留连未能悉平敢不用钧教以救危喘衔荷衔荷悃悰灭裂难尽聊用布谢不宣
　　祁移病卧家本蔵宻以便衰拙不意大钧猥赐收録伸挛刮昏复齿禁严闻之震汗一夕三陌且宻召递宿陪六飞趋九墄非晩节所堪支离盘跚动烦司败必当恳让拜成命之辱奉被手教悚仄以之虽仁人防短欲培孤根奋衰羽奈公议何使者待报薄晩不一二
　　上韩太尉书二首
　　近得诸行路云尝玉体愆宜而丸液更进指日遄愈虽惕然忧俄释然喜且明公冲粹凭厚煦若阳休光泽盎盎满顔间今外疢来客奚能乆容自泮解而销伏也况氓蚩蚩士济济祠而祝之以待爰立耶虽然黄老所谓形神者用之不勤则善仲尼慎疾与斋战均伏冀留念不宣
　　节物感人不言才不才俱守塞下执事春秋富位显则所感薄祁年侵地冗故所感深把酒四顾久不能自平也何时同走阙下持槖珥笔陪侍清光耶沍寒为朝加飡慺慺不宣
　　上宣徽李太尉书
　　腊序已深春彚将启霏雪未降髙风且霾块居惕然谬政纷若稍阙奏记殊用慙顔仰惟燕处茂介休祉边务已晏人瞻未酬竚正枢廷永辅王室邻邦胥仰巨冶是依谨奉状通问不宣
　　上欧阳内翰书二首
　　祁顿首永叔内翰学士比者伏审动止适否福禄宜否企忆话言枵然常若饥人不克时奉讯问照通中而礼简外也史事想益有绪奏期当在何时癯老守藩不得陪武一登延和之涂怅恨奈何慎夏珍防恳恳
　　闻以进读易内阁洒然惊喜不贺永叔之得经筵贺经筵之得永叔也祁衰老甚与哲人共游其防益而逺诿果足自信病力未及走门谨此道区区
　　上孙侍读书二首
　　祁惶恐奏记侍讲尚书执事祁被病退居愒隂续喘天支其褱嵗汔再华比自大斾启行穷庐结想礼有参问宜重趼以径驰心之精防当累牍而申罄氓防所伏城阙寖违沈夏耗其神明编削忘于伦脊彛仪所废咎职在兹恭惟坐镇以来向福咸乂伏况避荣得请由太上之重违卧治于藩盖师臣之均逸虽抗懐于如慢方笃眷于乃神必当就屈之髙俯穆师师之论讲图丕化务近老成愿体舆言进领嘉祐
　　被病穷居巷次芜寂倐有绛褠欵户传贶涂中手教洎髹匣等数种始知騑服近顿圻邑而诲勗重至情照纯深歆然百感来舍劳府兼承雅贶具袭至和比未奉来诲之前流闻君侯止京室即写悰欵参寤兴及一介之肯来悟前言之非是然于震恋延祝之素无以易之已托右史安道文咨呈必无投弃西轼严道方触隆冬登顿良艰爱重玉体防系谨附遣裁谢不次
　　与田都官书
　　惠诗并新什一番成诵终日钦受无量仆前年度河见士人道阁下之贤不容口未克一见及今相遇则才与邵皆如所闻是仆宿昔髙倾不为负然道未光明特时有未合抑而后发耶有余于中者外必闲暇阁下怡然难进殆此欤诗调清致须少暇属和以酬嘉贶不宣
　　回阎都官书
　　别来三得教知到都被疾逾数旬体力尚未胜强惕然忧之足下厚于才薄于命所长未克施誉不能偿毁此殆天而不人足下其定无竞无闷慎勿引外物挠胸中盎然完太和以拒之所以镇天下之方动者此术也力医以自补助余未暇言递中一一垂报仆比粗如勿念不宣
　　与皇甫都官书
　　去冬逮兹再得书教言详理具不克时答感専慙会虽然阁下当褫绂之后怊然意失欲泛以开释则以内而不亲欲助陈抑压又且重増其愤抱此劳结颇难其辞非怠简彛矩自坠无仪之域也阁下材懿谋劭济以勤敏所职皆善宜无后艰今乃罚由他及谊无可辨故当居易而俟不溷于冲机倘来则寄均之于外物瑕非可恤之畏否有必倾之期姑图静胜以竚敦复母令譊譊者窃有议于盛徳也孤诚翘注一二匪宣
　　上利建学士书
　　月中衙校至获书意爱渠渠申诵不置承止官下福与履并嵗满平除入籍郎署甚休北梦之人贫窭大半虽闻屡稔罕有盖藏数赋疾征则涣然离矣乃今仁人为之父母其有庇焉事时政成举多胜践仆常爱浮云车盖二斋岑寂披豁郧波衍漾斜抱谯趾苍山北缭万峯相嵚归云霞落间映空阔田鹤相叫汀鳬自归渔舷牧笛更相响答清风吹籁转薄茂林此际凭栏极眺裴回置酒恐京台之乐或不我加利建盘桓仕途与道皆适又获幽概以佐清机气宁神旺匪吏而隠视缰锁腊毒宁不间然仆恨不得抚屏星抱防夷奉使君为一笑乐也勉旃多爱母金玉其音
　　上赵宗道子渊学士书
　　使者来被教累畨慰晓周悉盎然快清风而晞阳景也彼都承劳歉后子渊涣以慈和导以顺祥兴悴止劳已日还定君子之为政自有次第哉地去京师不逺竚闻以第一治归服褒进惟时亿天祉庸副区区祁病未造朝嵗后当宿所官勿念
　　上省判王纯臣学士书
　　令季钦臣附贶手教感欷不已别凡八期仕途之还处自不常人亊信多故矣翰林云亡哲辅梦谢不憗一老万痛在懐旧物惘然靡所依止今道粹独荷茂阀以绍前人卓然美誉交口称道信乎贤不乏世矣惟保佑嘉祉日隮禁严畅遐武乎九垠副斯文之仰止企咏企咏
　　上公和王学士书
　　承自辽归节台下朔野寒埇偃薄为劳从者始休家庭欢侍何乐如之想具汤沐祓濯路埃也必涓日对武帐别竚褒进钦企钦企有少庖具纳之饔宰乞恕轻尠
　　上中行张屯田书
　　比天髙气清蛩鸣夜而蝉号昼百卉腓摵自然感人况仆据老境悼功名不立其怅恨可胜言耶足下虽少仆然亦偃蹇仕路得无与仆同哉获书审眠食佳宜顺时自爱
　　上紫防张唐公舍人书二首
　　承驰驿赴召已止阙下大慰斯文景止之望偃薄埃雾喜玉体为爽叶和乃心慰忭某久病在告人亊多不闻知失于迎讯想至仁亮之矣几日入对上固想见风采俟病已造朝得首走清防谨奉启陈闻
　　侧闻以言诿岀领便州殊用惋怅虽然唐公以直道进以直道去想无所悔但触盛署泛淮江此为劳烦耳按六辔走夷道时时小却无足较计惟寳用精神绵绵不勤则善某防免无他此又阔别相见尚未日末如悁企何不宣
　　与友人书
　　比日边帖帖县官威抚使然迂儒老斥塞外但视簿书弄刀笔而已河朔少文每思英晤一快谈不可得诗书之言郁结胸中如垒块数用醇酒浇之犹不平改嵗益寥寥无頼相见未有期事外自重祁咨
　　上河间龙图书
　　使人来被手教意爱勤勉不啻亲接謦欬于左右何惠如之并赐鲑果多种一一只领窃审事外福祚嘉宜重为慰留祁即日防免粗自如但虚名浮实攻者未止此有以愧于明哲也暌逖方尔无由促臂获言但付之长太息云顺时自爱
　　张职方书
　　承教审荣侍外履用佳宜欣慰无量林花芳淑尤可把酒为欢恨一麾所縻弗克交臂徒用怅恨祁入新嵗病少愈但未能久坐于宴闲有妨老境益不聊奈何相従未日顺爱毋忽
　　王省判学士书
　　军中日匆匆乆不通讯防阁我劳奈何塞下幸太平时无简书缓急事边人帖帖得轻裘坐阁下偃息频伸督刀笔为供职何幸如之惟罢归未期倾企清对耳事外多爱
　　在外上两地书
　　祁守屏龊龊幸脱罪戾盖大庇致然乃心知荷但平日不敢时通叅承虑烦记室还教梦想门下未始暂忘日来协气薰翔伏料百趣宜适天佑懿徳福禄云繁光辅之劳永镇王室下情区区系望之至
　　郑资政书【案祁以下诸书词多感愤知其出守皆由同列挤排郑资政即郑戬也】
　　比两奏记一二畧具乃今复赐裁答熟诲谆晓不啻哲兄察父之为溉根泽皁遂食其实祁何以克堪敢拜来命之辱然人情易忕既得垂闵遂欲底里自明执事试一聴之祁向由従官陪奉搢绅余浅于为文谓至公可必是以坐弹冠行振衣以自修饬陛下遇士大夫至厚每一进见则盖聪偃睿启臣下竭尽之端祁于是时乘可言之阶有必从之势然而呐呐自守无半言敢越樽俎媚灶奥者何哉诚欲窒隙逺嫌以全自知之分而谮人飞语如脂夜然污袪昧襮使人不自知省防柄臣罢去祁是以有夀春之行亦既抵官退自惟念以一介二千石据黄堂驰朱轓餐钱租俸禇有余蕴且内惕不自安非服不华饵不凿有所未懕而然也且祁愚而蔽兴孤生进宦于朝时时著书上又以为善面貌言语陛下本自识之不縁先容拔置近列窃谓此恩如天地父母无有隄量故孤立不援不姻冀有以报塞万分而实繁之徒苟欲以名相戕位相轧弗亮其素因共诋而斥之以甘心焉祁终嘿乎是乖小弁爱亲之义损当宁知人之哲而尘执事引重之徳罪莫甚兹是故前上章有赐环踦履之言万一朝家矜贷收还宁定使再伏西清之下留须臾沥肝胆天哀哀照令区区之心得自辩白然后北面昧死上近职乞従散官俟夫五六十拥耒植杖舍三封之幽死不恨矣嗟乎回泬万故亦不知斯愿能遂乎执事爱至念详偕忧患之处忧患不极则虑事不深是则危心悸辞不为得君者发而昵就下执亊冀有以信之亦有以图之
　　观文右丞书【案宋史贾昌朝传皇祐元年六月特置观文殿大学士以宠之祁知亳州在皇祜三年时昌朝监修唐书】
　　祁去年三月二十九日止官下值艾创溃发四支无聊至此月初良已是用未克奏记亳虽闲僻纲纪久废盗贼总总勉力操决至此渐有绪时时少暇中前被台符许讫唐书旧稿自以眼花头垂雪心术昏倦实不能从诸公于笔研间具奏恳免今又不获会递中得执事所赐书重复开诲仍勗以富贵磨灭惟斯文为不朽此事仆敢不勉正恐阑单淹久未能成书佁儗在逺咨询无所为诸儒诋其疎谬耳今已走一介悉索副藁计今秋可了列传若纪志犹须来春乃成天使此书传耶尚无他患若其不传即未知使仆得谤得罪一代之典遂泯然也子长孟坚才几圣人作史并数十年讫无完书或当时亡失或后人补缀况今三百年事浅猥残缺要须补润又史官才不逮二人逺甚虽欲遽急修定其可行逺耶愿执事更纾嵗月使诸儒悉力论讨庶其寡过者成之难则行之乆成之易则废之速也诸序论辄斐然譔次须且具草仰丐窜定官守者限趋谒未期惟慎夏多爱
　　丁承防书
　　前日帐犀至伏防以盛什见贻者玩绎以还欣悚交萃窃惟出处二道取含殊辄居山林者懐偏至之素在朝廷者抱均济之徳非较有用无用直才与不才耳伏惟承防重望伟名扬厯中外诵言嘉话腾布台阁方且安处华近潜懐萧散故不闻藏摈以存畴曩内秉特趣奋为华篇托讽于词得离骚之遗尚卒章见意臻诗雅之奥模夫何衰朽坐获嘉惠藏秘巾衍铭镂心志属已拜违不敢再至宇下
　　回郑资政书
　　去月二十八日牙吏至奉被手教丁寜慰谕罅无容发熟读长想如侍坐隅义笃则故旧不遗爱至者急难相防危心偾迹差得自安追念蠢愚偶偕华显当伯氏贰政之日明公升枢之辰然一心独行侧身休景未尝争先于当路失意于贵人然虺螫不触而来机牙未蹈而发例防斥去了弗警省乃知李广诚感金石无以喻卫青之仇贾生思周鬼神不能救邓通之谮谟明居上乃或防诃蕞芮不才何容无吝所頼睿聪如日仁闵犹天虽萋斐諠哗欲成贝锦而尘埃抪覆难昧泰山永惟上恩曷以论报但恨楚越壤异风波道悠杯酒凄凉朋簪解散每一念至危涕自零执事以二府均贤万夫观政苍生属望休戚系焉又非一介出处之比惟慎固冲守垂副具曕
　　蒋待制书
　　递中得除目承希鲁进右台郎假河东使节眷任华剧舆望佥宜夫治世须才用才须世方天下无事人人得以旅进一日边鄙小警非卓立杰出者不任其烦若然执事之猷当天子褒进乃才世相为用又何间然然希鲁多难忧伤之余有所未释属且逺去能无介介乎迩臣贤者固与国休戚愿不惮勤畧以副文武施设之求幸甚幸甚仆病且衰頼陛下赐不肖之躯俾屏近郡托于宇左差得少安今复块然失所栖向乃心惆怅可索言耶嵗晏办严自爱
　　回濠州江少卿书
　　祁向以避嫌弗事尸禄靡遑屡伏上前恳求自试面防垂允中复留行属以多言啧喧恩诏俄降怱怱去国踽踽之官寻卜孟秋已赋民政郡大事剧知短虑烦闭阁自惊束手无措桓谭不乐盛宪多忧姑取庇身罔暇论最周案隣壤喜获故人一水通流十舍而近固当驰寓书尺走咨寤兴出麾以来累息未定气以忧夺壮为病销块然独居疢如疾首弗时通问当赐见矜执亊以华皓之龄厉髙明之操人情险阻既尝之矣俗状奔走方与共之一笑之欢曷日如素千万慎爱以副惓惓
　　上张太傅书
　　伏奉手教以单讯继露特赐裁答长跪申纸感涕横流某蚤以孤生仰服嘉遇宗工迭奨乃圣误知冀以一介朴忠自媚于上然机牙未蹈而发蜂虺不触而来盗言先入往诉无路上尘陶尧则哲之鍳次累汉相知人之明久而退思不觉追骇今逺守剧郡违去近班年衰志失抑厌遂退视日虽近望天无阶敢图洪钧尚轸余念勉以道胜判其否倾春生意端泽播言下堕雨逢润有还云之期寒灰获薪无不熖之理申诵歆感铭之乃心簿领交前缇油废业孤懐万绪临纸难宣
　　集贤相公书
　　月中奉被台教以叠露冲恳愿还中枢上心重违将赐开可训晓明悉美叹无从执事以功业格天以忠孝结主以外物协同位以内揵持国维以徇公絶私保全名以无入不得遣羣累摄赞万务绸缪六年虽趸尾豺牙夜脂贝锦营营左右翕翕往来曽无半言敢尘盛徳良以神明助顺筌宰协心显诚完节暴于天下是以摧轮失险重刚为然成功难居多衅易启免悔者计常在后辞荣者愿或中迁今执事恻发至懐委逺时柄言非矫饬志无夺移此则塞狡焉于未兆蹈贤者之知耻望古为偶在今罕俦恭惟俞恩近在旦夕但恨官守有限宾谒罔従不得观冶城之彷徉窥赤松之闲放私恨幽蕴结轖何言不任瞻恋踊跃之至
　　上杜枢宻书
　　伏防执事以奏记上达每赐还教恩集望表奨溢知涯伏读收纸屑然感涕自念孤狷之质谗訿见弃引足蹈机举头触罟纤隙一启胪言四喧素无援姻又乏支党出守逺郡飘如转蓬衰病自怜没振谁咎不意明哲乃尔眷存收于见弃之初支其将壊之日无乃孱浅更累髙明幸忝有知敢不论报恭惟枢机权总调发虑烦注意安危式宪文武左右是頼中外攸瞻惟冀餐养太和充盛灵气永翊丕运以究茂勋趋伏未时言不终物谨奉记上谢
　　吕相公书
　　祁阻奉台坐再见嵗隂心驰门下未始宁舍徒以振拔之赐本自大钧因縁树立遂沗清列固尝孜孜矜恪期报万分无半言敢干公台无一字敢预朝政外防物议内避亲嫌甘处闲冷逾越嵗序昨縁出麾之日仓卒去都不敢启陈隂自循省得非多言者构虚造语上渎聪明同列者忌进防前擿发纤隠虽在旷度宁不致疑然妄而无实者乆则自彰拙而靡他者察之可谅今兹改守始复自安乃知相君洞照之明不可以谗入曲成之赐必有以惠终收于逺藩入守陪辅使区区之节为知已而伸憧憧之年无中道而废谅非木石敢负眷私恩深语讷无以周叙惟有涕泗一寄感懐到郡方初诣府兹隔瞻结凝跋并萃乃诚奉记不宣
　　回李太傅书二首
　　祁朴遫不才弃逐居外惨惨畏咎谆谆早衰危途困于风波短技穷于刀笔缇油益废书疏罕修固已絶望英雄之躔托身江海之逺双鳬乗雁本无系于去来吠犬诈狙徒构成于讙怒圣恩曲庇严谴未加太傅盛戚美材尚贤吁进每惟一日之雅时坠百函之音排根末流噢煦嘉惠将恐而惧或挽以推凛然孤风足映当世自顾缺尔何以堪之但虑寒灰将然或遭田甲之溺投阁而免未解子云之嘲徒轸深仁有孤髙谊嵗华兹改宾欵未时弥啬粹和永服休宠
　　出守剧藩已见新嵗光景如借衰頽可知瞻望门阑邈在云景太傅髙谊动俗至仁根心不縁夷险易常每用寒温流问伐木于谷虽诗教之可敦坠甑在涂宁智人之宜顾静言羇蹇曷称眷私春阳寖和福履加爱趋陪未日悁怅无涯
　　郭仲防书【案祁以预修广乐记成迁尚书工部员外在景祜三年七月郭仲防名正】
　　比长葛勾簿送到去月十二日所贻手书防辞意缕申复増欷具承安奉先域契阔经总事亡虑居纷然百绪非君侯因俭就礼罄竭诚信畴克此役耶如闻哀棘之余未甚支胜况荷家阀干宗事寄君侯一人而已尤希慎疾全顾托此区区所望祁自六七月间迫于成书诏限严急早入晏归私事并废失于诇问不得赍赗一助绋者之末心焉慙怅于今恨恨俄属国家録防绎之素因褒典领覃及下士弗论嵗课超升郎曹缺然虚孱进退无所盖受畏僭辞近名两者交战乆而未决终以事难违众腼焉拜命而无功获禄殆似不稼取禾素识涯分遽此冒沗又不知士乡之议何如哉君侯眷我之深幸我窥仆向来志外补间因污贱之役讳穷自勉今容台吏曹前企春序皆当嵗满旧制平进者必得假守近州如仆幸他无过理宜得一小郡倘天假其便且令细孺趣令饱暖耳伯氏比亦丐汝海既而乃有张旜之行未得如素今孟冬二十九日克之窆在阳翟之西南偏乡曰三封地沃而旷冈麓回抱善数者颇以为吉仆自度之水深土厚草树滋秀虽防筮谋当是奥壤矣如楸槚安厝无他恫咎则仆自此于仕涂或行或止宁不绰绰余裕哉讵能与善宦巧趋计较咫尺为夏畦之计此敢为知者道耳非仲防心照固不及之内阁始平公紫防成纪献接余论未尝不咨倚庐之淹防以为恻恻也秋序遒晚相见未期乃心西望言不能尽
　　上知已书
　　曩自州幙罢归吏函误荐今丞卿署入玷庠门盖朝家重违大臣仁君善养防士宁过而立谓寸有长若循之常均责其防劳方将俛眉于自脱之课编迹于长名之铨祗见闭关转縁拥耒其敢睥睨荣位澡溉清流哉天假实多人力何有每欲粗举感頼布闻髙明大事装懐文致増拙昨自夏末及此冬初三赐诲辞若见面目或奬以饰裸虚誉或讲夫戴笠旧盟玉振锦摛烟霏雾结受命之独入订于寒松为容在先更慙于枯木然心照素亮兄齿有仪讵当流世之頽风绚我于虚礼拜命之辱非所敢承每惟髦英屈见冗剧黄钟齿于雷釡騄骥编于栈驽戢其遐心可为累叹非夫不屑之韵含华之资孰能不动心哉满嵗有期倾否何晩良食慎疾以符愿言


　　景文集巻四十九
　　钦定四库全书
　　景文集巻五十
　　宋　宋祁　撰
　　书
　　张先同年书
　　祁顿首婴罚以来余生近止朋旧之内未尝敢修诉幅诚以疮溃危喘礼所不具亦仁人之念必见情遣比以粪除亲窆暂到都城烜禁之辰即还陋舍聆伯氏见谕知子野同年隐恻孤苦特见存访不惮勤劳然垂矜斯道也古则有之民鲜克举而君侯躬服前训发于至诚敦世之媮防道之极使隂德有报君焉避之方期抒恳重枉来敎勉谕详复摧感交防傥焄蒿凄怆未沦野土尚将游扬万一奉归髙明缕缕之心所期于此府掾淹防不足露才良食慎疾以收来誉思绪荒窘敷谢不伦幸赐恩体
　　王龙图书
　　别纸巳审老仆年衰智有所不逮阁下悉攻其短欲成就所长不惜药石以瘳仆仆其愈乎古之益友果不在他而在阁下也感服感服到益部尽勒指使辈不兴一事物物关检庶免于悔云弛保囚酬牙校弗次知众论不然然越法重轻是吾辈便宜事或要一时激劝耳阁下又能循法改正可谓善后矣非仆愚者所能及云
　　座主侍郎书
　　三月八日门生宋祁谨斋沐献书座主侍郎数日前入侍郎坐伏防以汝隂诗笔一编俾之防览捧戴震汗罔识所寘亦既返穷庑隐危几振衣三薰正冠一沐然后徐绎篇次寖求指归暐乎其采也沨乎其大也若洞庭之奏始闻而惧如章台之观三休乃跻适然得肉以大嚼杳然御风以忘返飘飘凌云气乃游天地间肃肃入宗庙但见礼乐器不足喻也甚幸甚幸窃惟吟咏之作神明攸系内导情性旁概谣俗造端以讽天下之事变义以戛万物之蕴音之急缓随政之上下大抵三百篇皆有为为之非徒尔耳后虽体判五种时经三变音制弥婉体裁益致以浮声切响相镇以雕章缛采相矜然而大方之家往往披华于沈宋之林收实乎曹王之囿窒其流宕归之雅正是以垂虹蜺骑日月而不为怪砺泰山吞云梦而不为广矜螓首状佩玉而不为丽兴蜩螗比朴而不为烦道治世语幽国而不为佞且怨灵均以来未有不覩斯奥而能垂名不朽者也自唐德有荡人文寖微巷委其欲披扇成俗执古者过尧以入貉徇今者袭鲁而成鱼讪怒则咄咄逼人幽忧则跕跕堕水摘句则骛离朱诟之索限局则均折杨皇荂之谣衰微及国无闻焉耳至于幽人苾蒭遯世长往短章悴句时时投曲然皆哇咬鷇音局趣其韵不足论也伏惟侍郎明公禀道至明为人先觉虑含蓍蔡之吉言埤金玉之度三入秘禁亲逢圣期且以席间谈笑经大猷以笔端肤寸润天下赞累盛之布度操斯文而主盟而乃念雅颂之沦轸风流之弊渡橘成枳众雌靡雄下垂百年者杳黙遗响于是倡始多士作为连章钩深缔情上薄于粹古促节入律下偶乎当世震枹鼓以竦介士运斗杓以准四时复而不厌茂而有间使味之栩然骇其理胜览之又亹然恐乎巻尽及夫盛气注射英辞鼓动思泉流唇云纸落手诸儒愿喙长而不克诵小史惧腕废而不及书此又精入于神不可得而闻也与夫订锦襄之品诧簟袍之夺赋韵竞病咀父膏腴一何区区哉祁被防奬怜擢厠荣伍不以鞭棰之使俾与杖履之游手探秘笥面命成矩导以真人之謦欬洒其屯膏之钝昏徒一孤生而再受大赐其何况如之且慕有道者折角以效巾爱太傅者掩鼻而成咏况其亲接音旨密潄灵润窃用感发自忘顽愚谨亦搜次旧诗得五十首具藁执献昔刘琨遗卢谌以二诗谌不能晓乃以常体酬报斯文之族无乃类旃轻凟宗工伏地俟罪
　　代与李舍人书【案此书系代其兄庠作】
　　八月日广平宋某谨奉书献臣执事某夙以羇单天薄其祐年甫弱冠再衔怙恃之忧独与季氏祁间关出处更相为命仅荷遗构以及仕涂永念及我先府君奄弃盛世藁窆都外霜沐露濡七见闰月以时之不易久未厝安夙夜震惧心焉如殒乃今卜于许之阳翟墨惟食将以冬十月克襄先妣先君之葬某深惟古君子有天爵道富髙明令终者则或传于史官或铭于鼎彞或諡于攸司用能发闻馨香以昭示来世后虽有不肖愚防之嗣犹赖先哲自免于沟隍鸣呼若我先君官限于选条名壅于邦闻儒林循吏之篇莫得采获近古大夫不世禄家无庙食考父孔悝之器莫知所施故事三品薨始得上尚书以节一惠门生故吏之状实隔制是三者皆以位不配道礼从而污噫昔人有行髙瑾瑜而名灭煨烬者不可称纪谅有憾于此耶今惟圆石勒铭尚微品制之间后裔皆得序余庆裒前烈勤咨当世之彦炳辞腾实以光宠九京仆诚憃烦梼昧无可比数然世谋忠敎尚能言之恭惟执事以正几之才良直之任纡褒为衮敷言成春荐绅代家咸资善述以信陵谷之后为无穷计是用忍抽裂之痛以髣髴茂芬潜德泣状官代萃为一通敢私布于下执事重念孝子之奉先也无美而称之是诬有善而弗知不明知而弗传不仁如先君之纯之邵也如彼仆之幸而知之也如此愿托沈刻以扬遗懿使小人之责免于不仁不明之地赍志之愤见伸于冥冥之下非仁哲锡类其畴图之委素归诚幸赐哀许不次
　　代求见书
　　四藩作牧疏封逺自于东周三署为郎着位近从于西汉盖以奉当阳之瑞节焕列象之珠躔防玉建茅遂荒于侯服薰衣起草弥缛于宠章矧上圣之抚期酌遗文而播宪择惟良之守出佩银符兴深诏之亷入持荷槖洪惟慎简夐絶常均苟非誉冠翘英才优伏奏懿文润史振穆若之颂声茂绩扬庭负騞然之刃地则何以髙骧上路端遇休辰褰赤帷之裳英风偃俗辨云台之防清识造微将副畴咨必归全德恭惟阁下隆名炳着淑问横飞挺珪璋特达之姿禀松柏后凋之操门施行马敞立防之旧扉家有赐书袭传经之洪业而自垂蜺云陛施玉星藩风生广汉之才辐凑虞丘之畧陪佳人于汾水夙侍歌讽子墨于长杨屡承乙牍武帐详延于体貌翠緌密迩于威顔乃至盘错求材铜盐利派分毛举无簿领之沈迷粟腐钱流足县官之仰给果注穆清之眷洊颁深厚之条辍闺籍之凝严树方州之景式劭农兴务从龚遂之便宜镌令移书用薛宣之条敎薤彊尽击棠憩有余固以转嘉颂而上闻掩前修而髙出赐金増秩下緑诏以褒功书笏珥彤趋赤墀而建议发于硕画布在舆谈矧某块守常庐钦闻殊政陶潜三径未贷于先畴扬子一廛早参于编户虽复寖寻觞烬薰灼缇油叹逺壑以屡盈铺上珍而未聘懐铅就学曷逃伧父之讥燥吻成书终抱壮夫之耻未卒谏垣之业遽钟何怙之悲委昌志于当涂郁隆恩于拥节凋年骤改散魄甫还固合削迹亨衢栖情故地啄蠡希古与慢以相成抵几论交垂文而自见然念箕裘可嗣堂构宛存瞻晏子之旧楹旷僚未几泣范乔之遗砚髙矩尚新苟休否而靡倾虑不言而姑失将征利见用筮防亨幸遇阁下敦笃道风勤求士类清言格物伫越石之谈宾右席胪欢误当时之算器是敢躬陈爵望求觌表仪有周璆下榻之知无赵壹倚门之叹虽髙冠厚履慙非燕赵之奇而进牍抽毫愿处邹枚之右将披符采豫极怔忪
　　上潘郢州求见书
　　晋卿执手然明才止于一言韩牧寓书太白靡荣于万户盖以铺闻介善逖听休风肆嘉议以盈庭披粹襟而向道伸于知已按油素而具存垂厥方来属飚流而有在敢縁斯义罄叙由衷窃念祁宝异荆璆利非楚铁采蓝终日妄希一匊之盈削牍弥年未足三冬之用幸以时丁鲁变运偶尧稽搜屋壁之亡篇集桥门之盛观五尺童子耻王道之不谈三事大夫美人材之乐育外被向儒之化中勤辨志之功渐暨弥文寖寻髙矩充车联驷虽力冀于论都毁瓦画墁终逺慙于食志尚念世袭相承之绂幼闻独立之诗防驽乗以载驱砺族庖而一割每至雪园授简月观裁章颂圣主之得贤王褒释蹻感儒林而作传太史废书曷尝不概见万殊精浮八极辨国异家殊之政穷王驰霸骛之原诚欲接充赋之珍羣当造庭之清问森罗三道振穆若之颂声磅礴九流冠裒然之举首至于博求前载明练庶工论盐铁于县官财成经制绳春秋于臣下专附旧章翼景化之猗那济羣黎于仁寿见诸行事是乃素心岂谓质以愿违嵗非我与值所天之早世越散地以无图块若尸居窘同匏食刘桢绵痼但议于窜身令伯私情永懐于终养仅成赍志宁暇亢宗掷昌辞而翻悔立言委秀句而真同长物庄生晦迹惜樗散以难雕邢劭进身恐花狂而自落永言孤逺益困沈冥傥勇退而自谋必倒行而逞诮比者幸遇执事褰赤帷而莅政纡文组以班春泥札十行奉温纯于汉令吏衣三寸革舒缓于齐风邑罕鸣桴里无喧鹊然犹旴衡奬善撇席登贤征相如未至之词移谈靡倦设文举不空之酒更仆居多祁是敢撰礼屦以祈通造宫墙而请见虽沧溟甚广集乗鴈以非多而岱巘至髙受纤尘而何让傥或俯矜莒陋靡间柴愚许亲月旦之评俾觌山庭之表然后叙长世字甿之术谈经天纬地之文质以大中防之前牒庶使深源雅议落孙盛之尘毛暴胜起迎伟不疑之櫑具将披符采弥积震遑
　　上端明龙图书
　　祁性疏拙无当世才宜在闲处而反剧任自壮多病筋力早衰宜守内州而再徙边业图史寻章擿句宜责以文艺而乃假帅所学非所用所用非所官日恐速悔为知已羞奈何厯思常日以忠义相摩切者三二贵公而巳而阁下又以多难去官憔然不与天下议埋光收声已再嵗若仆等辈才不振则踽踽去邦突未黔辄迁其望立功名是郤行而前耳且年长来亦自耻与诸少年沾沾鬬仕进髙下惟须阁下副搢绅望入侍天子之光为仆致一东朝散官归老林下宿昔愿云方侍尊府宜厌损哀慕以全礼制
　　范舍人书
　　被教开慰谆谆申复无已时幸甚幸甚仆假节塞下且三年赖县官威令施设肆然以朝服治军中无他虞承平之盛不知汉唐时得如此否但总制一面刀笔倥偬亦逼人月中劳宴寮属宾客殆过半常日操决逾两时许乃得休是以少有余景繙讨残书常苦力不足耳比又眸子昬昼日读大字过十纸即才篝火则又不能迁延刋削奈何近得三十篇余嵗中附上夏暑歊毒献替慎疾晏隂叩叩
　　上张存龙图书二首
　　白首乘塞无一善状赖朝廷抚和边堡帖然雨旸以时农秋如可望盗贼少吏益奉法盖监司条约明具使然列帅之幸也便籴日来寖少才得十六万斛止矣若秋大穰必冀外台早为之计天下本在河北河北本在多谷而巳盛秋使车必下按属城余得面禀暑毒保御多祐不宣
　　符檄系至覩署判知玉体之康然宿官塞下不得瞻顔色奉笑言为悁悁也敝邑按部中诸州多稼若云向两旬许无他灾则揫敛矣兹上系朝家普防使台大庇期民其少纾乎入粟之法望力言诸朝此时不足食大事弛矣惟执事图之秋浅暑残千万啬爱不宣
　　囘刘皇城书
　　祁再拜皇城都钤君足下得书一二具晓足下才美意盛视功名若无前故奋关西搏岭南夺三军之气欲蹀贼颈血以献快上所怒当此时视身一鸿毛者诚事主固然然足下之南失职在后军不得与侬刃接既防赏足下谊不因人取封故毅然引组而迟迟也及见贼已平四方无虞复请为南宫郎当此时自视四体不啻岱山重则事亲亦固然令父必前言以自信虽然忠孝者天爵也取之难兼今世享人爵太过以为畏足下全邀天爵正恐取舍先后之未然也王尊取忠则不尽为孝王阳取孝则不尽为忠古之人肯遗力待后人哉以不可兼故也县官革五代流弊擢儒将与武夫参用自刘平以来未有赫然为国柱石者今所瞻望惟足下与刘恩州耳足下又偃蹇引去世谓儒者果无人焉愿足下思之然已为足下极言于上虑台旨必切郤所奏敢以书豫开足下意其谅之不宣
　　上吴大资书
　　比承还秘殿旧职复守陜郊让不得报即引而西自止官下以来动止何如良栋大璧非期于必用而明堂太坛其舍诸帝简具瞻之任有以而然伏冀妙用纯粹永光眷倚之重慺慺守塞巳一期幸无他然白头与哙等伍螽股衰怯末如何
　　上贾安公书
　　庆恳已具启事不敢重烦即日防恩职事粗办斥候颇晏然大府申约严明百吏凛畏贼盗少营伍安诸道守边之幸也弊州仓廪素之昨县官许作五嵗计今巳督吏便籴未知可盈厥数否若食足亦是御贼一端至城池楼橹已经营整缉明年差可完固矣骑军人多马少三分其数而马居一一分之中病老半焉中国所长惟有强弩今乃步卒至少与骑军一例住招比上书言之不报其军无马终不可为步所习异故也驰逐当得精骑今马少而不精踏疆当得步卒乃阙而不补太平久弊事相仍不肯改张类此幸相国试筹之某衰老怯懦未得罢归日虞隳官以忝知已残史未了或得却归阙下毕刋修之业亦幸也庸敢望耶肝膺非笔墨可写怊怅怊怅不宣
　　上李相为撰燕子楼记书
　　尚书刑部员外郎直史馆宋祁惶恐窃惟相公以大猷全德丞弼两朝以善经美化倡导羣辟彭门巨镇为国东藩均贤倚重乆烦耆艾而报政之裕考室其兴攸芋而跻实轮且奂驰索斐狂之作俾谨日月之传闻命淹时属辞无状且念楚宫揆日列在国风赵室歌斯着于礼典皆立言足志故千古克传今兹订况有殊前范经始迈于卫晋而称道非诗人大夫之贤所以含毫沮恧久而不献然雄成悦使之绩不为无文而废辄譔定记草上尘省览审若疎谬芜累恐辱琬琰伏望掇去别咨名才诚区区宿昔之愿嵗隆日晚蕃岳靖安望副具瞻保御和理
　　与友人书
　　帐犀至辱教欵披咀忘倦知军壁务简神用康和固已慰逺懐之心宁徒为纳褚之蕴矣来诲讶音驿之少盖有由然仆二年来尫瘵纒痼畧无聊赖仲秋灼艾三次方克少安逮此冬序寖完彊力故俦相见无不闵其疲瘠白发在鬓月摘十数茎则知少壮一过遂及衰雕矣今兹情态与五年前异矣君候望我以苛礼容未之知耶边土早寒戎幕多裕把酒开口谁与相欢善护兴居用副防祝人囘谨奉状谢仍咨讯后动止
　　上杜密直书
　　谢恳具启兹不申叙嗣览别幅弥见勤喻明公安节素履着于朝野美绩隆望式是方维而乃恬处难进哲人君子无入而不自得也甚休甚休然而议者不以明公淹恤为虑而以台家未召为恨天下之宝庸为天下惜之伏冀爱神啬虑慎持斋疾以副悾悾之愿心有精妙非笔舌所宣恕此粗略
　　囘天台梵才大师书二首
　　惠新诗格力老雄不任钦伏偶答秋兴十章并邀翰长胡武平同作聊助道斋清讽此乃掉战公更当出师否噱噱诗序中有公资能诗今石刻乃公资于能诗若添于字不成语切冀灭去
　　比得教并近诗累番启封熟玩洒然如眉宇之相对也承病恼益怯护念后进道化流行欣慰兼之仆晚闻悟衰疾萃于末年发白皮耉不类平日朝未弃捐得复还近班公又老卧故林无再相见之期推是笔札时通可代清晤公其因南风之来时附慈诲为仆之醍醐澡溉俗谛云余则勤糜药珍重安稳不宣
　　囘杨秀才书
　　祁祸遘不天孝亏养志窜先庐而待尽指螬李以偷生营魄震遑冥襟瞀乱变儒裘氏曽无竞墨之功俯手周南遽奉成书之托清晖奄谢危涕无从慨握手以何言分闭关而郤扫幽忧中溃摧裂日増膏以明而自煎匏因系而不食槁项黄馘徒极于困穷葛被练裙未知夫自振永言沦塞合轸眷私宗礼茂才凝粹道枢垂光后域嗣关西之洪胄酌泗北之浚波解牛三年固有游虗之技养鸡十日雅多恃气之心挺秀业以自髙郁雄飞而且久不谓未忘求旧逺辱赠言大形推挽之辞掞举阳秋之饰坚逾投漆利至断金虽逖仰于风声若躬闻于謦欬致之佩服安敢弭忘夫何不肖之流可辱非常之遇再念西河索友尝接游从东都受诗素闻风义横经马帐识夫子之文章接武鳣庭辱郎君之谦下违离未几蹇剥相仍悼脩夜之不旸愤瓌姿之晚就永思素志何异空言而又特轸贱躯逺形缛旨念栖迟于衡阈许翔集于庆门俾就素功克扬遗懿况祁定交滋久慕义寖深附腹背以求安充海淮而俟化吴中子布虽有愧于大巫西汉倪寛本无辞于都养缅惟懿义深契夙心其如视四壁以无资售一钱而未直困淮隂之蓐食适足包羞驾龚胜之私车安能致逺用兹循省益惧沦胥既援手以未遑徒抚心而自惋仰惟多可俯谅由衷缇律方初青阳肇启攷祥之吉谅脗合于清襟冲气之和故克充于大宅更喜加爱以副愿言欢益末由悁凝増剧
　　上侍讲孙贰卿书【案本传祁以孙奭荐改大理丞国子直讲当在此时】
　　二月二十三日景陵幕佐宋祁不敢显然布币有请窃因伯氏附书以私于下执事祁闻多材辑而华厦构众籁号而大乐举黎献竝而本朝尊故一木无当于概霄之巍榱椽不得而不备徒歌无当于摐金之盛曲张不得而不谐妄人无当于搢珽之仪官师不得而不具必待豫章之干则匠斤有时而辍必须嶰隂之琯则伶箫有时而黙必竚岩筑之贤则邦采有时而乏故善工不择枉曲揉之以就效知音不废清浊纵之而投雅至鉴不斥莩贱诡之而贵功用能收造天之髙明鼓蟠地之盛则畅横古之休烈三者殊用其揆一也国家翕受葆命混同绵防以三代文物昭明其志以万方图籍怵惧其动干粹坤厚金辉玉振南薄鸢海北戴斗极恊气所薰甘泽所漉沦骨至髓囘首面内圣上以帝虞光华之懿执周家彊竞之道动循审训以当大卞故号荣容典烽涌电照虽臣下使自尽而不敢少望清光方且退托不明思近有德伏惟侍郎明公内挺国器亲逢圣旦以卓诡切至当上之心以光辉笃实司邦之直入则从容言天下之事出则开陈使人主自择负日月垂虹蜺至诚渊冲盛气玉色非圣上敦敏聪睿皇矣临下不能倚执事之重非执事华皓魁垒毅然一节不足引圣上之顾君臣感防夐古无比天下之誉四面而至当此之时众善可裨国论必经公虑片言可遡治本必关公听虽辑材之急号籁之竚竝献之尚弗先于此则执事之纯诚素蕴已可知矣将欲市骨求骏得十取五收憔悴以备姬姜之阙施根柢以充万乗之器宜乎鄙生距跃末路徘徊盛时希冲风之末求一割之利不为过矣惟明公少加怜焉祁生而驽疴长而屯险进与仕次见羁简书跕翼愈堕扪窍都塞日亲簿领之猥荡为风波之民其惷愚冥烦则明公识之心也虽然自谓先狗马填沟壑未知效死之所插齿牙树颐颊可陪诸生之后又况年厯之尚壮筋力之未衰乎方今学术頽陵缃素刓敝上不能抗处士之议下徒以充扫除之器况能谋王体恊天载见之于行事喟然动众心者哉顷者台符屡颁欲得明晓经术之士以备访逮公卿大臣未闻以士为荐且夫察伯乐之图者千载无一骥诡王良之遇者一朝获十禽必也无其人则愿以鄙生为请今归穷上叩唯命是听执事其剪而弃诸草莽亦惟命以人而废其言亦惟命若惠顾一日之雅徼福先君之祀拔于煨烬生以羽毛请为上言俾塞诏旨使得充下馆备冗列游精艺文毕力补掇长言足叹绍乎崧髙掇要着篇别其朱紫则是执事于我生死人而肉白骨也至于摩顶踵隳肝胆以报厚德刖邹鲁之士多能言之不足以烦省览直摅愤懑以上左右执事其辱裁之不宣
　　答友人书二首
　　癯薾孤生羁侨外邑苟延危喘未遡幽墟甚迩有朋无阶修问公初二兄忠利恻发慰诲荐臻招其离魂还之司命约礼申勉振乏垂矜虽哀愦之积中知铭藏之有在頽俗不竞闻风自敦宁惟支离独荷存防者已曹事殊冗仕路所基慎夏加重至祷至祷
　　祁泣血再拜顷婴家艰归伏田里未就殒灭苟阕朝昏期祥过驹生意如发平昔恩馆自絶讯函亦祈仁者寘诸礼外比者闻于道路承集宠灵正位冬卿出屏王室天下儒服抗音流咏祁执丧虽苦荷德是深方倚苫庐不获躬拜节下卑情无任震塞攀违之至
　　囘李从著作书
　　自辱书教勤勤恳恳庆其进又防其退终于慰且安文美意周熟复弥日然似与仆行事不相储故粗举一二以晓仆愚且陋无可比数上不知其驽由孤生未十年使着籍司马门又五年防笔螭下当此时诸老生刮眼骇叹谓能自结明主迭奬互成遂使名浮于情属公序自学士参宰政上独念他日进拟必以亲避则抑不得官是以翼日有天章之除仆既荷不赀之恩日夜惟省自专矣不可不自爱故孤立絶私辞剧职就闲处窒谤虞隙恐孤主上所以擢任之意防右鄙小警朝议过防其勤台阁之才往往持节走塞下视方畧仆见上忧勤如此窃不自安以为材者行智者虑拙者助则贼不足灭因请间伏青蒲上愿试守一郡尽力率岁赋安元元佐调度之余上辄可之事下丞相中格者数月适防公序罢去俄又仆得请寿春是以议者未究其详皆谓仆轧于当路而弗获升非也仆素自为计使然也且吏二千石古诸侯之贵百吏六曹仰而承风褒善良检憸猾逮瘝诏瘠以佐县官讵可为轻耶董仲舒萧望之世以为如何人皆经为之以名自显仆顾材谫第畏不职耳使少知治体也诚乐处之愿足下庆我而已至乎慰安相勉则爱至者踊跃为之仆不敢辞诗曰大夫不均我从事独贤仆乃今始得与搢绅诸公均贤共劳决非介介于此处既已解足下并以为谢




　　景文集巻五十
　　钦定四库全书
　　景文集巻五十一
　　宋　宋祁　撰
　　书
　　慰梁同年书
　　祁顿首去年仲秋脩书讲好辞固宜答道远有忘筋驽节疏懒与慢会因循轧思阙脩报章近者希凯到都复纡手教垂谕情防弥笃感愧兼盈承纸尾之绪言结盆歌之凶变情所钟者痛当奈何矧惟髙明鼎盛年徳鳏目抱不眠之痛桐枝有半死之忧此河阳所以悼亡孙楚以之增重至于达观或不皆然西方有人以情爱为纒缚漆园之吏譬生死于浮休用是而观则人事芸芸徒一大梦之未寤耳又胡窃窃然执幻捕影自生莛楹之别哉伏料髙怀已索斯妙时有所滞敢用此规缕缕之诚不获文致至悚至悚
　　上外两府书
　　祁惶恐陪辅宻迩旦暮剽风謡之末恭承保御和理臻集多福区区庇仰私用为欣比间改图三事缙绅莫不南溯然而尚领藩要者葢天意以耆旧更任不欲顿烦庙廊之重文执事委逺时柄以完冲尚今兹坐镇切为执事安之但官守拘縻不获一侍翘材之论此焉瞻怅与时偕极郎吏礼具别幅恃眷敢以重申
　　与王秀才书
　　仰祗职居不逮私礼倾遡声槩诩存鉴寐遽数不能终物尽言恧于无文所以临风永叹捉笔中罢者数矣迩来履中不审何似夫福有基者天所向道可悦则战而胜材以七年后露否及九爻而倾此数事者自兄度内耳固不云也若其荆玉本以礼天岱云止乎润物今以良工未睨潜蟠未阶便欲蕴璞永已触石不发此辄生所以为邦惜士而助君张目也况山台乐徳之际雉梁叹时之秋勉终令圗以取来誉千万千万信信聊此咨问
　　上安道张尚书六首【案宋史列传张方平宇安道】
　　自承天水之命侧闻固让让不免巳过阙将遂西让之固善让而不固免亦善虽仆为阁下计亦无易此道有伸屈时有钝利不可迕也但暑赫若此又有次舍之勤得无惮耶或可须秋行否缘奉侍尊府理宜审穏以是执哓哓者可乎阁下图之某到郑一期病乃过半尫癯殊可骇也恳侍面乃究肆觐方防千万慎爱不宣比日敲蕴体中如何承已陛辞必外舍稍稍办严矣逮侍话言日日以冀某防免幸无他民间闵雨佁儗坐阁下颇不遑癯老日侵归计未能具冒禄娑婆此嘲何时可解须相见究言之不宣
　　祁久病不聊生昨见故人不啻距跃之三百也然耗气疲神未克支久是以不敢防追蓐之行抚枕骚怅情不能巳仆之病方力恐不能自还幸而未死方丐解官就医药梦幻泡影素了斯理不足为怛但所蕴未申不能忘怀云愿阁下早归三事为有道者帡蒙庶旧物此时一见存录也慎斋战疾三者皆阁下所长仆无以献言惟乞加思而已若处仆者则阁下已赐开喻更不干请西道次舍尚賖宠奉尊府想不为勤
　　比帐下东还被敎渠渠累纸亟启疾读释然若利箆之刮翳虽临玉池入金屋不翅其快也祁甚愚何以堪之阁下旁适而多可谓仆可敎者引内藩篱而遂示奥窔宜仆怖河汉而未敢前也未敢前者正惧宠辱喜惧痞懑结轖于胷中袪濯未尽时时为氷炭窃舍不得尽如阁下所敎而为负耳然敢不自勉焉外物蚩蚩元无痛痒在已彊引客以慁主破所重成所轻真可鄙然但知之易行之难行之易终之难頼仆年长阅事亦多矣悟之在勇不在迟阁下按车而行仆他日愿执绥焉仆三到玉堂署虽日严近然实闲安使以无何有之乡比邴生六百石为已过矣此月二日入谒才胜舞拜自此庶残喘尚存云勿念
　　月中遽传书教存慰谆谆不啻与謦欬接承比来玉体佳宜甚休且因从祀对一二故人怅然念衰冗之在外也然足下明哲仆与知之故仆之远守宜足下悯而思也仆于世事素昧往徃以拙取憎直招怨以踈谬为人斥且排内自省亦何负于心然益知诗书之不可尽信也片文只字仆不敢让今憔然乗边适其所短几何不诿司败耶方欲以此诉足下俄闻有秦亭之行则间闗骚牢不待仆言而足下自尝矣曩相携霄汉今相防梗蓬可噱噱大笑哉大抵士出处进退谁为才不才惟言命者近之命者亦偶然耳旣偶而然是不常然故古人谓之天天而不我推之曰命仆今过知命旣六年矣虽甚愚宁不少知故确然以忠信自信穷欤命也逹欤亦命也未始戚戚乎胷中尝闻知耻者近勇仆将知耻矣念与足下别且数千里相见何时辄道此以佐足下之鼓而西不宣
　　比闻东还纳节谓便入辅政机今乃囘迹计台意者欲执事周知天下盈虚轻重然后付魁柄总方略翊戴天子而为贤宰相也民瞻颙颙徳望已储惟冲用神观以副缙绅系仰衰老在远祷恋以之不宣
　　文裕待制书二首【案木集张蕴碑铭文裕乃其次子】
　　间得答敎承朝谒外体况佳彊释然喜莫如之拙文上呈殊不加诋窜云何今缮录纳上诚无以畅克构之永怀发九原之幽光非不勉也技穷此耳侍面未有时安养道和
　　中金之赐乃孝子仁人之赠不容为让仆有一説今文裕方立石造楼百用差广仆愿囘献左右以助成兹役亦朋友通财之义幸悉病卧穷箦自冩不得某自六月十四日苦寒痢迄今四十余日未能平肌肉瘦尽惟存皮骨方谋解官寻医以救残喘余不及一二
　　代囘郑州陈相公书
　　伏奉去月书敎以将致所事露章上闻垂顾宰僚并示余诲详究冲执弥用震惊窃惟相公执事耆范元功出藩入辅虽髙年俾艾而图任方初天输福善神明增茂宁容遂抗遐节弗顾具瞻推求典册实有前比在汉丙吉胡广在唐英国汾阳皆勤劳王家恩不得谢以今订古何所致疑黙料圣襟必有褒答惟上体眷伫即废素怀缕缕乃诚与朝野均望谨奉手记陈谢不宣
　　回李端明书
　　自去七月到官下见州人于时秋阳酷甚病悸交战日阕一日中心益不聊迄冬体稍彊力乃始亲事而郡大讼剧十倍他治毎上黄堂则铃史执簿鱼贯而前卯坐至已乃食未坐讫申乃息本图藏疾反更职劳牵免愚暗不能无悔但圣恩寛大依违涵养即日未烦司败耳又年长来智虑昏懈或时有不得已作书谢京师一二贵人过三纸则黑花满眼笔不得下嗟夫壮时一过驶若鸟飞前去衰景直不蒲五则身外誉沮又将规规焉铢较毫计得不为可笑人耶惟是平昔交游以文史相乐者毎风月嘉践裴囘念至则怊然久不能平适会里人自韩城来出君侯手书两纸亟启疾读旷如披瞽不以孤外眷之一情收函驰想感溢肝膈且许近甸君侯钜贤均劳作镇稔饫民望宜其神劳斯人式歌输和丛美日介而福况上之倚而相旧矣君侯虽欲避去其可得耶惟千万慎疾以须进拜若仆也不佞始为君侯推毂自经生入书林陪从官切劘博约十九年矣而材不副位谤由申发尚得以吏二千石退守近藩揆之空踈所获已多若君侯以为无大故不弃犹冀入辅之日为改僻郡使煑药扶衰以全吾躯俟夫五六十乞朝还职归三封之下以奉坟墓夙昔之志也凡不知命者闻此谓为不情非君侯知心亦不及此惟垂卹之幸甚
　　上叶道卿书
　　别日如驰行复三晦乃心凝黯譬枵饥然兹固不一二述也惟行台止部必驱按属城上班条诏次卹民癠威与爱克斯人大和则福咸宜而神所乐矣祁仲秋朏勉与朝叅寖及霜序积完筋力毎念病者宜藏山薮贤者当服王庭仆之与君反此防去兹又防于珥笔恧乎续貂也虽然代言须才正应期阕暮召惟千万良归为吾道宠光防企防止
　　上陈州晏尚书书
　　祁惶恐奏记尚书执事伏念经道右驰孤怀南住迫分尔职遂限所天时剽徒謡聆树嘉政旣大庇于善俗复见劳于明神福禄具蕃优游至适比华从事至具道执事因视政余景必置酒极欢图书在前箫笳叅左剧谈虚往酋句暮传第养园吏天倪之和不防汉人淮阳之薄非天宇防定国爵屏荣畴及是耶然有乐者居且同忧无愠者后将复喜人望弥切皇揆斯隆苟旧人是图则政将焉往鸿渚咏曰归之句龙门期可见之荣今兹少防愿姑安节不任区区瞻祷之至
　　上外任两府书
　　恳素略具前幅祁连年多病生意不聊托兹有痊渐复强力阻奉闲燕出入三年眷然余风恋与弱剧虽聆易地全晋任寄愈隆然议者以邦华国范不容久外乏我兼济更为藩垣有道之人郁悒均怅惟希葆啬和粹俾炽福祥归步槐庭徐穆天载斯孤生之至愿
　　回章相公书
　　使至伏防台慈特赐手教并邓国太夫人功行一通且以先逺有期特令譔述诵诲祗命震惶无所窃念某一介防浅朴学陋孤由章句篆刻之防承训谟演润之乏用过其量忧倍于劳姑以上荷包荒之仁次庥宰物之施吮毫渍牍苟尘官守若乃图金刻石叅订史篇奉扬慈闱髙世之风追慰寒泉终天之感则硕彦鸿笔朝有其人区区小才曷足以辱必若驱蚊负岳课斗挹浆非独露辄生无实之讥亦以累明公必器之使敢希恩造曲垂矜免自余悃幅即俟涓日请见更申敷叩
　　上宋资政书
　　自间台坐稽奉信函比领风謡审安福履病悰防怛差用为慰西都旧多丽籞名园宝坊胜字伏计临抚之暇驾言造适足以摅幽蕴摈世纷彷徉萧散助啬和理然后徐副羣望还总钧陶诚中外至愿非独孤生之拳拳也
　　叶道卿书
　　上春获故年仲冬赐敎一函续于递中奉季冬亲笔及和章一解穷绳发视欢无有量非寄通遗迹久要不忘者畴逮此耶申咏来什尤为杰思褒爱之外自存清警敢拂箦笥之尘藏弆永为至珍追讼所献通昔慙疚唱者虚往和者实归永言恭佩期于无斁矣承行台按察之余调甘焬和两荷繁祉盖光亨之有闻也辄因逺客持信咨此日动止
　　上西洛宋资政书
　　乃者阁下奉违禁涂荣主防籥即道孔迩开府载严乗春布和向用五福闻问欣竦实百伦辈某近缘假令控诚于朝获赐告休展墓韩邑泝渠登陆出入再旬北还上台官事丛并叅候之礼罔获具通然至仁矜怜自必防恕重念暌违台席黯结士林疏宗下才尤失存庇饥渇敎导无可寄言但隂萌于心衔徳无改西迎之日得与弃席踦屦累旧恩于门下则私诚毕矣韶序滋晚惟祈体国自爱辱知不敢更具公式
　　致同年书
　　向之为别倐半期矣内纒创溃日就衰薾堕颠耗目玩日恫辰譬坠雨寒灰无复溯霄涂扬气焰矧能睨英俊之规交笺檄之礼哉就欲招还魂驰列衰绪未足自达况乎有文同年十三兄至仁根心髙义跨俗逺自江外荐流书指理卹加等爱奬逾涯必欲肉其枮胔相其埏埴谅非心照曷臻此焉早孤之人生意久索平昔典学寖为空疏防防向隅宣谢无究惟贤者恕其不及可也窃知便时都邑夙驾西辕方将防露穷秋叱驭难道以半汉之壮屈羁縻之冗时有未偶处之何疑惟冀含徳毁方陶袭天粹循涂陟状亦足雪鴈门之踦矣荷顾惟旧敢以此规至防至防
　　叶学士书
　　自婴家棘久屏农畴翫日悼生扶衰续喘近于季夏已及外除病腠甫兴神明都耗早者亦闻道卿君侯奄遘偏罚结痛终天顾礼自支顺变为正自仆苫函未几山陂且长匍匐莫伸赗襚都阙日省内讼不啻刺芒仁人多恕谅其不及比荣侍外履用持胜某畸人也蹇难齐汩志局摧頺齿防髪秃理当藏疾山薮所以恋恋梁稻者直以细孺仰给有饥寒之累耳必揆秋杪入服官经切恃眷爱敢殚防里清亲匪邈他略不书谨此伸谢
　　四田太傅书
　　比者大傅执事取路蔽藩休徒征传畧兹道旧俄尔伤离药饵不足止过客之行山水有时怆将归之送乃心如结曷日而忘重以去国防防惊年晼晼一以悼功之弗立一以遭谤之未明愊臆于中纷惊可畏博簺挟册共有亡羊之嗟茂李僵桃同救蠧虫之食此为怅恨夫复何云揺落寖深寤兴自爱
　　丁王张三学士书
　　祁虽已入直然犹苦河鱼适谒急灼艾溃肤以逐寒疹坠赐诗笔距跃无量方呻偃中轻率蚩鄙上酬嘉贶辄用通闻他恳区区俟侍坐索言之慎疾之戒敢不题衿
　　贺周叔韶书
　　属疾再嵗在告半朞从中来老与衰并圣恩寛疾司命添龄收录尫残牵复严近荣在愿表毁集誉前见月之牛惮暑先喘似檀之木防伐恐殚尚赖至仁毎亮孤迹未死而活再造难酬何图列邸之英缅怀适舘之素猥枉询问垂卹羁平谛耳立言欣着悰感脩门已入旁资下些之诏穷鸟何知冀奉永年之祚官屛重奥邦制谨严通谒莫从临文难叙
　　淮南知府龙图书
　　比已奉讯防赐敎累纸似与一介行人迁次相差详味谆款何顾防厚而风谊重也承以割爱故引去剧任然理有不可奈何者逹人须推遣之抑慈怀无益之念以完至和此朋游所至望淮南差近仙里嵗定俗安聊栖偃以竚柄任迩日苦寒次舍尤宜护玉体老夫块然未还黯恋皆极谨此祗谢
　　上贾相公书
　　盛暑歊溽不审履用何如惟太和优优百顺是酋屹山立而喣扬休也祁即日防恩外所部州县蚕事穑事粗及十六七澍泽未沾然谷颇能旱仰赖美化必冀有秋塞候汔宁盗贼不作想台情深所怡慰伏乞安适时令垂副具瞻下情叩叩
　　淮南龙图学士书
　　四帅府棊布河渭仆与足下相次假节而来秘禁聨官髪须均皓今足下避剧就间全舍太和巻藏大猷更为脂膏虽哲人勇退苍生其谓何承追蓐南辕行迈有日老夫块然未还骚骚怆怀可一二索言耶次舍暴露尤宜爱防眠食且虑公议外迫足下亦不得髙枕自如召节西走光辅王室此搢绅素望矣归风之北翘聴吉音谨手启奉违临纸不能尽
　　观文防尹尚书学士书
　　使人至被书教收防谆勤乃情衔佩承燕居外百贶具宜兹固天辅仁而神介福也祁乗鄣四年得罢又令待罪西南自谓才则衰暗已试自言不才即涉惮行婆娑冒宠尢用慙汗已止三城一觐公序丞相宿夕蓬累当西冀因缘旧恩拥篲门下尽区区之素
　　脩注唐公学士同年书
　　祁到阙下殊匆匆闻还台欲一望顔色讫不如素又防幸临复失走迎祁今怅恨唐公婆娑方多歴年乃今夹螭珥笔始否终倾大慰士望千万摄护安服宠名为斯文大厦冒残腊西走诸况自如白髪据鞍非叱驭时有愧而已
　　曽叅政书
　　前巳叙别伏防手敎训抚周悉羁禠之危差得自安然去城阙违亲戚惘惘不能无别离意此自长年常情所不免至于进退大分则坦然付之于天使举而见排何所沮举而见誉何所喜决不为大钧之深念也所赉賮礼过厚谨用拜赐不任感荷之至
　　张中行屯田书
　　别已一朞凡两得讯谆谆存敎有兼于常某拙且愚不能取合当世不意足下箴警覆防若此自顾亦未知以不肖无用见怜耶或果万有一可取宜收之于朋友也仆在屯已三嵗未得归然悉心于官不敢遗力人谓之是仆亦不希进人谓之非仆固不卹退年老意衰惟待罢去日乞身退从罢农漫夫以养天年仆既自待如此彼娟颊谤唇又奚能轻重仆哉中行知我深者故及此终不为他人言也相见未有涯悁悁叵奈何方春顺爱
　　上杜相公书
　　久不叅讯乃心愧惕比春暖履用荣嘉伏念违台坐凡五易年塞下虽静一然军中亦匆匆相仍不得频走一介问左右非敢怠力不逮也伏惟深赐矜寛祁即日防恩公私粗如但才短任剧未克罢去为忧他非敢防敌君长新立猜阻内讧惟朝家未有意于乗弱攻昧故列屯诸校得髙枕云相公与国休戚辄此及之趋侍未前惟保御戬谷进享万年之遐区区不宣
　　上昭文相公书
　　祁忝学士一十二年内外无党助孤立在朝惟相公谅其本末且生多病性懦怯恐不可久叨剧任又天禀疎拙不能附离权贵边境难测虽百务俱办一事有失则羣怒赫然前劳并弃矣况其本来文翰诸生不习军旅今强所不能只恐败国家事耳身之褒黜胡系重轻伏望相公矜悯一介恐心极虑不为谄谀倾仄素自安分靡所觊觎若早得罢归供职经筵晚节之幸也立功立事请俟来哲情素危迫不敢之他门惟至仁是归望赐矜哀不宣
　　宫师相公书
　　祁居塞下匆匆阅日奏记不时上乃情为劳瞻跂台座弗翅霄泥然惟比日动止清宜否某度河已三嵗践更未有期阻奉耆明情府悁吝天佚元老介夀无疆搢绅所同愿
　　王尚书书
　　递中得教谆谆俄专使来又慰存累幅某病残人也曷以堪之自六月苦痢弥五十日不克损皮骨仅存遂乞身便医药防朝防许还台君相更生之恩也一二难道方力疾就路至仁果尔恻怛年事迟暮故有百疾所陵傥余景可延冀终托陶坯之末云
　　三司侍郎书
　　近职方程员外还台辄具手讯计其淹囬或未逹省覧比日动用何如协气回薄想万祉之交舍云绘真石刻今寄上十本西人乃今知过迈种徳之有素也去年颇稔汔兹百价抑而未昂老拙豗隤苟脱多罪则頼明哲之帡幪感愧感愧气序韶淑千万为朝顺爱
　　兖州学士书
　　顷得二讯殊解悁悁属久病不克时答果见诮让然地远必恐未始知之耳某自蜀还中热胃气虚滑日饭半升许不能尽数月间顿成衰翁肤冻梨而髪纷雪也入仲春稍良愈但癯弱未完少于阁下乃如此固知蒲柳之不如松栢也见索拙句今且驰奉戚戚少悰深恧椎鄙诸贤得无笑仆乎春序妍淑公余自爱毋忽
　　省判学士书
　　比奉敎累纸褒饰渠渠非老夫所堪愧戢无量承荣侍外职事脩举且百福申介太和扬休兹君子所以岂弟也祁到官下已及半朞俗务与衰怀自为凾矢勉奉条诏逃祗悔而巳幸勿念闻辞出疆甚善雍容朝廷坐须延拜何必走数千里之勤耶嵗晚顺爱怅恨临纸不能具百之一矜照矜照
　　吉大师书
　　去夏五月自蜀防郑首得手教具审少病少恼道体佳宜逺静欣欣之至日来殊衰疾心厌嚣烦惟阅儒篇梵典不知勌殆宿业使然毎懐清对无缘一快语劳生奈何顷须丛编题辞久欲附上但不能得善便今且托邮置未知果得尘观览否苟无沈浮分一回字拙思不足褒扬公所得愧汗愧汗
　　梓路提刑祠部书
　　枉教褒饰过实非老夫所堪第刻肺膺而已阁下美徳嘉誉溢于传闻非待仆言而取重搢绅矣然知贤之明人所堪慕已陟状万一言诸朝正恐不韪为髙明累耳愧汗愧汗
　　梓路漕使郎中书
　　帐下回得还敎谆复周缕乃心释然承行府按察甫休嘉此玉体和裕属部薄馑人无瘠捐葢至仁振济之力也树徳广者报速行跻禁严以畅逺图千万顺时副绅緌之跂竚
　　畿内都运宻学书
　　都外之别乃今四年前自亳得镇又自镇移定知短而责愈重愈老而官益逺婆娑穷障凡再朞赖上威抚有素即日斥候晏然故仆得朝服坐黄堂操簿书责吏下期防以塞官谤然内手循衿汗热不自止长怀贵交无由一防斯悃比承敦迫还台会有诏取辅州建寰内漕饷剧总君侯首之侧闻释然以为虽未柄任而经始要司亦足储民瞻当帝心而振典型也方欲走书舍咨下执事而递中被敎开慰粲然详味熟观知哲人一情于昵逺也仆不佞何足以堪南北数千里握臂无期良食安步无重劳劳
　　魏侍郎书
　　不侍且十年其间虽因音驿一二附问悁企丛中可胜道哉执事茂功显效在南人口者称美不厌方次补枢筦以褒耆哲今兹坐府乃储天意而熟民望也惟宝用太和安集善祥副搢绅瞻祷惓惓
　　工部学士书
　　近已奉泛想及观省防索拙句抒献一篇尘衿涸思叩不能应聊取一噱云计追蓐便东腊未破当造南阙仆虽稽防然亦从而后耳馆次賖崄动用加爱
　　梓路转运王司勲书
　　素饪风誉晩谐贽谒今者天与之幸得迩行台仰山执柯尤用欣慰惟驰传云栈得无少勤初总使百目脩举幸冀冲用和粹以副眷求恳恳
　　转运学士书
　　径巉峭歴冈陵走眉还益方初暑服膳尤难护视加鞍马之劳得无惮烦耶然劳一躬为数州主人福贤者所以兼济于下也况含徳之厚多福必臻旦暮冀瞻履絇余不尽道
　　欧秘丞书
　　得书具暁一二闻郡尤僻陋不容屈致雅才但卑飞者鹰隼所以将击也宜摈外景充内和以须满嵗别享荣名仆所祈者幸悉
　　致工篆人书
　　辱书论篆意甚悉仆患世人不知六书矣书之学出于圣人夬扬于王廷百官以治者书契也仲尼见防山封禅者七十有二家文皆不同安得谓仲尼不知书耶子云持三尺素未央庭中以集训纂复作竒字子重为説文解字以佐孔氏伯喈自为三体勒五经于太学今之视扬许蔡若髙山然未闻以善书为訾也足下自谓工篆而负知六书抑扬其意则可若曰恐世人指以为艺胡自信不厚耶工篆而不知意艺也待诏于翰林者是已工篆知意儒者学也扬许蔡常兼之矣足下胡不暁人之未暁仄以人之不暁而自晦其暁耶后防为伶人伊尹为饔人足下必怪其噱胡明于此而未烛于彼与自唐室学废诸儒搦管者虽题部防画不复能别逮今百年经伪史驳仆比不自揆与叶道卿建言于朝欲以九经刋石用篆隶二体检正伪驳其不与文合者以救流荡之失幸上开许俾之卒业足下又倡艺自惑是欲助人之醉而慁仆醒也耶今人不知六书非不好也盖未有以告之云耳文王嗜昌歜习之者蹙额三年叵能尝之万一使石经之成流布宇内数十年后蹙额者皆张颐泽吻嗜为佳味何艺之鄙乎愿勿为疑审能正羣经之文以垂防琬仆方磨砚执笔从足下游矣匆匆答报不悉











　　景文集巻五十一
　　钦定四库全书
　　景文集巻五十二
　　宋　宋祁　撰
　　啓
　　贺文相公啓
　　伏审光奉制麻荣持武节伏惟庆慰恭以阁下识谙民极气函天倪奋谋自将与圣胥防烦使已试素论佥宜遂阶三事之聨进穆万枢之总巨垒朝闭丙车夕驰一旗麾众以暂登寸縻婴贼而还献迎颁茂册即正冢司赞宗祀之上仪掲并侑之新典百度底定九德敷施爰赖独贤再休近辅朝谋元帅帝念宗工祗筑斋坛显受师钺临遣前席大抚西人汉家之注意安危并师旧德吉甫之兼资文武庸式万邦讵淹零雨之还竚复泰阶之冠祁方勤障阻饬巾防瞻溯门墉飞驰钤府
　　贺相公啓
　　伏审光奉制函改疏藩社伏惟庆慰恭以阁下沉谋隐正惇德粹明感防先朝协恭顺采万枢俾乂露金石之至诚三霤危言摧豺狼之饿喙背憎迭逞身退罔私防正宁之执彊判羣邪而图旧子文三已曽喜愠之不形姬旦未归固室家之同望洊更巨屏均畅逺猷兹者北海表封东秦均重再烦坐镇之德克宣泱大之风然而人郁具瞻邦思弼直天将为铎竢遒舌之至音政若和羮竚防梅之妙味讵届朞年之报即迎三节之趋大庇含生永孚久业
　　贺集贤李相公啓
　　伏审肃奉制恩对司魁柄伏惟庆慰恭以集贤相公虑经万事业映九功曩自先朝已膺茂宰去邦不校则静若渊渟防圣有期则毅然山立运有夷险道无淄磷属明辟之敷求眷旧人而图任越由藩枳再序公槐伏以东山见思叹还归之甚晩南宫所着留故事以居多方抃登贤遽收崇让矧佐王之为重匪收汗之可期愿体清衷速膺殊典载披题诲但伏眷私
　　贺史馆相公启【一作贺富相公启】
　　伏覩今月十六日麻制伏审昭备册恩入正台府伏惟庆慰恭以阁下业总民极气陶天倪自大对清规安步华掖词折丑类德庇生人复故约于抚和屈佳兵于不战进干枢縡出均贤劳谋当帝心功暴方夏遂膺帝赉之素入光公孙之求对执万机显正三事槐朝表位庆圣贤之同时鼎足承君并安危之注意至公在位有识均欢祁早误知怜钦闻命数乘北障之守讵敢弹冠溯西阁之深情难飞羽第均绅笏参仰坯陶
　　贺并州安抚相公啓
　　伏审宠被墨麻移镇藩牧伏惟庆慰恭以经畧安抚相公神赞忠杰天惎谋谟坐清叛戎大造西鄙进茂帝縡昭穆彛伦遂均三事之劳防总中军之令尧曰四岳实统诸侯周制上公亦居二伯中外虽异倚注弗殊但虞桑荫之淹复冠槐阶之贵士类攸仰天下同瞻祁尚守边符莫陪賔贽心倾德宇恨不翰飞
　　贺文相公启
　　伏覩去月十一日内降白麻伏审显奉制恩式序元宰伏惟庆慰恭以阁下忠实天挺器本国资蓄为嘉猷迈作昭德自禽系妖盗绥静黎元讲希世之洪仪浃函区之大霈协风入律人有太和赫日当天物无斜影旋委魁柄外倡方侯其如简在之眷素隆是以还相之期难久诞告刚旦复冠干台册赐焜煌书赞优重弼惟帝赉宜体貌之愈加公自西来固室家之相贺永光丕縡遂格上穹祁加以鲰孱误防奨録逺滞屯鄙侧听褒音庆坯冶之在辰阻巾防而诣府欣忭之切精緼奚宣
　　贺南京刘相公启
　　伏审恳辞宰柄出守畱都确请不回俞音俄降伏惟庆慰恭以大观文相公照通三极业茂九歌感防帝期弥纶王体隐含章而内健蔼造辟以进思七年于今百度咸乂功名之地不处亟露奏封进退之正有宜遂申高节増冬官之茂秩帖云殿之秘资用付南畿益衍多户宗臣旧法固自着于庙堂仁人乃心亶不离于王室镇息浮动均一贤劳祁适剖州符阻通庆谒钦怀风矩参激衿膺
　　贺柴相公启
　　伏审肃膺明制改焘近藩伏惟庆慰恭以阁下茂德参和大猷经逺世嗣庙彛之伐入连王馆之荣节制中权耳耳华于六辔绸缪上衮煌煌视于三阶执竞乂新畴劳弥渥眷言甸服移建侯邦推异数于爰田实衍封于家稍佥言既允诞告咸闻何确恳以辞隆尚留恩而引日特贻钧翰过列谦情竚即宠光方纾勤企
　　贺广信军武六宅啓
　　伏审宠正使名茂光戍辖守符未改边锁増雄足下英概自高沈谋克际敌上所忾鬻勇于余积阀有歳月之淹荐贤交章奏之宻果从圣简进服恩褒列帅慰以相欢中军倚而増重摄符无状即席是资窃抃余音回符久祷
　　贺李宣徽生日启
　　伏以天赉良弼国仰宗臣茂协高秋共欣庆日恭以台下资禀忠厚谋济沈雄宣力百为同寅一德生毓在旦峻极有基重望元功久当一面之委长年雅寿宜归千歳之延卓冠朝涂永光王府祁官难离次地即富隣躬诣莫谐祷祈増万
　　谢生日餽物啓
　　叨尘从籍伦比儒绅私记所生内惟永感而台造垂记庆问下驰牢牵在庭薰剂凝器副之仙绘申以斋醪惟山木之不才况枥骖之且老仰防善祝俾永天年愿依埏铸之余更奋尫残之气丹膺内刻讷语难宣
　　上王尚书启
　　祁八月未到都卧家养疾得不事事故羸瘠欣欣有生意但神疲气耗未任趋走日不遑舍上恩如天可胜道哉不审比来明公百况何似知深究导养术尘縁日轻此仆晩闻道之罪不得望公藩墙矣然冀遂进之毋怠于九德三事亦何所妨嫌云
　　上资政尚书启
　　祁惶恐奏记资政尚书执事叶拱之隔歳实载华乃情属溯与日参极郊圻胥接风謡亟闻恭承镇抚余闲福祚崇衍羌零微警调度少勤离京控制事务弥剧伏望慎固冲守绥协善经徐副民瞻还步台辅毡屦旧物他人无寘缕缕恳恳知所归庇不任祷恋之至不宣
　　回青州夏尚书启
　　属者国家以表海仍饥生蝝为瘵郁其嘉气瘼此下民上深轸于何辜我实难于共此得于旧辅殿是大邦恭惟尚书道茂恊恭眷深同体细文即授便道按行包季萴之全区将仲山之明命诏书一切许于便宜漕舳相衔资于仰给永惟赋政备觌有猷阔租计之防期济流庸之没振污莱故壤遄及于屡丰愁叹余音坐成于式舞不启后艰之隙允繄坐镇之方绩简帝心功暴民听朝无异论赏有旧章遽沐书文备形谦意九重归美民钦长者之言四近畴庸宁后富民之拜感慙所萃敷绎匪殚
　　回晏尚书到任启
　　伏自尚书暂辞机轴近抚藩垣掲天节以载华总斋航而右泝便时叶吉树政有经恭惟天一奥区郁华胜里文坛借罽经顺拜于宸游封屋连云有望霓之故老式倚神明之化往敦恺悌之风何辱谦仪特贻音咫笃尝僚之曩諠露存阙之深情况切营求谅非逺复冀绵绵而存用副赫赫之攸瞻披晤尚遥编摩非述
　　贺三司韩尚书启
　　伏审光奉制恩入司邦计伏惟庆慰恭以尚书禀天正气肖道太和亲逢帝期进辅皇载畜自一德奋为九功向引避于机衡又回倡于方岳经费之重畡入实繁屈安石东山之高领张苍北平之总纳节王府换秩天台聊丰宝路之财行复符阶之贵参质于众谁不其然祁夙荷误知侧闻胜告欣颂并集庆难阶
　　回诸官为转尚书承旨启
　　向者以偕众成书擢升左辖满年循例进齿中台縁内署之乏员枉复门之召节多病在告恳让未俞静言衰晏之余曷称凝严之拜此盖阁下素加优品仍既雅游因成命之已行借褒言而为地敢忘悉力仰答重知
　　回夏尚书南京上任启
　　伏承荣焘显都肃开上府道风所被礼俗载康恭惟尚书识照圣邻谋含国采早同寅于成务洊凝绩以蕃君北汉酂侯谨信而司籥为周申伯惠直以揉邦属信处之云初顾化成而允赖猥纡公翰申贲礼华永惟万户之严聊浃九河之润冀遒天祉翘奉帝咨佩戢欣愉一二非述
　　回宋尚书启
　　比者伏以尚书辍务枢庭回光台极圣期胥贤业载熙罄牢让以亟闻留茂恩而羌久宠纾优答姑废雅怀入对丹涂之严进践槐阶之亚周言交锡有竚于告猷天下居安更隆于注意方欣附末遽辱诒音衔谦德以斯劳幸宗盟之永庇兹焉感跃实倍伦夷
　　又回宋尚书启
　　伏审光膺诏綍参总政机伏惟庆慰恭以尚书学际三仪谋经九德若时佐圣鬷格奋庸自命节以归趋翊帝枢之宥密终縁民望还贰台司超进七兵之曹増重三槐之路俞咨素定朝野相欢承尚让以自陈颇留恩而引避并垂绪诲式履终谦况敦诏以寻颁幸雅怀之无固倾蕲对宠并释翘诚
　　上青州夏尚书启
　　伏自尚书上还枢筦近抗藩麾顺泝长波镇临善部方欲托飞邮而奏记私执事以布怀旋审朱轓改疏青社以时便道靡遑客寝之安所至宣风用示简书之急顿遥师坐终旷单函恭惟视事云初向福咸乂歌齐之壤表海成邦比歳洊饥斯人失职蚩蚩土著寖苦庸亡沨沨颂声鞠为愁叹睿明垂轸中昃载怀咨萧育之名臣振爽鸠之故俗报同五月之速落去细苛事从一切之宜仰成咻噢荒余攸庇仁寿可期我实徂东谅结姬公之爱上方倚相行膺壶遂之求愿保天均俯对民誉眷孤生于衔遇列勤悃以兼常
　　上陈州晏尚书启
　　伏审祗奉朝俞取升台坐伏惟庆慰恭惟知府尚书文经天极照洞民彛入对光华之辰亟扬久大之业微言茂藻贲尧思之安安嘉话逺猷赞臯谟之采采退安吉履迭守近封物畛之亏成放道枢之曼衍冲机潜应休问自升逮景风之赏期进白云之官纪露陈赐冕聊夸六枳之藩驰执觐圭行正三槐之位民瞻久竦帝赉有闻祁钦听除音丛欢劳府属攸箴之有守邈申庆以难阶倾抃所深名言非状
　　上许州张相公陈州晏尚书启
　　近听恩制序进卿聨列让靡还冒荣増防伏念某本縁天幸忝参国均防聪睿之日跻乏谋猷而誉处有轩窃禄不穑余囷未登攷歳之期遽滥赏风之典外哗乡议仰累朝猷敢谓阁下锡以公言与其礼进绚书邮之庆问分台舍之余辉愿佩优评庶亡祗悔丹愚萃感搦翰匪宣
　　回贺加尚书启
　　向以成书冒荣左辖兹繇满歳进秩中台宠过者灾必相寻食浮者人将不称愓然自愧罔或遑宁敢图评旦之优助协朝佥之允华褒已定危悃差安遂系金石之交更决桑榆之胜瞻言厚德载戢丹衷
　　柬兖州侍讲尚书启
　　伏审光奉制恩进升宠级伏惟庆慰恭以尚书业宣寅亮体叶允元服荣牒于三朝逮华颠而一节上方向学延隽老以详求绪欲镇浮据中庸而易退出麾东社纡眷南闱兹者国家抑畏先猷振除后咎辰居勿亟涣号惟新眷旧德以同寅举徽章而异等心存王室重申伯之于藩礼蔚帝师迈甘盘之罔显丝緍遂布绅襘相趋祁夙被慈怜均聆渥缛溯龙门而且右跃螽股以忘疲卑情无任欣抃之至
　　谢留府尚书啓
　　待罪禁垣暌风幕府六符在望三歳其阴距容舠之流坐惊宋逺遡飞鸿之渚久竚公归结深恋于华轩耿离悰于疏斾敢谓留府尚书乗偃蕃之暇纡纸笔之精敷属善辞勤经至意余光所照顿忘家蔀之咨旧物载懐窃附吾毡之托题襟佩教抚已知归九旻之宇寖高千门之钥惟谨愿安颐啬仰重眷毗俟四辅之营求庇一陶之埏铸乃情为徯缓颊匪宣
　　代郑公回夏尚书启
　　兹者祗荷朝纶赐停机柄进肃天台之务仍参规廷之华旷职五期防恩一解荣非所望愧不容顔敢谓尚书敦操有筠推情悦栢绚书辞而垂庆助师锡以申褒冀订良箴益纾多悔接绪风而犹邈敷感抱以奚殚
　　上判府尚书启
　　伏审表海报成坐跻乐国申圻分理进守留京幕府既开彼都何幸恭惟尚书明谟熙縡浚德惇元洊斡机枢弥忠力而自效均国劳任与师济以和衷灵龟在中喻马忘累虽复勉班春而振乏大庇物于屡丰出乃绪余同人忧乐赏图尤异聊袭冕以露华地直郁葱果锡圭而委重惟泰宇之先定非外物之屡迁今兹偃蕃是均倚相宣尼之怀吾党尚念斐成周人之咏我公固应信处愿孚百顺俯协四时浃河福以并防迓銮声之归止祈早尘评眷今宿官司抚旧集欢倍百彛等
　　贺枢宻侍郎生日啓
　　伏以积善所凭爱启莫京之胄元精发粹用生名世之贤纪六矢之初辰续百金之雅寿恭惟侍郎选言复贯惇德浚明包民极以佐王乂天枢而图国载生流庆方赖于壮猷延祝侑欢輙修于薄贽庶宣勤悃具列别封
　　上蔡副枢生日启
　　高岳极天本庆基而凭厚右贤名世属圣旦以挺生歴载诞之嘉特仰有猷之防辅并均善祷式美如仁恭惟阁下惠迪人彛参和国縡翊声明于羲姒济文轸于防中约矢射方遂符于夙志累茵称寿更庆于慈顔愿滋苞竹之荣寖啓和梅之业辄兹菲贽聊侑欢悰已具别幅启闻
　　上李都尉王都尉启
　　伏审肃奉明恩改书近社伏惟庆慰都尉机灵敏裕履尚详华贯九类而有猷服千龄而逢圣聨姻沁馆焜照于天潢接宠韩坛总提于师节乃神在宥进律推荣清明之朝聿伸于诞告蕃宣之宠洊易于迩封允协羣言犹烦确让愿时膺夫茂典用増焕于中权过沐公函但衔谦德
　　贺安抚龙图啓
　　伏审进膺禁墄出抚价藩绥安列邦总防诸将吉音腾驿公议同咨恭惟安抚国器闳通辰猷幅臆虽全盛德自结上知向属河朔无年县官勤饷遴择髦誉经制赋财振匮为丰化愁而忭万仓之粟知敛八府之钱不流擢参从车用待明制丕绩益奋华宠亟臻果因墀地之趋入直河图之秘遂传一面分控北边云屯百城已豫欢于美教缦胡万旅方倾听于先庚第资却縠之中军阶嗣平当之茂宰祁早聫朋襼今托隣光仰波之余执柯不逺载惟欣偃何喻端倪
　　贺宋安抚启
　　上阁秘严北边控抚并华使领允协朝佥安抚才勇挺资机钤济美擢财少府尚笼羣货之贸迁持节朔陲尽得藩渠之要领入敷课目啓沃宸聪果延郁穆之褒遂副绥安之重况縁雅契尤慰私悰方安步于亨衢枉移文于书舍谦勤可复欣感相并
　　贺宫师杜相公启
　　伏审茂膺明制进冠崇聨伏惟庆慰恭以阁下天挺方严道畀冲厚早服休运晩跻柄司种厥德以惇明荡他肠之淟恶功在钟鼎言留典谟所以奋堂上之竒忠宜尽瘁然后谢人间之务谊不苟贪有识凝咨当阳钦美虽几杖自便而典册再光悉俸于官即家为府帅臣之位一品弗辜愈荣君子之寿万年在闲弥佚贤哲相望今古几何祁夙预洪钧侧聆异数顾边符之有守溯材厦以方违溢喜所并临文奚喻
　　上省副张中庸启
　　被教以老夫久疾特赐存慰何感如之仆苦寒疟几三旬不能止今惟耉皮裹衰骨以疲神耗气守之但未及死耳比来似小胜然未得平彊手足酸重令诸儿相扶持方得履地恐因此遂不能为完人天以此俾仆早还邱园耳凡药补之过暖则躁而遽近温则纡而不切单剂毒品又不敢徼幸此最难为调适是以淹卧至此应数竒致然来问丁宁故一二具道乍省局事约吏详甚善顺时爱摄
　　贺大名王相公啓
　　伏审茂膺恩册进拜斋坛伏惟庆慰恭以阁下上衮宗工华颠旧德歴相二后交穆万枢鬷假安安简上心而有素羣言谔谔满天下而罔私久偃藩维颇均贤逸而北门须屏中扆慎畴猥纡茂宰之佥回领元戎之制疏荣曹社坐镇魏台抗大旆之悠悠肃使騑之耳耳晋卿作帅并推却谷之贤汉相临屯益竦呼韩之畏永言作翰式竚铭勲祁早庇洪钧钦聆渥典阻翘材之伸庆望驱幰以驰魂欢绪愧悰参并无喻
　　上厐相公啓
　　伏审亟露需章上还宰柄义当均逸恩许偃藩羣望怅然有道钦止恭惟阁下才为世挺运与圣偕向叙西戎入陪右府翊戴丕后勤劳王家遂回枢省之严聿冠干台之贵南洗蛮雾近荡陇氛太羮和而既平九鼎隐焉増重茂勲方显勇退自高或罪或知固显仲尼之道大何喜何愠益知令尹之德全聊倡方侯行归冢席祁早依埏冶今属扞城侍材阁以永辰吮秃毫而无绪企恋之极一二奚宣















　　景文集巻五十二
　　钦定四库全书
　　景文集巻五十三
　　宋　宋祁　撰
　　启
　　上许州太师相公启
　　伏以黄图近辅陪壤天居层极贵台冠仪侯服沛河灵而并润归鼎重以叅和百顺具臻庶工胥慰恭惟太师相公业宣鬷假虑入几神副师尹于民瞻本孝侯之天赐凝华恊帝实相清明之初敷哲保身不处功名之地亟均贤事暂殿翰蕃防物畛以外齐据道环而中应然而商家旧学素有待于甘盘汉幄宗臣难从游于松子谅须旦暮再秉机衡眷踦屦之绪余倚嵗霖以休泽缕缕所祝呐呐匪宣
　　上西京留府太师相公启
　　伏审改特命节移总留都伏惟欢庆恭以阁下道冠民彞业熈帝縡武以摧元恶之渐文以佐大化之成暂均夙劳益储钜望上心攸眷褒册俄颁辍西洛之保厘委北门之镇抚介圭卓马方脩觐于帝闱九鼎长城已憺威于敌国不待期月谅促召装且还冠于霄阶用永安于庙社衰残无状埏播焉依
　　贺大名太师王相公咎
　　伏审茂膺制命兼践宰司伏惟庆慰恭以太师相公感防二仪惇崇九徳躬负日月以启于大明神合蓍龟用经于庶务均劳朝夕之诲出藩海岱之区卓尔让夷退然蹈道改疏北社握节元戎岩石之具瞻忾着鸿之无所果颁帝告即序干台当一面以于蕃许二公而居外式是列辟模我彞伦竚大庇于如神复坐论于此道顾兹命数式应官占祁夙被埏陶钦闻渥缛宿官司畏谒府无从
　　上太师相公启
　　伏审太师相公进升台席伏惟庆慰恭以太师相公道包庶贰识贯几初鱼烝汕以丁辰鳯览辉而奋业尹躬一徳早契于先猷舜政重华载言于万事茂迪无穷之烈亟遵易退之方假节东齐咏均灵雨建牙全魏隐若长城耸民望而未移果天私之改霈惟师视秩适冠于友邦论道一荣更聨于公枳恊官占而诞告蔼师锡以佥同而况天意佑民帝心图旧汉官百度素禀萧规周室二南聊分邵右竚哕銮之肆觐增欹鼎之图安祁早服慈怜钦闻涣命旅宾簮而尚邈抃心极以惟勤
　　回外任贺谏议启
　　向以备位经筵沾恩宸綍猥由末至例合叙升促大比之常规玷迩言之清列宠方躐等得无糠粃之羞禄已浮人更重鹑貆之诮方慙冒窃遽枉缄縢味褒饰之过情第特循之式儆永惟衔戢罔既名言
　　回并代陪署孟都使启
　　伏审序升近职移佐中军成命有光羣言胥允恭惟执事沈谋先事美阀映时外提云垒之雄内董星藩之秘果畴见效益峻荣阶辍全魏之训师奄太原而经武殊邻敛袵均万里之干城诸校趋风重九天之下将适钦褒进遽枉缄縢载钦悦礼之贤第积装怀之感晤陪云远企咏奚殚
　　上镇府部署王都使启
　　承已视事伏用欣庆都使以世烈之显复才为上知环卫亲近出贰师府方建髙牙以付一面惟保纳冲和以究逺猷邻路翘企不宣
　　回王部署都使启
　　伏审光奉命书进膺剧职值才而受有识胥欢恭惟执事器尚沈雄忠猷愊臆周通军志善得士心自提亲旅之严兼防边陲之重威憺獯帐功着王斿遂因兰锜之虚阶亟亚星藩之迩卫中营倚重式光鼙鼓之求敌国闻风更耸金汤之畏方欣华渥俄枉谦言罄敷冲让之怀周缔亲邻之好仰钦徳范足揉邦彞庆愧所并衿绅交篆
　　回孙阁使谢官启
　　比者执事以屏翰之劳厚颙卬之眷惠孚善俗威憺殊邻隠然万里之防当兹一面之寄采謡来上成命聿颁升华阁之使仪下掖垣之咨命属兹递直猥获代言宣允显之猷罔周茂伐迫稽防之禁殊乏善词防笔以仅成付绨囊而慎出敢图谦槩遽枉书縢布款宻于言枢屈雄严于义府仍将珍币以绚书仪公于所言况奉惟几之戒私其受贶宁逃厌取之羞辄废让憻钦承厚意镂丹愚而积感非呐口以殚论
　　谢及第启
　　雪袂传趋竝集规庭之秘芝函诞告茂倾纶采之荣获预言扬举増夕惕窃以周家共贤者之乐式订思皇之篇唐室获豰中之雄大署前乡之号皆以寤求侧陋尊吁畯良抜十之取至精羣百之廉竞爽粉泽贤业于以畅同文之规笙簧帝谟于以赞丕天之律卓为能事属我泰辰国家援史契以右文宪奎钩而按牒厯选奥训庸见大猷焕乎尧章蔚垂光于四表炳然汉徳森奏御于千篇肃羽嬉翔珍羣簉集遘宅丕之承烈咨故训以垂精象大璧之雝流典容寖讲厉砥石而磨钝爵驭载縻细文下乎方州吉士旅于庭物崇简臣隣之重慎司秀选之求睿式震严庙谟敕尽文毎奏而称善仲覆用加士三适而有功新书弥谨厦材萃止官棫翘然谅匪学践圣优职穷言贯膝倚桑林之舞神欲沛游末至睢阳之园妍辞防警则何以仰膺劝驾只奉式言预棘篱之第名备囊闱之乙览亶咨国彦始协人言如祁者数本只竒才无肖似谬叅灵最猥席庆余失南畆之转缘滥中陵之乐育伸占之毕罕遘于师严戕屈之杯自惊其性失徒以早防晏楹之训久讳东家之穷英游诮其节疏连蹇甘乎头责量愁多万斛之苦防疹岂一丸之销奔走煨尘支离皮骨间属外侨乡梓求饯歌苹州司敦遣以临门县次偕来而续食利见中天之阙独校尚书之闱俨佩纷而并趋几阁笔而不下根柢之容素乏敢冀日成神明之观坐迷颇虞气耗勉从叩寂内怵他先所宜谨顔氏之舍藏先子云之触罢并逃九罭无预于盈虚亟骋百钩前忧乎挠竭宁期黔浅误及甄收采啧韵于折扬露膑姿于仁夀越陪下缀只造清厢锦几横霞亲呈其署议枫宸烛日谛望于颙卬仰清问之载俞遽哲科而中选若若之绶蕃锡以光躯灏灏之言举行而申儆走墙奚让涣汗莫收簸粃在前顾公非而可畏履豨愈下荷至鉴之不遗矧夫埙伯之荣冠乃王髦之列聨跗并秀怀组相趋佩华宠之防臻抚儳躬而内省愧流浃背愔感装怀斯葢伏遇阁下协比国猷若时天縡缦云而启旦贲倬汉以垂章并刈众材居无弃物续鳬防鹄必尽生之短长诚衡垂钩不为人而轻重目眢拯其将坠采菲俾于兼资枯木无容罔吝牺樽之饰豕苓为主备収药箓之珍荷更品以于兹抚孤生而奚报谨当稽叅官式勤缉政纲防瀹乃心服朝家之成宪僶俛从事讲肉食之逺谋仰酬如卵之私俯厉析肝之誓过兹已往未知所图
　　贺三司内翰直学士启
　　伏审光奉制恩进司邦计伏惟庆慰恭以三司内翰学士负顔闵之挚遘陶姚之隆内发懿文昭贲皇极更践词禁回清宪台基命省中之严阅满天下之事迭总藩要归上治成卓哉帝简于衷浩然物饱其论故抑柄用以熟民瞻聊司畡人之繁式兴长利之美叶文学大夫之义足司农少府之渊绩用有光政将焉往愿少安于宠次方徐炳于台符早接盍簮今乘絶塞钦诏缗之引拜抚宫绶以知荣展庆莫从循衿増抃
　　回延州通判太博启
　　伏承足下以府奏论才台恩赐第宠光朝路声震文林毎为卓越之才早屈藩宣之佐雄边转粟屡济师期削牍论兵频经帝览让夷弗处宣力载防果旌出类之能不待程文之召擢升俊目对易容司谅嘉防之有开纵翰飞而叵测敢谓谦损远记衰残因逢圣以极言及提衡之余论申研丽采已慙扬粃之先钦祝华阶早服持荷之从兹为欣叹拙布名言
　　代回刁太博启
　　比者赐罢宰聨宠分州寄式扬舲而倍道方推防以赴官窃承倅事之僚亦迟交符之礼敢期谦损先谕诲辞矧恩榜之旧荣复朋方之雅契遽兹胥遇诚絶常均幸促使装早光郡阁披承孔迩庇頼居多感戢欣翘一二非述
　　代郑公回徐州启
　　伏审显膺恩制进拜东卿伏惟欣慰恭以相公道烛民彞识经王体感风云之曾光辅两朝励金石之心惇崇九徳恊时中而易退蔼鬷假以无言下武继明惟藩注意隠长城而为重增定鼎于既安昨以毖祀落成祈年肆宥首图旧徳备厚徽章茂迁喉舌之司申奨股肱之寄萧规故在矧三府以奉行轩辅还归竚六符之増焕恭闻师锡载穆民瞻且以某忝佐国钧叙升天辖猥烦台念先损书辞弗忘道悦之怀并露恩勤之意永言愧荷丛篆丹愚
　　梅侍读问候启
　　伏以畿辅丽康任先作屛路门防绎眷切均贤仰旧学之敦脩谨寛条而静布民謡丛美天贶臻和沛河海以蒙霑慰缨緌之胥企清和协序飱纳攸宜慨巾防陪晤之余研削寓辞之讷第深蕲向曷喻悰灵
　　柳侍读启
　　伏自侍读暂违交防三拥守符虽卧阁以臻和毎侧身而怀想恭惟淮壖奥府楚望剧烦多寄重于迩臣赖宣风而乐职化渐襦袴已钦来慕之歌润浃河流更饫帡幪之福竚伊朝夕入总机衡瞻颂所兼一二焉究
　　王侍读启
　　二日次左绵枉饔人肃给嗣饷醪笋皆济所乏感愧无喻但去人滋逺思人滋深奈何陟顿虽勤幸无淖若过二剑则无阻矣所过来牟大稔民屋熙熙西南信乐国也今日是学射出遨想千骑彷徉于鲜原把酒劳客观者墙堵并四者之乐不亦盛哉不得一接后乗歆艶可知山阪日多乗百步马从兵行役殊未有涯惟冀善防玉体
　　贾都官启
　　右某启伏念祁脱籍民廛滥巾史局顷缘多难自分数竒今属长年未能藏疾乘天之幸所食遂浮误市骏之旁求结载鼷之深愧逖怀茂彦素厚慈怜本推挽以及兹戢题评而有在遽烦惠问遐记曩游露直操以松寒布深辞而隽永于囊是秘匪石能铭抚岁物以维祺睇朋簮而甚远愿遵冲啬归践亨嘉企向绪风飞驰遐悃
　　回邠州夏舘使启
　　伏念逖违候表恍及嵗隂惟使棨之雄边隔私书之驰舍永言瞻愫第结冲忧敢谓执事阕务中军留情尺牍因谈宾之还调顾儒馆以通音占吏敷辞弥验雅歌之适降阶约礼居钦义府之敦申复至情昭铭中膈物华腓晏戎索靖和善介蕃祺茂宣来誉
　　回知郡启
　　不侍君子怳以逾年间缘多病养成驽惰阙奉讯记叅承寝兴怊然西溯恋慙并结敢谓雅眷申寻曩怀亲占书辞疾走邮舍启缄长跪如聆面命非寄通遗迹畴及于兹君侯远守郡条静胜天韵戢翰局武久而未伸而孱鲰后生充备台省宜为校议之喧咋也惟寛中泰定益保耆范俾吾党知所裁焉防系防系
　　回知郡主客启
　　伏自执事向膺诏检即领郡麾承便道以扬舲寻署文而坐府闻风守邸纾想揺旌俗虑所丛邮音未致敢谓曲敦谦槩追纪尝僚时因计吏之西先损书縢之问辞情并缛固千里而不违毫墨相鲜实一台而均妙惕焉珍咏终以铭藏矧惟硕艾之姿久累淹回之叹愿绥介福行丐惇言徳宇所瞻心防曷序
　　上知郡国博启
　　伏承斋航便道使阁班条洊烦记室之音垂晓通闺之旧备聆顺福允集素襟知郡国博风局精强材谋明劭厯更烦使休有令声对荐交于露封眷求简于中扆用言剧部比遘荐瘥畴咨吏师抚我民瘵谅以暮年赋政追西汉之惟良五袴腾讴与南风而同竞显跻治等归服近僚愿保粹真下符倾向凋年行晚清晤未期服义素深操觚非叙
　　上九江知郡都官启
　　服采中台遡风南澨闻薰衣之聫舍耿摇斾之离怀间者敢谓都官曲记雅游嗣传芳讯选言实至敦操弥坚佩嘉惠之甚勤审冲禧之有裕矧二千石之重方倚吏师什一颂之兴载流民咏钦聆最状益厚宸褒趋接未期瞻疑何叙
　　与知郡启
　　久偃民廛近还朝缀迷魂乍复常礼罕脩惟引籍之故人方假麾于善郡瞻言友防实耿离悰顷留邸之传音承剖符而易地载扬善化以福编民谅謡颂之洽闻固宠灵而沓委岁将穷纪人难离羣益慎生经少纾心向
　　钱大监启
　　伏承执事恳露冲怀上还所事循道家之知止协礼典之引年名耸士林眷回宸极聿奉纶函之命超升蓬观之华仍遂燕居永光逹槩矧斯风之不竞歴迩日以弥偷囿物焚和腼顔冒宠功非叔子靡徇角巾之期才谢伏波彊取据鞍之赏甘市朝之末利忘进退之大方果借耆明追还古烈甫缘谢疾确尔布辞缅慕冶城之游近袭鉴湖之躅固以流沾药喜坐复于太和见劳神聪益增于景算兹惟雅范足应昌辰祁早荷殊私钦闻髙举方期拜伏首枉音题感镂所丛精防曷状
　　上两府谢改知制诰启
　　伏奉去年三月壬辰诏书防恩授依前官知制诰者禁掖清华王言宻勿谬尘髙选擢具常员志表叨荣防余集惧伏念祁禀生尫薾植性狷疏因仕易农缘辰取宦时维国教专预人材遂籍公仲之门入值史家之观并游羣畯寖擥芳蕤或抱蕝容台或防书私室观殊尤于盛旦窜章句于诸儒官录其勤上或称善进筹九府之局叅注二螭之防防与日偕忝随事积旋属晜亲贰政慈圣见怜谓进拟于异时必妨嫌而烦请弗由佥论直寘禁聨成命自中闻者皆竦奈何屯蹇之运疴瘵夙纒全剧无常倚徙多阻比请间而得见辄顿首以自陈愿守僻藩少纾羸疾俄防下蔡之组间换宛邱之章课不时升法当有殿朝恩一解召节临颁还合关门之符重瞻户牖之坐危心歆艶悸魄妥安然早夜以惟材分知止未即衰而老至不称服而灾生目糅花鬓垂纷葆方将奉还迩职仍丐州麾收桑榆之末隂答天地之全施不图甄齿更逮刍防蠲试可之成规即代言之亲补拜贶三陌循襟九回伏况书命之司风烈攸繋本之浑灏济以纯深追周监之多文讨汉兴之尔雅布昭于外润色须工权舆毫端鼓舞天下讵宜頽晚可玷详求上隳郁穆之风自取稽留之悔宠灵云误褒进有基斯葢阁下敷叙彞伦迈种昭徳审无他恶惜委寸长启佑清衷财成庆泽使陨跗复蔕覂驾还驱脱重险于风波曝至情于日月谨当益探前载徐绎大猷服勤蚤入之常慎对省中之语一篑而进稍勉于有成万折必东不乖于攸趣有如自昧可质明神卑情无任铭恩佩徳激切知归之至
　　答李舍人谢知制诰启
　　伏承宠牵制綍进直禁坦除目驶腾公言胥抃恭以舍人思经民极迹践圣藩对于亨期光我王国含章袭美遂畅四支应用观能不名一器故步书林以文显持使节以干闻上简帝心隂储士望适以右闱虚坐雅诰须才被召三槐之廷试草五芝之检程文甫御定命俄颁裒然烝髦式是辞省漆墀叨谢聿新染防之章宰案聨晖尤重判花之体况代言之任歴选甚艰必润色讨论郑无诸侯之难以深厚尔雅汉同三代之风惟今值贤订古无愧必且言叅粉泽贲百度而光华笔隠风雷浃四方而鼓动敢图谦槩谓接明襟推嘉会之所从坠余音而申眷豪英在选方钦名世之华翰墨相先更笃与游之幸载循欣怿罔喻端倪
　　回余舍人谢知制诰启
　　防承进直禁垣已申面贺伏以紫防舍人器涵疏逹学贯本元由发策以逢辰久牵丝而从宦参雠芸秩入服书林耻猛进以干荣毎危言而蹈道自结明主数上公车之章失意贵臣遂被长沙之谪关间嵗月转侧风波防沴雪以青青贯浊河而湜湜神明与正聪目咨贤果副朝俞显跻谏列玉尝刖而方贵朱被研而愈丹双笔外阶列话言于左史一封出塞得要领于东方掲节未还除书已降甫通辞于绛扆即严儤于纶闱吾党相欣斯文有属方且绎太常之奥泝浑灏之源言代雷风竦四方之鼓舞文含云汉助万物之光明展宷自兹图溟叵测猥纡谦徳肯贶长牋因感激于亨期引切偲之余论虚名冒忝向包糠粃之羞荣路趋陪今頼芝兰之益舞嗟衔戢讷钝匪宣
　　上外任两制谢改知制诰启
　　比者叨恩宸扆授秩词垣内揆孱踈举丛荣防窃念祁器非周用仕偶丁辰着籍皂衣之聨待罪绿图之秘禀生多疾昧死请藩间守两州甫更三嵗绩幽宜黜上赦弗诛亟防趋节之颁归服持荷之从未淹浃日俄掌命书特免试言趣令就职长年废学絶无润色之工天分思迟必扺稽防之禁茫然即宠惕若包羞此盖执事早谅羁平显为褒饬兼収短技弗使平除误推毂于仕阶得演緍于闼敢不澡疏烦涊研讨旧常寖闚云汉之华参禆金石之度冀深尺寸仰谢题评感素多倪勌谈安叙
　　回彭王二舍人谢知制诰启
　　向承茂擢已展庆仪恭以舍人陶粹天崖含章圣域亲逢千载之运寖露七年之材熟复辰猷雍容公路黄钟大吕常黙蕴于铿纯拱璧天球不外矜于追琢居然难进况也大成果膺给笔之求庸贲摛华之敏言泉注射墨藁纷纶终篇晨达于上方成命暮颁于右省士林嗟舞都纸贵腾粲身鱼而饰金锡笥袍而染防方且奉循豹式敷绎绨封九变知言贲羣条而玉振十行成札演定命以风行甫颂得贤遽烦防翰因亨期之铺述谓素谒之推先然而平日抚尘幸同欢于方朔乃今视草固所望于相如戢感自中拜辞之辱
　　回外任诸官贺改知制诰启
　　向解郡符入朝天墄防台家之过听俾纶省以司言制授已行诉还无逮内循衰晚久废讨论思苦长卿之迟谋罕禆谌之获宠光浮量慙悸装怀敢谓执事推毂交情提衡仕辙乐闻成命驰述庆辞恣加丹艧之华隂示帡幪之庇冀藏嘉惠庸代良箴儤直云初费词难属感悰多绪万一匪宣
　　上京东运使陈司勲启
　　假守两藩初不闻问朔风千里未克治书姑钦握节之劳方倚转刍之饷懦贪儆畏财赋滋丰居然相门挺有贤嗣敢图谦下流眷孱羁屈四牡之雄严寓一函之勒致服也无斁心焉愿铭况聆朝誉之腾方竚皇僚之峻兹为企祷固倍等伦











　　景文集巻五十三
　　钦定四库全书
　　景文集巻五十四
　　宋　宋祁　撰
　　启
　　上蔡州夏太尉启
　　忝守近藩幸临大府飞邮通问踦履防收闵方坠之禽振其毛羽嘘已枯之木奋乃条枚身匪无知恩归有所恭惟太尉天挺懿德邦咨大猷一其精心乂我丕载竹筠松鬛廻贯于霜秋蝇防夜脂不尘于玉色故能从容自保间隙莫乘斯文頼安吾君倚相虽作屏侯甸而乃情王家钦聆朝制之颁显服干台之冠窃商公议莫首茂勲愿御太和垂副舆望祁方须交印尚阻造门翘溯所天悁黯无喻
　　上夏太尉启
　　伏自太尉肃持斋钺出屏奥区总师节于中军畅天声于西略诹辰前定树政允和惟中外之瞻懐宜神明之禔劳隐居一靣界上国之金汤下自九天失殊隣之匕箸重威临抚丕绩竚光动御粹冲上膺钦倚祈庇司计幙阻迹宾綦姑含螭陛之毫行计星岩之命此焉倾向叵既敷陈
　　上宣徽王太尉启
　　伏审肃膺成命入镇近藩伏惟庆慰恭以太尉忠贯穹渊勲高河岱夙持斋钺进筦天枢憺动四夷勤劳三事盈虚更践淄磷靡移向縁载斗之区申寻挠酒之约暂烦卧镇遽折隂谋二侯并櫜一封讲好亟腾冲恳求偃善藩朝家重违制可遄报钦惟陈宛宻倚畿寰幕府盛开式重条侯之贵雅謡参发允旌南仲之功聊驻元戎方还王室祁幸叨守屏将获交章荣庆所深笔舌无喻
　　上杨太尉启
　　兹者太尉以本兵之重作辅有劳叅注安危式宪文武膺一人图旧之眷恭二节走朝之仪初无办严不俟安驾舞骖且佶卓马载华桓玉焜煌趣展当阳之觐彤闱体貌载延昼日之咨中外传闻绅緌瞻庆祁向隣焘社今觌还旂方依万类之钧猥奉八行之谕台光破蔀危悃凝欢恨符节以坐拘望车茵而欣踊
　　上永兴太尉启
　　伏自太尉称娖元戎肃开盛府便时有素树政载和副列辟之具瞻本明神之攸劳符阶相比允繄夹辅之勤台节并櫜兼寄帡幪之頼谅孚顺嘏上恊简心恨沿牒之前拘阻饰防而趋侍永惟蕲向莫喻名言
　　上晏太尉启
　　比丐郡麾愿尝吏事章明公府身属君轩虽曰见俞乆而被遣罔惮歊暑径浮扁舟开秋之初署事为谨然夀春故壤东楚剧藩务苦乱绳才由短绠益虞速谤敢议课功以转侧畏涂违离恩馆志縁虑怯感以事新铩羽自惊初无虚矢危涕方堕何待鸣琴尚頼仁人持衡至公御侮纳之徳宇非有他肠幸终大庇之私使无中道之弃淮山千里城阙九畿官箴有常羇恨无讫临风伏纸言不能宣
　　上太尉相公启
　　比者获解郡章将趋朝次假涂近阃伏谒高牙肃瞻萧宰之规固应絶礼辱念冯唐之老辄俾右賔自授馆以云初逮出车之言迈嗣颁饔饩稇载刍禾务容醉吏之污茵亟接元侯之下饬迫于防计遽尔疾驰郁揺旆以自中恋疲轩而无极窃念祁防烦惟旧风绩罕闻顷分虎于善藩得卧龙之故里元戎出次因上冢而过家前弩载驱获望尘而候路永惟敝政罔振善经敢谓阁下过聴謡言宻伸荐宠以不足而取信盖念至愚靡求备以用人谅敦善劝孤生至陋云补无期属闰序以日参邈台光而天阻愿遵頥实下副民瞻竚闻零雨之来归复冠靣槐之正位讵惟单迹独庇大钧
　　上太尉启
　　近閟私忧甫宁病体乆去外朝之着罕修执讯之仪迹系民庐神驰义府恭惟太尉绩宣金石忠贯天渊总离卫以谁何训善经而肃给百祥助顺弥厚于福基三接蕃恩永隆于邦翰孤平无以埏铸攸依
　　上韩太尉启
　　伏审光膺恩册茂建将牙伏惟庆慰恭惟太尉道付粹和神挺忠亮以才自奋逢圣有初发于谟谋式是文武训定西畧已偃灵台之师参干中枢遂成天下之务均贤外阃乃心王家匈奴失箸以畏威疲甿缓带而防赐丕绩升状中扆简襟诞告黑麻昭俾师钺进视上衮移总太原朝言佥同列辟歆艳然帝赉上哲民思大钧秉羽偃藩虽枳维之均重刻书进拜疑桑防之难淹今兹治行实启归辅祁曩聫冠佩今托帡幪侧聆褒音倍百常抃宿官惟谨趋府未谐
　　贺范太尉启
　　伏审光膺诏防临贰帅符除目四颁公言三允太尉沈谋先物积阀映时出车于西卧鼓无警亟縁褒典移朔陲属垒云聨仰九天之下将和营风靡企三日之先庚顾惟儒掖之人谬假幕廷之节屈纡英躅垂佐中军欣素所丛讷言非叙
　　回夏太尉启二首
　　向者筑坛疏宠任属旧臣跪毂启行趣开盛府耿存心于南阙副延首于西人审即令时已观戎政太和慿厚繁祉顺膺太尉业映九功谋经三术亟跻台路再筦皇枢乂众志以交修满公言而无间比从藩棨回总计筹慎致民财之丰弥简帝心之眷果縁谋帅遂倚图功分虎殿邦剪鹑分壤出于左右由汉后之知人敦我诗书识晋卿之制胜谅资成算益憺棱威共钦歌杕之辰前启坐槐之拜敢图防志遽钖芳音列感绪以铺棻味吉辞之实至永期铭镂姑志恩怜瞻颂所丛文陈罕状属者太尉辍务天台懋恩将阃裂京营之近壤来建中军总闗陇之上防别开盛府恭聆善旦参布寛条甫光注頼之殊允契休嘉之集蠢兹裔种孤我朝恩虽上徳包荒议贷先零之罪而善经防患聊咨细栁之屯伫即叙于戎疆永折首于庙算嘉庸所底休运来同祁早荷品题今遥趋伏敢期台造先枉教音均察父之慈怜重孤生之感慨庶縁旧物终托洪钧衔篆之丛名言罔托
　　回陈太尉谢启
　　伏自太尉膺尧佥之举服宠斋坛敦晋让之风布诚需奏垂声音而敦劝郁蕃钖之焜煌允恊公言趣申成命对扬陛幄祗受麾旄暴于见闻先我彛篆左右之为将帅遂订西京徳羲之本诗书用光中府猥烦题诲曲示谦仪抃私悃以增深寓尺缄而何述
　　回李太尉启
　　伏审显奉宸恩就兼戎垒居幕府折冲之任用假鹰扬领羽林宿卫之兵遥资肺附亲贤参倚忠毅兼推渥命霈行荣函首暨阅谦言之敷悉庆使范之光华其在钦铭并于诚悃
　　回夀州杨太尉启
　　伏念淮月屡楚风增栗遐企斋坛之重方应制阃之雄右武克和南公蔼诵猥烦轻驿垂贶芳函森有味之词条服弥光之徳柄且承常履载集顺祥虽琬节之继臻顾金城而为頼益加遵卫参副勒铭
　　回都知太尉启
　　老辞法从逺守塞屯幸一之无虞且九农之告稔是容拙宦未旷攸箴太尉轸旧兴懐劳谦禀徳弗责通书之问逺诒执讯之音存奨兼常铭藏何喻惟陟降于禁闼方简注于宸帷愿保太和式符深祷
　　答并州韩太尉启
　　伏自太尉建节洋道开府幷门明喻上恩申慰善俗万夫圜视以观化列将抃股而畏威寻附庆辞未通便使而乃屈大国之重敦隣邦之和前损台衔茂申聘防奬以情厚位縁眷隆伏况真将军之尊自殊假帅旧令尹之懿方仰前规钦镂欢言永为恵好
　　回河杨王殿丞启
　　比过大邑枉迎饯勤勤不任愧荷新路甚佳但白水一记畧不言足下分寸功已白田学士改撰碑刻兼景徳中曾修此路为浮论所夺【在兴州图经中】今足下能成之益见至公之难也
　　贺监郡殿丞启
　　浮禄计廷流光嵗管败材伤锦方百谪以自逃戴盆望天固两施之莫获瞻言缔友遂阙嗣音目以翘勤心焉惆怅监郡殿丞厚将谦意绵布辞情越山阪之险涂讲松筠之坚操逺而相致但服于命儒藏以为荣更均于占牍并防曷日良食惟时钦竚计还式符朝钖
　　回李太傅恵御制挽词石刻启
　　两日前伏防尊慈以御制先中令挽词石本垂恵者宸章悼徃恩焕防涂孝嗣钦光志垂终古辄忍哀而洒翰方图刻以传家上昭子道之全次记天婣之盛足扬茂烈参纪无穷祁忝预雅防猥闚珍刻悲丛昔感义服来徽但期屋壁之藏均仰干文之照日余伸罄更竢披承
　　孙判官启
　　伏念夏云成簇尝饯于归辕冬雪飘花方窥于还尺咀受辛之绵缛缓揺斾之劳勤始悟过家乆留翘乘椎牛上冢恣追道旧之欢扫叶飞柯徧识幽寻之地克涓秋序乃冠賔仪向用福以惟宁专致柔而有谧静言髦誉素揭令名再从盛府之防颇屈清人之议天兰挺美谅无人而自香国马斯材竚过都而歴块慎斋为右倾否何賖忝缔朋簮敢忘心祷
　　到任上两制啓
　　比膺中诏移守近藩蠲入谢以致防许之官而从便即因良月祗服郡条循揆上恩猥并欢素伏念祁天钟愚直任忝华亨不衷取灾无妄成疾移书赐告动辄旬时请间愿麾向防开可值淮肥幽殿望止罢归敢图藏疾之怜遽徙陪京之屏疲轩载奋秋蔕重跗胡为泥中蔑有卫人之叹己为闗内居无汉将之慙此盖阁下恕以推心形于引重先迷弗逺终恵乃长庶隂徳之能铭匪貌言之索序趋陪尚阻蕲向增勤
　　回亳州韩郎中启
　　托藩维梓最宻台光恃旧遗簪时修书舍剽闻五袴之咏参润九河之余景式焉依铭衔知所敢谓足下辍棠庐之暇刻占囊几之圆封申诿尝僚顾存弊邑启縢穷纸内手循衿何三秋之蔕方零煦同蕃蘤而万物之炉故在待若祥金乃知至仁初无弃物姑慙钝讷靡称题褒文组见縻侧阶胥逺驰神注想搦翰奚言
　　上两地启
　　今月初五日进奏院递到官告敕牒各一道以崇文院书目成防恩加前件阶勲者鸿都四部甫以书闻东观诸儒竝从恩赐尝预研摩之末亦霑褒綍之华内省循荣盈顔集愧窃念祁晩参防绩最恧孱虚縁众目之己成顾残编而须具猥由末至仅纂余功上则咨典领之英下则頼讨论之熟弥年占毕未知朱紫之分地日请麾遂弃铅黄之习身婴俗状分隔文林敢图秘録之成首第陈篇之效眷言孤偃例辱甄扬崇躐文阶优加勲等为山而篑初无就效之劳弗稼而囷卒冒因人之赏斯盖阁下辅裁丕化励最彛伦谓一割之前施句寸长而必取隂为奬地传致恩章出守道遐让还天逺姑勉修于扞格冀云补于陶坯感绪丛臻穷言何喻
　　代回郑太尉启
　　兹者太尉恳辞禁卫请治侯藩亟升空土之华阶改焘茅苴之近社骈臻宠数式奬成劳猥贻让爵之言弥见崇谦之懿矧聆明命已布外廷冀少抑于冲谦即祗承于渥典钦铭愧悚丛集于衷
　　回曹琮太尉启
　　乃者太尉促勤封传还控邉州寻承麾葢之华坐制金汤之重营平先计姑养汉威方叔壮猷寖光周咏日剽公朝之论载钦贤帅之风敢谓英私逺贻诲翰露教条而有斐挹谦柄以弥冲徒尔心藏阙然时答仰惟渊度贷此苛文秉羽在辰爟烽彻警益符神劳増向福绥瞻咏所丛敷题罔愬
　　回河东栁按察启
　　伏自使轺东抚载耿骚离书舍右传首烦辞诲布谆勤于言味写芬馥于情条隐几孰窥题襟増感惟晋邦之地沃本汉斧之任雄衔轴转输举调盈虚之节明缗下谕允彰宣布之风益御太和上符丕眷盍簪未日搦管奚云
　　谢许州贾侍中启
　　避嫌计省留守圃田宿官如期中暑成疾方苦采薪之剧遂稽进记之常敢谓太师侍中念封壤之邻顾簪履之旧前遣使介临赐教言馈品纷盈公门光宠抚危心而按堵殆感涕以霏衿伏况大丞相之位尊猥诸侯之地介防礼非便拜赐难胜尚縁老马之仁通枉端平之问佩恩有纪论报何阶
　　回宗兄员外启
　　伏自去夏奄遘酷罸寻解官簿退伏民廛藐然孤苦濵于殒灭宗懿在逺号诉无从嵗月不居中祥行及五情摧怛奚所追逮敢期宗兄员外逺堕书幅传逮苫庐隠恤哀迷收齿尫痼衔佩爱朂交集涕洟余生未死论报知所书研乆废言叙不论聊奉手状陈谢
　　上孙员外启
　　伏念胶投夙夜契乆荷于同心波委流芳洊伤懐于頽魄慨系匏之多累约炊黍以无从员外茂质淑均瑰才清劭早奉庭诗之训颇兴僚俊之嗟一昨耻官次之鸾栖奉乡书之鹗荐多士褰裳而就列春闱掞藻以飞声虽投刃之有余终引商而寡和两崤轻进暂卹于壮图柱璧空归未伤于全寳尤希消息别奉庆灵祁防纪巳终干魂来复退思穷处道在粺而不扬进欲妄求性为棬而愈失夫何舛运遘此穷涂嗟我石交越在他壤莫遑缕悉安缓蠢烦节物向荣道腴加啬南望川陆不能奋飞
　　回襄倅张著作启
　　曩以奉外台之传檄因止汉南縁伯氏之交符得趋铃下自兹暌逖三易寒温间收社栎之材入玷桥门之馆百函之贡絶附于行人半靣之情宜忘于车匠敢谓执事乘政条之隙笃士类之情申戒斋防顾存闲冗兼金吐讯逾荆部之丁宁堕月抽毫奋芝筩而霏洒内循蕞尔永刻恩斯矧访曾筵昔缅隽轨函丈之诸生多在撞钟之旧矩焉依复此拜嘉并为深幸所嗟留滞尚阻趋陪倾闻走节之朝用缓揺旌之思物华具秀春齐加调
　　回潞州郭观察谢上启
　　近者执事光膺宸綍移领州符饬追蓐以无留敞黄堂而坐治通书未暇炙简载勤承布诏条之寛已孚风化之美然魏邦公子谅存阙以为心而汉氏侯封竚入朝而拱卫勉调冲用绥集太和引祝于兹遽谈奚极
　　上徐州判府相公启
　　向属绵疴罔勤四体仰烦移告遂旷十旬中苦结轖之烦乆愆奏记之问注情东夏延首贵台承福禄以萃臻抚翰垣面俾乂恭以相公材经而国功裕于天祗六徳以益严满九言而无过洊兹出处均我贤劳姬公来归颇郁东山之思留侯为夀时想赤松之防益冀畅和上符同体永言旧物兹傒洪钧
　　上贾相公启三首
　　伏以春涂韶婉邉候绥宁婴挛文组之华寤寐翘材之峻恭惟阁下委逺时柄倡导藩维讼息而民堵安兵戢而顔行整憺威殊俗报政上台暂留北钥之严行复干台之冠内惟一物永托洪钧
　　伏以楚艾祓神周麰告敛有司静事君子顺时惟翰垣控制之雄方亭障伏宁之裕畧去烦细取适髙明道荐太和神介多祉隆本朝之干栋亘华夏之金汤怅所攸箴未谐入谒瞻风在上引领増劳
　　伏以天赞丕图帝赉良弼防霜秋之恊叙符神岳以生贤恭惟阁下国栋隆材宗彛重器暂为劳于左辅方倡治于诸侯蓬矢戒辰翠緌胥庆干台将钺已图绩于同寅絙月仙椿共归年于难老永扶王室垂庇羣伦祁方属乘障未遑趋屏永惟庆抃第竦瞻祈
　　回并州明龙图谢改谏议启
　　近审廷褒制绋陛序谏垣伏惟庆慰窃以谘访甚勤献替攸重冠七臣而分任均三接以造言惟爵之隆值贤而受恭以阁下猷为交济名实兼华乆典南屏之麾仍重东台之秩甫修函牍仰庆斋铃辱行舍之前通纡记室而流问宣风属部且符竹马之期召对西清即参槐府之论衿膺可复感颂奚殚
　　谢送碑启
　　伏防以显功碑墨本二轴垂赐者天祐孝节圣钖寳题惟先王之有终冠元勲而独出必繇论譔揭示方来执事仁明所根负荷为重悉资杰笔参镂翠珉奎钧上腾自有恤功之念烝彛覆视固无可愧之辞祁乆庇末光祗膺厚赐丹青在目韶濩铿音冀资不朽之名益炽无疆之祚感悚于是敷述奚云
　　上江南转运郎中启
　　乆伏民廛近还闺籍多难幽忧之后学殖寖荒平时英俊之逰书縢殆废载懐高谊实耿离悰转运郎中望秀材林业偕贤运亟树风于官次洽广聼于聪谋乆资郎署之贤外驾使轺之传千艘衔尾大集于中邦二节追锋行阶于上笏峥嵘嵗晏悒郁人遐愿履常休用纾遥款
　　上新转运张郎中启
　　伏承祗奉台音仍持漕节涓辰视事即日腾书肃使范以先驰蔼民言而交庆执事系承世阀材映吏师践扬薰省之华更奉軱刀之熟职思而辨上所自知比膺朱阁之求将从畅毂之任拒荣固让还秩见俞遂眷三洲之南洊刺百城之剧簿书钩校聿严露檄之期食货懋迁还佐大农之藏兹为倚任足示褒蕃祁尝接官聨今叨郡寄其诸多病真尔不材幸繄防按之余容免平镌之峻欢言企咏参萃于衷
　　回郑州王相公问启
　　谬尘禁籍丕儆常箴再瞻坐府之严稍諐奏记之礼永惟溯恋徒戢精防恭以阁下道契臣邻敬孚枢极畅经谋于宰路申着萧规激高让于邦风洊光周屏蹈中和而弗跲膍戬谷以攸宜惟是寰封均于润福介圭来觐固无信次之劳岩石具瞻况有佥同之旧但虞息偃难废延登冬律沍寒嵗芳凋节益储茂嘏永对昌期进谒未从临风増企








　　景文集巻五十四
　　钦定四库全书
　　景文集巻五十五
　　宋　宋祁　撰
　　启
　　上端公启
　　伏念祁凡近之姿蹇运有素体中论黠曾不半痴稷下从谈何尝名学徒以遭时文教记训师门追琢其章丹青厥采误兴廉于举目叨服事于官仪向属阁下中执霁威外台握节更张治具森布懿纲以一介之孤生戴二天之巨庇赋角弓而植嘉树宝燕石以裹重缇用法语而发防露荐章而保往虽有小纸必勅其报书弗遣长刀揖之而就席乃至官刑百谪民政一埤人有多言课裁自脱免攸司之劾举俾终嵗以罢还任非异人我叨其赐祁以滥恩慈扆叨秩京司洊奉上台之符入佐胄筵之讲已纶而綍大畏于罔功既负又乗自虞以致寇斯葢伏遇阁下显持邦论佽育士材品以月更言无人废谓饰之牺象庄生之材可收谓试之螘封督邮之马差胜遵兹徳赏溢彼智涯不然者蘧篨戚施记入官师之用猪苓马勃奚参药笼之珍由抆饰之骤加俾懦孱而与进敢防日省上误尔知有肺附以内铭岂喙长之殚叙
　　上大名相公启
　　伏自险衅所钟痌瘝亡几窜身忨日续喘穷年托民屋以尸居顾仕涂而雨絶坯陶旧赐有坠无酬土苴余生从忧得损罔敢修于奏记非自弃于所天葢乃秉国地尊负薪病力距跃思勉既匪所宜穷咽萃中无容多诉至于两两相迩晓然思乎泰阶奄奄苟存居尔同于旧物去冬十一月郢州从事谷昌言取道瘝邑传诲谕辞不图荒窘之余尚齿慈怜之末秋阳委烛蔀屋赖其容光生符下招埋骴几乎复固无言叙感有死如归且承太尉相公移总师垣并提武节畅威有北全重本朝屹柱石于两楹隠金汤于万里邓侯辅汉以上宰而分麾召伯佐周抗二公而居外卧收民颂简在帝衷而祁式苦废残阻闻风采穷生如絷徂景易遒溯东阁之故賔长怀请见倚博阳之阴徳脱冀重苏获报万分乃为宿计过兹而往未识所期卑情无任望风衔赐感服哀迷之至
　　夀州到任谢两地启【案启内年月与本集谢上任表相符】
　　奉去年六月十一日敕差知夀州已于今月七日礼上讫东楚地雄左符任剧祗膺简授举萃震惶伏念祁天与朴愚仕縁熙泰向由冗剧超备从官尝用亲嫌不任烦使日章大官之膳坐代上农之耕间不遑居恳求自试事闗三府恩许一麾值剧部之将更果细书而被选淮肥之奥国府逓经夫井浩繁稻鱼丰贱承邦条之寛大洽方俗之乐和虽曰不能蕲新与政斯葢门下迈兹九徳模我彛伦在善埴以埏和俾薄材而进齿扪心揆宠念徳知归署吏牍以云初扣车茵而未日参并感结拙喻端倪
　　定州谢到任上两府启
　　昨奉诏书就移前件官者仰对明缗俯循华组地由边重帅以儒荣任不值能顔无容愧窃念祁短谋腐学病质衰年自宜力于艺文不应彊以军旅比者承乏真定临制中权率职半朞无治言状方襆被以须去俄假节而益迁进领博陵罙控幽朔营屯云集亭障蝉聨列属九州有宜得便于事裒众十万无日不讨于师号为剧藩当待贤牧宁咨鲰懦再忝佥俞伏以阁下明总庶官辅兴邦縡广十取五之路收百有一之长谓愚可矜虽拙有用遂俾文吏超摄元戎所赖敌运百年天声万里戍余卧鼓之息城无早阖之虞操棰可制豪杰之骄持簿可期租赋之入倚国为重积日赏勤不然巢林一枝素省身而敛分假令入竹万个甘赎罪于旷官埏冶不私帡幪知所
　　定州到任回诸官启
　　解符真定易地中山未成五月之劳复忝万夫之长适询副贰并屈俊雄得聨纸尾之衔参重幕庭之选息藩为幸庇短云初何枉勤私先贻庆问丛麻可倚诚有助于飞蓬扬粃在前恐贻羞于嘉谷内名赍惠实托余光就部方勤尽言安叙
　　贺孔谏议上任启
　　伏承谏议改佩使符近临乡社咨诹令日宣布寛条惟盛徳之世祠冠大东之诵训干将沃若式观上冢之容粉米襜如更重趋庭之训猥迂缄翰申费公仪矧礼义之旧邦加中和之美化谅无迟报久沃详求感戢倾勤并萃中府
　　定州到任启
　　今者祗奉诏期已如官次荐烦假节益壮防边内循空虚日用慙震伏以中山之剧朔北称雄廪帑万楹铠械亿计畅毂蔽野高墉彗云屯壁骈集以相望诸将奔走而听命宜待才选庸缉事经而祁衰老之余懦怯有素伤羽不择林以息穷鳞仅得水而安何意朝佥过仍师节赖名臣之前治辑郡务而有条坐遵成规便足为政短发虽白幸弗事于论兵髀肉自完况无需于汗马永言荣遇特出误知冀一割之可求诡万分而为报宿箴仍率瞻屏为劳
　　上两地谢赴阙启
　　今月七日奉被敕书替人到交割讫发来赴阙者弥年假守有诏代还许讫交章趣令上道荣生望表抃激情端伏念祁向以尘枵忝班禁近病多告数量极谤兴恩被典州责深共治虽勉迂儒之学曷扬循吏之风幽绩屡闻殿科辄寝内迁右辅间黙烦言适以元帅勒归迩藩须屏因防召节再服君轩得上铜鱼之符入趋金马之籍肉我枯胔植其危根大钧所陶没齿奚报然念支离云旧奔走相仍两目昏半头苍白收从江海遂安北阙之心行及桑榆敢重东隅之悔翼趋有日舌讷难宣
　　回季团练启二首
　　向忝从官弗经烦使请闲求见顿首自陈愿遂州符习知吏课靣防可制副在宰司谨成数月之留乃有一麾之授逮兹班诏始复知荣地跨蠙淮之饶镇兼犀节之重茗醝参防鱼稻丰饶防幸于天酬恩曷日敢谓足下夐忘疎逺弥笃顾存勅记室以占辞付行邮而流问神麻在握顿纾逺客之怀秋蔕辞条滋结故丛之恋庀官云始修谒未期善啬泰和式符遐祷
　　冐荣逾分因病早衰比不自遑愿谐外补一麾防可三府见矜获引夀春之章遽结承明之橐淮山胜秀秔穱伙饶坐阁省躬实天藏疾然念间闗去国晼晩惊年危睫涔涔屡伤怀于逺道羇飞跕跕方破胆于虚弓庀职云初趋风未日永言怅恋拙布谢词
　　回朱给事启
　　比者给事入修觐礼奉望帝晖魁垒为仪重汉庭之皓首任图注意眷商国之旧人亟奉绿绨再隮青琐防细书之共治掩灵淛以疏封自霜籥之丁辰抗风旌而首路恭承便日已振寛条遽沐飞文曲敦永好伏祝青松贯嵗援君誓以未忘零雨在天咏我来而均企方期樠朽荐托云阴何烦记室之善辞但服归藏之谦徳愿遵保理益辅耆明蓬曲猥悰笔精罔叙
　　囘知南京俞给事启
　　向者多病乞麾防恩假守危心积悸剧务间婴逖瞻万戸之康都旷致一函之私礼心焉慕向日以翘涓不谓给事垂眷下邦逺形芳牍至言抉瞆嘉惠嘘枯聿沾齐酿之甘申遣斋刀之熟重为褒贶交积肝膺如闻京室之传将被节台之召斯人防福谅均爱树之歌哲老还朝遂重歊云之宝王涂云穆士议载孚望安百顺之宜钦副四隣之待铭衔企愿灭裂罔宣
　　致政侍郎启
　　尔日动用佳宜某去门下已三年戍边未得归鬓毛秃落衰疾相仍赖朝廷威令严具得以刀笔绳吏下为供职然日夕内慙孤太上方靣之选末奈何才短责烦得无为老成嗢噱耶比驱使回坠教并赐沂公集副拜赐欣感前日吾文録遗事丐天篆立乡名今又裒文章为一家言献臣冠篇示千载不疑立徳立名两无让云回夀州张侍中耆【案侍中即张启耆自陈徙夀故祁自夀徙陈启云易地以此】
　　向缘易地得遂趋风略接台华遽勤行后守藩云始进记未遑敢谓侍中敦好士之风厚交符之契占词讫室流问行人屈卫霍之雄棱讲楚陈之盟好外依奬眷中激衰孱官有职思书非言尽永惟衔佩姑志埏镕
　　河阳夏侍中启
　　向解州符入陪禁籍铩羽重奋势固未安重创始平理当滋慎不时通于奏记恐仰累于所天久而省循乃敢参讯伏自侍中避剧右洛改镇盟津委逺功名镇息流竞内保元吉自存介石之诚被有褊心弗碍虚舟之触卓焉高躅冠我羣伦但縁一徳之隆终竚三能之冠愿崇贤老永对贞期
　　囘赵职方启
　　辱书旨论谆谆不鄙仆麤外屈已所长以教育英才为言彼古君子苇然不敢当况其下耶祁迂儒也才不过中人偶以文词尘内外制窃旧语陈言奉行文书为宰相假借幸不败官上过听以为可用故佩三印章治常山中山出入三年无一毫异绩可报天子龊龊校米盐责吏下而已阁下不诮以任所不能而更推之使为古君子所难何哉阁下纯懿之徳盎焉充于中世烈孰俦然有文不自高以尚书郎佐二千石而无难色仆固知阁下贤者也才教而育矣特未用耳贤而未用大抵当路者贪知人之明皆愿言之朝况仆所部切懐交辙哉之邵之才不待阁下槩陈而仆景仰旧矣尚何教育之云阁下之道固将光明当时仆虽老尚能赋菁菁者莪以赞太平盛事余不一二
　　与常州知郡大卿启
　　向者大卿被十行之眷肃三翼之行少冐秋阳径浮月汐离悰坐耿凄律遽残比自半涂常颁双素虑封人之未定报记室以无从恭惟视政以来介祥尤盛仁人旧里太守新藩过家上冢之荣置酒挥金之乐乡评参慕仕路罕偕谅兹恺悌之孚益助明耆之向攸箴异守接武賖期搦翰遡风乃心惟极
　　转端明殿学士谢执政启【案启中八月敕诰乃至和二年之八月也】
　　被八月日敕诰加前件职寻具奏陈让续准九月十七日堂劄奉圣旨不许辞让者无庸应黜有诏防褒冐服迩班长违孤恳伏念祁性与愚狷才止枵疎一玷从官五逾闰月虽数见上而无补故不称职而外迁寖治边州兼护屯垒视缦胡之伍既与等夷顾章甫之儒叵为节制上承庙筭前伐敌谋用能衣朝服犒将校之勤操劵最责钱谷之防牵勉常务迁延二朞方虞考课之婴遽误佥言之奬进聨华殿仍秩讲帷使人挟赍赐物纷侑还恩弗听即宠自惟以逺戍见矜是窃师武臣之力且论治无实何解士大夫之讥敢商为地之端固本和钧之赖此葢昭文相公茂襄昭徳垂庇庶工有所不能念先容之既尔久而未召借赏典以当然遂令无似之人得引以长之佩愿图涓露归答埏镕
　　囘王太博谢高阳闗部署启
　　伏承光奉制恩出防屯垒佥择惟允欣颂兼常执事授器过人移忠许国肃提千骑之警参守四方之封恭惟河间最重戎阃副贰之剧武力是资果契公言训定师则何冲怀之徇好眷他帅以移文切仰干城已孚于先甲自然邻国可假于余光感着欢愉并萃情府
　　囘綦拨发启
　　近防恩检俾领藩麾曾不遑居已兹署事顾异拨烦之敏实孤共治之求敢谓英私特诒公诲玩书筠之溢美均永隽之余滋方此颁条尚賖接武瞻懐感镂一二靡宣
　　囘张资政谢授职启
　　伏审祗奉茂恩宠兼秘职伏惟庆慰恭以资政材资挺杰器蕴淹华茂对亨期践扬膴仕入侍机要顾靖宻而咸熙出殿翰垣允明良而协咏终然遴简膺此崇褒进规地之华聨总夹河之近辅署行诏尾欢激心灵遽辱芳音俯循彛矩玩敷言之勤降钦约礼之优隆感抃兼丛书辞拙喻
　　囘张副枢让启
　　伏审光奉命书入参枢省伏惟庆慰恭惟枢宻懿文经逺茂徳秉彛服在光华之辰居然王佐之器禁纶经擿冠瑞羽以为仪聚锦直绳卓孤风而难进上心克厌公论所宗实騐虚席之求进预前帷之秘此焉亮采副是畴咨遽规尚让之文犹郁懋官之授美言盈牍始志于冲怀成命随风难淹于盛礼愿囘介节即顺徽章钦祝于中厓略非叙
　　囘昭文张相公启
　　伏审显奉制恩冠升宰府伏惟庆慰恭以阁下逺谋沉正徽鉴凝深外经人彛入亮王采万事之本爰建于中庸九徳之光遂陈于歌叙鼎铉以之增重天阶为之告平顺时登庸属我良弼诞颁允命式进上司启乃谟明方资于乂辟载其清静幸赖于宗臣遽辱钧函尚遵谦执幸体眷求之重少矜冲退之风下慰民瞻允符公议
　　囘陈书记启
　　伏防尊慈以长牋盛集为贶者申诵以还钦畏交集恭惟记室员外雅材挺楚秀范标华直取俊科载沿仕牒纡幄中之画绰有香名鼓天下之辞弗防素蕴铺棻积日搜第盈编方比能于大夫使知裁于吾党何言无状获此偃藩甫揖賔仪遽行文贽研寻缛采震昏眸蹙额于前虽愿尝于昌歜投人以暗得无辱于夜光匪曰知音要之为宝辄少留于私槖将徧诧于文林铭悚所丛端倪拙喻
　　囘文相公启
　　文馆属吏材阁故賔停节罢州赐环防召得用尘褠之蔽再侍公衮之华改馆授餐囘车垂谒思縁旧物自防位貌之差耳听名言始恨风流之浅迫守近郡遂去下陈轪帐宠行都人骇视即从便日已署化条伏以小国之事大邦聘贽系道刺史之见丞相韡靺走阶宁有行李之未通猥烦使者之前至书教收防醪醴嗣颁屈公府之彛仪眷州将之孱品余波所润虽涸辙而回苏和气交培谅折杨而有和望风云切离次有诛企恋门防飞驰心极
　　囘人献赋编启
　　伏防示及新赋一编祗阅以还歆羡偕极窃惟善赋之作本出古诗之流参大夫之九能判史家之五种有唐取士甲令垂文掲为试艺之程用角陈篇之妙昌辰沿制作者寖工足下孺筮兴宗雅才名世蔚竒姿于豹鞹文乃积中徙怒翼于鹏池风斯在下暂缀修方之式囘光与计之求尚讲鸣谦过询懵学列羣章于绣帨卜真赏于熬波九变知言但服春华之赡千篇奏御行膺夜石之观防祝王涂进光贤运今兹衔佩讵及文陈第其盛制辄敢借留
　　囘复州干明长老启
　　恭自长老和尚绍膺祖位宏辟宝坊接利众生漫逾一纪子孙罙盛功徳无边方念未来之人或隳承嗣之托増上我慢谤佛自私因甲令之惟行露悲心而见托永惟大士集此胜缘宜得斯文之雄以就多防之刻猥咨鄙思俾叙宗风业已践言今兹具草徒成诟之索殆非抖擞之辞又遇凌君景阳学该圣门书入能品特洒鸾鹊以润金石制为楷书小様一本并用寄呈但羞废畧之文必取天人之诮一慙所忍千翰匪宣
　　囘夏州大王启
　　伏以夕穷流火时籥凝商吕篇纪登谷之期豳土咏烹葵之伏惟大王懋功惟志基徳有隅罄忠力于熙朝训威和于大夏聿临凉序沛集蕃祺遐枉书文滋铭礼意
　　囘张紫微启
　　自覩制恩已伸靣贺窃以禁垣分乎两掖最迩宻清雅诰及于三王慎咨出纳肇为清着专处烝髦谨射父之训辞赞安于之名命允钟圣简尤见难才恭以舍人基徳温恭博文精祲清白之方有裕黄中之美可餐曩属芝葢时巡禬祠顺祝抒颂章于帝所参御汉篇较材等于乃神观升周士旋贰藩侯之政久淹天吏之期最目上还荐章交委亟汗青于册府爰封皁于谏帷议县官牢直之盆聊烦奏刄执左史书思之简久次珥彤果由宰府之试言入视上方之具草纹袍异锡台座聨辉珠网药阶于以重凝严之地芝封绨检于以裁郁穆之辞涣号惟行公言允惬创藁金马伫宣尔雅之风扬声紫微更覩垂光之盛式钦亨躅辱枉圆封味言选以终谦镂心微而永好
　　囘张简州启
　　伏念綘褠之吏言归已驰报幅青天之道云逺洊坠圆封夫何汉闼之望郎尚记庾池之旧属贯四时之操于以示乎后凋聨十部之贤不足方其款宻恭衔嘉惠永刻烦悰惟画隼之班春间梦鱼之丰嵗西人之子歌后曲以相欢乐职之诗续遗声而加丽妙储真粹辅进耆明竚中诏以疾驰缀下陈而偕贺永言翘恋修染奚宣
　　回徐紫微启
　　自覩制恩即伸靣贺窃以表帝居之左右最重掖垣含天宪之重轻孰先书命乃至各居一戸上法辰躔分署五花聨光台座惟长君之毖献总羣辟以慎咨曾是宝贤允兹众锡恭惟舍人元精播粹至妙扬和耻观非圣之书独探大训乐遇重华之旦寖服近僚锵锵鸣玉之趋婉婉长离之集青编防史久次道山之游皓发为郎不诡云中之对澹然渊塞隠若扬休果纡绣扆之知趣上黄扉之试奏篇甫御定命已颁跻龙鳯之靓深动虹蜺之光采造庭近对遂视淮南之书推食延慈更重高门之地方将发挥文诰磅礴大猷作世阳秋为天云汉其纶其綍赞百度之昭明乃玉乃金追三王之灏噩适符咏叹遽阅函题矧叨聨事之荣何损防谦之徳愧同前粃已出于簸扬窃仰茂松庶容于庇赖自余祗佩罔罄多言
　　囘台直李屯田启
　　近叨细札寻抵剧藩本缘藏疾之恩遂有出麾之请汔兹视事殊匪观能倚惟圣之在寛异攸箴而脱诿敢图眷旧逺赐褒存曾是危心戢余惊于摧橹居然晩嵗仰纯茂于寒松甫限麾符阻陪绅玦恋悰感绪参集于衷
　　囘大名李相公启
　　伏审光奉制恩荣分帅节伏惟庆慰恭以阁下地居贤亮业挺谟明歴相三朝迭蕃四国直躬蹈道种徳在民具尔之瞻实同一哉之心允协比縁巨屏遴择守臣果属吹尘之贤遂宠斋坛之拜使牙肃建幕府宏开包魏壤之河山奠居都防掩天街之毕昴繄赖抚和谅此殿邦何稽入辅祁幸聆成命参奉赞书方抃私悰遽窥钧翰荷岩廊之旧庇衔义府之余恩感愧所并文陈罔逮
　　囘外任郎官启
　　幸聨郎舍晚盍朋簪间缘客鲤之来厚枉书筠之问章兼辞笃感与愧并钦惟陵邑之封慎择星曹之俊嵗成竚报宸奬兹蕃愿遵明晦之宜交集康宁之祉并游未日结想何言
　　贺宋鼇长舍人启
　　自覩制恩即伸靣贺窃以紫垣右掖上宪经星之图内史赞书实赋随风之命慎咨髦誉亮采官成本国侨东里之材聨天老上台之坐式钟下武弥见右贤恭惟紫微舍人粹禀天均谋经王体森然防库黙蕴于神锋卓尔涧材迥标于国栋亟阶膴仕茂对真期覃乎扬子之深沈济以荀家之惇惠道山善志徧窥典籍之林郎署久潜厌视文书之草多士赖司南之悟荐绅归祭酒之尊允防讲求果先图任三槐开府聊命于试言九齿美涂俄观于进拜蹈紫宸而防翰奉緑底以数辞大号有孚至公胥协谅以铺芬奥义粉泽逺猷贲天汉以昭囘体王缗之慎出矧兹并命莫匪正人邹召枚延交美得贤之论虞浑商灏益敦稽古之规适耸欢悰遽窥华检佩一谦之多益非九变以穷言
　　代胥舍人谢启
　　伏奉制命以本官知制诰者经星秘掖素号于凝严瑞鶠神池骤阶于机近被褒函之载郁纡赐绂以増华宿昔自循震惭无措恭以国家裁成训告稽合本元监浑灏于三王讨温纯于二汉犹纶之出毖慎于始基如天之章昭回而临下畴咨邦彦进宿官成是必积美弸中高文近雅挺安于秉笔之操本周兴蕴椟之流为国丹青有古风烈始符佥论姑免冐居若某者生本地寒长而祐薄偶易农而显仕因挟防以观书能赋能铭未习大夫之事小言小道才齿稗官之流滥赀相于里人预偕来于计辙过尘防射旅赞部章归课上台玷名仙室佐阅吏曹之实间图绵野之仪日几之繁墨绶兹忝賔兴失实切免去邦旋防三赦之仁追引九门之籍洊膺佐治遂俾出麾弃杖复林寒灰始焰逮终更而来上邈归报以无期忽被恩符参陪计局笼财利但苦于沈迷贰令辟名未施于钩校俄且记言右史纠谳中都拭玉金微之庭慎修交劝握兰建礼之署再周序迁官谤愈哗绩幽自审方期襆被庸警败材不谓天诱其衷人乗所乏召诣坐槐之府趣程视草之工慕受诏而辄成第矜拙速顾每篇而称善絶企前修俟讫程观当从报罢遽荷睿明之眷擢升清切之司使驿下临笥章垂锡恭惟名器至重竹素具存赞内史之出方遂为定命润裨谌之谋野必叩大猷分押尚书之章至均政事之食协华在运稽古任良重念拘挛缰锁之余转侧风波之后壮谋夺于多病懵学废于长年旅翮易惊孤根难殖责高才而或踬先下品以奚堪此葢伏遇阁下洞烛人彛弥纶天律亮师师之百度已惠庶工开穆穆之四门弥收俊徳曲畅陵阿之化务安薪槱之宜遂俾妄庸亦膺简拔敢不穆参流晷师式大常绚裘英之五紽奋刀铅之一割玉芝裁检谨敷天下之言綘药翻阶居慎省中之对庶申尺寸仰副陶埏














　　景文集巻五十五
　　钦定四库全书
　　景文集巻五十六
　　宋　宋祁　撰
　　啓
　　回杨舍人啓
　　比自拜恩已尝伸庆恭以掖居之秘参福于霄垣方赞之严愼司于朝册号爲凝切常伫儁良是以言绎丝缗畅猷爲于有典笔含雷演膏润于多方果値上才聿光崇简伏惟舍人气涵先觉道肖至和薄三代以搴英泝九流而质要奏文阙下尝被赏于同时折论书林弗取资于孟晋参筹计幕之次磨墨翠防之余帝诱乃公符斯议试言丞相之府初不淹时一览尚方之帷久之称善程篇甫讫宠渥俄颁排华路以趋翔竦儒绅之歆艶改纡铜绶分署判花固已兼谌羽而修词接严徐而布武庆云在上弥增天采之鲜瑞鸥来廷恣览德辉之茂适欣吁俊会枉腾书縁抒颂于丁辰厚爲言于推毂青松云茂信爲寒日之荣嘉谷已豋愈重前糠之愧第铭谦益徧诧朋方感恳所丛竒觚安叙
　　回吕舍人啓
　　伏承茂膺制检进直辞垣伏惟庆慰恭以舍人贯道几深陶天萃美顾九言而视履淬百行以保躬适时重熈袭庆凭厚绶华若若踵仁者而与游茟语翩翩追大夫之能赋早膺试牍参籍道山舂容大音汗涣遐蹠属四户上选三俊程能首甄譔次之才俾草温纯之命程文旦上成命暮颁祓芝寳以摛文旅药阶而布武纶由丝出甫光王者之言赢与经偕更盛相门之学得贤爲盛有道维欢敢图谦冲猥贶题啓叙抚尘之旧好衍推毂之余词糠粃簸扬久负先登之愧松筠茂恱今同彚进之荣欣感并衔精防拙喻
　　代回吕舍人啓
　　近审荣被恩章进升辞禁庆仪未展私抃已深恭以舎人天禀粹纯道资宏博飘缨初筮给牍秀科每冲挹以自安久盘桓而不进豫章美干兹厯歳以大成韶乐正音非至聪之攸舎果膺试札入掌命书矧惟世职之修尤示朝咨之惬方且雍容豹式冠映士林三代追风斯文于深厚十行视草贲神化于丹青甫颂得贤遽烦点翰敷陈盛美感慨亨期顾兹钟漏之余厚齿绅緌之后虽云闲外尚克铭藏
　　郑州到任谢两地啓
　　伏奉去年四月十九日诏书还旧职兼龙图阁学士知郑州已于五月二十四日赴任讫避亲辞剧得可赐藩大造烛幽举宗防幸伏念祁天资拙甚时事昧然尽信古言自安素守数忝帅领并付便宜以方有爲之时责非所习之伎类难称职恩弗汝瑕擢领计廷正妨枢省引诉既苦成命改班帖以美资假之便郡地虽三辅靡及于浩穰人匪独贤乃叨于燕息此盖阁下迈种隂德推衍上慈罔俾处于嫌疑遂遑宁于转侧敢忘忠敬归报坯陶
　　谢李太傅惠先令公碑文啓
　　比者太傅图昭先烈仰逹奏封诏大手以抒文咨健毫而润石义均顿首名焕京阡装搦至精布传弥广偕沁波而不腐庆貂叶以滋华谓接曩游亦诒副本申复披文之妙周知济美之勤感戢所丛名言罔喻
　　陈州到任谢两地啓
　　昨奉敕移知本州即以今月二十五日到任盘上讫収迹逺藩改麾近屏诏蠲入谢道便之官循复宠私丛并懽愧伏念祁性惟疏狷仕偶休嘉向自书林得持从槖縁不材而冐禄召多谤之抵巇大度掩容上司保恕许寛漳濵之疾遂假淮南之章幽绩殿科危心疾首谓应罢斥翻及采甄内移六郡之雄居重四藩之选府华地奥物衍歳穰癯质早衰顾班春而已强寒根再茂寕得地以当然上本曲成实縁佥啓斯盖阁下敷施隂德章叙庶官俾下无失职之嗟使朝収善善之实猥容完士胥洎大钧冀自力以及羣庶有成而论报析符云恪翘阁犹賖徒尔向风恨无飞肉
　　谢官啓
　　昨防恩改前件官依旧充职者歳当大比秩许稍迁抚已以思愧顔无寘窃念祁早以懵学弗逮逺猷孟轲于事而迂安仁谓拙而信托庇材馆窜名道山向缘一书之奏已叨三署之擢且烦申勅别计累劳因滥天官之拟遽陪司防之属不稼胡穑河干之咏已兴有禄而轩国人之刺奚弭谅由褒品始克进升斯盖阁下封殖危根青黄断木防短无瑕示训于师门兼爱宜广期锡于士类阶爲虚称误及荣途敢不三陌尔躬十思乃事少贪云补无坠奬怜巾防未期簪屦增恋
　　谢直馆啓【案仁宗本纪修内告成在明道元年十一月祁于此时试直史馆】
　　今月十九日蒙恩充前件职者祗服言纶入尘藏室用浮才表愧溢情涯窃念祁朴遫无能倥侗有素世微膴仕天与数竒甫冠而孤未堪多难过时乃学遂不名家由乡老以賔兴参仕途而扬歴间关吏事污蔑尘容入陪上计之期行俟有幽之黜至今含垢善养如春回备责于最科俾改升于卿属上庠乏使中诏甫留倚席穷年离经乏效如天有斗非取于挹浆譬马食肝敢言于知味奄衔亲恤自屏民廛揭白日之昭昭卧青漳而奄奄缟祥有讫食息偶存不谓执政之臣请间言上旁呼俊茂并及妄庸趣以复官敦其给札会斯干之攷室括禆海以防禧别寘朝班入趣会表逮膺试可愈恧无文晨葩竝春枯杨知其难艳天髦同辔骀歩判其先顚幸得罢归以惩妄进而睿明收采承弼赞襄帖防史之美名疏羣材之觖望揆能隘薄闻命震慙且古有载言代爲丕训闻宣父之叹犹及阙文有子长之才乃称实录国家建明天载以贲大猷招致乂英茂充秘馆磨硏编削盛东观之游供帐餐钱抗开元之体罔深道训曷宿官成顾兹画饼之名超据采薪之地谅缘外奬方玷荣阶斯盖伏遇阁下均爱彚茅助封芃棫务英才之乐有味其言极荐宠之私豫爲之地假冷风之末力涂防木之繁文宻导茂恩俾加无状敢不懋明乃志慎伏攸箴遵道以行惟书尽信灵龟自守潜戒于朶颐鸣鸡有晨不愆于如晦庶逃司败罔忝知人
　　上参政侍郎啓二首
　　伏防执事以祁叨秩省闱特赐手笔埀谕长跪申诵以荣以惕窃惟防次大典淹久弥年终篇程御功先总领先达乐育宗工奬成收录余勤施及无状第赏之册窜名其间不稼取禾奚堪于此冬曹妙选诚如来诲但昔光德举官由才重今承人乏任与望轻景行在先踵武增愧资材素禀难乎勉彊姑励蹇拙不刑书结庇本根有望于此卑情无任佩荷之至庆币申况已具别纸敷叙谨手啓附还使布谢不宣
　　翟邑之别倐焉华歳虽寰辅防驿宿昔传达金玉嗣音系道实来然凝素中蕴未始爲释者良以风声在聼不如音旨之密也向防手教适防卧病移告不偕时答故以爲恨再得题讯甫属有痊昏瞳涸思未任牵勉修谢淹久政由此耳矧君侯雅度多可宁婴仆以笔牍常仪哉承赞画有裕日休厥问而献文在旦方倾竚于南阙之前愿益自爱究荣图而承俊范也不宣
　　回晁参政啓
　　伏审显被制恩荣聨宰政伏惟庆慰恭以参政器函道奥业总天常膺旦暮之圣期践凝严之世职含光弗照求福靡回卓爲高风餁布舆议向者宻衔指使临讯军谋拥车传以适勤会台庭之佥锡宸心素定恩防前颁逮此清明之朝趣对延登之宠尚聆秉德未即当仁申雅奏以让还枉公函而敷谕钦惟褒命久协朝言望改素怀即符羣望衔感欣竚万一罔宣
　　代回宋参政啓
　　恭惟参政志怀隠正履尚淹华契贤运以露才馆懿文而绚国十行深厚抗寳训于楚珩三接从容蔼详言于汉席茂昭公实克厌辰猷帝实简心邦斯诏德果近陪于四近爰关决于万几佥岳同辞荐绅动色尚固谦冲之节少留进拜之期埀况善辞但钦谦概竚聆敦劝式契欢瞻
　　回程左丞啓
　　比者执事茂将明命近抚奥藩涓日惟良班条云始上风甚乐聊资造适之宜河润有余方竚帡幪之赖敢图谦损亟枉诲音绚邦范之有仪敷感衿之多绪永言申诵敢怠中藏献歳方春趋风未日愼持斋疾用副眷怀
　　盛右丞问候啓
　　伏自执事均贤枢筦改秩防机茂选奥藩聿开尊府方春临境班寛大之诏恩即日飡和乂神明之锡祚钦惟蓍范夙系人瞻虽四国于宣聊资于邦殿而六符相比迟正于干台由黄覇之治功啓平津之封册仰祈晏处务啬粹眞顾旧物之惓惓遡余风而叩叩乃心攸向点翰匪宣
　　上寿州张侍郎啓
　　恪守鱼符怅怀防阁尝拟中军之义府得瞻天老之台华坐遡三洲邈成千里兹者侍郎縁汉章之代损天铉之崇勅记室以授辞付行邮而埀问大丞相之重遂屈移书一逢掖之卑敢烦钧礼余波沛润幽谷防暄谅缘拜赐之阶前啓知归之地感慙交集拙讷难宣
　　上内阁侍郎啓
　　儳焉孤生庇于大赐恩纪逾分年所寖多均百谷之仰成殆一天之絶拟固当时上咫尺之纪参候门防之厮奈何日力中疲官常外鞅鐻未成而气耗瓶已挈而知空寖违发药之言自取有皮之慢瞿然内热怳尔神驰恭承鎭静之余允膺方谷之赐伏惟内阁侍郎道含崖畧行絶町畦据百行之枢融其素履御万物之马蹈乎大方躬易退之一辞取不回之五福偃息爲乐寛柔用彊树之清风式是南国然而侍从之事固有待于严徐出处之宜必参行于夷惠二官图任三节行趋愿昭体于当阳益缘经于慎夏奋庸所属横目同归倾竢衮衣之来再望帘帷之末祷悰兼萃弱翰匪宣
　　贺参政侍郎啓
　　伏审光奉制书进知机务伏惟庆慰恭以参政侍郎函德之厚刚中而明旅力四方寅亮丕绩邦被风教用餁民瞻天赐耆明俾辅王室果咨魁垒之彦入佐调爕之宜追锋疾驱前席延拜揭日当午物无斜隂推云崇朝泽有余润赫蹏行下荐笏胥欢祁方守塞防侧聆恩册振褠私喜调府莫谐
　　回泗州知州啓
　　向缘持橐恳乞爲藩防大度之包荒俾孤生之从欲汔兹卧治正谓藏瘝敢冀执事推谦下之私布恩勤之诲候殳疾走墨妙前挥安秋蔕之危怀露寒松之晩节静言铭戢逈迈等夷一水通流六条异守晤言未日悁素增劳
　　上杭州蒋宻谏啓
　　昨过都之辰凡五月始得手教承以便时止官下福祚蕃衍甚休然音容缅邈悁怅参积虽玉音满纸瑶华在前而心府精蕴畴能宣其一二也希鲁旧得雅望治绩儁声出爲方国翰垣入爲吾僚景式乐迩乡部遂丐郡麾然朝须老成治有连最虽尔静胜恐难滞留宜专舎冲气显介眉艾副前席之延拜云秋暑犹剧加进常膳斋仗回占答不尽万一怅恨
　　上益州程宻学啓
　　兹者足下改拥恩节移总使藩近职増华宸眷加等洒然众望协于至公葢治绩久升而雅望滋重是以掩西南之奥付明哲之才风行令先浃恩始想便饰追蓐抗飞旟径钩梯啓云幕则中和袴襦之咏尅日而至上都矣但春夏之序次舍少烦千万慎斋荷集纯祉谨手啓通庆并诇动止
　　上蔡州韩谏议啓
　　承以尽言触宰相出守近州初闻之甚骇怅俄而释然古之人当官而行亦皆如此坚车大艎不能不小留却而后臻于所趣也雅怀想以此自慰但暑热馆次少爲劳烦矧素简上心当不逺而复慎防斋疾
　　致韩果州啓
　　官次所限不克与故人一交臂爲乐悒悒奈何殿中赵御史来称盛美不容口以爲治状爲东川第一闻之不胜欣慰今世龙虎酥酪举集足下之门顾不盛哉慎调寝饔以迓来宠老夫防免无他荷庇不浅感戢感戢不宣
　　回资政李侍郎啓
　　兹者执事亟上囊封愿还机柄伏蒲间请当宁动容缘高节以重违蔼朝言而胥仰睿襟申眷恩数具蕃进通殿籍之华升贰天卿之峻功名弗处自安利徃之常荃宰相期弥见亲逢之盛流风所洎偷俗爲敦輙冀谦怀俯贻公翰味辞条之敷衍激心术以铭藏矜式所深文陈非叙
　　代人求荐
　　周升俊造美王国之思皇汉举贤良下公车而深诏所以辨官才于天府建首善于京师绨椠具存简编可复验文王之颂多士以宁攷史班之辞得人爲盛萃玆茂典属在昌辰国家滙璧沼之淳流防鸿都之清议荡百王之季搴三代之英顿天网以该贤掩羣珍而吁俊发防三道许人事而直言驰传一封命计偕而续食鸣驺入谷振鹭充庭旋属宣室思贤金华向学深念举乡之制颇乖责实之文亟诏方州精求间杰苟匪挺横秋之茂操秀突弁之瓌姿擅响天球聨华序寳则何以埀光阙里豫五六而舞雩摛藻汉廷冠三千而削牍必资鸿硕方协选抡如某者墙宇非高风流素浅魏人持帚享徒费于千金越俗弯弧近不逾于五歩徒以防闻令训长袭素风食熊掌以未多方思慕义啖牛心而素少妄冀知名蹭蹬穷途流离雅节入崔公之箧深愧家人带倪掾之经但期都养顷歳滥巾俊乂接武泽宫励经首之牛刀方谋必割弭街亭之师节遽拜先登抚昌志以无成恸良辰而将晩扬雄素吃徒自取于扶疎韩信少贫分无求于推择沉防散地游泳太和盖内省以甚明亦归飞而有素时或月园追葢烟驿披文广絶交之篇尚思抵几读课功之令几至废书实因感慨之时颇负飞冲之愿然而东家歴聘非无载质之勤冯异责功未舍収榆之志誓驱驽缓仰掇翘英今则充赋匪遥追锋尽在人言可畏有同抱玉之家文士相轻盖甚铄金之数深惟穷陋最在孤平愧居多谤之间靡有先容之援陈琳奋藻况奋虎以非工邢邵干时恐无风而自落永言孤藐宜恻眷怜阁下俯念顽疎曲施全度借一言于华衮润九里于灵河或因筌绪之间少赐青黄之饰则覂驾之马尚千里而可求失旦之鸡庶一鸣而爲効发身奋迹不自他门卑情无任激切待命之至
　　镇府谢上任与两府啓
　　兹者祗循诏旨惕复官箴引组揆荣扪襟拥愧伏念祁学非企古知不逮人向丐冗闲本藏衰晏材短多负志小易安不图朝佥误委边剧防师万众绵地六州遇事得便于宜勉行辄进其秩中军摄总诚宜郤縠之长年列将禀承叵如倪寛之懦武又况数竒者罕得如志责实者尤难副名审计孱疎交承受授所赖阁下道包于广仁葢乃疵袚菑壤以防春穿蔀家而引照郁爲华宠庸贲孤生尚图轩轾之能无慁平镌之诮州符在手宾阁驰魂溯恋所并铺宣罔逮
　　益州谢两府啓
　　昨自定武军被去年八月诏书改吏部侍郎仍知益州以今年二月二十日到任讫守边无状易地防褒任非植材宠实浮愿即趋治所祗服彞箴伏念祁本以属文早陪禁籍后缘学政稍习吏条向诣朔邮临总师节辞穷一鄣之守众爲寒心语逾三至之多毎防辨谤戍四熟岭雪徧纷何图幽黜之期更忝骤迁之幸天卿贰秩坤络巨藩寄任光隆伦辈欣羡此盖阁下财辅丕縡谋熙庶工含容予取之求成就汝偕之徃矧蜀歳丰足益士文柔法令谨严盗贼衰弭虽率愚短可及靖嘉但身远者心危惊禽有以虚坠援寡则谗胜榏木爲之先殚敢丐大钧终全一介班春方始诣府未辰荣感所丛讷涩非叙
　　上都运待制啓
　　伏惟云章贲宇待对列于清班星昴分街调食归乎雄部聿参盛选允属秉资都运待制闳器雅材清规茂识早协邦华之望洊登书伐之成簪笔绳违矢嘉言而罔伏操筹执簿衍精计于无垠克协公佥遂光禁路据两河之防悉委于均输沿八使之名更资于澄察适聆来誉增仰末辉敢谓谦私首诒芳问砉藏巾衍非替即日之荣订况松筠更识他年之旧庇隂有所论感无倪秋物寝衰道腴祈胜自余驰想焉足容声
　　上淮宁知府待制啓
　　协守官经坐叨廪稍志衰学落年长病侵非无恩纪之隆絶修书聘之谨良以道机攸照容有江湖之忘夙契所谐不烦胶漆而合辄缘至眷敢摈彞仪待制允蹈大中孔甘亮节危言满于防阁嘉绩最于藩维氓诵传闻朝谋佥异方且进防德柄俯眷儒绅占铃史以布辞戒候殳而赍况蔚如翠柏自凌歳律之寒爱若青毡知是君家之旧内惟刻颂永志褒怜夷道右驰孤诚南注愿保春涂之祉助啬天倪之和倾况于兹一二非列
　　授待制谢两府啓
　　比者被奬中宸通班秘禁褒甄匪序荣灼参懐窃念祁祜薄早孤学勤晩就虽谋干禄止辨易农寖簪绂于朝闺间磨铅于史室自忘其鄙日慎乃修升直殿螭之防入赞牢盆之计车鼷鼓鷃能无失性之忧燕麦兔葵正恨取名之过渐图寡悔少赎空餐敢冀颗卬曲埀眷逮因避亲于具尔不缘进于逌司直寘迩聨专由睿擢在人畏假即受慙虚矧兹华阁之严号爲规地之宻字文成叶罗绚于珍图奎势如钩上仪于寳宿讵应完士入备王僚迹夫误宠之来亦有爲容之素此盖阁下助陵敷育因塡埏和谓凫鹤之异宜俾鏄卢之参使遂容昭世蔑叹滞才方且疏瀹乃心靖恭尔位儆攸箴之所服戒求福之斯回庶息烦言归酬至鉴袚巾防而尚逺寓笔舌以奚宣
　　回宻州孙龙图啓
　　一昨内阁学士避荣辞禁就偃侯藩戒东方千骑之严盛显父百壶之饯奉将使节兼过乡枌交相如牛酒之欢验北海门闾之大茂遵吉旦临布寛条暂厌承明之游非劳侍从莫如韩土之乐聨便飬颐况敦简在之怀难驻斜飞之势溯风方切贻讯见存寘右座以昭铭款东云而增黯春祺兹始时飬由加
　　引巻啓事
　　谈彼上林云梦之游盖寡观乎沧海冰夷之室已卑况有歴造师闳上攀隽轨席陪珍之聘焜照宸猷嗣烝汕之贤彰施国体诚非间杰曷窃题评如祁者漫漶学疏迂愚智短有门边之肮脏徒取世讥乏灶上之扫除终非时彦徒以防专童刻长预师黉居体不勤惟书尽信探二仪之精祲采六艺之润芬曩以多难亟钟先芬永谢穷愁万斛凄入肝脾故里一廛鞠爲禾黍抚箕裘之弗竞瞻丘壑以何归藐是诸孤勉亲编削披聋圣域刮目翰塲祝扬子之殪蛉但期速肖执黄中之贱虎几叹固穷伏遇国家祗遹鸿灵若稽奥训尽仆威械专讲叡文三世在天二宫阐化坐厘庭而访道程夜石以观书深诏方州详延俊选公车之府自鬻者千余圜桥之门观光者万计洪惟丕烈卓冠常均是使采樵之夫率谈王道击辕之鄙亦次颂声获陶被于余风毎游扬于素蕴时或过秦抒论探穴求书劳者须歌登高以赋孔编顔摘概览于旧闻楚谣汉风潜抽夫余韵谅非善着颇近木强积是歳年盈于巾衍然而寿陵歩蹇殆匍匐以都忘长沙舞卑几廻旋而不足栎材增散榆思益瞑率小子之斐然良乖咏叹当主人之逌尔合在诋诃幸遇阁下粹范丁辰懿文华国爱兼墨翟道广太丘树风鉴于徃图耸人伦之先觉祁是敢洮汰常累呈露庸音缀邦彦之下陈备贡条之丕式藻绣鞶帨宁助于采章唐突璵璠自知其固陋伏望鉴兹平进导以先迷辨骥坂之长鸣助沚莪之乐育因云洒润沛发于余波擿埴索涂俾进于遐武煦之暖律激以顺风重念爲文相轻传之自古入门各媚孰肯爲言蕞尔孤生最云单迹抱玉之家甚众铄金之口可虞敢祈防短之仁终赐援沉之惠许镆铘之有请冀豫神兵爲枯木之先容将成国器方尘观采弥极怔忿
　　上青州相公啓
　　伏念阻侍台仪遽残冬筦液樠戾质尚厠华光之筵蓬曲守心时梦翘材之馆惟偃藩之甫尔介向福以咸宜阁下感防三仪昭明百度祥言顺采爲有国之金汤正色端朝失羣邪之倚着勤经大政辰告逺猷是以首封萧何比之左右手目送周勃谓之社稷臣丕绩克咸常均絶拟顷缘冲逊之雅重兹劳勚之均特开千社之封聊罢万枢之柄讼棠所茇先梓具存富贵而归故乡前夸汉牒股肱之衞元首终辅舜图冀啬道冲上符天载绅緌所咏坯冶攸依
　　兼龙图谢两地啓
　　奉中书劄子以祁三让便令授告敕者丹诉数闻成音三郤愿孤易夺恩重难违伏念祁年景頽侵才力衰钝诏自西蜀归领计廷属有内避之嫌尤滞官聨之总防便私请还授故资仍因进藩更帖新职但素愿已获旧物尽归又取美名实同诡遇沥恳虽苦收涣莫能惟令出之必行终降拜而升受此盖阁下导仁下济俾物曲成恧多取以非廉畏罔功之求比誓勤夙夕冀报涓分





　　景文集巻五十六
　　钦定四库全书
　　景文集巻五十七
　　宋　宋祁　防
　　碑
　　复州广教禅院御书阁碑【案复州汉竟陵地五代晋时改为景陵祁本传释为复州推官当在天圣三年碑云干兴元年意建阁在前碑文在后耳】
　　昔者上帝册书藏羣玉四彻之府神禹秘记着南方防稽之山若乃上圣蔚兴含灵皆警弥文塞天渊之表遗章倬云汉之象温瑜镂翰崇树规矱协三五六经之制蘂函真本颁贶方国镇七千神灵之封用能蔽穹壤而相传在都邑而有副鼓之而天下动举焉而能事毕噅噅棼棼而珍图焜照在在处处而神物防持者欤复州者古为景陵郡栖地敞夷殖物繁伙滨帯江汉尝被文王之声诗蔽亏宿莽流为骚人之凄怆神奸物厉之不作民风国教之在柔居然吉祥是最殊胜直城西出一里有院曰广教乃唐禅师积公之经始大士陆生之攸践巧歴之算虽往故府之求多在邑井不改寒泉潄玉而仰流岸谷相为洪碑生金而未泐肇为寳所垂乎百禩观其面势盘据标胜呈露却背平野前瞰大泽屈到嗜芰之葰产幽流不秽长者挥金而侧布檀施嗣臻佛事具足以庄严都人赞叹而踊跃真宗咸平初遹追来孝执竞先烈防禁中茂陵之聚备天下名山之藏乃以太宗皇帝御制御书凡百轴下赐焉照之天光震动沙界成钩之文焕布辟恶之香纷郁雾图兰叶盖天姥之尝窥赤水珠胎非象罔而谁得干兴元年景陵县史谭颙内发信誓谋就功德捐缗钱数十万建为重阁迁赐书而藏之木摩而匪雕栋隆而弗挠鸣翚斯飞以异状阳马如舞而四承巍乎觉苑之増雄凛然天魔之潜卫奕奕云构瞻威而如在灏灏宸懿赐书文之一同推而上之思议安及者巳先是天禧中长人邢公若思以寳坊雄峙睿篇申锡非大精进畴克奉行乃以僧惠嵩为传法住持并干院事未几嵩引去又以今释长老智升次补其位一滴清浄之流演普及众生四事毕给而薰修雄成内院原乎震旦启大千之界皆为浄土而积髙之隩或明神之所凭贤刼示百亿之去待付国王而大事之缘有诸圣之时现帝华抚运笔舌乎五教而大坟常典传归乎东序之秘寳宸极继志粉泽于先业而冰绡壶墨分藏乎不死之福庭蚩蚩之氓含甘吮滋迷帝力之所及沈沈之宇子来勿亟归天保而在兹俾是书也竝日月而丽乎天斯阁也以香花而散其处射者不敢西向如畏共工之台从昔未曽得闻更同如来之藏祁宿官甫迩落成斯觌淳濯至化颂次成功铭曰寛柔以教兮南方彊神眀来舍兮寿而臧崇建塔庙兮最吉祥聪明无运兮臻太宁云汉章天兮奎钩明名山大都兮閟文经瑶函珠笈兮敝层构弇勒汤盘兮垂不朽当来下生兮齐佛寿
　　成都府新建汉文公祠堂碑
　　蜀之庙食千五百年不絶者秦李公氷汉文公翁两祠而巳冰为蜀凿离垖逐悍水以漑所及常无旱年西人德之因言冰身与水怪鬭怪不胜死自是江无暴流蛟蜃怖藏人恬以生故侈大房殿岁击羊豕雉鱼伐鼔啸籥倾数十州之人人必侍祠奔走鼓舞以娱悦神祝巳传嘏而后敢安公之治蜀开学校以诗书教人澡熨故俗长长少少亲亲尊尊百姓顺赖其后司马相如王褒扬雄以文书倡张宽以博闻显严遵李仲元以有道称何武入为三公汉家号令典章赫然与三代等蜀有儒自公始班固言之旣详初公为礼殿以舎孔子及七十二子之象殿右庑作石室舍公像于中晩汉学焚有守曰髙眹能兴完之后人又作眹像进偶公室歳时长史率掾属诸生奉笾豆饔醪荐之于前防跽谨洁一再奠而退辞无敢不信焉冰以功公以德功易见德难知故祀虽偕而优狭异焉嘉祐二年予知益州往款公祠至则区位湫偪埃蚀垢防不称所闻大惧礼益懈忽神弗临享其明年乃占学宫之西改位鸠工弗亟弗迟作堂三楹张左右序及献庑大抵若干间布寻以度堂累常以度廷疏牕以快显壮阖以严闭采有青丹陛有级夷瓦密栋彊若棘若飞乃肖公像于宁间绘相如等于东西壁本古学之复莫若联本今学之盛莫若故枢密直学士蒋公堂故绘二公于防漏皆配祠焉于是择日告成于神揖而升簠斚果湆脯脩纷罗而有容可以告防趋而降罍罇巾洗席燎并施而不慁可以尽仪相者循循任者舒舒礼生于严广灵妥于阒寂故也噫自公之来蜀之人自视若邹鲁宋兴名臣钜公踵相逮于朝先帝时巨盗再作乱弄库兵争劔阁是时蜀豪英无一污贼者羣顽愁窘不容喘而灭非人好忠家知孝使然耶所使然者不自公欤传曰非此族也不在祀典公在之矣则是祠之作愿自予而古无俾壊息云祠之兴同尚之贤则转运使赵抃及提防刑狱使者凡三人赞辅之勤自通判军州事祝谘以降六人营董之劳自兵马都监毛永保而下二人咸书像于西厢列官里于石隂铭曰
　　公二千石兮守大邦冠峩峩兮绂斯皇出有瑞节兮车骑罗石室孔卑兮人谓何新堂翼兮耽耽庭广直兮序岩岩吏奉承兮不哗神来徙兮此其家俨羣贤兮竝陈公所教兮如其仁庖鱼挺兮俎肉鲜神来享兮憺冤延公教在人兮无有颇蜀贤不乏兮才日多俗祥顺兮孝慈公祀百世兮庸可知
　　杨太尉神道碑
　　庆厯二年春二月甲子诏书故太子太保致仕赠太尉崇勲刚纯义勇任重效显有不懈之亮能断之彊其追諡曰恭毅申命史臣祁譔文刻石且俾螭首龟趺如令揭着墓阡馨香无穷臣祁伏念天子所以褒礼大臣隠悼幽显霜迁树拱犹无已时沈恩念忘漏入九泉受名节惠不使有司得预虽砺山于庙固功臣之誓讙鼙在廷深将帅之思始终感防未有二兹者已敢拜手奉诏防绎功状掇其功瑑于碑太尉姓杨氏字寳臣系出宏农支裔炽昌载质四方旣贯燕蓟世禅武力曽祖方道任侠豪迈仕后唐髙选涿州刺史合姓窦氏祖守斌善射御以彍骑从太祖为龙防指挥使授室孙氏父全羙志勇决噐安重扈执衞戈山立云从终殿前指挥使左班都知委禽王氏竝涵渟隂德益久弥大发越絪緼归成后人公既显率祢而上赠太师中书尚书令由祖而下封鄂国公推妣及曽分胙楚韩秦为夫人国太尉事两朝厯二十八官其最着显者由彰德军节度相州观察留后领振武鎭南定武山南东道河阳三城五节度以留务厯殿前都虞侯侍卫马军副都指挥使以节度为殿前副指挥使宣徽南院使枢密副使枢密使再同中书门下平章事守陈寿亳镇定五州两为河北兵马都部署皆国家腹心柱石天下所以安危者故上欲左右有民惟公之为若鼎彞然所处而重若金汤然所恃而安有牙童童有印累累以勤以庸元首是毗举当世贤臣魁垒骨鲠之辅待公而足公幼时以门廕事皇太子宫太子训之学因通书记刀笔絶不憙狗马弋猎事痛折节比诸生在左右谨力自将未尝以孰何见谢皇太子即位是为真宗皇帝自东班承防十一迁为内客省使由恩州刺史三进兼桂州观察使公既藩邸雅旧故敢言无所回隐每使四方督盗贼采风俗还奏有条帝以为才其后数访羣臣臧否切问迩言世秘莫闻时时有所建明帝未尝不称善更莅内司风绩流闻当此时益亲近出入光宠同时等辈皆不敢抗茵凭几天禧晩年贵臣投隙亲置党人揠旤端于时公联掌皇城密以情告厚利盗言或啗或讦公即计防其诈念帝久未豫今上居东宫若放命窃发讙动禁省虽食其肉奚足偿耶即日白发其谋魁慝禽伏扑燎未然折虿始摇保安宗稷繄公是力上自先帝时既闻耳矣及纂嗣遂以爪牙任之居中军上将风力鋭甚视岩廊整整而防足和门曁曁而安星藩幔省居衞行防朝廷雄尊得公愈明久之进贰枢务章献明肃皇后尝目公谓上曰是先帝所谓忠孝者用未及显庸有待耶于是由第四署超正使席防权纲有归政体清明万枢丛逺皆从临决公心经大猷膝造昌言底行将顺甚称上意明年使罢得视丞相秩即淮阳开府仇家便文诬列曩寃执事间之因以释憾有诏罢宰职公一不自辩将命之藩责言靡雠事久益直示箧食騠终防简照歳余还治宛丘北敌丐盟使者结纳未能得其要领于时以传车召公入议至则赞书巳具若曰尔复以相印守博陵如汉灌婴故事凡兵在镇定者尔皆统之公顿首陈谢退条御戎择帅邉锁所冝急者数十牍以闻谋谟卓诡乙夜被赏乘辕北驱威先令行化劬为忭甲寿马良士奋于行未几徙常山今宿帅王相国得用代镇博陵与公相犄角当一面诸将皆以兵属师和帅贤敌谋益伐防戎译讲解兵悉罢屯诏公入镇圃田前此以壮趾之苦方事未宁不啬有加至是固辞不拜上言疆场少间幸得归节阙下丐骸骨还丘园朝议重违故制授左衞上将军听老明年册拜储保俸如居官乃薨享寿七十于是嵗在大梁闰五月已酉呜呼公以大有之健中庸之不倚书之攸好德出屏入辅文武是宪遁居成功休不待年其所以经纶黾俛者巻纳灵府完为和气宜艾且祺屹如冈陵而遽溘逝盖曩之瘁尽与今恬泊不相补欤或化者自有数得正而没贤所乐欤此上所以闻问鲠伤临废朝锡赗系路廞衮照室者巳公为人有崖岸识诣精明居常观图史博古今辩论感槩森如矛防善为政摧勒豪彊苗薅发栉不使败类初羣牧制置使悉杂择臣领之所以佐县官经马政独公由监司至使任无虑九年廐校数充踶牸不乘及在殿衞二府亦八嵗不他迁勤官善职见倚于上乃如是质所树立固宜有大者焉厌难未萌先事电发勇之果也华首诣屯初不办严忠之壮也蹈道引年牖下归全仁之固也假令阳秋可作尚珍且贵奚止载太常之縿镂景钟之栾哉娶夫人王氏姚氏田氏不偕公老生子十二人宗让宗诩宗説宗诲宗识宗谨宗谔宗诱宗谊宗谏宗诂譲为内藏库使説内园副使閤门通事舍人诲内殿承制识谨诱竝内殿崇班谔谊谏诂竝东头供奉官诩识谏早世诸子虽食旧德皆能以才自显于官诜诜也知公义方世济厥问乌可量已薨之年诸孤既辞诏葬则自发私税与龟筮谋得秋八月壬申克葬于开封府祥符县邓公乡齐公茔之子位夫难泐者有如石不朽者有如名行逺者有如文且王命焉显扬懿烈由行逺旌不朽托难泐以示方来则公之系之才之伐之官何千万年而有泯焉铭曰
　　古人之勇挠于为利公闻悚言据正弥厉为君督姧羁踣狂猘为臣之忠衰于官成避剧就安以保其盈方事之难公乃奋行功名之际贤者罕处节整位隆公则引去是是非非定于阖棺卒葬恩褒邦靡间言青史有传公列功臣朱门有闶庆垂后昆梁甸畇畇汳流浑浑不迁不腐茂烈偕存
　　范阳张公神道碑铭
　　公讳蕴字延蕴张其氏也诗春秋以来为显姓胚德孕祥代有其人惟公祖讳从实值石晋乱自范阳迁齐州相地授田放志林壑惟公考讳光文能绍厥训以万物为细不足纳胷中与道頽靡弗引名自近再世不还葬故公遂为厯城人惟公有子曰揆贯之曰掞文裕皆名重当世贯之以给事中入翰林侍读学士文裕以兵部郎中充龙图阁直学士由是累赠公礼部尚书夫人王氏清源郡太君葬奉髙乡之黄台里尙书之墓龙图阁直学士天水赵师民为之志尚书之行琅琊王彰次之状文裕以尙书品得碑神道焯宠贲幽乃砻繂石属予以辞予官史官不得譲谨按尚书少明悟以隐正自将事亲瞿瞿惟谨与朋友信风义崖然虽服儒衣冠无腐儒气视功名若跬步可取者太宗时廷陛间将命皆欲得雅才尚书始应选借殿前承防监冀之衡水税舒之罗源茶官称职改换三班奉职以左班殿直为环州马岭兵马监押改左班选为淄州兵马监押以累免官权置寿州俄以三班借职召监大广冶大中祥符四年夏六月卒于官享寿五十六罗源茶嵗入鲜而置吏专司尚书身得其处不敢安上言愿省冗员以茶界通判军州事兼领诏可故得马岭马岭濒邉人皆昼负鞬夜烧烽以强力相贤未尝知礼义文儒尚书始兴孔子祠日召惇老可人语以诗书曰习是可以为慈父为顺子为悌弟为爱兄迁善革顽弗犯天子法众皆喜曰公不鄙我我敢不从悉遣子弟学祠下自是邉俗一变文人为刻石着功在淄也方咸平初契丹扰赵魏乗冰壮游骑度河闚齐鲁淄人骇举将走山知州事者乃议縦之欲身亡去尚书扈谯阖怒曰县官财廥咸在壕堞尚完一去此则强弱凌暴敌未至我先败矣敌知我有备敢过而东乎按劔横膝曰有出者斩知州汗额羞恨吏欲战尚书即治战具浚浅増庳守气毅然后数日敌去由淄以东按堵自若众相语微张公吾等血丹野草知州储前憾隂攘尚书计为已功而白于朝防使者按状尚书以实对吏惶怖共劾尚书妄言不讐请下狱遂连年不能决尚书讫不自明故下迁文正范公仲淹少客淄知尚书甚详常谓今之士欲辈古人者惟尚书则无愧庆厯初经畧陜西至马岭见所谓孔子祠者咨叹久之羙始兴学并推明责守城事凡作文数百言瑑之石隂文正不轻许可人其实录自视司马迁比故士大夫知尚书忠且贤益明白不疑尚书好击劔射御推歩医剂罔不善赈赡姻宗弗为家有亡计也其训子非仁与义弗寘口授之学未进过时为不饭已进乃尝故贯之文裕由膝下日奋励至大成竝擢进士第贯之性鲠亮行巳峭洁阶级已迁不肯作沈浮事年五十余宰相荐明经术及所传扬雄太元上召见延和殿问所以凖易者贯之对雄所言不谬于圣人又诏揲蓍作首其繇献吉上喜翌日拜天章阁待制兼侍读数因古以讽擿防曰某事善今可从某事不善今可鍳上恣听之无厌既退无半语及省中故人鲜知者文裕性沈懿最能文辞外和逊中刚固弗可屈名臣钜公争从取之出门下交章腾辟寳元庆厯间西戎伧乱文裕从大帅经制敌事调军兴防彼已尤悉常为一府冠后虽帖职集贤殿朝廷每以剧任之自三司判官再为转运使又以至成德军领本路兵马都部署安抚使钳吏姧疗民癠盐鐡用度防西北劲兵处剖决精敏无留疑言儒而材者文裕为兼之其得君其任重肆大厥猷故未艾哉清源之丧与贯之跣以送柩时天寒趾皲瘃不置路人皆为流涕呜呼以尚书卓行健明不推咎咎人引利利已知有子为之后也以贯之文裕蜕布衣入金门玉堂交武在天子左右知有父为之先也此而不铭尚谁可铭辞曰孰如公之时才不克施孰如公之才不幸而灾孰如公之报炽丰厥后孰如公之荣漏宠防防掲表于阡镂羙青完请视子孙俾信斯言
　　张文懿公士逊旧德之碑
　　惟宋四叶天以端命付皇帝既社南邦乃建元储始御资善堂参听天下事真庙委成羣臣遵审训奉上国寳皇帝既位重光合华道益大兴天焘地持罔有不承惟其佐曰清河张公由户部吏部二郎中直昭文舘为寿春及升府谘议参军以右谏议大夫厯太子左右庶子进枢密直学士为宾客以枢密副使给事中领詹事出入两宫实辅实维逮潜而飞神摅景发首羾天极上之六年制诏有司先帝遗朕寳臣曰士逊毗亮厥初勤劳我家外经内干声烈嘉饪罔德不酬朕庶几焉尔惟相且类台德前此公已三迁为尚书左丞乃以礼部尚书中书门下平章事分执政事笔于是纲纪文章张设修明公与二三臣协功济防风力鋭甚因其故而奉行之本其宜而财相之所以镇浮扼动便安元元之道甚备翕然号称职相故枢密使曹利用素贵强宗子留乡里使酒不轨既具狱或谓利用竝坐上疑以问执政众噤嘿相顾望公徐曰利用大臣冝不知状独不肖子为之时间语先入利用得罪公以议不合罢为刑部尚书知江宁府宰相文正王曽亦为上别白曹事终曹氏复爵土还所籍产官其子孙居二嵗朝京师以检校太傅领定国军节度知许州逾年用旧官复入相进中书侍郎兼兵部尚书明年上专揽万务除门下侍郎仍前官遂总魁柄未几以左仆射保留西雒时杨崇勲亦罢枢密使以帅节兼台司同谢殿中班在公右帝怃然悟明日授公检校太师山南东道节度以宰相秩复守许昌公不以汉相尊废事事为政有体不曲折烦苛时时方畧纵舍有足观者赋更在民类先与期故所到皆有惠利仁爱筑大隄环城以障瀿潦癐积燥完户免垫愁许人防休镵碧颂公移判河南府久之上推雅故复进公为上宰尽还前在丞相府之领俄封郢国公公既以年髙位隆万或一悔有不胜任之责乃七表譲还印绶面陈又十数虽上之所以拒而留者亦不胜记公执不回遂册拜太傅进封邓国公听谢特诏朝朔望大朝防竝缀中书门下班出入施繖与一子五品绯赐近城园一区月给实俸国朝自中书得老者以公为初辞朔望惟朝防一再至至必上眷瞩加等或遣中侍者劳问尝御书飞白千嵗二字赐公难老公因铺叙前后所锡书九百函为歌一篇赞成盛德皇祐元年正月已未薨于第享年八十有六翌日问闻上骇叹趣外办车驾或言日直陛下元命不可往上曰股肱实亏日于何避遂行哭之恸赐银三千两布疋醪米副之以太师中书令贲其柩进陞宗党官若职者十有六人呜呼公字顺之淳化中与乡进士试禁中占对鸿彻太宗异之擢乙科调郧乡主簿射洪令以异政闻改襄阳令外忧自免还除秘书著作佐郎知邵武县转本省丞虢畧杨意在翰林髙持风鉴少所器可荐公才堪御史因授监察御史顷江南转运使阙中书进拟辄却真宗不次用公执政贺上得人换广南东路三迁至兵部员外郎代还授河北转运使改工部郎中河囓棣州有诏徙阳信官见粮多不可以迁公视濒河数州方歉食即计余以贷民年如约输入新郡振乏权赢众赖以纾真宗最公治状欲遂寘左右防王府开面命公曰枚选于众无易而才公拜稽首遂用调防公身七尺进退安重中隐正外文明笃于孝友根于仁爱一时士大夫歆艶成就出门下者皆名流钜人施予姻旧廪稍畧足不问在否几何任枢省凡八年后三至台辅去位又十年所遇不同而事皆可纪方上谅闇冢司持衡排抵时望隂席权宠公居其间防检百为身侔长城虑先元妖脂谗具无所投污然而卒定大事盖干兴时善公之谋章献佐治轩陛重严公事二圣外谋必闻里言不宣孝承慈佑鸿名防济及干刚独奋有弗厌者一切罢免而公见留宰相文惠陈尧佐门下生窃出上书妄言变事又有讥谏官立党者公还奏上前质其诬蔑于是告者结三嵗刑谏官事寝不下故明道间见公之忠耆德复用上方厉精听断公朝夕进见一力匪懈登畯吁良缉兴化条太和嘉生蒸薄渗漉举天下全盛视公所以致君至不至耶大抵相创业者先功相守成者先德经纶之业易言而镇靖之绩难知公可谓治世之杰辅皇极之全懿者已故寳元以来着公之劳公之引年人间事一不槪意阅黄老旁行书粗以应外精以治内乘和日化与相頺靡再过乡上冡召故人长者散金为寿野服巾车不自贵其贵百祉蕃并化为康宁偃然牖下如蜕一委当此时搢绅大夫之辈又善公终圣上所以恻怛悼痛举哀外次三不视朝有司諡为文懿匪公孰宜凡附官见职者审官审刑二院史舘防灵观判官以近臣兼之契丹国信使在藩房时帝所特选祥源观使以宥密领之集贤殿昭文馆二学士监国子南郊大礼使献懿二太后园陵使以执政莅之邑戸万五千七百勲阶极品功臣出处更二十六号公于书史多所泛覧为辞章深纯典正尤嗜诗所得皆自然经竒无所雕劂故礼部尚书清河张咏许为第一流生平编次成十集既诏索遗藁家丞录五集以献遂秘禁中信乎有德而又有言者欤公之先盖汉阳王柬之苗裔系牒湮落世数失传至曽大父讳育从唐本道帅赵凝府钩校用度奏为大理评事凝破避兵泝汉止均州郧乡道葬焉配曰郭氏大父讳裕试金吾卫长史主阴城盐铁院配曰胡氏父廷郎隠约违世配曰赵氏二厐氏李氏公能推防以开府仪同三司太师中书令尚书令郕楚韩三国公上追先烈以燕晋魏韩鲁越国封自妣而上五族太夫人公即魏国所生七日而母夫人丧属公于姑顾复劳苦至于成立公请于朝封姑为南阳县太君其丧也如母而不缞姑子全氏赠太子左赞善大夫公娶姓三蒋黄氏追封晋陵英国二夫人冯氏封舒国夫人四男子曰友直刑部员外郎直史舘曰友偁殿中丞曰友正将作监丞曰友谊奉礼部独早世上防其孤故友直为史馆修撰友偁任亲民官友正选大理寺丞薨之年夏四月癸酉克葬公于河南府登封县天中乡之原英舒二夫人祔焉诸子以叙公之业有故吏状节公之惠有容官议册愍于朝志埋于幽奏终藏事无不如志惟繂石巍存可刻以磨若又着庸其上显摅无穷谁不谓然乃请而命史臣祁系以词曰惟天兴雨有云歊蒸惟辟抚期有贤挺生贤者谓谁英英令君朅来于朝对我圣真帝启南社实防且毗旣在东宫陟降不违帝受冒珍瑞福纷纶负日当天四海复晨内经鸿枢帝心以嘉三陟宰司并秉将牙公之在朝施设有方百工仪仪莫匪畯良公之出藩人以阜安黍稷炽丰靡厉靡患牢圄嵗空吏不傅爰老还第家为国傅臣班视台铉宠光益振陶天之和用克永年未始疾忧委化而蟺帝叹憗遗行不便时殓以衮章殁轸余思凡公猷为一代宗臣有勋在史有德在民昔周之奭佐成以功叶振权纲王道郅隆在唐之説辅明以嗣拥全威灵大猷讫济公视二臣孰为后先着辞表阡风烈永传
　　景文集巻五十七
　　钦定四库全书
　　景文集巻五十八
　　宋　宋祁　撰
　　志铭
　　荆王墓志铭
　　庆厯三年冬十二月皇叔荆王疾病辛丑皇帝辇如其宫见王卧内礼如家人上手为调药王泣且谢即陈被恩三朝无以报厚恩今保首领仆牖下倘使有知从二先帝游死骨不朽惟以儿女长累陛下上恻然谓王素康强虽今小恙行且瘉敕近医药以自爱因赉白金五千两王固辞曰幸一见天子奚赐之敢叨上高王之让特诏从之明年春正月乙亥遂薨上即时临吊哭之恸废五日朝壬午御素服宰相率百官诣崇政门奉慰遣中大夫相其室以蒇内事诏翰林学士臣某内侍省都知臣守忠防其葬以庀外事制诏中书门下其赠以天防上将军兖徐二州牧燕王印绶太常上谥为恭肃又诏臣祁尔应叙王治行缕碧款隧俾永其传臣再拜稽首伏自念懵学扄闻不能周知王徳今天子展亲饰终震动显幽自王弗宁遣太医髙手踵相及于路逮终归赗不赀计比塟三酹其丧则上之所以眷王王之所以承上其仁其贤方付史氏以昭无极臣虽缺然牵缀尚惧称道失当为斯文羞而日廹事严不及误避是用询玉牒摭行状次第其辞谨按王讳元俨太宗皇帝第八子母曰徳妃王于诸子最幼太宗特爱之终日侍左右在宫中真宗嗣统王年十三始以检校太保左卫上将军兼御史大夫爵为公国于曹进拜平海军节度使俄同中书门下平章事加检校太傅为广陵郡王授昭武安徳二军节度真拜王以荣为国稍兼侍中易安静武信军检校太尉兼中书令大中祥符八年宫屋火延燬内庐坐火禁不谨削武信一军节度降端王始筑宫于外他日谢上痛自咎责真宗嘉慰之复以镇海安化二帅节改王于彭册拜太保以天平易安化拜太傅以永清横海帅节更王通继授陜川大都督合保平定国两军又王泾今上即位以地尊属近进拜太尉尚书令仍前兼以镇安忠武二镇徙王定赐赞拜不名又加诏书不名顷之更王镇赐剑履上殿拜太师以河阳三城二节度即王孟翌日行京兆尹兼鳯祥尹即军府为节度乃王荆又进雍州牧兼鳯翔牧久之以国在荆授荆扬二州牧即荆南淮南节度为大使仍赐入朝不趋大抵赐功臣号者九其文至二十有四勳上柱国阶开府仪同三司邑戸二万七千实食一万二千四百人臣之极挚止矣王美姿质眉目如画广额丰颐举止矜重在平居无少懈祀容恭朝容庄賔容肃宴容侃侃而和虽霞之轩然麟之仪然瑜润而葩鲜不足侔巳事徳妃尤谨每有疾焚薰请命而王进饭视妃一再以增减居丧以孝称躬绘太宗圣容纎微克肖天光日润若可就而望者性开敏博覧文史好飞白书拂洒遒妍结字甚工作辞赋数百篇务求理致寡嗜欲左右姬侍裁令奉巾栉箕帚不受佞谗翦翦者或伺隙肤诉必正色折愧由是内外无违言天圣以来王自以春秋髙防殊礼不敢数朝请常阖门申申以居防朝廷调军兴议省费王即表上公使钱嵗五千万佐用度上不获巳权许半入以申王恭晩节颇好丝竹亭观日夜自娱葢健粹所赋必有寄于物而后能适云始天下之言贵而亲莫若王而王乃小心恭慎在骨肉间始终无纎芥使宗室本支日爱以敦语徳与功其何如哉孙宣公奭甞授经必语人曰王贤王也世以为知言娶夫人张氏彰徳军节度使永徳之女循法度膺象服承宁王家以岐许晋三为夫人国不幸前七年薨追命魏国夫人子四人男曰允熙右监门卫大将军滁州刺史赠博州防御使曰允良镇国军节度观察留后曰允廸静难军节度观察留后曰允初汝州团练使诸孙嫔然或冠或笄问安也蝉玺袭乎庭来宁也防帨交乎闱此所谓朱芾皇皇室家君王者哉初魏国之葬也当王墓之次故即用其穴以三月庚寅具卤簿鼓吹奉樟宫自京师如河南之永安以夏四月癸夘启魏国之埏从礼而合诸墓呜呼王之为子孝为弟悌为叔父宠而防为父义而有慈甲子一终启手足焉未为颐而艾也虽然夀皇烈慿天祉驼钮盭华余四十年忠孝之范光矣荣哀之事终矣铭曰
　　太宗九支潞笃于病昭成弗永真宗受命润邢苏华并王而藩代天之工咸罔登年穆穆燕王太真所爱真宗则之宠锡光大上曰叔父属尊以亲不名不趋剑履振振王最夀耆夹辅显承道具美完纎訾不兴癸亥之冬冰介木披楚陈尤甚祲氛前知困而遗忠神不夺守勉训诸子表贷医咎上命中人悉取其书或笔或书分藏石渠厥仗央央刻章炜炜诏从俭葬俾显王美永熙西原桥梓后先既利既安以佑来昆
　　皇从侄全州观察使追封新兴侯墓志铭
　　侯讳从郁字仲文昭信军节度使英国公惟宪之子母曰莒国和夫人英公之祢曰潭王徳芳自潭而上昭穆严尊玉牃史官书之故不着独着侯事侯幼悟警有志行羣居而自修佚安而不流既就傅务学尤力临虞世南隶楷絶工射能命中景祐中悉召宗室观书太清楼诏侯赋诗应防辄上帝称善他日有诏褒美辇下荣之于庆厯元年夏六月遘疾薨于第享年四十有四上为废朝勅中贵人防所以赗含追防之良厚留窆普济禅坊卜兆之未从且言懐也侯仕始右班殿直十迁至左屯卫大将军文州刺史爵阶勲邑称是配曰夫人河东薛氏封丹阳郡君甚宜其家六男子世奕太子右卫率府率世褒故太子右司御率府率世将太子右监门率府副率世秩故太子右内率府副率世觐太子右内率府副率幼未名诸子皆孝谨以肥家则侯之垂裕当有以致之者嵗直涒滩始诏鸿胪启殡即河南永安之先茔月舍巳已日舍癸夘克葬赠全州观察使新兴侯礼也昔诗人之称文王其辞曰文王孙子本支百世我祖宗受命而帝徳溥流长过文王逺甚而其支胄蕃衍虽千万世尚无有防止则文字之传可以已乎铭曰帝孙之子焘我丕祉嗣而承者何干万祀
　　防御使进封饶阳侯墓志铭
　　今上景祐初念雅乐犹缺诏太常考钟石之县质同律之制时羣臣多不能晓或妄以纵黍累尺改定均度上依违未决乃自谱正声付授乐家益召知音者以备顾问于是左千牛卫大将军克己字安仁以宗室子名知音上遣使即其家俾制黄钟大曲将军疏牍论次成不淹晷使者还奏大防赏叹又进别曲十余解往往流布乐府将军自为儿时巳能言五音十二管夫妇上下相生之法君臣清浊之差汪洋闳衍支派连着皆有所从绘为律吕图奏御其心解神悟殆天性然者习羲之草世南隶楷尤工防天子族防酒中被诏试虞楷并有所赋将军既感千载之逢矜稽古之习援笔足言烂然盈幅上益嘉之厚以金帛为赏尝第所自为诗三百篇行于时他日寝疾内夫人传防抚存将军以宠待异等顿首泣谢曰臣死不恨遂殁天下辍朝嗟悼赠深州防御使进封饶阳侯自敛讫殡无虑所须一从官给呜呼终之令而哀之荣谓将军也欤显考讳承夀均州防御使祖考讳徳恭髙密郡王郡王之祢则秦悼王焘后隤祉源长而根殖也夫人长宁县君武氏生三子叔诏叔旷并太子右监门率府副率叔褒太子右内率府副率庆厯四年既克葬燕王凡诸下之未兆者皆举从之别遣内常侍将栁而南如汝州之梁县叙安于先茔史臣被诏刻石着将军之行宜无愧辞铭曰
　　性也重厚不声以色服也儒术惟敏而力仕由廷臣七迁厥官阶崇爵显勲峻戸蕃谓仁必夀胡不我信侯年四十嗒然委顺孟夏癸夘克葬我侯息焉于此运往名留
　　皇从兄赠防州观察使墓志铭
　　秦悼王之穆曰广陵郡王王之合曰南阳郡君张夫人有子八房嫡房曰赠防州观察使曾祢不书尊帝也王讳不书着也公名承睦以皇根之茂天跗之华芳酣烈饪遂用蕃衍直质而不跲逊志而自修斤斤奉法日以饰厉守贵而无骄色处乐而无流心自右侍禁践八官而至左领军彭州团练使朝家厚宗室悉留京师虽疏爵而王列藩而侯揭节而使佩印而相未有就国而操事也不就国则亲亲之谊戚而弗疏不操事则优优之禄肆而弗畏有如公髙冠大帯朝殿戺之下量币黄流祀家寝之庭资忠移孝靡有罪悔奚其为政而后为之功业哉命之弗谌享年四十有八天子辍朝行临吊之礼中人奉诏防丧窆之事出中帑以禭之廞亷车以饰之棺于寝阶殡于兰若须时也后三年嵗值甲申分遣使者启菆柩卜夏四月癸夘还葬汝州之梁县以夫人陇西郡君董氏祔焉男六人克顺克戒太子右衞率府率克协克凝克伸右监门衞率府副率克槖右内率府副率有诏史臣铭其圹铭曰
　　郁郁芊芊惟汝阳兮若斧若堂从家王兮子也承祀其代昌兮
　　李郡王墓志铭
　　皇祐二年秋七月有宋元舅彰徳军节度使检校太尉兼侍中李公用和以羸疾闻太医更往治弗损丙申乘舆临问公病不能束绅卧篑泣谢上念公居告久又素不殖产赐银三千两为医柷费斥官舍百余区嵗僦二百万与之使长食其赀即赐所居为公第又以次子西上阁门副使珣为正使二子一孙未仕者赋其禄皆拜牀下甲辰公薨上震恻是日临吊哭且恸赗络绎遗命辞诏葬故遣近侍及中大夫职丧事册赠太师中书令陇西郡王五日不视朝赐諡曰恭禧壬子帝举哀苑次将卜葬以八月甲申吉诸子号踊荒痛乃庀具有诏葬日以本品卤簿宠之又命史臣次王之行镂石藏于襚谨按王字审礼系出陇西逺祖徙余杭既又来京师故今土著始为开封人曾祖讳应已隠不自名曾妣曰沈夫人祖讳延嗣举进士乙科终金华主簿祖妣曰汪夫人考讳仁徳以进士试有司数诎晩乃选为三班奉职终左班殿直妣曰章夫人惟夫人克生元女嫔帝诞圣柔风顺教佐治六宫终享大号祔主庙祏是为章懿皇后前后延贲三世并以太师中书令兼尚书令告第以舒邢魏为三公国吴陈楚为三太夫人国廞钿刻章罗照窀涂王即后母弟少孤内行修谨释褐衣召为廷臣试事连最益知名以右侍禁阁门祗出监考城兵明道元年防章懿丧除礼賔副使其年大考宫室以分防劳正为礼宾使明年改治后陵王参相奉安帝念后昆弟惟王思有褒宠故擢崇仪使兼贺州刺史将彍骑轻兵防梓宫明年诏王亲展寝园还为宁州刺史改刺泽州并本州团练使又迁庆州加防御使拜鄜州观察使自贺及鄜不即州领皇城兵寳元二年仍使号充殿前都虞俄加永清军节度观察留后以帅职出为真定府定州路兵马副都部署逾年迁侍衞亲军步军副都指挥使更为兵马都部署召还视本司事未防改帅马军庆厯二年拜建武军节度使充殿前副指挥使久之以建武节进检校太傅充宣徽北院使不逾月授彰徳节同中书门下平章事王既尊戚慎将当日进见省戸下故不之镇留为景灵宫使居再嵗升门下二品王临事强敏然性静畏见可以佐县官者避戚属未甞显争得失率一二密对故外莫得闻不为狗马玩好驱驰弋猎不立居宅检御姻族使循法度此则马廖之慎也先后之启故陵瀐洳方中诏王按视中外为惧王不一辞措枉于人物色申右帝意解故簿主者罪往往得原此则樊宏之畏也前后居爪牙任为国御侮岩廊尊荣不竦不哗退视徼道按周庐省幕府文书惟谨建白时当有司率为故常在河北尤善抚士修完器械勉怯为勇易单为牢悉公钱享部校僚属无留私景祐中再郊王两为大内善守此则申伯之武也初王无第诏权舍芳林园王以禁籞非人臣所居固辞更假今第此则窦长君之能让也领殿前兵厯四朞后数请间避剧任帝曰叔舅诚年髙尚烦以职事非所以优之由是开府视宰相毎朝防大宴与执政聨坐鸣玉珥貂进退恂然亲宠第一甞属疾辇过安否勉医药赐予千万又以王经过郊墅别赐银饰安舆此则邓隲之贵也大抵外戚在朝廷预进退士干议论则近权权且有党滋货买田通四方饷谢则近侈侈则多求王居常谢賔客罕所荐进朝或大议论不敢知故无党无党则权不往用度一出俸稍抑絶苞苴其为子孙谋尽仰所赐产故求寡求寡则侈不至且王肺腑要重苟有开説于上势宜听糜金钱嗜所欲厚自奉飬人亦无所诋疵而天资俭约终不舍此为彼使属任之恩始终防密不曰贤哉凡功臣号再加阶光禄大夫勲上柱国爵开国公虚食邑四千戸夫人王氏以淑懿之行助宗事干内法偕王之贵封荣国夫人生男子九曰璋珣琚琦瑊玮球瑛某璋为眉州刺史兼防御使领龙神卫四厢都指挥使珣即前拜阁门使者琚琦瑊球皆任内殿承制崇班玮为濵州刺史初上欲与王世为甥舅故诏玮尚福康公主主待年玮前拜驸马都尉瑛为东都供奉官早夭赠如京师某州刺史或以沈果进或以敏干闻或以谨厚选其能济王之美而不陨也惟邢公而上坟墓在余杭自魏公始茔开封府祥符县邓公乡原窆于昭位今克葬王于魏公之左为穆位礼也昔秦康公以路车乘马赠送晋侯作渭阳之诗人微事陋仲尼以为可传追什其风况乎宠外家褒哲辅防终表贤仪物典册光明肆大极天子亲亲之恩慰先后在天之慈庸得不识铭曰
　　王之先赤舄绵绵乃自余杭引而北迁允显魏公始赐家田度汴之阳大表厥阡王之贵照发于他帝所自出亲则舅家忠力谨庸福禄是荷台臣之印上将之牙王之亡帝恸且伤五不视朝哀袭缌裳师令王爵追密厥章归赗易名恩缛于常王之葬图于茔穆既有秘器饭珠赠玉鼓吹轰铮旂旒熠煜我且不朽彼则陵谷王之后诜诜而荣或筑外馆有提衞兵佩锵其珩冠翠其缨尔公尔侯永嗣家声
　　文正王公墓志铭
　　景祐二年丞相右府缺上方图任耆俊参付魁极越二年制诏太原王公曽其上枢密使印绶还来相予进拜尚书右仆射门下侍郎所以命赐之尤渥公拜稽首让弗遂于是择典训庸以熙百工外懐迩协以种九徳餁味燮和辰阶比平翼戴圣猷溥大光明廼十一月从钦天柴胙沂以为公国他日请间伏青蒲上陈瘁薾婴霜露以踣愿前此纳政避贤人路帝怃然无开可意公执不夺卒改左仆射加资政殿大学士镇东平戊寅仲冬感疥门子谒急书闻亟命将髙手医跳驱趣视不半道丙午公薨上推甲子得三百六十六复所生之辰家丞列治让还鸿胪典葬天子悼遗老之弗憖也再昕置朝廞左貂以禭法赗备厚恩録宗姻僚陪十人容官合文正二言以谨周道公之丧来京师其引也葢殡也邦人官师沱涕相吊明年有司持丁亥诏书到公第仍举中书令密章以告愍册焜煌再漏下泉本公之绸缪感防宠存贲往有以致者其如仁欤其司直欤公字孝先由逸民霸飞遁天汉显基素徳支裔屡徙今为青州益都着姓曾祖讳铎祖讳继华皆阴储世烈考讳兼甘节难进终著作佐郎深根浚源藂沛来祉公贵推泽并赠开府仪同三司尚书令中书令爵皆为公大王父国于越父国于鲁妣曰张别赠燕夫人曰何为鲁夫人公即何夫人之子轩渠卓异鲁公曰是大吾门八嵗终二丧斩焉致毁仲父宗元育之过所生一情以均公亦以所爱事仲父如父甫冠与乡士游泛博书记不为章句儒诸老先生皆折辈行以交咸平中偕郡上计委符入闗防进士再为天下第一当此时二篇赋学者争传都纸以鹪鹩王佐期之初命将作监丞通治济阳代还试政事堂以大著作直太史服五品判三司戸部案转右正言知制诰服三品充史馆修撰入翰林为学士自司计外郎再迁至中兵拜谏议大夫参议大政加给事中以礼部侍郎守应天大名两府复二鼎席兼太子賔客由左戸再迁至春官卿以内书侍郎执宰相笔陟东台兼地官遂跻上衮阅五嵗琳宫火一昔焚册灾异免以天官为本州又易天雄军即拜彰徳军节度使检校太尉稍换天平军检校太师俄同中书门下平章事徙判河南府入冠枢极罢幢棨还家宰他如故公由布衣羾君门誉处时行为龙光景式凡三十七年别任九判大理尚书都省登闻检知审刑审官礼仪院通进银台司门下封駮事涖三班院纠察在京刑狱领使五持金絮遗湟水酋为生辰使辇谒谯祠为考制度使馆寓神岳以中台为防灵观使髙真寳符以元辅为玉清昭应宫使再见上帝为南郊大礼使主工部一由集贤殿昭文馆及西清之秘为大学士三监修国史一阶一品勳十二转表功十有四字食虚邑万有二千五百室实五千一百室此践扬隆赫其大较也初契丹侵边济为寰服最近早符晏檄悉索赋佐军兴公由倅事疏一二便宜数奏防可众器其能天禧夜妖自三川相靡而东公守睢阳不逞讙恐里闾昼阖公辟牙门分吏晓勒捕先倡者鞭梏之妖熄不复南筑雒都城周万雉云陴言言辰居以尊复陜路转粟嵗二十万饟得无乏嵗旱蝗齐楚周什八以上民曹逃贷囷粟乡县株送公一切牓遣流瘠更生以千计所至立学官分租俸助兴作五州镵金石以颂魏人画像事之课治者以公为尤緑图夜降度宫以仪典客砻石庀材规创万楹公列五害愿省捐制度奉承大中之意先帝弗豫太子巳决事或议长秋临政憸人惎语翕翕公时调防储邸谓后姻幸曰太子长秋谊不独立有如两宫相维社稷安矣后悟由是内外恭顺无违言庄献总军国仪不时立佞党投罅廷议放肆公独引东汉故事朝则帝在左太后在右施帘自障羣臣奏事如前诏如公请长乐上徽册供张天安殿中公执不可改御文徳差损扆座志在彊王室安外家使无纎芥纳忠者以公为荩大理总天下狱异时为冗帝欲重之公自西台被选平亭讯谳许自辟丞属遂踵为故事法家有违制而情不一公请非亲被以失论防具狱须报公据前例帝曰自是无复有违制耶公曰如陛下言亦无复有失者帝悦更从轻坐语材者器公之果践内外辞禁赞为名命浑灏炳纯溯古同风或选为昌言或永为歌则家集合五十六篇详矣上始乡学公采圣君贤臣事绘解为三十篇因以劝成徳美语镂于椠徧赐迩臣其他纂次尤多尚不録言文者归公之洽呜呼惟公侃然正崖然立周密靖慎久而无流心在上前开陈处可辨博有余言为国家用至日旰出沐燕私讫不道省中语天资方重毎广朝大防盛服玉色郎谒者视进止如有尺寸未甞过缺虽妄庸人厯嗤诋亦不能加半言毁短于公当国七年万物茂宜四夷休宁稼茨于原兵仆于鄙嘉生回薄无有恫怨务大体若丙吉清净如曹参总领众职如魏相内文明如邓禹于时被公之化察察者敦沾沾者愧建启露门秘禁召惇儒硕老侍擿劝讲复谏署旧员使正辞謇议日兴于朝进贤不植私爱士不谋党退不肖不奸怨奉羣母孝于诸弟友亲族可任言之上不可任厚分之财姻娅进用皆以嫌自退上甞大署忠亮忠厚四字锡之天下称为贤公干兴天圣之际时多故矣身荷重任为国休戚虽参和傅防权定大事豮彼怒牙浣其他肠庇焉如帡幪虑焉如蓍蔡然至闲居独念犹感慨以之是必弥纶之才轧于羣媢而未悉获骋健粹之气有所难屈而弗慊于心烦虑焚和且至大病斯可恸已先时大星辰落郡寝上左右惊白公曰后一月乃自知之如期而始悟宁傅箕萧昴有慿以始亦有以终耶君子谓为知命公始合姓于蔡实处士光济之女又合姓于李故相文靖公之女卒继室以其妺芳猷淑则迭映中壸后夫人独偕公老故启许国享脂田焉昼哭未期又不幸以褕衣而复母弟曰皥字子融为刑部郎中直集贤院曰悯字孝徳终国子博士子四人曰絪縁縡縯絪止光禄寺丞縁夭阏縯止将作监丞縡为光禄寺丞縡之幼公取皥子绎以嗣及终又命之故绎即丧序今为大理寺丞秘阁校理公之捐馆以大墓无穆位不可以葬乃改卜于荥阳惟新郑吉又筮于临济乡惟梁原吉先是蔡夫人之殁已祔于姑嵗在单阏冬十月乙酉子融与绎等竭诚信举公及二夫人之丧合窆新阡顺也且求状于太子中允直集贤院富弼又自裒公行事一篇合前后赞书见授而为之志恭惟令君之徳在生人其宪度在台阁其言在谟命其履践在国书其人与不可传者皆亡矣今所捃次姑举搢绅所道者着于篇而纳之圹中铭曰
　　斤斤令君朅来山东利见国光参偶时龙既奋厥庸遂为宗工订平津之封兮上初纂嗣毋违参治掲日当天实相以济谗唇不摇王室无惎赖陈平之智兮五藩于宣既仁既贤邦民宜之厥猷茂焉乃建将牙乃示台躔繄吉甫之宪兮郑圃聨圻泉涂启扉刻章美槚终天此依九京千载飡仰余徽惟随武之归兮
　　仆射孙宣公墓志铭
　　圣上嗣位之初丕承淳烈将以雍言布度召隽老惇儒入崇政殿中以兴金华之学时惟乐安孙公奭皤颠魁垒授道帷幄辰告日跻渊静扬休出入十年厥猷茂焉乃天圣辛未嵗以惇暮告劳上还所事天子雅贪公肃艾之望倚以访逮需奏三上皆不报公面自陈启顿颡流泣帝为改容第许以兖州之章申几杖之俟犹命讲老子三章重以束帛乗马袭衣环帯命赐备厚冲概以光乘舆燕于太清楼别诏近臣饯于瑞圣苑敕预防者赋诗必类且锡天什宠贲其行师臣礼遇夐无与二公居东一年上书求谢悃愊愿确朝议重违进拜太子少傅以安车还汶上明年夏五月感疾甚笃已丑奉裨衣复于东荣实明道癸酉于是公之生七十二年矣讣闻帝震悼废朝制赠文昌左相赗泉二十万录孤若孙一官易名曰宣呜呼哀与荣更相终始其所以得之者有猷有为故耶公字宗古代为本郡着姓由公徙居于郓今又为郓人讳霸曾王父也练王父也翌烈考也饶夫人嫡妣也丁夫人继妣也率祖而上皆毓徳丘里不经世务考槃在志以笃睦肥家丛郁庆祥傒公而发烈考累封光禄少卿致仕赠兵部尚书二夫人以鄱阳济阳二郡贲汤沐之典从子贵也公强志精力为诸生时巳通五经之説百家之艺游长者间久之名闻京师端拱中擢明经髙第自释褐阅十七官更五职咸以最显由莒县主簿授廷尉平参大成均之属转本寺丞迁尚书省又讲经于诸侯王邸升奉常为博士入尚书台为屯田都官职方三员外以司平中兵二郎中待禁阁之制改谏议大夫给事合六官践其四以小司空累迁至太宗伯并兼玉堂讲劝之任小司马时又帖秘图侍从之职裕于徳而膴于仕也十一局为审官三吏铨三班各一其启拟无滞材署银台封駮再判国鼓一其进退无壅情紏京狱罚以丽使牧校驺斯材总大农事以给太常太学客官皆洊领焉旧章之不忘抑公是赖三守邦治高密五年孟津三年鲁郡再并期年仁厚爱利除一切之禁风声化条为二千石表简任之尤者则章圣上封之嵗假节境上谕安辽人通聘于毉无闾之落又接其使于藁馆道二国之言无私册号郁苍介使轺之华程较俊选精官材之辨增修商荈旧任宠其遗利归之县官十累阶止正奉大夫七论至上柱国开国爵为公食邑称是其发扬烜赫如此在太宗时辇过庠舍公自下陈捧经升阶讲説命三篇因古顺讽音防华畅帝大褒挹即赐五品袍鱼羣听始竦在真宗时属柴梁岱横河汾拥符瑞之富羣臣争欲推天意兴希濶之事天子方慿翠防彷徉濑乡之区眇然以思圣真之遗风公独建言危微之本毖乎所忽且引唐开元终悼后艰为戒帝亮其恳至多所开纳然犹著论以剖公之疑时郡国多上瑞物公间得见具言珍禽异卉为和气所蔓以昭盛徳然脱有窜伪非应天之实又言道家祠醮所费不赀以爱啬财用为急书数十上启心进熟靡所回隠皆可以纾国庇民兴天下长利卓然有古风烈彼龊龊容容毋忠固意且不得与公徒隶齿真可愧也及在经省则取无逸篇绘图以进诗书道前王丧乱进读者临文防忌或粗畧含糊公独不然必为正言之冀以多识故常有所裨劝能纳君于善矣公之典礼也始请无祈谷而后农冬至侍祠于郊以天神醊食宗庙复二舞雍彻孔庙三献有官迄今奉行为故事唐礼祈谷大雩大飨并祀昊天五帝国朝因之公上言位号重复不合正礼且天无二帝特以五时生育之功强为六名冬至圜丘宜罢五帝位孟春禘感帝位日于东月于西以防礼家大报天主日配以月之文雩飨宜祀五帝不设昊天攒题事下有司咸谓祀为大事举而废之不以疑定议卒报罢然服公论据精洽愿下其书于史馆则神不渎矣初公患五经章句浮长删为节解数百篇取九经之治要着微言五十篇实被诏奬作乐记图承诏撰崇祀録次五服年月为一家之言奉和两朝圣制着赓载集体尚沈雅不为华藻自七经之疏皆与刋正史志子篇律学未镂官椠以次建白自是流布学者仰之殆如杓然终始典于学矣举动温重外和而内庄譬干莫在匣隠然常若可畏何隆名重器不植党援而盗言哆箕无所竒中由慎密以自将欤性纯孝笃于温清既荷囊珥笔朝夕禁近不得休沐过家而烈考尚书又重去乡里嵗时上夀公勿及预数上书辞官从养帝颇难之于是有左符之授再徙地益东葢公志也尚书年过九十公亦耆指使尚就子舍曳班裳言不称老养者以为荣及时侍疾也不甞药不进不复饭不甘邹鲁之人多能言其行练达台阁制度有咨无不得判议者以许东京胡广而持正过之善知人精于评鉴今左户二卿始平冯公初在黄绶公亟荐于朝至于光大发舒绸缪累圣与接武露门俱名儒宗及冯浴堂之召遂让其班而居公下清议咨美其他推毂士甚众虽未大显皆休有令声俊乂用章繄公为重处约居易让夷难进不疚利于回不愧祝于辞甘是介节讫无恫悔及莬裘之还也召乡人诸父挥金以为欢海鲲冥鸿所造而适撤瑟之夕前处正寝以谂考终之期物怪气焰罔形请祷独召子姓以授治命屏御不使进且曰以齐吾终遗礼惓惓止于献纳传称得正而毙焉斯已矣又云既殁其言立此之谓不朽如公实参有之夫人天水赵氏服珈钿之华能循法度老不逮享追封本郡三子长曰瑶次曰琪季曰瑜由公任各以材力进瑶厯司虞员外郎琪为屯卫丞并早世瑜今为殿中丞诸孙逮公之廕为卿寺属者五人殿中君以公殡之未祔求为本州宾介怵惧摧怛奔问于阳卜得今丙子嵗冬十月癸酉吉奉公及夫人之丧克窆于某县某乡某原从先茔之穆位顺也以祁曩为经生实被公荐参掌仪署又节惠以举周法知公之绩也熟见托论譔是用次叙其行而纳于窀埏铭曰猗欤公之文虑宪秉彛式是古训进为经师挟防立言删剟游枝搴其蕤兮猗欤公之仕丁辰展美其弁颀然其缨华止不蹈九折安我六辔坦斯履兮猗欤公之徳方严直清镇浮含厚不伐存诚匪躬蹇蹇受命青青时则行兮猗欤公之老在汶之阳贵屏国爵宇发天光弋者何慕鹪鹏巳翔夀俾臧兮峩鬛封兮序光域累密玺兮照窀穸子克荷兮孙绳绳奉二尊兮安此宅襃善猷兮刻沈防防可泐兮名无垠









　　景文集巻五十八
　　钦定四库金书
　　景文集巻五十九
　　宋　宋祁　撰
　　志铭
　　文宪章公墓志铭
　　宋有清忠肃艾之相曰章公讳得象其先齐太公裔封于鄣去邑为章氏侨徙不常后为武宁望姓曾祖仁嵩仕李升为驾部郎中以公故赠太师中书令曾妣杜楚国太夫人祖士防汀州宁化令赠太师中书令祖妣周齐国太夫人考奂志耿介以儒术发闻不乐进取试礼部一不中即谢去盘桓家食以天爵自终赠太师尚书令兼中书令宻国公妣张秦国太夫人世烈前光幽而后融委报于公公孩提已自秀挺丱能属文年十二侈袂挟防与宻公及从兄得一俱称茂才当时夙儒愿与周旋不以丈人行自谓咸平五年举进士授大理评事知邵武军归化县以丧未赴服除用大理丞为信州玉山县会东封防山大臣引公签署兖州观察判官事以办治劳迁太常博士通判明州以屯田都官二员外歴知台南雄洪三州事防诏近臣举学优行茂者以名闻时文靖吕丞相谏大夫张师徳聫牍上言试学士院以职方员外直史馆入三司度支部为判官歴祠部郎中赐五品服改刑部曹纠察在京刑狱赐三品服公自释褐即外迁间闗逺方几二十年搢绅未甚知者及还防诸公间器就徳完一口交誉姿表颀茂所至辄倾坐客视上訚如接下侃如中陶然粹外頽然简照通量含不见崖畛天下遂推为钜人长者以兵部郎中试中书进知制诰明年入翰林为学士公于名命得轻重体要进无盈褒退无溢尤至他诏令皆便时制宜使聴受施行者徧晓多至数百千篇即本职改谏议大夫以防去官有诏夺服号诉不见聴累迁为礼部侍郎又兼龙图阁学士俄拜承防兼侍读学士摘经騐古劝成风徳在内外辞禁凡一终星异时与公尝僚或出公下者武相踵为柄臣然愈谦晦无纤介觖望不为赫赫名自结其澹于进取乃如此视积薪倒行不得軰公厮皁尚敢望其藩哉惟天子以为国器可大任景祐三年乃擢同知枢宻院寻改户部侍郎毗爕内机底里输尽参和恊恭道益光明帝曰尔遂相寳元元年以本官拜中书门下平章事邉障驿骚老师留屯上所与阅赤白囊按邉吏才不肖调兵食止一二枢近裁可奉行议者谓三公无不统兵独大事有不预知方多故时不容偏任天子向其言始命宰相兼枢宻使仍进公中书侍郎兼工部尚书公授使让还其官在上前论事或日旰别白精审无所回忌时天下承平乆器蛊未牢兵耗不登公与吕丞相共议阅良家子数十万补完虚籍益市马充车骑为搜教之法讨于军谨修缮之令督于官减用度之冗谨其财所以憺威常武纾国庇民者咸见纳用防吕丞相病免复以冬官命公遂为上宰公既乆当国且畏盛满昼谂夕咨虑烦必伤乃顿首乞还丞相印诏不许表至十上未得报则还第待罪天子手诏曰须郊祠毕更一年乃聴公以敦谕谆切不敢违然志逺名宠毎奏事或独留且陈年侵疾瞿言诚哀到庆歴五年始得以检校太傅镇安军节度视相秩即判其州七年进封郇国公明年徙留西洛朝京师遂请老时议以图任耆畯不应以年为解公执益固上度不可留特拜司空致仕赐实俸着令燕见礼如丞相于是公年七十一去位之六月乙未暴感疾一日薨诏遣太医驰视已不可为讣闻天子即日幸其第既酹哀甚赐银三千两他赗襚称之旧制大臣罢退有物故乘舆不临防又是日当休法从或出沐而诏跸遽行且使走谕二府以殊礼待公意再不视朝追赠太尉兼侍中进二子一孙官推叙宗娅者六人公无主馈嗣且防上遣中人省实家赀簿付宗老举不满万金裁俸赐所赢呜呼隠卒褒终宠孤卹私之恩极矣盖公之纳忠也至故报礼也称朝野涕咨谓之荣哀前夫人张氏未及公显故君清河县后夫人杨氏偕公贵故国于郇男五释之终大理评事约之终光禄寺丞介之终太常寺太祝延之大理寺丞公得谢特赐绯袍银鱼修之大理评事皆俨然在次号瘠如礼于是发龟防合内外姻与谋以秋九月某日克公于许州阳翟县三封之原以二夫人祔初母夫人捐养京师命不还于是作新茔乃令异位同域庶公之志公兴诸生进官于朝其践歴大概着矣至总局如审官审刑太常礼三院尚书都省通进银台羣牧使昭文馆防灵观奉使则再充契丹国信特选则知礼部贡举权置则南郊礼仪大礼使常兼则集贤昭文二大学士监修国史译经润文使皆余功他阀便蕃烜赫至善状尚多不得详勳阶爵竝极本品功臣文四十邑食万户实食三之一公不喜为皦厉行要以天下中庸自居荐宠士大夫惟力所视无有爱惜茍显于时弗啻已自出与人交乆而益亲仕十六官未始有毫髪谴咎虽长喙缓颊不敢加非于公不植私不援党家无言利之老室无徼福之祈在宰相府务总纲纪去烦苛临大事从容镇静无遽色亟言见于几微士之辨锐自喜者或上谒有所开说公为陈大体皆语塞自引去至上书过訾宰政天子下其章他辅臣欲讐实所言公第置之无所辨监司绳切州县更约束劾发微宻所至纷然公白其非是时急于吏课一切聴之未几议不以为便举皆复故辅政八年章程修明其嘉猷纳之上庶绩付之有司功名势地皆一不取故论者但美公徳不能言其所以徳彼挈挈可名者果其细耶公善行草书笔法遒婉时人弆牍秘爱论著文章数百篇雅懿沈郁薄天人之极其为章惠太后册上最称善奉诏撰御书梵字后记铺衍宏丽文林韪服噫天与善人旧矣又曰仁者寿挟二必然之理与公之啬和不能抗有定之数使登期颐固所谓不尽信而难谌者哉古之遭时君必终始自托然始未尝不隆而后稍薄也如公叠宠蕃数存无比而殁有加焉易名之日太常諡曰文宪至内外无间言全徳哉若人仆辱公知且其嗣有请遂为之铭
　　在宋四世帝功极炽显显有郇实相而济二陲休宁时公之功薫以太和物伙嵗丰遂安元元以揉万印乘车啴啴高牙言言公有文武之翰之蕃既老而传顿首乞身天子有命尔作司空弗聀以劳安啬而冲公有隂徳大济于时宜永斯年乃不期颐六飞骎骎厥第是临裨衣丰貂既襚乃廞贲柩荣终谁克之如本公忠劳感防有初降体頴濵大宵无晨孰襄厥事若子而孙下有千载追慕如仁
　　石太傅墓志铭
　　皇祐九年八月乙酉太子少师致仕石公中立薨于京师年七十八天子废朝敕有司归其赗以太子太傅印绶告第諡曰文定十二月庚申诸孙奉公及王夫人之丧克葬于河南府洛阳县宣武原从先仆射元懿公之茔公字表臣今为河南人年十三以功臣子擢西头供奉官非其好让家财与诸父更衣逢掖方领从旧老伏膺为文词献南阙下换光禄寺丞赐朝散服咸平三年以殿中直集贤院真宗既获元符遂上防山瘗汾阳表刻金石以明徳意公为作声诗那然以告成功者数十篇既奏御益知名天子好文学而虢略杨亿以雄浑奥衍革五代之弊公与中山刘筠頴川陈越推而肆之故天下靡然变风朝廷每有论次公常在选自中秘书无不读校正舛疑无不经意故三馆以公为法由刑部员外郎银青服赐金紫上即位以戸部郎中充史馆脩撰由吏部知制诰稍迁谏大夫给事中召入翰林为学士进礼部侍郎加承防兼龙圗阁学士公于仕最先进中偃蹇不迁阶积考升至是已六十余同车茵聨蕝位者皆平日子姓行或在公右然未尝有少觖望歴内外制十二年不一请间为进取地上念公终长者故以本官参知政事公善言台阁旧章衮衮不穷以此佐上多所助益明年转戸部侍郎罢为资政殿学士乆之加大学士转吏部用太子少傅归老后五年进少师凡歴二十官五学士使契丹知礼部贡院兼要职尚十余局非轻重所系故不论阶二品勲极转虚实食三千七百户曾祖廷威梁幽州节度副使赠太傅曾祖妣张氏追封中山郡太夫人祖继逺赠太师祖妣牛氏追封平阳郡太夫人侯氏河南郡太夫人祢熈载右仆射赠太师尚书令中书令代国公妣夫人张氏追封南阳郡太夫人后张氏安定郡太夫人仆射有功于时配食太宗庙风烈烂然搢绅多能言之公之前夫人张氏早卒后夫人王氏封太原郡夫人七子伯男居简善属文显诸公间终太子中允集贤校理次夷简大理评事季昭简太子右赞善大夫皆早夭仲从简国子博士遭公防不五旬以号慕卒呜呼公识度过人防时已自不为豪侈事后官稍显而产利嵗狭仰俸赐终无所营居常置酒与賔客相娯乐不以屡空为解及终家人待襚乃能具防生平无悔咎惟一以任人为负予尝谓今之人如公才能门阀亦几何假令事声利则易谐徇务亟成少啬先赀之饶则富驰鹜于亲近则速显令反舍所易趋所难与夫挈然才经然辨者竝处兹世彼此失得宜有蹈道者辨之集二十巻铭曰
　　公之先盖世家显发祥公之仕对盛时皭含章道逶迟蹇不回晩乃光老成人倬有猷时而扬退于家有生涯寿则臧葬何所从先兆洛之阳
　　贾令公墓志
　　公讳注字宗海贾氏自汉梁王傅谊居雒阳以王术说文帝不合而为儒先捐之谏元帝罢朱崖以安闗东人蒙其仁在魏晋常为荐绅闻家至唐司空魏国公耽世贯沧洲南皮佐徳宗有功任宰相十三年为长徳钜公子孙稍稍徙真定五世祖谅仕为本府掾弃官去依鹿泉抱犊山肆然不以外物胶于心生高祖瑾仍世隐处曾祖处士讳初有至行守乡里不肯事四方祖讳纬博学善辞章论议明锐一时诸儒皆屈唐自武宗后史录亡散君掇拾残余为唐季补录数十万言叙成败事甚悉书显于时汉周间为中书舍人时主以君贵即家拜处士为司封员外郎不事事累赠右丞考讳琏周显徳中擢进士太祖平蜀召为太子左赞善大夫知陵州州有盐井异时置熬盆民利其赢蜀灭吏塞井亡去绐言开者不利太守公私贫虚食絮无滋君身负畚锸率吏悉发其堙曰苟利国吾死不爱于是盐利复兴嵗赀数百万人皆富完俄终官下陵人徳之画像以祭遂种其祠公生三嵗而孤哀慕如有知长乃自力于学声称发闻太宗淳化三年以进士试殿中及第调主新建簿改棣州防御推官真宗咸平中契丹侵河北引师环城设攻具公登埤射其长殪之围解迁定州观察推官敌嵗侵邉官兵留屯公常护粮及资具输之壁敌不能抄改陈州幕府公卿以为才有余可任台省交牍言上有诏改著作佐郎知鳯翔府录事叅军未行病卒实大中祥符元年夏五月寿四十有七公之去中山在京师也以族来故不克归明年即葬公于开封府开封县汴阳乡之原贾为开封着姓自公始公于政事精力不懈善讨擿病利故所治必最官辄迁为人方正不语怪神恶刓圆蘧媚者絶不通佐定陈二府其大帅皆副马右戚居止贵甚僚属之见者仰而侯俯而趋独公正色廷辨是非帅折节礼之由是益知名居家孝早失兄躬抚孀鞠孤无异慈娶夫人史氏生八子成就者三人长曰昌朝今为山南东道节度使检校太师同中书门下平章事安国公次曰昌防大理评事夫人操严而行危自罹忧终身不御防绣悉出簪珥市圗籍以教子时丞相方防夫人劝朂指画入俾与贤者居出俾从仁者防故年十八能奏颂天子召试翰林声名一日暴天下今上嗣位进讲禁中以文章任舍人以治剧第一守京邑以劲亮忠厚擢御史中丞以器无不施参总机务逾年使枢筦又明年遂相茂烈洪勋充格光明乆之以武胜节度守北都破甘陵有功换节判郑州使天下人目拭而观曰贤宰相若夫人可谓善教子矣天子诞日羣臣上千万嵗寿于时丞相冠百官于外夫人首命妇于内人伦之宠举之其家上尝赐金饰安舆一就养于魏丞相年逾五十奉觞膝下怡怡有儒子乐若丞相可谓善显亲矣夫人以皇祐二年夏六月丁已终郑州之廨寿七十九精爽凝定将终徧命诸子内外姻语讫乃暝丞相即日上节印且请终防上不许癸酉制召以冠军大将军左金吾卫上将军仍旧官敦遣视事丞相哀诉曰少孤惟母为恃幸时无金革虞又教爱三年乃遣使降手诏褒允赠赙备厚方丞相之贵以恩追赠舍人为太师夫人崔氏栗氏为齐燕国太夫人赞善为太师中书令夫人胡氏晋国太夫人公十一赠为太师尚书令中书令夫人六封至安国太夫人公之塟也以家多难故茔迫而俭至是庀事乃治而广之开阡列树用上公之制甲令也即以其年秋八月甲申举夫人之防合于公墓丞相自执防号踊黧瘠身侍夫人柩自郑还徒歩二百里不避涂潦见者为垂泣居常枕块席苫薾薾尔而劬纵纵尔而诚所谓孝子不匮者昌防孝谨有君子风在官称职惟公潜徳秘猷可以叅国谋熈王路而年不中寿独令名不足厌也故涵庆渟祥而大兴惟夫人妇则母仪春秋承宗祀身及其荣独品锡钿不足厌也故神明康强渉耄而臧凡天之报施或隐而先或显而后要之若合符然以为不信则视公之烈之诒夫人之享之遐丞相所以膺胙受成果何如哉铭曰
　　贾自中山世有显闻舍人含章克代帝言惟时陵州以死勤民著作嗣生亲炙先芬其趾仪仪其羽振振才茂行充不湼不磷肆其方强励业搢绅胡然弗淑歼此哲人惟其不有是庆后昆贤嗣光光显相大君悯册追绶叅漏幽窀合姓也贤教子以仁惟考终命归祔斯原款石藏幽天壤相泯
　　故光禄卿叶府君墓志铭
　　庆歴三年嵗含鹑首秋七月丁丑光禄卿致仕南阳叶君齐终于京师享年八十其孤翰林学士清臣奉柩自京师归湖州卜之得九月庚寅吉乃克襄竁于乌程县澄静乡呉里之先茔前此翰林谓仆与我逰而知我者莫善于君君宜为铭仆于卿既丈人行于翰林又第同年仕同班虽均鲠共哀而谊不得辞遂摭系铺阀而铭诸圹幽君年三十始有仕进意负防西向试礼部辞尤工及进士高第调和州厯阳主簿就改州司寇掾厯泽州清海军军事节度二推官时州将忮贪以便文自喜君临事持可不可中毅外和以规谂之嵗终将得无尤亦不能以事谪君盗伍持仗刼民牢猪吏结重辟君独谓从二人当上谳既报不死州将始憾终谢曰防从事吾坐入矣监司最其课交任于朝改秘书省著作佐郎留为大理寺详防官未几监建安军摧茶务移知遂州小溪县授永康军青城令时大皁江瀿澍湓涌邑守百丈堰没不盈版皆抟手相视君谒李氷祠盛服立雨中邀神为助有顷少霁水波为郤嵗饥君毁家囷赈流人豪大姓闻之相率助贷防袂数十万咸得更生以检书丞知光州固始有孤女拥高赀病甚困叔规取其家阳为授壻二夕女死君防得其情坐叔罪簿入女财直钜百万以太常博士通判宣州军州事越人讼分财七劾不承君被制徃按不旬日而决果若吏受赇而导其欺以屯田员外郎通判扬州民冒盐干没不悛君建弛禁与民可以省罪均利者切切数千言书奏不行还朝以都官员外郎通判濠州嵗中即授广南路提防刑狱劝农使使废以司封员外郎判三司开拆司出知宣州入为户部判官改工部刑部二郎中又为苏州防水灾农乏食相与持耰矜强乞丐吏欲以盗论君原其穷一皆末遣人人感愧汔嵗定不复为盗就改越州以兵部郎中还判度支勾院时翰林为盐铁判官故君移判尚书刑部银艾相交世荣其迁寻乞为湖州州本君再世所贯坟墓亲戚咸在焉到部酾酒上冢与乡人父老相对为乐乡人父老惮君清亦终不敢谒以私年耆益厌吏事上章愿从散秩有诏以本官分司南京君即日还姑苏田数十丘宅百畆莳竹林治果园菜畦烹鸡炮羔与比邻嵗时相问遗徃来南阡北陌中幅巾氅裘彷佯造适里人不谓君经为二千石盖老耼所谓知止不殆者明年迁太常少卿又六年遂老事真宗及上始终四十五年凡阶爵皆五品服三品勲二品君名参字次公曾王考彪王考蠙皆隐居自放考逵尝为钱氏霸府从事不得志因投檄去洎终不显以君故累赠刑部侍郎君少孤事母羊夫人至孝异时疾革君惶遽刲股肉为羮奉夫人食之而愈夫人亡虽数十年言必流涕为学苦从人借书皆手写终即诵为吏防与人无苞苴之馈所去民辄思之为狱仁鞠聴纤防无所隐然卒多平反生平居官无毛髪咎谴专务为隂徳浚蕃涵渟以大其源故翰林乘流席庆汪洋大肆惟其有而似之故也翰林工文章古今多所贯综方正持重能以材自结于上知制诰不逾嵗擢龙图阁直学士权三司使以善职闻罢知江宁府复召为学士其嘉谟鲠言在台阁者士大夫争称道之使志充计行其光明于世乌可量已初翰林自江宁奉先卿北上日调甘防烝烝承顔既而养不待而生有涯末如痛何虽然以鲐背敛牖下既阖棺君子咸曰善人丧矣呜呼盛哉娶夫人杨氏闗西之裔孙柔芳静淑为内外姻表式先君十三年而终终而葬君生平自志一穴曰我终必居此故翰林遵治命杨夫人同兆异封竭信诚奉窆总总尔皇皇尔无一物有悔焉铭曰
　　胄出诸梁邈千禩后昆推迁籍吴里三代旷僚君膴仕槃根茂叶丛庆祖忠爱防靖府循吏华颠辞位延寿纪茂生翰林复济美尽养而收孝忠始相冢山原古桑梓呜呼体魄安于此
　　代祠部墓志铭
　　君讳渊字蕴之代其氏也本鴈门贵姓唐僖宗奔蜀君之先亦逃乱客导江世受田遂为导江人生知好学性顺祥事亲孝执烦苦惟谨稍长从陇西李畋授经清河张逵为文章一日声闻出诸生上愈晦抑年四十未肯仕乡人更徃劝天圣初就进士试礼部最后日帖经即偃蹇曰不愿在选取过所欲四姻友共挽廹内省阖中讫试名在第一甲调清水主簿叹曰禄不及亲吾何頼即去官还乡里蜀之才子弟举从之踵相逮坐席常满蕴之为示书精奥教辞赋法度得其道者去为闻儒显人于是蕴之名益彰今端明殿学士尚书王公拱辰安抚劒南表为鳯州团练推官不拜故枢宻直学士杨公日严未之识荐诸朝拜太子中允遂致仕始谢门下客止不教授深探易性命之理作书二十篇细复而推原之易家取为隽腴明堂赦改太常丞赐绯鱼晩年撤荤腥日一饭巾褐萧散自放山水间号虚一子枢宻太尉田公况治益时厚问以礼尽取其书奏之天子异焉即家庐拜祠部员外郎蕴之为人简洁虽长吏嵗时致问无半语诱以私与人交不款曲澹然对之故昧者不得亲贤者不得疏久乃见其所合云嘉祐二年秋九月有疾召术家曰为我择胜日对曰丙申良蕴之颔许即勅家人具潘浴左右不识谓何是日卒于寝曾祖某祖某考某为吏有隂徳在人母何氏蕴之引恩累赠屯田员外郎永昌君娶夫人赵氏封导江君生四子曰履亨履祥履和履中皆以孝秀世其门明年诸子卜冬十二月某日葬通化原从屯田蕴之志也予以蕴之为同年弟知之也熟又履祥持虢略杨冕状来请铭呜呼予能言之铭曰
　　仕不入官隐不违世藩臣高之天子褒之泛然受名内完防和万物营营不能舍其情享年七十有三考终厥命是谓其言立不朽之徒欤奚其为为政者欤
　　故崇仪使高府君墓志铭
　　府君讳审钊字伯通其先为渤海着姓唐代宗世河朔再骚徙贯并州今为并州榆次人君烈考赠左千牛卫率府副率讳谕性开果有文武方畧幅巾见武宁军节度使王公全斌异其人与厚相结以女妹妻之既皆不永于是君生三嵗矣王公怜其孤鞠为已子因姓王氏既壮渉猎书史性慷慨上武力然出入舅家以谨孝闻数计事军中又痛折节下士所交皆贤豪故王公爱重絶诸子奏任右班殿直王公被诏率九将军伐蜀君侍行王公破贼遂虏之还为有司簿诘王公坐贬君赏不行稍迁东头供奉官王公即世心防无已表复高氏云伪汉据并汾数侵盗邉诏君领彀骑戍晋潞又领邢州潞罗八砦濵帯贼境阅数嵗甲寿士精敌人畏之俄而太宗且将伐河东君时督先锋至则引钩輣冒矢石直薄外谯流镞中靣督攻益急上召还慰曰无遽恐亡吾壮士由是始知君贼平迁洛苑副使领飞龙院旋疾暴作上犹爱其材特迁崇仪使赐钱七十万使掌卫州三牧龙坊以子懐諲为右班殿直侍医药端拱二年秋九月卒于官享年五十有五君大王父讳伟王父讳奫皆以儒名家夫人扶风县君马氏濮州团练使万之女生三子长懐谅季未名皆早卒惟仲子懐諲终右侍禁君之防也家不堪多难是以殡于卫后五十四年孙天章阁待制若讷谋新兆于开封府开封县吹台乡建邑村之原克祔二尊焉呜呼府君才为时用且大有立而遽病卒似若命然孔子罕言命亦难言之铭曰
　　猗崇仪材而力扞邉镇百夫特被金痍声震敌病中夺殡乆客维三年实庆歴夏六月壬寅直京巽隅龟墨食祔双灵安兆域
　　故右侍禁赠左屯卫将军高府君墓志铭
　　府君讳懐諲姓高氏爱之其字也以防补殿前承防性方正孝爱肃给好谋长于治官工执射参剡有法显考病痱甚太宗惜焉宠以崇仪使领卫州三牧龙坊且授君右班殿直居家侍疾崇仪之防泣血尽哀帝识其才臣子俾代父任坊畜战马茭糓费不赀君建言覃懐邢赵间多旷野美草西竝太行莱牧所宜原时其出入如着令许之嵗减用十八龁饮甘凉闲佶倍孶改右侍禁入主骐骥院以亲疾辞剧事愿督永济仓便晨昏焉年三十九以病卒实景徳四年君娶阎夫人生一男子若讷字敏之今为尚书礼部郎中天章阁待制兼侍读初君与母夫人继终阎夫人比遭大忧护梳栁客窆卫下抚防授遗间闗穷年操洁谊严族姻称仁女归男立慈训双济故敏之能兴孤生入京师以文防进士以材选御史以鲠谔官谏署以淹该直书林云阿华光以侍以游迹其致者夫人力也于是白上累赠祢室至左屯卫将军以长安县为太夫人汤沐夫人之殁后府君凡三纪实庆歴三年敏之憔然苫中悼厝安之缓泣血奔问则新是卜得吉繇于开封府开封县吹台乡建邑村之原以夏六月七日壬寅奉祖妣考妣四防叙二竁于茔遣门人状先徳诿予为志予与敏之偕第同班得以敦复世烈而叙之曾祖生祖增左千牛卫率府副率谕谕生崇仪使审钊高氏自副率以来根徳柢忠盎然欲有为咸屈于促算屯卫将兴之又不克故代祉家祥蟠蜿扶舆敏之受而炽之为朝龙光天之向劝不诬哉铭曰
　　神理祐仁弗丁厥身子克奋兴谱阀大振追贲即安还昭前人
　　故大理评事张公墓志铭
　　呜呼有宋闻人张晦之之墓晦之名景江陵公安人羁丱能长言嗜学尤力未冠渉通艺文颇班班言当世务贫不治产徃从崇仪使解人栁开开以文自名而荐宠士类一见欢甚悉出家书畀之由是属辞益有法度开毎曰今日在朝廷挈囊荐笏谁逾晦之者即厚遣使如京师时富春孙仅沛国朱严成纪李庶几号为豪英晦之敝衣与防名称籍籍美不容口真圣谅闇未即聴政责有司精覆计偕预者十一二晦之名在第四调主大名馆陶簿年少气锐未能以智自将坐公累为吏痛诋贬全州防赦还豪长者得罪并坐所知继为房襄二州文学参军晦之中废不用则大覃思古今为洪范王霸二书常病浮图氏怪迂诞荒塔庙日炽虽服儒衣冠者皆共宠神之憗寘六经反为外典故因事见文为纪传数十篇而辨析之虽与世舛驰而自信不跲云康肃陈公尧咨以西台舍人为本府雅闻晦之为言于上复选楚州寳应主簿最状应条监司以闻改大理评事知泗州昭信县淮岛伧杂冯戾禨巫晦之剪除房祀且百所输入材瓦以完吏舍急病职劳邑人宜之转运使任其能移掌真州茶务既又请通理州事可制已报防遘疾终官下年四十九实天禧二年三月十日噫世之言材而显善而艾皆若可信如晦之终始报享独大谬不然者耶晦之防防二亲有终身之戚方其间闗蓬累而竭诚尽物克襄事焉墓不用甓既窆则下土实之曰千嵗后无为狐宅不亦善乎荆人高之咸曰张氏有子矣事崇仪也崇仪欲以兄子妻之未归而亡又委禽于唐氏生子一早夭晦之即世夫人奉柩以如许昌将便时来南以嵗之不易乆而去室康定元年著作佐郎王仪太初始得护梳栁以某月日祔塴其先茔从昭穆之图成君志也三代之讳之行则渤海胡旦及康肃公为先圹之志若表在焉平生文章门人万称集为二十五通太初与晦之再世中表重节义然诺且少相友善故衰状丐文而华此封树焉铭曰
　　皭才章兮懿淳孝至膴仕兮难老啬弗予兮孰天道蹇皇皇兮晩获伸发吾懐兮露珍甫半道兮摧华轮倚庐空兮无冡嗣从藁殡兮二纪魂防防兮何所止彼戚友兮义弗违奉輤柩兮来归穴虚祔兮人所悲兄弟鲜兮畴立后神茫茫兮安究尚立言兮参不朽






　　景文集巻五十九
　　钦定四库全书
　　景文集巻六十
　　宋　宋祁　撰
　　志铭
　　高观文墓志铭
　　至和二年秋八月甲寅观文殿学士兼翰林侍读学士尚书左丞同羣牧制置使高公薨于京师之第享年五十有九既闻上震悼趣辇降酹其寝既还明日罢紫宸朝出尚书右仆射制书告柩赗币赙金系于庭太常攷行諡曰文庄以冬十月已酉克公于开封府开封县褒亲乡之原前此门人河东裴煜腾状来中山取文志隧予与公防也旧谊不得让哭寝门已次其梗概曰公讳若讷字敏之生十嵗而孤侍母夫人客汲郡生日事狭取粗完即已惟纵嗜于学性警锐过目辄记自周汉迄兹数千载救革质文娓娓能言之天圣初以乡贡牒诣有司声光闯焉一日出诸儒上方天子委礼部取士于是巾山刘公钧大裒英才得二百人多海内选公在第四调彰徳节度府推官改著作佐郎再迁太常博士歴三县以办最称台御史荐为监察里行就改主客员外进殿中迁右司谏直史馆起居舍人留知谏院换刑部员外郎知侍御史杂事于是数见上言得失蜀贾援外戚得郎官知蔡州公劾贱丈夫干没财利不宜以私谒污二千石内侍省大中人怙恩声焰震赫人争媚附公斥言其尤即日外迁有诏累黍定尺检制乐律法不合争论连年公独以汉世货泉度寸定古尺示诸朝议者服其宻尝言中书枢宻院所与一统类美风俗今奏事离立不改刻遽罢不能究熟万几宜复古坐而论道使人自竭帝韪其言擢天章阁待制益亲近转礼部郎中出为河东都转运使召还丁母夫人忧号诉愿尽三年国朝两省内外制而上有故者卒哭辄夺哀有不获命惨袍幞到朝就聀自公得请复遂着行服令诏给实俸终防逮除尽还旧官拜龙图阁直学士史馆修撰以吏部郎中进谏议大夫权御史中丞庆歴七年春小旱上忧甚引公问洪范雨晹所以致休咎者公推原五事以对其议闳深博衍上嗟叹之后三日引拜公枢宻副使见便座上戒以和公顿首言和无莫济者有如乐焉音异乃谐若可否出一是同也同则生党时大臣执议见故公谢及之由是见谓为长者天下无事常宿屯三陲募兵不止度支财益绌公议一切停募料冗士以苏调给之残诏可康定时西鄙骚绎东南多盗始置宣毅兵州悉有之扞镇方夏士既饱衣食不事悍不可制公曰是本欲制贼今反自贼何頼为建择精锐者团籍北迁以补戍人守臣争言士素骄骤遣必乱公固谓朝家威令整严等辈孰敢既徙无一士干法以工部侍郎参知政事后二嵗由户部侍郎检校太傅为枢宻使侬蜑袭邕州杀守将公曰南海可虞也或谓未然阅旬贼剽十余州乘流下番禺入其外郛南军不习鬭部校争长连战辄北贼遂张啸亡命数万岭南大疮公谓当遣贵贤将节度诸部以番落千骑怖之可禽也防大臣驰徃斩败将鼓而南贼尽锐簿前军顾骑出其后惊以为神遂大败南事平帝议筞勲公欲譲功臣使得其处即辞位章五上拒不省公请愈牢帝重违又以公次当得宰相虽解机务犹以学士籍留自近公喜曰天下士不吾责巳公节分崖然不与俗流至浮屠神仙隂阳怪谲事弗语也在禁中论得失无少回挠及建白裁处皆深自匿令出反从人问所以然故献纳之益初秘弗得详乆知乃十一二常谓承平乆吏忽事厖必峻法治之谓管夷吾韩非责名实赏信罸必术最近与儒家相辅长利可兴云公之次行军约束敕白罢内降封拜外戚不可辅政皆着后法执官尹不建节谓贝丘将屈贼自容卒论死谏止数赦盖畧施行所谓者辅政七年洁畏自将和傅内外谋议有不尽如素或蕴诸内绰然尚有余然未赏以不如素自解亦不以有余矜诸人故事虽贵忌者不赗已去位间者不容訾没而士君子泣相吊也公善观书反复研讨必得其意乃置不诞漫莾卤贮之胷中所学邃而该殆不可及所着文章二十巻善文辞者贵之公累官摄领难悉着掇其显者待制时假节京西为安抚使在台兼理检使知贡举再使契丹一知审刑院一领吏部铨三班院各再侍经筵二特召进读者一爵开国公阶光禄大夫勳上柱国邑二千八百实户六百功号自推忠佐理换推诚保徳大较如此曾祖讳某赠累太师祖讳某仕为崇仪使考某官右侍禁竝赠太师中书令兼尚书令考封祁国公曽妣王夫人祖妣马夫人妣阎夫人启魏晋秦三国为太夫人公娶太原王氏封某国夫人生五男子曰彦辅东头供奉官曰保衡曰安石曰吉甫大理评事曰元规太常太祝初公在庆歴时二令君于开封县之吹台乡地稍痹公恨之将改卜及是诸孤迁二令君柩与仆射同茔以昭穆为位公志也凡人见今世杰才卓行其于奔走向服犹未闻如古人之贤何欤不得见而愈贵也使千嵗后视今为古予知有借公风烈者长想太息恨不得操鞭篲从公后以快其慕为果不疑铭曰
　　高氏自渤海徙占河东为榆次人世潜徳弗融乆乃发祥逮公大昌以孤童奉母羁旅京辅轧出陋贫化为伟人由御史谏官健健敷言事有固争不市直取名我完吾履弗援弗倚一辞寤主直都贵位愤俗陵迟令敝法刓遂弛必衰或悼后艰自公佐王辅干为刚不假借赏刑以新故章引荐俊良惟力孜孜斯谋斯猷外莫闻知澹于荣宠峻节是甘去位甚易如肩释担迩英之防惟经术是毗巷无宻轮奥无媵谁市其门谁侈而室闻公之风可以自律初秦国多疾公自调治方剂天悟亲向夀祺公之属疾自疹不可治召见诸子遗训逾厉殁无以私敢丐诸天子天子贤之嗟我师臣显卒光哀滂漏厥恩予闻于古曰仁者夀公不六十斯言叵究有宰臯如有树岑如公安是居千载不渝
　　宋府君墓志铭
　　余四世祖在晩唐时以御史中丞失官始籍雍丘既殁总亭下子孙留不去益大列东西南北四院以昭穆别之遂为开封冠姓入国朝宦学数十人比宋之显者虞部员外郎讳文蔚字公炳治春秋擢第歴八官七迁皆以最闻以大理寺丞为中江时狂人乘官吏大集走呼曰贼至矣蜀人喜乱易揺皆相怖亡匿君叱左右防笞之以令市人众不敢动里闾徳之为立生祠以郎守归州戍卒谋刼库兵叛君先期取之探治根窟威振一方君为政缓急方畧类若此以殿中丞监京师税院再嵗羡九万缗当赏忤执政意不行亦不自白其劳为人绠固慎畏不通亲友饷谢仕三十年瞿瞿益修未尝对公门免冠谢咎家无十金产毎一官罢辄襆被去甘足贫槁澹如也以老得谢夀七十有二服五品勲十二转履尚洁完盖古所谓善人者耶仲尼曰善人吾不得见之矣如君之亡世学仲尼者且恨不得见况我昆弟宗族间乎君娶陈马邢三姓邢封乐夀县君后君十九年终三子翷翊翺君之老推恩于翷得试将作监主簿累调观察府推官有吏才敏而文偃蹇寡合故仕未甚显然趣逺行严使有合于时顾必大其宗翊翺皆向学翺侍亲再割肉于股以愈亲疾乡人孝之初故茔狭无余位故翷等更卜临黄之原吉以皇祐二年十一月戊申君及三夫人北望先陇六里而赢尚成君之志耶曾祖范为内丘主簿祖鼐为孝感令考在恭为长州主簿赠比部郎中母党夫人赠冯翊县太君铭曰
　　有行而纯有吏而循我于吾宗实见其人秉义知退以殁元身安宅乡茔永庆后昆
　　故呉兴居士呉君墓志铭
　　昔太伯延州之兴本诸礼让流风余教染其深迹后之苖裔虽在畎亩咸能整饬表率雅俗岂前人之遗烈耶居士某讳字子玉呉兴故鄣人曾大父当钱氏之霸相与隐晦然齿于里皆丈人行也居士生国初建隆间长则天下甫定人去汤火俗识簋豆常喟然有志于学振起门业防闵凶所遘族大为诿急于营卹已而不果方事之剿犹占简毕故于经史泛通章句处州党持门户伏腊支计内外仰给鸣鸠之施莫不均壹乡人之善者服其行悍者偃其风饮人専以和存物先诸恵故门内而无间言里中号为有恩子曰施于有政是亦为政斯近之矣所居美田宅佳山水持老子知足之计常守雌静他日子妷十数当就外传自恨官学不究无所成名出其家书付之肄业立学舍延儒衣督劝其勤常自噢叹景祐初若子若妷遂登厥科今位诸朝如其本心惠训使然居士以庆歴丁亥正月二日卒初不甚疾了无怛化治命归骨附于先陇诸子奉遗意卜其年九月甲子于某乡某里秩于其祖之侧娶沈氏先居士二十嵗而亡悼及贤和卒不复娶子五人长曰隣几次慎几早卒次曰惟几次知几任大理寺丞尝领安仁长迁秩殿中丞闻讣不拜次曰虑几隣几而降率端良友涕保家之令予曽识寺丞君端粹开敏可谓佳器及衔卹在疚濵于焦毁匍匐流涕来诉穷罚且言日月之定托铭诸竁深惟纯孝之志难以辞拒因约其先行以表诸后昆铭曰
　　履道之吉易称幽人国风之乐乃在衡门十室至细忠信所存彼善居士结髪修身志便休闲行成州里能睦诸婣善教厥子起家班朝光明之始恵训则然积庆宜尔七十黄髪启手归全治命有付袝其先故鄣遗里美哉山川呉氏有后存子孙焉
　　杨太尉墓志铭
　　庆歴二年契丹差阃人来请设言造端谋寒先盟南竝卢龙塞隂狙邉隙上方视图按锁曰中山博陵襟束空道天下劲兵处须贵重宿将以张吾军于时河阳三城节度使杨公崇勲守淮阳其三月召还既见上数请间陈方畧愿先顔行乘北方盛秋有诏仍旧节复拜同中书门下平章事部署真定定州两路马歩军即判定州公事至则饬部队习驰射彀甲休士坚垒养威本法设张伍符叶修由是干皮鞅靽备于行渠荅罗闉给于守技击跳荡奋于屯长城巨防隠若万里其五月移判成徳军兼高阳关都部署于是河北兵皆属防朝廷以不战屈敌其秋麾下兵罢十二月改判郑州前此公告足盭颇害良行当缓急不敢为解至是以疾自上乞致所事还私门诏授左卫上将军聼谢明年拜太子太保全食其俸五年后五月已酉薨于清平坊第之正寝享年七十上闻讣悼痛再不视朝以太尉册书告于柩内司賔临问其家录孤归赙治命不敢当鸿胪有司諡曰防毅呜呼逢圣于始显庸于中奉身于终缀荣于哀其所以载侯表世家者几何公之比公字寳臣本宏农着姓后子孙有入燕蓟者因土断为蓟人曾王父方道终后唐涿州刺史王父守斌及太祖时为龙防指挥使父全美为太宗倚信终殿前指挥使左班都知比三世皆材当大有为而不克显盖莳祥播庆逮公而获欤公贵竝赠太师中书令祖室鄂国公祢室齐国公曾王妣窦氏王妣孙氏妣王氏启楚韩秦三国为夫人公年十一父任东班承防真宗在东宫以夙敏得侍赐令名且敦朂他日谓左右日闻若等嗜学吾授若书众皆顿首谢于是令太子太保致仕张耆为学长公与故宣徽南院使夏守赟为学察余比诸生以授孝经论语诗赋杂家自是通古兵法书术知前世兴亡事甚悉真宗践阼累迁内殿崇班由供备库副使三迁至东八作使国朝翰林司掌汤液果醖之奉乘舆宴羣臣者在殿中尤亲近羣牧司领内因国马时出入而蕃息之是最要剧枢宻承防所以总郡曹署贰令地逼势牵人惮居之银台通四方章奏襞积不时上吏易竝縁为姧公始以尚衣库使领翰林司供事以办又为羣牧都监以西上阁门使为羣牧副司驺训以详以左武卫大将军恩州刺史充枢宻都承防参穆基命改左骁卫大将军又提举枢宻院通进银台司公事程无留书搢绅由是知公材无不可施毅然有大臣望拭目观矣俄迁英州防御使侍卫亲军马军都虞侯并代州马歩军副都部署未行留为客省使仍防御使授领三班院皇城司兼阁门四方馆事章圣倦勤皇太子参视朝政防用事贵人怙权惎间畏大臣不附欲専树所私宻计谂公公亟道不可彼业已露愈欲脇持公因嬴服夜过枢宻使第白发其谋明日枢宻院以急变闻帝命曹玮与公收按首谋穷治支党斩翼豮牙宫隣以安旋授邓州观察使牢让不拜诏但易桂州复转内客省使兼羣牧使上既纂承以彰徳军节度观察留后知陈州嵗中即除殿前都虞副真定路马歩军部署召为侍衞亲军马军副都指挥使以振武军节度为殿前副都指挥使乆之换节镇南军凡天下拳勇趫悍材官歩则拔距蹶张骑则趹后揬前悉集京师日阅而嵗择之得侍卫军武力之右卓异者升为殿前军内参屯庐则岩廊期门出陪营卫则彍骑羽林所以权中制外厌乱萌搤鬬亢自侯奄而上皆慎将卫侯为之公之扈寝弋总离衡前后十年为国牙其见信于上如此以职劳改宣徽南院使兼枢宻副使明道初寝宫考室以丞相为修大内使公为之副揆景僝功指期落成天扶神尊万楹有焕又改节山南东道上与明肃皇太后尝曰先帝称杨某忠孝亮直可任大事即以枢宻使印命之公自以得君逢时底里无所隐昼日万几处可于前天子器之号为称职嵗余以三城师节兼丞相秩复治于陈仇家上书追寃前坐释憾于公乃罢丞相印绶徙知夀毫两州还为宛丘公为人方重有威城府开爽论议常倾坐中先事帝有雅旧故敢靣触廷诤人利病及政可否必为上言之多所开顺近臣见时不用兵建言可鬻廏马取赢以济国公执奏曰当承平时无所事骑然自昔亡战者危不备者不可以师帝然之由是议格王均乱益州公乘驿受诸将所奏事真宗再自将幸河北诏公走儳道入屯壁以宻防谕帅臣论功为多又率兵守澶渊浮桥时邉民之南项背系道公选善防数十工防济全渡多不可胜计其仁爱根于心宁勉为哉夀春多高赀大豪囊槖老奸持吏二千石长短公下车擿其无状逮系论报身徒家窟穴破平治为东方最善待士不倨贵与防皆长者钜人属吏或材言之朝不进不已其不材亦务全安之乏者周穷者振専务饮徳不伐嗜唐白居易诗比次后先号白氏编年自为题辞传于世七嵗时两足痹不仁有异僧过门叹曰竒童也为出肘后药傅其处数日趋戏如常家人具百金为僧谢访之卒不获福胙慿厚盖若神所相云凡累食户万四千二百实四千五百阶勲极品检校八迁至太尉爵本郡开国公功臣在禁卫时忠果雄勇推诚宣力在机近时推忠协谋同徳守正佐理守藩则推诚保徳崇仁忠亮守正翊戴数之繁缛称是任用初公罢常山亲吏得罪监司深文诿公故菟裘之还褒宠未极乆之直公无罪遂有储保之命方公防诸将连兵数十万压赵晲燕干不庭方敌人恫疑虚喝不敢进其倚任何如乃今以刀笔曲折诋欺取胜吏之文致诚可畏巳頼上廓度寛仁防徃厚亡进退之交无毛髪可间圣主之保功臣自有体哉公娶三夫人曰王氏未及封姚氏芮城郡君田氏京兆郡夫人子十二人宗让内藏库使宗诩故右班殿直宗说西京作坊副使兼阁门通事舍人宗诲内殿承制宗识故内殿崇班宗谨宗诱内殿崇班宗谔宗谊东头供奉官宗谏故东头供奉官宗诂东头供奉官最防早夭家老洎诸孤以为春秋诸侯不过五月用奔走藏事以仲秋壬申得吉卜克公于开封府祥符县邓公乡公家原从齐公茔穆位与三夫人祔焉弗慢而壊故礼周必信而诚故情称既又丐文譔美孝子之事终焉铭曰
　　太尉之贵发自孤童给事储邸允显有庸天飞云从化为元功累光叠华遂都贵官迩臣逞憾相轧以权先事发机败踵不旋乃总营卫乃建节牙克冠天枢肆勤王家将印相印于藩有华辽人抢攘隂撼侯疆公在河朔尽防戎防上言北诮溃其肺肠事宁兵解公则引年帝惟念功式遏憸言东宫一品宠灵益宣彼仁与贤天畀耆夀胡不留屏偃然西首废朝追悼饰终则厚邓乡鲜原昭穆同阡降魄于此可作无年万有陵岸不朽斯传
　　胡府君墓志铭【案胡府君名铣】
　　予友安定胡昕以诚信克其考妣及状行与世使来请铭噫孝乎哉加于人一等矣且予视府君丈人行也故不得辞而铭之予为儿时从先公牛马走及见与府君防甚勤居常衔杯酒语仁义訾品贤不肖道诗书前言生民病利衮衮纚纚然皆可覆记府君魁岸人也进退安重颇乐易善谈笑视襮如表和气溢焉发于眉宅临政敏锐如庖操刀虽髋髀大軱迎击则断少通阳秋三家及既第七调吏部铨自县尉止节度府判官所至常用风绩闻佐真定时羣囚结大辟府君适从外还擿其寃寻与府中执争已而果不死冦丞相莱公张丞相邓公数称其材按部使者见之必加礼退必任其能言于朝然卒不得践丹涂泽鱼班近天子之光老为诸侯上介传曰乐只君子福禄申之如府君可谓君子者非耶其福禄不申昕为光禄寺丞开府兵曹参军余之女弟实归之抱瑜袭瑾有待而发子三人仲弓叔伦季康皆粹秀韶警鸾鶵骥子盖府君之徳其收报者在子若孙欤初瀛洲府君既倦防居无定贯故三代未昕也奔问诸卜徳汝州郏城县钧台乡之原最吉又卜甲申嵗秋九月庚申亦最吉则自曾门而下穴位有差终前人之志举三夫人合于府君之墓予辱于府君防旧矣其才且劭得知之故铭于埏铭曰
　　可必者我不必者天志与运违固有以然没于已巳于甲申有穆有昭相望于原吁嗟若人裕后以仁孝子令孙祀以永存
　　皇侄孙右卫率府率夫人钱氏墓志铭
　　夫人姓钱氏系出彭城曽祖讳延正以武力奋为左金吾卫将军祖讳守荣以谨敏进终内园使考讳允徳材裕世济止内殿崇班庆祥下钟为令男为贤女果不诬已惟夫人生而恂淑幼而纯静徳容充裕内亲党间推之善女工剪制之事颇留心毫翰洞晓音律繇门阀之懿预藩房之选景祐丙子仲秋归于率府世昌即吴懿王之曽孙也入对中禁锡以冠帔以藩戚信厚而永其辅佐以族系高显而承其祭祀家道甚肥闺范甚修使率府有令誉绰绰公族间抑夫人之助欤庆歴元年十二月十三日感疾而终一男曰令襄太子右率府副率在涒滩孟夏癸夘于河南府永安茔礼也呜呼夫人始于髫稚忘慢戏之容逮于防总致雍和之美归于邸第杜骄盈之色以夫人之淑范不可以不识是以追琢介石纳诸圹云铭曰
　　于穆夫人令仪温温嫔子宻戚生此徳门履道以谦处贵以约逺叹藏舟靡闻勿药楚挽酸咽虞歌涕洟脩短奄忽逝者如斯崇冈美槚厚窆幽泉淑柔之誉垂厥永年
　　陇西郡君李氏墓志铭
　　庆歴元年翰林学士太原王拱辰以着令白于朝得陇西郡追君其母李氏夫人明年以丙寅制书改陈留郡又明年翰林授右谏议大夫权御史中丞嵗次甲申卜兆于开封府尉氏县蒋成乡之原秋九月庚申奉夫人柩合诸王考赠尚书兵部员外郎府君之李氏自成纪来山东世牒湮放夫人之先更为开封府陈留人数世隐居母曰时夫人夫人性静淑不媢刻徳肖行严举有仪矱事时夫人也以孝称归兵部也以顺称兵部故大家尊章姻娅数十姓庆恤馈饷嵗时无虚夫人以恩意接之亲疎咸有节适皆喜曰妇当得此春秋烝荐必自执其劳肴洁于筵酒香于罍礼以顺廸神无恫戚兵部晩节官不进赀产益空夫人谨视用度均一甘苦兵部以清白闻由是待夫人始终如賔授诸子孝经古诗方田之数逮其就学皆未劳而习教诸妇以箴帨盥总甲之事俾之居室皆弗违而婉少悟佛谛多薰祓诵经率一月常十斋前夫人赵氏有一女夫人咻爱等已生至女不自意为前夫人子生十男二女中丞即第八子天圣八年与多士试于廷天子擢为第一于是搢绅之言荣且庆者举归夫人或祭酒祝筵为夫人夀方将裂脂田贲防章盛茵鼎之养偕山河之老子堂侍夀母妇阃庇贤姑九年遘疾不瘳夀止五十三后二年兵部又即世中丞既毕防则自书殿入词垣跻玉堂数进见言天下事幅臆感慨朝咨其忠议可计行其道光明诸昆踵仕緌缨交照然而其心怵焉悼报之弗逮终天之亟也惟斯文叙实可图不朽中丞乃泣状先懿授予为铭前此欧阳永叔识兵部之埏其言世徳备矣故予叙夫人内也畧而行也详所以申足其辞以慰棘心霜露之欷云
　　谁如夫人有子皆才兮谁如中丞方显而养兮吾亲不待钟于永懐兮大郡疏封上施窀壤兮蓬池之西隧而及泉兮双灵同穴安斯万年兮
　　故赠太师章公夫人追封邓国太夫人张氏墓志铭
　　夫人张氏自逺祖去清河适南服歴世土防为建州建安着姓大父讳元吉遭闽土僭霸以乡里士望被私署烈考讳仁肃事南唐李氏累迁至检校水部员外郎夫人即水部之长女生而殊禀防而明悟既笄而四徳备未结缡而六姻是式武宁章府君讳奂稔誉柔嫕合姓焉夫人移其孝以安舅姑移其友以和娣姒勤身以助宗事尽爱以绥族属合幽娴静婉之操以辅佐君子席庆灵光厚之烈以克生良嗣故府君繇乡彦请举扬声俊域一子今戸部侍郎同中书门下平章事得象以民宗硕望显相王室虽章氏之兴理非一绪而刑家有臬之训实夫人是基丞相七嵗弄翰闇谐辞律十二衣逢掖与家尊聨名贡牒儁锋国器场中震动当时父子俱冠汝南之品先君无禄早世夫人茹未亡之痛教忠勉学更繄慈壸咸平中丞相由进士高第褫巾服政发舒贤业寖华朝绂绸缪二纪极代言访对之遇流根渗泽在亡均宠繇是祢室累追赠至尚书左丞夫人自南阳县累易封至永嘉郡太君丞相在禁林年逾知命夫人华髪康豫含饴弄孙累茵高堂享滑甘顔色之养深慈笃孝相为庆祉汤沐荣衍朝伦耸慕若其咨训图史审音徽越组紃箴繲之细鲜防芼湆之法莫不造诣精极垂为家范雅喜賔集毎子舍盍簪置酒必躬饬防御尽笾羞豆实之品调烹牒切毕景无倦早探释部居常薰祓高情了识絶死生之怖明道壬申嵗春二月辛酉以夀终于京师里第春秋八十顺机趋寂举无怚化旋殡于荐严佛寺后五年丞相由翰林学士承防同知枢密院又一嵗升爕槐路俄服华衮从阳郊之报是三者天子皆诏有司以隆名极品宠灵先服左丞由太保太傅遂至帝师永嘉自安平郡进疏荣国邓国竝为太夫人初先公归全即本郡夫人实有治命曰魂气无不之也奚必同穴而谓之归耶丞相永懐绪音昊天罔极防询耆蔡始得许州阳翟之三封原惟吉卜又得寳元巳邜孟冬之乙酉辰与姓合乃备廞车灵輤奉尊柩于新域从吉道也丞相以任国之重不得申私恩谒常告题旌之引乃服缌绖哭祖于都门之外遂勅家丞宗老相仲于约之以克终襄事大惧圣善之懿弗永于将来有命论次以期陵谷铭曰
　　懿懿邓国惟嫔之则配贤生才爕我皇极基母徳兮帝钦四邻锡命显亲重封象服恤典明缗成于仁兮合非古先音有绪颍曲辅邦钧台故里安吉所兮
　　南阳郡君李氏墓志铭
　　夫人姓李氏系出陇西太子右赞善大夫惟良之女武胜军节度使英国公至之孙丛光累祥克诞令淑家人嗃厉之法女功织纴之事耳濡目染有如天成既笄今左干牛卫大将军宗立委禽焉二姓缀欢三商有行于是奉烝尝焉以恭接姆姒焉以和鸣鸠一其仁采蘩谨其职以将军之贵诏拜南阳郡君方赋脂田膺象服饰鱼轩之华佶照玉珈之煌煌降疾无瘳享年三十有四以庆歴三年七月殡奉先僧舍明年夏四月鸿胪奉诏将柩而西癸卯克河南永安之西原子四人仲舒仲琳仲畹仲偲竝太子右内率府副率呜呼老宜偕而将军悼之慈可恃而率府丧之天之弗庸悲夫铭曰永熈西园图厥域史臣作铭镂幽石魂兮有知此惟宅










　　景文集巻六十
　　钦定四库全书
　　景文集巻六十一
　　宋　宋祁　撰
　　行状
　　李郡王行状
　　李用和字审礼年六十三郡王本陇西冠姓世系数徙邢公自余杭北还遂籍祥符为土著王即章懿皇后母弟性审谨慥慥自将少为魏王彭城刘美所识且与王有里表故任为三班奉职试剧有能三迁右侍禁俄兼阁门祗候为开封府考城县兵马都监明道元年章懿皇后崩诏王防丧京师己转礼宾副使俄持节劳赐西平王徳明奉使有指是嵗大营宫室王分护涂塡宫城迁正使兼领皇城司明年改懿后诏王佐经总哀恪诚尽故陵地卑不能无沮洳上怒有司谋始不谨欲簿责其由命王按视王畏得罪者众委曲申理由是稍解主者皆释不诛九月改崇仪使兼贺州刺史领介兵千骑防梓宫而西上嘉王之勤锡慰系道十月复土明年二月诏王乘传行后陵还拜寕州刺史是冬改泽州团练使四年进庆州防御使歳中为鄜州观察使竝仍皇城司王有风力部分严慗其条约典旧无一日不讨于官帝益亲任之寳元二年以观察印充殿前都虞候又兼鄜延路驻泊马歩军副都部署未行加拜永淸军节度观察留后其秋换真定府定州路副部署八月赴屯王下车晓勅军伍习战阵抶惰勉勤营和畏威又悉所赐具醪饩日月享宴讫无留赀明年擢侍衞亲军副都指挥使更为兵马都部署十二月召还庆厯元年徙帅马军明年拜建武军节度进领殿前副都指挥使此三帅府分提天下兵以衞天子镇方夏者居则持扣杖侍楯下岀则导乘舆夹驰离衞其所以亲近倚爱莫二王徧厯之岀入六年不懈而防未尝有过后因请见自陈多病愿觧近职还私门上亦以王戚最尊且春秋高宜见优礼不当犹以职事婴之乃以建武节检校太传进为宣徽北院使逾月改彰徳军节度同中书门下平章事不欲王逺去故留为景灵宫使王既位颢务闲常阖门移告八年十月上亲临问赐银五千両王顿首让不许月余有瘳勉入谒十一月进检校太尉兼侍中仍彰徳节度王小心简素虽以元舅之重在百官诸侯上未尝招宾客为赫赫声势有所荐引皆长厚知名士不殖赀产不侈居庑膳不重肴室无焞廐无粟驹四方饷遗一不纳在朝廷兢兢入私门申申虽子弟皆奉承修饬耻为纨袴近习事初王未有第上以芳林园假之王固辞不敢处乃假今第景祐中天子再郊皆为大内居守其见信于上如此皇祐二年秋七月疾革乘舆即见卧内王治家素不为后计上哀之赐银三千两以所居长为王第斥官邸无虑数千万直俾之得永收其入二子一孙未仕者悉给廪钱中子西上阁门副使珣上尝许为阁门使至是拜牀下欲王及见之甲辰乃薨上即日临吊为恸赙赗加等以太师中书令陇西郡王制书告于柩特诏罢五日朝发哀苑次王诸子中璋珣玮先显璋为神龙卫四厢都指挥使眉州防御使玮选尚福康公主主待年前拜为滨州刺史驸马都尉皆忠力静畏虽微防籍犹能以才自奋于时也自古外家负贵近出入禁省非纵磬险谒即贪墨不终故婴蚡以通轻侠亡隂窦以奢状败若郡王据肺腑之地可以市权可以干防否则狗马射猎钟鼔女伎以穷玩好今乃畏渐防微反若韦布儒者无秋毫之咎挠朝廷法可谓外戚之贤家三事之哲老欤诗称令终者善其终也若王非耶今葬有日史臣被诏次王行实敢告有司请循諡法谨状
　　孙仆射行状
　　孙奭字宗古年七十二歳公之先本乐安望姓后子孙有徙占愽平者坟墓托焉遂为愽平人公防好书术不事产利夙儒太原王彻以五经教授其徒数百人公往従之游及彻卒有従公质正谬惑者公厚谢未答乆之为言其意义据深切人人厌服于是彻门下生悉従公以终叶故其乡之粹然仁者爱之其里之划然暴者畏之防州将少文憎忌儒服公不见礼迁至汶上乐其风土遂贯籍焉顷之吏上计文即偕西遣端拱二年擢九经高第释褐主莒县之簿代还上言愿以本经试最有司言学有师法于是以廷尉平直太学为讲员太宗幸上庠诏说尚书说命三篇动容称善且叹曰天以良弼赉商朕顾不得若人耶因赐公绯衣银鱼用是明年切免大丞相以郊礼及真宗嗣位再除至殿中丞又侍讲于诸侯王邸赐三品服防丁内忧敦譬还职是正七经义疏以劳再迁尚书屯田员外他日帝命执政谕公曰朕悉尔懿行今欲改任地官具以情上公即对君行制臣行义量能授官君也食焉罔避臣也又敢择宫以奸王诛对奏天子纳焉罢宫职以都官判太常礼院国子司农寺先是五郊従祀神无席尊无羃七庙时飨献神哜福互用一散尊豆无三防登歌不以雍彻冬至摄祀上帝外陔止十七祠飨先农乃在祈谷之前释菜不备三献公建言独防不裕专菲则薄防祀媚神称而后宜有诏従焉自是器备乐完天坛醊食六百八十有九祀农更用辛后吉亥国学献事不摄祠官重矣与诸儒分集册府元帝将东廵狩揽瑞命建元封命公乘驿至塞下谕契丹所以告成之意俄假节以金紫即王庭赐其君长庙饮策勲叙转职方帝察公守正持重小心谨宻练达光明才任公卿明年除工部郎中充龙图阁待制判登闻鼓院以汾隂诏书改兵部始封瘗二礼希阔于代刺取属图公皆参焉寻介岱帝奉册使还与文元晁公等同主贡条又知通进银台司门下封驳事兼三班院时真宗已封禅则西至葵上明接万灵于殊庭大抵名山神灵之封皆望幸矣六年遂下诏用开元故事欵濑乡奉太清之祠公上防引唐明皇以为言天子虽喜其意然谓稽古择善何常之执更为解疑论以示羣臣始尚书公年耆徳茂重去乡梓公至是上言不胜父子之情愿归田里尽温凊之报诏不许又奏愿守一郡以便瞻省制可之乃守高宻居部二年拜左谏议大夫罢待制之职还台紏察在京刑狱祥符之防也始名天庆先天防圣为盛节诏天下饬斋合燕费且不赀公建言宜罢以省浮用书奏不报未防出知河阳天禧末县官度用财力稍减郡国祠醮终如公言郊祀恩改给事中公连年自表以尚书公年九十按礼家不従政据令许解官侍养帝览奏叹息诏丞相府曰孙某或请急过家及欲近郡则聼之乃就徙兖州明年改元干兴真宗之后元也其三月今上即位例迁工部侍郎八月驿召公还翰林侍讲学士俄知审官院仍判国子监复知通进封駮事兼羣牧使防修先朝实录以公有胥臣多闻羊舌肸春秋之习命参其典领尚书公寝病也朝廷知公孝特许乘传视疾再宿至汶上实录成就迁刑部及尚书公齐终公号慕癯毁寻诏夺服公固愿终丧上命贵臣敦谕公不得己还都复旧官顷之兼判太常寺及礼院再知审官院以乆次授兵部权吏部流内铨又兼龙图阁学士贸茶转货法叉而敝计臣欲揵囊橐浮淫实繄参定以兴长利初公之劝讲也不避乱亡临文未始为讳有可以规益顺讽者必谆谆为上言之掇五经之切治道者为经典徽言五十巻奏御绘无逸篇为图愿置便坐为位宁观省之助时母闱辅政五日一御事公因言古之帝王朝朝暮夕未有旷日不朝者也陛下春秋鼎盛宜日御前殿见羣臣发扬健粹览照治本而上方奉养长乐故谦让未遑也于是公年七十因请间祈致所事上章者三皇帝与庄献太后特御承明殿存谕数四公顿首且言劝导无状以暮日希逺途恐不能自逺无以塞责乞全首领为陛下之赐因泣数行下上亦恻然犹诏公与今龙图阁学士冯公元讲老子三章又命今礼部尚书晏公殊读唐史是日各赐帛二百匹后数日制诏报公果不得谢更求近郡上乃从焉改工部尚书以本职复为兖州且命须小防毕乃得辞待礼复数月请行数矣乃宴于太清楼乐阕上岀御飞白书宰府枢臣大字轴各一学士以下小字轴各二惟公与文元大小兼赐焉朝廷荣之竝诏赋诗述所以优待师臣之意明日诣承明谢且陈将奉违帷幄上亟命取老子讲如前章既罢仍有具衣钌帯材马之锡及治行也又宴瑞圣园就赐御制诗一章复诏近臣为诗以饯议者谓汉疏受桓荣赫烜宠光不克过之明年耕耤改礼部公为政多惠利尝奏复济渎故道渫其钟水济郓之田微公其鱼所至兴儒学教导不纯用法律有足大者事皆责丞史掾属总纲目而己人皆宜之不见为治之迹明年以病自乞上知不可夺乃聼迁太子少传归老夏五月疾笃戊子移居正寝命子孙曰明日禺中吾当逝矣且吾在仕涂四十年讫无悔尤乃今奉遗体终牖下君子其以我为知命口占遗奏初不以家事为言又谓子瑜曰逮吾属纩当无内姫妾独若与孙在庶不死于妇人之手己丑如期而薨讣闻天子废朝震悼以左仆射策书驿告其第延其赏于子及孙二人焉赗赠称之士之仁且贤者莫不相吊徽数令名洎终竝荣夫人天水赵氏以平原郡追啓汤沐三子曰瑶仕厯司虞止员外曰琪止衞尉丞曰瑜今为殿中丞公于学无不该总精力彊记絶人逺甚以为礼莫大于祭故受诏次宋兴以来郊庙容典为崇礼録祭莫尊于天故本其六名实则一帝是康成排王肃彷徉千载贯诸儒之论为南郊奏乐莫盛于雅故裒羽万同律为乐记图孝莫重乎丧故援古塞违为五服制度五经之学章句数十万后生占毕厌苦其说故作五经节解删去盈辞又请以刘昭后汉志禆范史之阙尚书释古文以检攷今文谓孟子附圣立书庄周根道徳之论律有学科宜竝刊布又同定论语尔雅义疏皆镂椠埀乆唐明皇删定月令自窜新意其事浅而不笃公乞复康成旧注还其篇次议虽中格礼家韪之在内阁也真宗赐歌诗俾之次韵公屡辞不聼乃有载集资质详审进止如有寸尺无儳言遽色接诱士类侃侃如也或以竒衺怵之则玉色山立不得而挠然志尚隠约器服尘素不徼福于神不愧辞于人善推已以恕物不格物以已长让夷损怨称为长者尚书公之疾革也公防洁其面以代颒御未始就子舍禠衣带养者以为难安车之还也日延乡老道旧为乐先时邑子或从公家宰贷息钱济剂劵纷纭酒酣公命折而焚之凡散数百万其推毂士不进不止成就诸儒甚众而冯公元谏议大夫孔公道辅先显公为内阁冯甫从初命入太学不十年抗茵慿侍金华与公同列云至于日月献纳便宜施行者存于有司伏青规秘皁囊则诡辞焚藁外无知者呜呼公有黄中通理之才服劳累圣发舒事业既光大矣第不登三事謩九徳寕天啬公蕴而不使尽耶将人匮公赐而弗及庇耶知与不知咸为公恨卜竁有日节惠兹在敢摭雅行告于有司谨状
　　杨太尉行状
　　杨崇勲字寳臣年七十公之曽高燕蓟人也家习武经世封勇爵暨先正令公事太宗皇帝亲信甚笃谨干见称济美流芳至公而盛公气貌温伟志懐沈毅由弱龄而遇主逮晩节而还政休有令闻谱牒存焉公年十一以父故补东班承防时真宗皇帝方居潜邸须忠实聪悟者以充左右公与李永力同日中选特赐今讳至道三年三月太宗上僊真皇缵极公授右侍禁咸平元年二月改西头供奉官七月充寄班祗候三年春均寇乘间益部罹患命公驰传被受公事四年正月贼平授内殿崇班银青光禄大夫检校国子祭酒兼御史大夫骑都尉五年加检校右散骑常侍封王城县开国男食邑三百戸景徳元年八月授供备库副使二年冬加检校左散骑常侍进封开国子十二月授香药库使四年春驾幸西洛恭款诸陵命公为行宫四面同巡检大中祥符元年正月进封宏农郡开国侯食邑五百戸十二月升功日观熙事既成授东八作使加食邑三百戸三年顺祀蒲中精禋脽上囘銮衞阙推防绵宇授尚衣库使差勾当翰林司六年天子按跸涡曲恭款道宗又命公为行宫四面廵检七年六月充羣牧都监十二月授西上阁门使羣牧副使天禧元年二月旅款羣真对越世庙严祀云毕防章载举加检校工部尚书上轻车都尉食邑三百戸十月授依前检校工部尚书左武衞大将军使持节恩州诸军事防州刺史充枢宻都承防兼羣牧副使寻差提举防检枢密院通进银台司公事且国家设鸿枢银台之司素称繁鞅自公之兼干也日无留事时称得人三年十二月授检校刑部尚书左骁衞大将军上柱国食邑三百戸四年二月授英州防御使充侍衞亲军马军都虞候并代州管内马步军副都部署即日改授客省使依前英州防御使兼羣牧副使勾当三班院皇城兼管勾阁门四方馆公事真宗皇帝初以兵寄之重无甚并代公既受命帝以濳邸心膂之臣公实一二焉故左右侍对必借其良即日故有典客之拜庶令日侍轩陛用为腹心时今上方正重明之位实居继照之盛有皇城司聫事者周怀政窃搆邪党将危大寳隂谋己成凶言遽露公尽忠是务密疏其由逆竖就擒禁闱不扰非先帝知公之忠厚置公于左右则何以得凶悖彰败宗社延永故奬诏温密増秩优隆八月以功授邓州管内观察使金紫光禄大夫检校司空使持节邓州诸军事邓州刺史兼御史大夫上柱国宏农郡开国公食邑二千八百戸公屡陈譲奏冀寝恩章防改桂州观察使充内客省使兼羣牧使干兴元年加食邑七百戸防上出震居尊庆泽流布加检校司徒彰徳军节度观察留后食邑五百戸食实封二百戸三月差知陈州军州兼管内堤堰桥道劝农使十二月除殿前都虞候充真定府真州等路马步军都部署天圣二年二月敕差权定州军州事二月召还授侍衞亲军马军副都指挥使加食邑五百戸食实封二百戸三年十月授殿前都指挥使振武军节度胜州观察处置等使加食邑七百戸食实封二百户十一月加食邑五百戸食实封二百戸赐忠果雄勇功臣五年十二月侍祠圜丘廻舆广内加食邑七百戸食实封三百戸加忠果雄勇宣力功臣七年九月加检校太保充镇南军节度洪州管内观察处置等使依旧殿前副都指挥使加食邑七百戸食实封二百戸八年十二月加食邑七百戸食实封三百戸加忠果雄勇推诚宣力功臣十年八月授宣徽南院使兼枢密副使定武军节度定州管内观察处置等使加食邑七百戸食实封三百戸改赐推忠恊谋同徳佐理功臣盖公之总禁旅也前后十稔军政日新宸眷弥渥朝议惟允乃有是拜以旌其能是月命公充修葺大内副使公督兹大役曽不愆素落成之日赏典遂举明道元年十一月授检校太尉山南东道节度防阳管内观察处置等使依前宣徽南院使兼枢宻副使加食邑七百戸食实封三百戸赐推忠恊谋同徳守正佐理功臣公帘前曲谢庄献皇太后谕以先帝言杨崇勲忠直堪子大用十二月授抠宻使二年正月加光禄大夫食邑一千戸食实封四百戸十月授同中书门下平章事充河阳三城节度孟州管内观察处置等使判陈州军州兼管内堤堰桥道劝农使加食邑五百戸食实封二百戸赐推诚保徳崇仁忠亮翊戴功臣景祐元年八月罢中书门下平章事依前河阳三城节度使知寿州以懐政仲弟累陈雪奏故也二年十一月加特进食邑七百戸食实封三百戸十二月移知亳州蕃锡之目倍越常钧仍给帑金以増公费五年四月移知陈州时元昊大为边梗公屡贡嚢封磬陈方畧上以公先朝心膂多所采纳以手诏嘉奬练将之盛实有力焉宝元元年十二月加开府仪同三司食邑七百戸食实封三百戸庆厯元年十二月加食邑七百戸食实封三百戸赐推诚保徳崇仁忠亮守正翊戴功臣二年三月上以夏寇未息朔人颇骇敌众恃强寝违誓约驿诏归阙召对之日上曰以卿谙练师律素推威望付以兵寄属于老成廼授公同中书门下平章事依前河阳三城节度使判定州兼真定府定州等路驻泊马步军都部署下车之日朔人聿寕讲练周严器甲精设北鄙传闻族众惊慑十二月以诸羌纳款二边彻警移判郑州公夙有末疾艰于起居因抗疏引年乞骸归第上优诏从之三年五月授依前检校太尉左衞上将军致仕四年十二月加食邑七百戸食实封三百戸改太子太保致仕以五年闰五月二十四日疾终于清平坊之私第上闻讣恻悼亟选中贵人监防事诸孤以公当属纩之辰有厚之戒由是泣愬获寝其命翌日遣内司宾至第恤问厚加赙赐特辍视朝二日仍赠太尉某月某日于祥符县邓公乡公家原祔于先茔公凡三娶始嫡夫人王氏次娶夫人姚氏次娶夫人田氏皆先公而亡男十二人长宗譲崇仪使次宗诩右班殿直早亡次宗说阁门通事舍人次宗诲内殿承制次宗识内殿崇班早亡次宗谨内殿崇班次宗谔东头供奉官次宗诱内殿崇班次宗谊东头供奉官次宗谏东头供奉官早亡次宗诂东头供奉官次未名而夭公凡五加功臣至推诚保徳崇仁忠亮守正翊戴系阶至开府仪同三司勲至上柱国爵至开国公食邑一万四千二百戸食实封四千五百戸公才谋周逺器识宏敏生而羁孤幼而惠悟尝私叹曰若目不识字手不解书至于成立何顔自处由此励志向学勤求师友一日公与张侍中耆辈侍立次真宗皇帝谓曰知汝等好学文字若能如此吾当亲为教授公等对曰实有志矣乃谢于庭下自兹命张侍中为学长张景宗观察为副学长公与夏太尉守赟为学察安团练守中而下为学生矣帝授以孝经论语诗赋又教以虞世南字法公自此旁通经史周知韬略附云龙之防亲日月之光备四方之驱防受四圣之简注戎夷之纳款也则七命为馆伴副使郊祀之展宷也则屡擢为行宫廵检其或风闻利病时政阙失莫不便殿请对论列移晷故相国王沂公吕许公深相器重公六艺之学射御尤精每信使通欢射圃锡宴上必命公陪其引满中的边庭叹伏至今称之公秉马政之年防有上言者愿以廏驷市取其直以资国困宰弼将从其说公耳闻矣心画素周独于当宁之前语以忘战之理帝深称赏其言遂寝其不畏彊御面折廷诤率多如此咸平景徳中敌骑南牧宸舆北征常委公传令边帅恊谋御寇公乃戴星将命间道徒步达于诸垒谕以机事涉兹危阻人推其功又命公固守澶渊钜梁时朔方之民擕老扶防昼夜南渡恐在其后公繇是求善涉者数十辈预防其溺廼有坠河流而得拯者不可胜纪公七歳时已失岵屺伯氏抚鞠而得其所无何腰足中寒以至不举虽勤询医剂且乆而罔验一旦有高僧自至其家廼目公曰斯奇童也而有斯疾也于懐中出圭角之药傅之苦所涉数日问公蹶然下榻趋走如昨后访其僧了不可得故公喜蓄方书用施汤剂垂死之疾获生者众部下官属有亡殁者公悉以俸金备其防事孤遗还乡道涂获济其行隂惠也又如斯公家有藏书积万余巻修识之外研味忘倦尤嗜白翰林集公因诠次乐天自未三十嵗至七十五所着歌诗凡八十一篇目之曰白氏编年集公自制序手写其集传诸好事公凡厯四镇所至之邦祗率教条勤访民隠寿春富庶号为难理有积年狡讼前后不断公躬加裁决共称平允曺事清简吏民宜之公寛中而多恕在贵而能防言不妄发谈必谙理奉身以约抚族以睦亲属孤露必加周恤朋执故旧不忘平生厯事三朝践扬二府名遂身退善始令终若匪负不世之才遇非常之主明诚事国纯仁保位其孰能至于此乎方就逺而从吉宜攷行而易名敢述令猷用资清议谨状
　　石少师行状
　　公讳中立字表臣年十三居仆射丧毁而慕仆射有功于太宗朝数欲倚为相会薨甚悼痛诏公自褐衣为西头供奉官方功臣子饰舆马衣服相夸诩公独折节从儒者游称道六经百家之言年十八献文于朝换光禄寺丞赐银绯三迁殿中丞推家赀与诸父一不靳爱后姻属相防恨更引公为证公辞不答遂以孝譲闻真宗咸平三年以本官直集贤院与虢畧杨亿中山刘筠颍川陈越成纪李宗谔相厚善亿工文章采缛闳肆彚类古今气象魁然如贞元元和以此倡天下而为之师公与刘陈数公推毂趣和之既乃大变景徳祥符间号令彬彬谓之尔雅而五代之气尽矣朝廷有所论譔公与诸公未尝不在善讐书不妄下朱墨凡秘书更公手者皆为善本改祠部员外郎判三司理欠慿由案进刑部赐金紫以兵部为盐鐡判官以礼部郎中判南曺移戸部勾院上即位迁戸部充史馆修撰紏察在京刑狱初公与并肩踵武者后往往至达官或且物故公独巍然与新进治作文书无纎芥觖望士论高之天圣四年始以吏部郎中知制诰俄知礼部贡举厯判集贤知审官院为契丹国信使坐举官不以状罢修撰紏察司数月复紏察转右谏议大夫给事中知通进银台司门下封驳事景祐元年为翰林学士判秘阁转礼部侍郎加承防兼龙国阁学士半年擢拜参知政事公于台阁旧章多所练达性慎密为上言天下事既岀未尝显斥臧否不多取名故称为长者明年以戸部侍郎罢为资政殿学士判尚书省乆之转大学士迁吏部兼提举祥源观厯庆四年致所事于天子除太子少傅聼谢皇祐元年转少师其年八月某日薨享年七十八赠太子太传公精识逺照尽性命之理故未尝问通塞乆逺所至乐善下贤虽非辈行犹与之钧当功名之地人取我否不为人所媢嫉夫怨悔不加诸己虽哲人犹病之厯二十官五学士皆乆次平除晩节乃参机务其恬于进取不蕲党助如此初家产嵗入百万钱公既好賔客诸有名士与之游尽取为酒食费畧尽稍稍朘减亦不増殖末年所入歳才二十万捐馆之日家人不能庀丧具当公之病天子悯其贫赐银三百两盖古人所谓清者如公等非耶公之子国子博士从简以哀死苫次亦世服名教者今日薄礼有易名用裒遗懿上之有司谨状













　　景文集巻六十一
　　钦定四库全书
　　景文集巻六十二
　　宋　宋祁　撰
　　行状
　　张尙书行状【案状在天禧四年祁时年二十四尚未登第疑属代作】
　　张咏字复之年七十惟公禀尊严之气疑隐正之量粤在羇丱不偕儿曹嶷然志向髙自标置始就外傅即览羣经书必味于义根学乃知于言选家贫无以本业往往手疏坟史毎有属缀辄据庭树槁枝而瞑苟不终篇未尝就舍磥若多节黙表大厦之材居然晩器弗示良工之璞太原王搏名知人见公愯然异之独谓公曰唐魏文公本生此乡故老有言后五百年复出一佳士元精回复祭酒当之矣公谢不敢当兴国四年始游邺下与故上谷宼公准推毂引重时属乡里命秀方国试言府将雅钦公名议为举首夙儒张覃者悃愊有行疏畧少文公即以檄谒府盛称其长覃终得荐公为之下彚茅有吉爵砥相先让夷之风一变河朔明年进士及第释褐大理评事知鄂州崇阳尤厉风节大江之南民裕文敝囚以手而上下狱为人而重轻公廉知其状痛绳以法精力于职擿伏如神洗其锲薄镇之忠厚吏乐其职多一笑而归休民恊攸居或减年而从役就改将作监丞著作佐郎解秩授太子中允闗掌麟州军事夏台弗靖西戎方强公缮起亭障精明烽火坐赞叔敖秉羽之策多参嫖姚穿域之乐伐谋取胜四鄙以安端拱纪元天田躬耤转秘书丞明年充礼部考试官巳事复倅相州一惧之年宜为亲解百斤之牍终以恳辞乞董濮上市征以便迎养诏可其奏月余召赐五品服知浚仪县俄为荆湖北路转运使事不诿上世咨其清劾罢太守奸赃疲愞者十数悉条所部废格抏敝者百余事棱威所振吏皆股栗察廉使上其理状玺书褒美三年迁太常为郎中再旬乘驿赴觐加锡金紫翌日迁虞部为郎中再旬授枢密直学士赐钱五十万判银台通进司门下封駮事兼三班院河东大将张永徳小校犯法因笞而死诏按其罪公即封还制书白上曰永徳为国牙爪居天下劲兵处若以一部曲摧辱主帅臣恐下有轻上之心上不纳因不闗银台而下书谯让未防果有营兵胁讼军侯者公复争前事上辄优容谢之会贼顺缘间坤维揺乱偏师数万鼓行而西太宗以为潢池弄赤子之兵荆棘生大军之后畴咨上辅崇简守臣参预武功苏易简白上曰某甫可属大事当一面若奉将威命降谕剧贼陛下高枕永无西顾之忧矣乃命公知益州揆日占谢赐白金一百四十斤鸿卿出郊不复内御子顔引道初无辨严朝家方以大师未集留之半岁公潜簿所赐上还长府其秋遂诏赴部公终不复言至道二年改兵部犹为郎中防丁新昌郡太夫人之丧恩诏夺服阳秋之义不以家事为辞礼经所执亦推顺变之大眞考嗣歴迩臣均霈即拜谏议大夫归朝还给事中戸部使七旬拜御史中丞咸平二年知贡举杜絶书谒时称得人夏改工部侍郎知杭州五年移京兆明年转刑部复为枢密直学士再知益州寻加吏部犹为侍郎景徳三年罢归领三班登闻检院奉朝请先时生痬于脑至是弗损归家第赐环中造适移状言上酷请外藩寻知金陵兼江南安抚使岱宗成礼改尙书右丞升人以秩满愿留即拜工部汾脽饮至又进礼部皆为尚书疾剧还台求访髙手洊剡需头之奏愿遂角巾之游魏舒之先行后言人无知其去位平津之何恙不巳诏益勉于存神依违半年必于得谢上不获巳出公知陈州以大中祥符八年八月一日齐终于理下享年七十呜呼景命弗究宗工其萎如仁均哀殱我何赎邦人改祠而为讳道路举音以过丧真宗闻讣震嗟追赠尚书左仆射以天禧四年十一月二十七日权窆于陈州宛邱县孝悌乡谢村焉从宜也公始娶夫人唐氏卒继室以太原郡夫人王氏即河阳节度使显之女允执妇道以佐君子后公三年而殁子从质以父任累迁至卫尉丞居公之丧一月以毁而夭女一人适故内相王公禹偁子嘉祐母弟诜以公延赏今为虞部员外郎孙四人曰约曰综曰绰曰绅咸以忠厚世其家公阶至正奉大夫勲上柱国爵开国公食封户三千七百实户四百其大较也公姿宇爽迈谋谟沈敏道驾俗表气笼霄极任节侠巳然诺不窕不槬如玉如莹修词立诚博见强志篰书兼两宾葢成隂佐郡被边遭时右武入螘封而试马回筞若萦张貍歩以射侯舎矢如破总物纎密絶人逺甚及司封駮则详言粹议有任隗之沈正总台宪则推触佞有傅咸之刚简治益部也宿师屯结县官乏食掾吏搏手狂狡启心公乃贱售盆盐翔贵囷米贸迁钟豆讽告乡县民或妄言沮公公斩之以狥自是见粮大集战士倍气矣自不逞挺乱重城晏闭主帅王继恩上官正顿师入保埋根不进坐失脱之拒居若贾胡之留公以为将不亲行众不可使乃劝正自当一队以贾羣勇正许诺行有日矣公虑其不进于是椎牛宿帐具出饯之礼中坐酒酣亲举属军尉曰尔曹俱有亲弱在东蒙国厚防恐无以塞责此行当直防垒尽其噍类平定之日东向以报目见朝廷举万年之觞岂不快耶若犹老师逸囚疲民旷日即此地还为汝死处也正由此东行罙八诡道兼进殊死鏖战尽俘凯旋公乃出车劳勤摐金大会以次论获先命行赏皆伏公气决不敢迎视继恩帐下卒缒城夜逸吏执以告公恶与继恩不恊即命絷投眢井一府无知者先时劫掠之际诬染尤众胁从有状归诉无阶各保营壁共懐猜贰公以为鹿不择音既亡生路虫入其腹惧益厉阶亟下移符镌説魁宿宥其枝党纵归田里譬以大思讫无敢桀及再任也属六驘南牧灵旗薄伐公虑逺夷为变欲出竒以胜之因取盗贼之尤无状者磔死于市凛然人望遂臻靖嘉每吏牍便文久不得判公率尔署决人皆厌伏罸既值罪按无廋情蜀中喜事者论次其词总为诫民集镂墨傅布虽张敝之为京兆时时越法纵舎黄霸之守颍川人人咸知上意无以过之牧余杭也遘民洊饥方蜡不啓稻蟹无种原田若艺民挟盐利以冒公禁者日数百辈公一切笞遣不狥彛法逻戍入啓曰法乱如是人将安禁公劳之曰余杭十万戸饥者七八弗挟盐利无复生意若暴禁之彼将圜视衡击以扰居者则为祸大矣尔曹第忍之竢其嵗定则太守复以三尺律从事矣是年虽歉人无泛命者【案文翰类选作从命】富家子与壻分财不协诣府廷辨壻曰彼先子有治命壻七子三因出遗札子不能举其契公索酒酹地曰彼父智人也当死之日子方冲孺托养于壻苟子有七分之约则亦死于壻手矣今当七分归子三分归壻于是二人号恸以为神明公之操决率是类也原其遇二圣也以功名自任故力与命偕显八座也以方格见信故言与行危本乎直清贯以忠恕无乞灵徼福无人非鬼责履重刚不险临大节不夺蔡藿弗采于猛兽山川寜舎于骍角若夫安世之恨谢翁归之灭私大有之文明小雅之恺悌公皆兼有其美惜其未极柄用遽愆腠理上欲以为相者数矣天之不憗也悲夫公雅好着文深切警迈以不偶俗尚自号乖崖公尤善诗笔必覈情理故重次薛能诗序之曰放言既竒意在言外议者以公自道也生平论著仲氏诜集之成十巻以行于代内外埽之日无掐膺之妾无杂吊之宾终齐事而乃瞑取禅书而颂徳汉廷诸老恨王骏之不侯天下之人为陇西而流涕斯非遗爱遗直立功立言之极欤敢摭令猷以须史阙谨状
　　冯侍讲行状
　　冯元字道宗年六十三公之先始平人四代祖官广州唐末闗辅乱不敢归而刘氏据南海侨断士人故三世食其禄太祖定交广公之祢本刘氏日御国除始为王官授保章正老病免遂占数都内公少嗜学保章君不欲公畴其业使从故仆射孙宣公授五经大义又友博士崔颐正逮冠彊立博览外嗛嗛若不足中敏力甚自经典故训祖袭师承穿穴莛楹皆能驾其説浸弄翰为词章黙而有沈郁之思出入服褒衣习矩歩如大宾祭乡人化其谨至以俚语谚之不妄交游惟乐安孙质呉陆参谯夏侯圭相友善三人皆真谅而材故号四友家贫盛冬无薪燎夜辄市瓻酒与圭对经研防一再酌以自温或逹旦不瞑真宗大中祥符元年由进士调临江县尉再朞罢会讲员缺诏命集吏能明经得自言试可公徃应令时谏议大夫谢泌领选精果有风鉴见公儒者嘻笑曰吾闻古治一经至皓首生能尽善也耶对曰逹者一以贯之可矣谢竒其对因抉精义疑晦者廷问参诘公条陈详谙言简气愿谢抵掌嗟伏即日闻上授国子监直讲由是名震京师公卿大夫家争欲屈公授道者久之迁廷尉平又兼崇文院检讨其八年程覆俊选公待诏殿中帝读易至泰卦命説其义公既道繇象云云因本君臣感会所以辅相财成者帝悦赐五品服稍亲近之禁中建龙国阁庋藏秘册置学士待制等员为搢绅誉处时帝用尚书工部郎中李虚巳兵部员外李行简待制是时公仕资浅故以太子中允直阁直阁盖由公始数召入与二李赐清问説易帝尝称公诵説通而不泥言外自有余趣非専门一经士也俄改三品服天禧元年以諌议大夫假节使契丹还迁太常丞兼判礼院吏部南曹先是今上在储闱帝欲得肃艾长者使之劝学访于宰相王文正公以公对或者谓公年差少罢不用更用博陵崔遵度四年遵度卒帝即擢公为左正言代其任他职如旧初文正闻公名而未之识一日召至第先使诸子质经义宻视其人淹粹亮格乃自见之授以老子他日令诣府与执政试已而为帝言故公之显实文正力焉公由孤生挟儒术进出入十余年鋗玉华緌与诸儒献歌颂数得进见两宫所以褒礼赐予者尤渥为时宗国器当世荣之今上嗣位改尚书工部员外郎升为直学士兼侍讲未几孙宣公亦入露门执经递进公得孙同列以为宠孙得公亦自以知人为多两人提衡讽导上益向学俄兼防灵观副使知通进银台司兼门下封駮事天圣元年判登闻检院明年判国子监三年改礼部郎中五年同知贡举时天下偕计参倍公协力程综片善必録虽钩捶臬平不订其公未防正为学士当是时天子念先帝盛烈裁定信书为一王言故贰卿中山刘公筠今资政殿学士常山宋公绶丞相颍川陈公同领史事巳而丞相为开封府浩穰剧三辅乃罢史官诸公亟以公请诏从之书阅两朝论次笔削者众至是褒惩谨严近古风烈矣其十一月燎祭南郊为卤簿使七年召入翰林为学士凡三禁职皆天下选而公兼有且优为之又判尚书都省俄为三班院嵗余改吏部郎中八年以国书成进谏议大夫充史馆修撰九年为吏部流内铨兼羣牧使明道元年十月既考室谢享宗庙又为卤簿使以赦令例迁给事中明年耕耤田使任如庙礼俄为荘献荘懿二太后园陵卤簿使前此荘懿之未祔也塴都城右郊公尝假鸿胪防其防及梓宫之迁斥土沮湿近戚诋公监视亡状十月解翰林学士及侍讲二职出守河阳辞得见上但顿首引咎自请治郡满三年奉计以报会太学官属叩丞相府留公柄臣悔欲弗遣公固愿行到部以清静称不作条教今左仆射王沂公自洛帅入觐为上言冯某东朝隽老不宜以纎介弃外上亦意合即日驰传召公景祐二年春二月至自河阳改礼部侍郎兼翰林侍讲学士兼知审官院复判大常礼院国子监公既还朝自以羽翼旧人身托劝讲宜出入讽议不苟黙而巳乃献金华五箴弼违告猷词兼婉切上纳其戒优诏答之会上留意雅乐闵经文残缺规创大典夏四月诏公领修乐书俄复为南郊卤簿使管祥源观事明年七月书成上号其书为景祐广乐记特迁戸部赏劳也公素有蹠盭不堪趋拜四年春病寝剧告未满三月会小瘳公自力造朝未防病复甚气上害言语后四月戊戌终于正寝上闻讣震悼以本曹尚书告其柩赙钱三十万绢百匹醪米牢具称之愍赗之所以优加君臣之际深矣公之配夫人周氏封临汝郡无息以兄之子大理评事譓为嗣公殁夫人命譓以衰经即次于殡东会诏到门问公亲属夫人即表公遗命诏可擢潓衞尉寺丞譓子二人释褐竝为将作监主簿防孤厚终之恩乃如是是其徳巳侈大哉公自褫巾至捐馆进阶及勳各六诏爵五封户五加而再实其食如今署焉志闲素恬于仕进无表襮之饰虽当路诸公率贺吊一与众往异时不造也门无杂宾惟经生朔望承问及搢绅道义交数人而巳接士以礼虽新进后出与之钧终日谈便惟谨无虚言惰色是以受诏八主戎客于都亭舘由慎恪以得之不呼僧及道士尝执亲防自括髪至祥练皆按礼变服未始为世之所为斋荐者惟卒哭后遇祭日与数门生诵説孝经而巳罕语浮屠氏亦不诵言排訾之熏蒿禳袚可以动气焰者皆不动近不问家产増狭昼治官事夜还读书御亦简其面故能多识愽练自台阁文书故新品式丛伙纷厐有所咨访者咸能记之大学禁阁容台三局阅二十年仍其任本公不愆不忘故也尤精易及扬雄方部学初公七歳母夫人令授易是夕梦公吞绀莲夫人旦而抚公曰儿善读此后必贵显真宗果以识抜晩年愈刻志率三日一读又欲为子云诸首作章句且患宋衷陆绩范叔明宋惟干漫漶舛驰思尽黜之最后得唐王涯注以为差近先作释文一篇欲遂因王説而补正之亦终不果公尝预注先帝集同修卤簿记校后汉志孟子及律并义疏采获是正多得其眞同修玉牒分撰国朝会要未克就生平著述无编次家人搜捃得数百篇清致平粹及在禁署益迩雅务为温纯而采加焉居三城作诗百余章推巳指物旷而不怨有雅人余风性寛厚多恕当官下未尝以罪平镌吏吏亦畏其明而安其仁乐道人之善好与人为善毎议事不肯自意出大者荐之二府小者与其属聨请类多不可纪公一无建白者其逺名若此然内刚有守不流于众初善音者取上党黍纵累为尺因裁十二律以献遂改大乐钟石以合其私老师宿工皆首鼠不敢议后有建言其非者上未有以决遗中人即太常下舎问公新乐以纵黍定尺寜有非耶公即擿班固律厯志唐令两説付中人因对古者横黍度寸今以纵乱横其法非是中人驰入明日上坐迩英阁语公曰向攷正大乐患其寖髙而急今也下而缓二者不得其中失在律卿言是矣因出横黍新尺示羣臣比纵尺差二寸一分而弱以校衡斗皆不雠当是时微公言防无发其谬者假有之果且不能取信于上传曰仁人之言固慱而利欤公前殁三日属于一二僚执曰吾仕愿素足今无一私以干县官惟是窀穸累诸君已而得遗礼之文谆谆纳忠讫无他语用是中外尤痛惜之公有友陇西李公淑勅故吏相譓以终事呜呼公有王佐之材不自显虽持囊珥笔在省戸为名命训辞所出裁十二三使公当其时稍自崖异不难于进益发素蕴幸而十四五且次入衡弼不为婆娑连蹇如今章章矣虽然命有屈于公公无不慊于道使素概清埃奋厉无穷薄夫敦夸夫惧百世之后呻简想风者以辈鲁臧文仲汉贾谊董仲舒此彼相易寜有失得间耶祁曩以胄筵仪蕝刊缀音典皆为公属及此绪训又参闻之故公治行之全颇获详究今日月有期官在三品法当得諡谨用第述上于有司节恵受名请遵故实谨状荆南府君行状【案范镇撰宋祁神道碑中丞名绅干封令名骈霍邱令名耀荆南推官名玘】
　　宋氏本广平望族代有冠冕中叶避地始来浚都通州府君事唐昭宗位至御史中丞坐法贬州司马子孙蕃衍为东畿着姓干封府君事后唐厯晋汉多为剧邑清尚素节乡品亡二霍邱府君弱冠秀发通王霸之术是时诸侯据藩岳招豪英因感艰运濡足当世由是连应沧魏兖冀之辟周世宗用兵淮上铺敦罙入府君自田里献书行在陈灭呉之防世宗竒其材拜真令随王师东下而安辑之淮人忘亡遭内忧去官宋受禅铨符追集调蔡州团练判官谢病不行俄而易箦年四十八先府君蚤孤事母贾夫人至谨诸兄以宦学逺或千里近或数年乃还惟府君朝夕瞻省以孝闻邑中里人邢敦盘桓遯世罕通谢问独以府君为益者之友治春秋三家长左氏贾夫人之丧毁瘠如礼年四十亲友劝以仕始游京师太宗端拱二年明经及第为寜州襄乐主簿时四方饟道数棘外台郑文宝檄府君行部中董索输防如令而办大见褒识代还调江州司理参军慨然叹曰是不足为仁耶位无大小顾力行何如耳因精思于讯鞫爰书之间属邑慰邢积捕疑盗数十人鍜锢周宻移之郡狱太守李朝以证左明具即俾论死府君疑有枉状因防挺囚械物色以问之囚对不讐乃自白于朝朝弗察府君乃申牒大狱四十日所以防寃诬尽情实今旬甲未浃不敢如教朝大怒居数日邻州获真盗自首于官传檄株送朝执书慙且骇曰掾其神乎州界有行商部辎重夜径泽中将宿佛祠值奸人前杀羣僧廷内狼籍商人入寺蹀其血乃觉因轻骑逃去晓逢逻者见衣履有污执以为贼传攷数狱商遂自诬府君以为是辈操竒赢举千百计胡怨而蹈死耶因屏左右訹以好语商恐惧辞卒不变府君犹却其狱夜据案寐恍惚若有人乘马至防事自称郑使者呼曰误矣府君警寤遽召侍卒缓其繋尽取成牍焚之左右杂然谓不可迟明有姓郑者诣官告其谋尽获支党商乃得免其慎谛精感如此前后阅郡将数人其间侍中文懿冯公尤所钦待殿省丞吕奉天峭刻临州少所推许独器府君仁隐材干凡再加保述居官凡八年弗得代时故贰卿文定赵公以美俗使江表廉得其淹恤疾置言状是冬集吏部复掾常州三考皆最掌狱凡十年所经谳者数千无一諈诿者毎有重辟必持案谂囚尔罪应死尽召家人使之相见飦鬻袵席时其早晏未始妄加搒掠湏其情究意讫然后行决囚皆叩颡感泣既诛又为人设一僧使诵经懴罪自是州人习闻之其后囚每伏法卒呼曰若物化有知当为宋府君作狗马偿厚徳九江毗陵二郡父老至今能言之俄为光州录事参军安州应山令江陵府从事府君谦谨修洁廉静乐道薄于自奉裕于施物笥无兼衣案无累殽以巳不知人为疚不以人不知巳为恨冲猷隐量粹焉莫见其际恭于接士而不谄也力于事神而不祈也不援上以苟求不诡遇以取获居六官更三十载结考十七讫无玷漏而间关栖迟终不获迁力与命其相戾也雅性强记闇诵诸经及梁昭明文选以敎授诸子遇家人嗃嗃严厉虽盛暑必正冠束带居常讽梵书日十数过以为常读庄子内篇至金跃求为镆邪辄以订巳曰吾终不为不祥之请其埋照含厚盖性之也天禧元年调都下疾终于僦庑实六月二十九日同母昆弟七人长曰玮终安州云梦令次曰琚曰璩曰现咸先殁弟曰昱举进士早世曰位终国子愽士五合姓曰髙氏曰二王氏继以钟氏最后朱氏朱夫人后府君十三年而终三子长曰邡早夭仲曰郊季曰祁邡后王氏出也郊祁钟出也府君之归全也朱夫人留止南方独郊侍疾及斩焉在疚力不克葬乃权窆京城之偏后八年郊与祁皆进士及第呜呼小子以治命之重不敢殒灭天假残息兴于零丁孤苦之余遭时乐育进服嘉会非府君之储徳慿厚义方清白之所庇畴能及此然禄之弗逮哀亦罔极幸天子推孝治之化笃褒亲之典乃以天圣五年郊祀诏书一追赠府君为太子中允封朱夫人为夀光县太君明道东耕再赠屯田员外郎追封钟夫人为颍川县太君景祐二年圜丘礼成进加今赠今得吉卜于许州阳翟县三封乡之南原以景祐丙子孟冬之癸酉举公之柩以钟氏朱氏二夫人合祔焉恭惟先府君庸言成规庸行成矩凡有诸训皆可为士林景法而光灵寖逺竹素靡传摧恸追怀百不获一谨捃摭崖畧以备志墓之实谨状
　　叔父府君行状【案府君名位】
　　府君少孤逮冠喜游侠重然诺居乡里以风义自重既而感曽髙以降皆用儒术进始慷慨从学通戴氏礼及周仪二书太宗端拱元年以经明释褐补陇州陇安簿再调防州石城簿代还以结课尤异迁耀州观察推官州与霍邱府君嫌名音恊固乞改拟不聴秩满又调静安军节度推官时故尚书任中正以时望镇左蜀幕筹郡政一以咨之府君敏给而才感知巳之遇罄露风力助成绥辑任公密啓其状冬进改大理丞出宰大名府朝城县以建封之庆就改太子右赞善夫夫仍赐五品服移宰河南之登封祀汾礼毕列进殿中丞俄而通判麟州又移镇戎军天禧初有司稽劳转国子博士晩节连倅边守皆西陲劲兵处边土惨烈寒中肌骨髀肉销尽壮趾成灾及还台不能拜伏辄取长牀卧里舎痌瘝寖剧遂臻大病以天禧二年某年月日啓手足于京师前夫人王氏后夫人孙氏封长安县君皆前卒子一人曰郁以族父之防今为荣州録事参军同祖兄六人曰玮终安州云梦令曰琚曰璩曰现皆文行孝友不及仕途曰珣终江陵府节度推官赠工部郎中曰昱举进士竝先去世府君最幼谨接府君天资强济于法令尤邃前后操吏治详民慝文牍倥偬羣虑眩而不解府君一见皆唾掌立决情得姧露人人厌伏故所莅之政旬未浃而声巳驰矣使轺郡将争为荐宠忠愍冦公抚全魏闻朝城之政恨知君晩自本邑檄召权贰府事欲日见音采其为名卿所钦挹如此精心劲气老而弥壮与江陵府君华颠从官比诸昆最夀而姿宇风韵纎微克肖虽近亲昵友或不之辨逮末疾淹久闻江陵之讣因而易篑孔怀之痛可谓至焉自称讳以来藁窆都外由羣从而上悉葬故茔及府君昭穆益卑容竁无所其孤郁与兄子郊等别啓新域于许州阳翟县三封乡之南原即以今嵗孟冬之癸酉奉江陵及府君之柩偶穴同兆且以终手足之爱从象数之吉也幽础辞刻必咨宗匠是用直叙官代概举遗烈不敢文致以备论次之实云谨状















　　景文集巻六十二
